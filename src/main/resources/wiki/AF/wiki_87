{"id": "940591", "url": "https://cs.wikipedia.org/wiki?curid=940591", "title": "Osobní svoboda", "text": "Osobní svoboda\n\nOsobní svoboda se řadí mezi základní lidská práva. Upravuje jí mimo jiné Listina základních práv a svobod a Evropská Úmluva o lidských právech. Její koncepce není jen v právu, ale je důležitá v existenci a vývoji člověka, jelikož vychází ze svobody v obecném a přirozenoprávním pojetí. Zajišťuje nedotknutelnost člověka, ochranu před nežádoucím vnějším působením a může být omezena pouze v případech stanovených zákonem. Osobní svoboda je v mnoha rozvinutých demokratických společností považována za samozřejmou. \n\nVývoj základních práv a svobod sahá do hluboké minulosti. Otázka, co lidská práva jsou, se byť jen v náznacích, objevuje již na počátku existence lidských společností, např. v sumerských a babylónských městských státech či ve státní oblasti krétsko-mykénské kultury. První ucelené poznatky, že se lidé dožadovali práva na život a ochranu, jsou z období starověkého Řecka.: \n\nVýznamný pokrok byl v období středověku, kdy vznikl první významný dokument Magna Charta Libertatum (Veliká listina svobod), dle níž svobodný občan mohl býti dán do žaláře jen po zákonném odsouzení, nebo dle zemského zákona, a to konkrétně v článku 39: „Nechť žádný svobodný člověk není zatčen, uvězněn, ..., leč po zákonném soudu osob jemu rovných či podle zákona země.“\n\nV pozdějších stoletích bylo ustanovení Magna Charta Libertatum častokrát porušováno, proto byl parlamentem v roce 1679 vydán na ochranu osobní svobody Habeas Corpus Act, (Habeas Corpus = měj si tělo). Dle tohoto zákona nemůže být žádný poddaný držen ve vazbě bez soudního vyšetřování. Při každém zatčení na základě písemného rozkazu musí být zatčenému udán důvod a do 24 hodin musí být vyslýchán, ospravedlní-li se, musí být propuštěn. Tento zákon má v Anglii platnost až doposud a může být na čas suspendován jen v dobách veřejného nebezpečí a to s povolením parlamentu.\n\nV srpnu roku 1789 ve Francii bylo vydáno Prohlášení práv člověka a občana (La Déclaration des droits de l’homme et du citoyen). Důležitá byla myšlenka 1. článku „lidé se rodí a zůstávají svobodní a rovnoprávní.“ Článek 7 poté stanovil, že „každý může být obžalován, zatčen nebo uvězněn jen v případech určených zákonem a způsobem, jak zákon předepisuje.“ \n\nAž po 1. světové válce se osobní svoboda stala zájmem v mezinárodním právu. Doposud byla respektována jen jednotlivými státy a každý ji měl upravenou jinak. Nejdůležitější zlom však vytvořila Organizace spojených národů, která prostřednictvím svého Valného shromáždění přijala Všeobecnou deklaraci lidských práv . Hlavní myšlenka dokumetu byla, že všichni lidé se rodí svobodní a sobě rovní. \n\nV Listině základních práv a svobod je především chráněno lidské bytí. Jde o hodnoty, které jsou nezbytné pro zajištění důstojnosti člověka a uchování jeho integrity. Každý je subjektem práv, tedy je způsobilý mít práva. Zvláštní pozornost věnuje Listina principům soudního řízení. Definuje ji následujícími způsoby:\n\n,(1) Osobní svoboda je zaručena.\n\n(2) Nikdo nesmí být stíhán nebo zbaven svobody jinak než z důvodů a způsobem, který stanoví zákon. Nikdo nesmí být zbaven svobody pouze pro neschopnost dostát smluvnímu závazku.\n\n(3) Obviněného nebo podezřelého z trestného činu je možno zadržet jen v případech stanovených v zákoně. Zadržená osoba musí být ihned seznámena s důvody zadržení, vyslechnuta a nejpozději do 48 hodin propuštěna na svobodu nebo odevzdána soudu. Soudce musí zadrženou osobu do 24 hodin od převzetí vyslechnout a rozhodnout o vazbě, nebo ji propustit na svobodu.\n\n(4) Zatknout obviněného je možno jen na písemný odůvodněný příkaz soudce. Zatčená osoba musí být do 24 hodin odevzdána soudu. Soudce musí zatčenou osobu do 24 hodin od převzetí vyslechnout a rozhodnout o vazbě nebo ji propustit na svobodu.\n\n(5) Nikdo nesmí být vzat do vazby, leč z důvodů a na dobu stanovenou zákonem a na základě rozhodnutí soudu.\n\n(6) Zákon stanoví, ve kterých případech může být osoba převzata nebo držena v ústavní zdravotnické péči bez svého souhlasu. Takové opatření musí být do 24 hodin oznámeno soudu, který o tomto umístění rozhodne do 7 dnů.\"\n\nPrávo na osobní svobodu mají lidé bez ohledu na občanství, zdravotní stav či věk. Jedná se o svobodu tzv. první generace.\n\nOmezování osobní svobody je trestný čin. Definuje jej § 171 trestního zákoníku. Trest odnětí svobody až na dvě léta dostane osoba, která bez oprávnění brání užívat osobní svobody. Pokud se tímto činem snaží o usnadnění jiného trestného činu, bude potrestána až na tři roky odnětím svobody. Odnětím svobody na dvě léta až osm let bude pachatel potrestán, pokud bude oběti bez oprávnění bránit užívat osobní svobodu z důvodů, že je pachatel členem organizované skupiny, neuznává jinou rasu či národnost, etnickou skupinu, politické přesvědčení, vyznání či z důvodu, že je obět bez vyznání. Dále bude pachatel potrestán odnětím svobody na dva až osm let, pokud svým činem způsobí fyzickou, psychickou, zdravotní újmu či svým činem chce získat pro sebe či jiného značný prospěch. Na tři roky až deset let bude pachatel potrestán, pokud omezením osobní svobody způsobí smrt, či svým činem získá prospěch pro sebe či jiného velkého rozsahu.\n\nZákon č. 3/2002 Sb. o církvích a náboženských společnostech zakazuje církvi a náboženské společnosti vznik a vývoj činnosti, která „omezuje osobní svobodu lidí zejména tím, že využívá psychický nebo fyzický nátlak k vytvoření závislosti, která vede k fyzickému, psychickému nebo ekonomickému poškozování těchto osob nebo jejich rodinných příslušníků, k poškozování jejich sociálních vazeb včetně.“\nListina dále říká, že i když může být člověk zbaven osobní svobody, musí se tak dít pouze za zákonem daných podmínek. Tyto podmínky mohou vyplývat také z mezinárodních smluv a úmluv, kdy závazky mezinárodního práva jsou nadřazeny zákonům a vyhláškám českých zákonodárců. Česká republika však svým občanům osobní svobodu zaručuje, a to prostřednictvím pozitivních závazků. Nesmí se tak dopouštět činů porušující osobní svobodu občanů, musí přijímat dodatečná opatření k ochraně tohoto základního práva či vykonávat dohled nad situacemi, kde je toto právo ohroženo. Zároveň je osobní svoboda garantována vzhledem k zákazu otroctví, nevolnictví či jiných nucených prací a služeb, svobodě pohybu a pobytu, svobodě obydlí, právu na ochranu soukromí a rodinného života, svobodě vlastnit majetek. Pokud je však jedinec zbaven osobní svobody či stíhán za trestný čin, má právo na spravedlivý proces o trestním obvinění. Právo na osobní svobodu je pojímáno velmi široce, zákonem jsou však také upraveny možnosti domovní prohlídky, zadržení a otevření poštovních zásilek nebo telegramů nebo odposlech a záznam telekomunikačního provozu a osobní prohlídky v rámci trestního stíhání.. Tyto možnosti však mohou představovat omezení osobní svobody díky kterým vznikají problematické otázky. \n\nZbavení osobní svobody v sobě nese objektivní a subjektivní prvek. Objektivním prvkem je myšleno umístění a uzavření daného člověka do určitého omezeného prostoru po určitou dobu. Subjektivní prvek je i podle Článku 8 Listiny základních práv a svobod absence souhlasu s tímto uzavřením. Kromě vězení se sem řadí také všechny typy vazeb, zdravotnické detence, krátkodobá zadržení nebo zajištění v souvislosti s trestním stíháním či s výkonem policejní pravomoci a další případy detence, jež Listina výslovně neujímá, ale mají oporu v zákonech České republiky. Zadržena může být pouze osoba, která je obviněná či podezřelá ze spáchání trestného činu. Zadržení probíhá prostřednictvím policejních orgánů. Pokud se pak jedná o zatčení (cílevědomé vypátrání obviněného), předává policie do 24 hodin obviněného soudci, který vydal příkaz k zatčení. Na úvaze zákonodárce je pak kompenzace umístění člověka během trestního řízení do vazby, pokud toto trestní řízení skončí zastavením nebo zproštěním obžaloby. Zároveň se nás tímto Článkem snaží obeznámit s podmínky zbavení osobní svobody. To je přípustné jen ze zákonných důvodů a pouze způsobem, který stanoví zákon.\n\n"}
{"id": "940598", "url": "https://cs.wikipedia.org/wiki?curid=940598", "title": "Saně na Zimních olympijských hrách 1998", "text": "Saně na Zimních olympijských hrách 1998\n\nSaně na olympiádě v Naganu.\n"}
{"id": "940600", "url": "https://cs.wikipedia.org/wiki?curid=940600", "title": "Saně na Zimních olympijských hrách 1994", "text": "Saně na Zimních olympijských hrách 1994\n\nSaně na olympiádě v Lillehammeru.\n"}
{"id": "940601", "url": "https://cs.wikipedia.org/wiki?curid=940601", "title": "Saně na Zimních olympijských hrách 1992", "text": "Saně na Zimních olympijských hrách 1992\n\nSaně na olympiádě v Albertville.\n"}
{"id": "940605", "url": "https://cs.wikipedia.org/wiki?curid=940605", "title": "Saně na Zimních olympijských hrách 1988", "text": "Saně na Zimních olympijských hrách 1988\n\nSaně na olympiádě v Calgary.\n"}
{"id": "940606", "url": "https://cs.wikipedia.org/wiki?curid=940606", "title": "Saně na Zimních olympijských hrách 1984", "text": "Saně na Zimních olympijských hrách 1984\n\nSaně na olympiádě v Sarajevu.\n"}
{"id": "940608", "url": "https://cs.wikipedia.org/wiki?curid=940608", "title": "Theodor Lessing", "text": "Theodor Lessing\n\nTheodor Lessing, rodným jménem Theodor Lewy (8. února 1872 Hannover – 31. srpna 1933 Mariánské Lázně) byl německý filozof, psycholog a novinář židovského původu. Nejvíce proslul svou knihou \"Židovská sebenenávist\" (\"Der jüdische Selbsthaß\") z roku 1930, kde se pokusil analyzovat, proč někteří Židé inklinují k antisemitským postojům, byť i jen částečně nebo pouze náznakově.\n\nVe filozofii byl silně ovlivněn ruským logikem Afrikanem Spirem a německým filozofem Friedrichem Nietzschem, sdílel jejich odpor k iluzi o smyslu dějin. Svou filozofii nazýval \"aktivismus\". Jako novinář přispíval mj. do pražského německojazyčného deníku \"Prager Tagblatt\". Politicky se hlásil k sionismu, pacifismu a byl odpůrcem nacistů i německého prezidenta Paula von Hindenburg.\n\nPo uchopení moci v Německu nacisty raději v březnu 1933 uprchl do názorově svobodného Československa a usadil se v Mariánských Lázních, v rodině českého sociálního demokrata. Zde na něj však byl 30. srpna 1933 spáchán atentát dvěma henleinovci, Rudolfem Zischkou a Rudolfem Max Eckertem, kteří na něj vystřelili přes okno vily, v níž pracoval. Na následky zranění Lessing zemřel druhého dne v mariánskolázeňské nemocnici. Henleinovští vrazi uprchli do Německa a jeden z nich byl potrestán až po válce. Na jeho hrobě v Mariánských Lázních je nápis: \"První oběť fašismu v ČSR.\" O případu vraždy Theodora Lessinga pojednává i československý film \"Výstřely v Mariánských Lázních\" z roku 1973, natočený na motivy reportáží Romana Cílka.\n\nTheodor Lessing se narodil 8. února 1872 v Hannoveru jako Theodor Lewy. Své jméno z Lewy na Lessing si změnil na počest spisovatele Gottholda Efraima Lessinga, který se v 18. století zasazoval o emancipaci židů. Jeho rodina patřila do střední třídy, otec Sigmund Lewy byl židovský lékař, matka Adele rozená Ahrweilová pocházela z rodiny bankéře. Neměl šťastné dětství a mládí, především kvůli konfliktům v rodině (např. spory o slíbené a nesplacené věno) a problémům na Radničním gymnáziu v Hannoveru (\"Ratsgymnasium Hannover\"). Lessing později školu popsal jako \"„ústav rozvíjející hloupost... nic už nemůže napravit, co ve mně těch 15 let tam zničilo.“\" Po maturitě na Městském gymnáziu v Hameln (\"Städtischen Gymnasium Hameln\") začal studovat medicínu ve Freiburgu im Breisgau, ale obor nedokončil. Během studií v roce 1895 konvertoval k protestantismu (aby se později znovu vrátil k judaismu) a změnil školu. V roce 1899 nakonec získal doktorát z filozofie, psychologie a literatury na univerzitě v Erlangenu.\n\nV roce 1900 si vzal Marii Stach von Goltzheim, což byla šlechtična z rodu Hohenzollernů a vnučka císaře Viléma I. Sňatek s židem pro ní měl závažné následky – byla vyděděna a rodina se jí zřekla. V letech 1901 a 1902 se jim narodily dcery Judith a Miriam a Lessing získal místo učitele v Zemském vychovatelském domě v Haubindě, odkud ale po dvou letech odešel kvůli antisemitským ustanovením. Později nějakou dobu pracoval v Laubegastu u Drážďan.\n\nV té době se začal více politicky angažovat: sblížil se se sociálně demokratickou stranou a pracoval pro levicové odbory. Pořádal i veřejné přednášky, kde se věnoval především německým filozofům a kulturním osobnostem (Schopenhauer, Nietzsche, Wagner). Jeho habilitace plánovaná na univerzitě v Drážďanech mu kvůli jeho židovství, propagaci socialismu a feminismu nebyla umožněna. Vystřídal pak několik zaměstnání, působil mimo jiné jako divadelní kritik. Založil i poněkud kuriózní společnost za snížení hluku, neboť ten byl podle něj zdrojem mnoha neuróz a jiných problémů. Obzvláště mu vadilo vyklepávání koberců, zvonění kostelních zvonů a cvičení na piáno. V roce 1910 způsobil první větší skandál, když kritizoval spisovatele a kritika Samuela Lublinského. Sklidil za to ostrou reakci od Thomase Manna, který ho nazval \"„hanebným skřetem, který může být rád, že i na něj svítí slunce.“\"\n\nLessingův soukromý život mezitím upadal. V roce 1907 se s manželkou rozvedl a o rok později začal pracovat na Technické vysoké škole v Hannoveru (\"Technische Hochschule).\" Jeho pozice jakožto humanitně zaměřeného učitele na technické vysoké škole nebyla nijak důležitá, což však Lessingovi umožňovalo dostatečně vědecky a literárně bádat a tvořit. Až v roce 1922 se stal mimořádným profesorem a za celých 18 let působení na škole mu nebyl zvýšen plat. Mezitím v roce 1912 se podruhé oženil. Jeho žena Adela byla podobným směrem angažovanou osobností jako on. Měli spolu dceru Ruth. V době 1. světové války působil nějakou dobu na frontě jako lékař v lazaretu a zároveň stále vyučoval.\n\nV roce 1924 se jako soudní znalec v oboru psychologie zapojil do procesu sériového vraha Fritze Haarmanna. Jelikož však dlouhodobě upozorňoval na spojení policie a obžalovaného, který byl policejní špicl, byl nakonec z procesu odvolán. Soud však dále sledoval a přispíval o něm do listů \"Prager Tagblatt\" a \"Dortmunder Generalanzeiger\". \n25. dubna 1925 vyšla v deníku \"Prager Tagblatt\" Lessingova stať nazvaná prostě „Hindenburg“. Lessing v ní ostře vystupoval proti volbě starého maršála Paula von Hindenburga německým prezidentem. Nikoliv však proto, že by šlo o špatného člověka, ale proto, že jde o zcela nevýrazného, bezzásadového a poslušného muže, intelektuální nulu (slovy Lessinga Zero), z něhož se působením především vnějších vlivů a tlaků nakonec stane tyran (Nero). Tento článek vzbudil ostrou reakci a vysloužil mu nenávist ze strany nacionalistických kruhů. Někteří studenti dokonce založili spolek nazvaný \"Kampfausschuß gegen Lessing\" (Bojový výbor proti Lessingovi)\",\" bojkotovali a narušovali jeho přednášky a požadovali jeho vyloučení ze školy. Následoval rok útoků, tahanic, nenávistných projevů, odsuzování a úředních či jiných posudků, které nakonec vyústily v to, že Lessing byl v červnu 1926 jako učitel z vysoké školy vyloučen. Lessing pak několik let cestoval po Německu i zahraničí, bádal, přednášel a psal, neboli snažil se živit, jak to šlo a jak uměl.\n\nV lednu 1933 se k moci v Německu dostali nacisté a velmi brzy se zaměřili i na nepohodlného židovského filozofa a kritika. Oddíly SA mu vyplenily byt, na což Lessing reagoval tím, že začátkem března 1933 utekl i se svou ženou do Československa a usadil se v Mariánských Lázních. Lessing byl lázeňským městem unesen. Bydlel postupně v hotelích Mariánskolázeňský mlýn (Cristal), New York (Polonia) a Miramonte a nakonec ve vile Edelweiss. Nadále přispíval do německy psaných novin, připravoval se na 18. sionistický kongres a chystal další aktivity, například zřízení školy a útulku pro židovské děti. 20. – 29. srpna probíhal v Praze sionistický kongres a Lessing zde vystoupil se svou přednáškou Německo a jeho Židé. Lessing byl kritikem, jak on to nazýval, úpadku německého židovství, napadal honbu za penězi, snahu zapadnout mezi společenskou smetánku, rezignaci na idealismus.\n\nNacisté mezitím vypsali na nepohodlného exulanta odměnu, která se nakonec vyšplhala na 80 000 marek. Primárním cílem nebylo profesora zabít, ale ještě lépe odvléct zpět do Německa. Lessing věděl, že je na seznamu nacisty nenáviděných a hledaných osob a byl s tím v zásadě smířen. V srpnu napsal anglickému listu \"Manchester Guardian\":\n\n30. srpna 1933 večer pracoval Theodor Lessing u psacího stolu ve svém bytě ve vile Edelweiss. Okolo půl desáté se zpoza okna ozvaly dva výstřely a profesora těžce zranily na hlavě. Vrahové vylezli po žebříku do druhého patra a vystřelili oba prakticky zároveň. Lessing byl sice převezen do nemocnice, ale krátce po půlnoci svým zraněním podlehl. Následovala rozsáhlá pátrací akce, která policisty brzy přivedla na stopu předpokládaných pachatelů. Atentátníky pocházejícími z obce Valy a Úšovice byli nacionální socialisté Rudolf Max Eckert a Rudolf Zischka. Oba krátce po činu utekli do Německa. Československé úřady sice zažádaly ty německé o jejich vydání, ale k tomu nedošlo, neboť údajně nebylo známo, kde se podezřelí nacházejí. Někdy se uvádí, že existoval ještě třetí pachatel Karl Hönl, ale jeho účast se nepodařilo prokázat a on sám padl za druhé světové války. Vyšetřování načas přerušil útěk pachatelů a válečné události, ale v roce 1945 se v něm pokračovalo. Potrestán byl nakonec jen Eckert (Zischka mezitím zemřel), který v roce 1946 dostal za spoluúčast na vraždě trest odnětí svobody na 18 let a po dvou amnestiích a necelých třinácti na Borech odseděných letech byl v roce 1958 vyhoštěn do SRN.\n\nPohřeb profesora Lessinga se konal 3. září 1933 na mariánskolázeňském židovském hřbitově. Zúčastnilo se ho množství lidí a šlo o jednu z prvních tichých protinacistických demonstrací v Československu. Lessing má ostatně jako svůj epitaf vytesáno: „První oběť fašismu v ČSR“. Vražda vzbudila velký ohlas jak v Československu, tak ve světě. Již 2. září se v Praze konaly různé akce proti metodám zastrašování, které nacisté používali. Proti demonstrantům musela dokonce zasáhnout policie. Dne 1. října 1933 uveřejnili F. X. Šalda a Max Brod prohlášení „In memoriam Theodora Lessinga“, pod něž se podepsala řada významných osobností včetně Alberta Einsteina a Romaina Rollanda.\n\nPo Theodoru Lessingovi je pojmenováno několik ulic, parků a domů. Od roku 2006 po něm a jeho druhé manželce nese jméno škola v Hannoveru (Ada-und-Theodor-Lessing-Volkshochschule).\n\nV roce 1958 byla odhalena na domě Lokarno (dříve vila Edelweiss, Třebízského 213, Mariánské Lázně) pamětní deska, která připomíná Lessingovu vraždu.\n\nO jeho vraždě byl natočen film \"Výstřely v Mariánských Lázních\", který se však ne zcela přesně drží ověřených faktů.\n\n\n\n"}
{"id": "940609", "url": "https://cs.wikipedia.org/wiki?curid=940609", "title": "Saně na Zimních olympijských hrách 1976", "text": "Saně na Zimních olympijských hrách 1976\n\nSaně na olympiádě v Innsbrucku.\n"}
{"id": "940610", "url": "https://cs.wikipedia.org/wiki?curid=940610", "title": "No More Shall We Part", "text": "No More Shall We Part\n\nNo More Shall We Part je jedenácté studiové album rockové skupiny Nick Cave and the Bad Seeds, vydané v dubnu 2001 u vydavatelství Mute Records. Jeho nahrávání probíhalo mezi zářím a říjnem 2000 a jeho producenty byli členové skupiny spolu s dlouholetým spolupracovníkem Tonym Cohenem.\n\n"}
{"id": "940611", "url": "https://cs.wikipedia.org/wiki?curid=940611", "title": "Saně na Zimních olympijských hrách 1968", "text": "Saně na Zimních olympijských hrách 1968\n\nSaně na olympiádě v Grenoblu.\n"}
{"id": "940613", "url": "https://cs.wikipedia.org/wiki?curid=940613", "title": "Pátá hodnotící zpráva IPCC", "text": "Pátá hodnotící zpráva IPCC\n\nPátá hodnotící zpráva IPCC (anglicky The Fifth Assessment Report - AR5) je dokument Mezivládního panelu pro změny klimatu, který byl postupně po jednotlivých částech zveřejňován v letech 2013 a 2014. \n\nPrvní část zveřejnil panel 27. září 2013 ve Stockholmu. Obsahuje důkladné fyzikální zdůvodnění klimatických změn a uvádí, že s 95% jistotou je dominantní příčinou změny klimatu lidská činnost. \nHlavní body zprávy první pracovní skupiny:\n\nZpráva druhé pracovní skupiny (AR5-WGII) zaměřené na dopady změny klimatu a možnosti adaptace byla zveřejněna v březnu 2014.\n\nZpráva třetí pracovní skupiny (AR5-WGIII) zaměřená na mitigaci (zmírňování změny klimatu) vyšla v dubnu 2014. \n\nSouhrnná zpráva (AR5 Synthesis Report - SYR) byla dokončena v listopadu 2014.\n\n\n"}
{"id": "940614", "url": "https://cs.wikipedia.org/wiki?curid=940614", "title": "The Boatman's Call", "text": "The Boatman's Call\n\nThe Boatman's Call je desáté studiové album rockové skupiny Nick Cave and the Bad Seeds, vydané v březnu 1997 u vydavatelství Mute Records. Jehonahrávání probíhalo od června do srpna 1996 ve studiu Sarm West Studios v Londýně. Jeho producenty byli členové skupiny a s nimi ještě Flood.\n\nAutorem všech skladeb je Nick Cave.\n"}
{"id": "940615", "url": "https://cs.wikipedia.org/wiki?curid=940615", "title": "Saně na Zimních olympijských hrách 1964", "text": "Saně na Zimních olympijských hrách 1964\n\nSaně na olympiádě v Innsbrucku.\n"}
{"id": "940624", "url": "https://cs.wikipedia.org/wiki?curid=940624", "title": "Prva crnogorska fudbalska liga", "text": "Prva crnogorska fudbalska liga\n\nPrva crnogorska fudbalska liga je fotbalová soutěž pořádaná na území Černé Hory. Pořádá ji Černohorská fotbalová federace. Liga byla oficiálně založena v roce 2006 po rozpadu soustátí Srbsko a Černá Hora.\n\n"}
{"id": "940625", "url": "https://cs.wikipedia.org/wiki?curid=940625", "title": "Skai Jackson", "text": "Skai Jackson\n\nSkai Jackson (* 9. dubna 2002 New York) je americká herečka. Začala kariéru jako dítě. Její první hlavní role byla v nezávislém filmu Kid Liberty (2007). Následovaly další filmy, jako je Rescue Me (2008) a Rebound (2009). Od roku 2010 do roku 2011 hrála v televizním seriálu Team Umizoomi, Royal Pains a Boardwalk Empire. Měla také malé role ve filmech Arthur a Šmoulové. V roce 2011 byla obsazena do role Zuri Rossové na Disney Channel v komediálním seriálu Jessie.\n\n"}
{"id": "940628", "url": "https://cs.wikipedia.org/wiki?curid=940628", "title": "Rafał Murawski", "text": "Rafał Murawski\n\nRafał Murawski (* 9. října 1981, Malbork, Polsko) je polský fotbalový záložník.\n\nS fotbalem začal v klubu MRKS Gdańsk a později hrál v týmu Gedania Gdańsk. Prošel dalšími polskými kluby Arka Gdynia a Amica Wronki, druhý jmenovaný se v roce 2006 sloučil s Lechem Poznań. Zde působil až do roku 2009. Po skončení sezóny 2008/09 byl v \"nejlepší jedenáctce Ekstraklasy\", která byla sestavena podle novinářů na základě známek, kterou hráči dostávali po každém zápasu. Zároveň musel daný hráč odehrát minimálně 16 zápasů.\n\nPoté odešel do ruského klubu Rubin Kazaň, se kterým vyhrál ve své první sezóně ligový titul. V roce 2011 se vrátil z rodinných důvodů do Lechu Poznań.\n\n15. listopadu 2006 debutoval pod reprezentačním trenérem Leo Beenhakkerem v A-mužstvu Polska v kvalifikačním zápase s domácí Belgií, Poláci vyhráli na Stade du Roi Baudouin 1:0. Rafał se dostal na hrací plochu v 79. minutě.\n\nZúčastnil se EURA 2008 ve Švýcarsku a Rakousku a EURA 2012 v Polsku a na Ukrajině.\n\nNa Mistrovství Evropy 2008 konaném ve Švýcarsku a Rakousku odehrál dva zápasy polského týmu (vedeného nizozemským trenérem Leo Beenhakkerem) na šampionátu. 8. června proti Německu (porážka 0:2) nenastoupil, objevil se až v závěru utkání 12. června proti Rakousku (remíza 1:1). 16. června proti Chorvatsku byl v základní sestavě (porážka 0:1). Polsko se do čtvrtfinále neprobojovalo, obsadilo se ziskem 1 bodu poslední čtvrté místo základní skupiny B.\n\nNa Mistrovství Evropy 2012, kde mělo Polsko jako pořadatelská země (společně s Ukrajinou) jistou účast, se v zahajovacím utkání celého šampionátu 8. června s Řeckem (remíza 1:1) objevil na místě středního záložníka. V základní sestavě nastoupil i 12. června proti Rusku (opět 1:1) a 16. června proti České republice (prohra 0:1). Polsko do čtvrtfinále nepostoupilo, obsadilo se ziskem 2 bodů poslední čtvrté místo základní skupiny A.\n\n"}
{"id": "940635", "url": "https://cs.wikipedia.org/wiki?curid=940635", "title": "Short track na Zimních olympijských hrách 1998", "text": "Short track na Zimních olympijských hrách 1998\n"}
{"id": "940637", "url": "https://cs.wikipedia.org/wiki?curid=940637", "title": "Radim Tolasz", "text": "Radim Tolasz\n\nRNDr.,Radim Tolasz, Ph.D. (* 19. března 1964 Frýdek-Místek) je český klimatolog a meteorolog.\nV roce 1987 vystudoval fyzickou geografii na brněnské universitě. Od roku 1986 pracuje pro Český hydrometeorologický ústav postupně jako technik oddělení režimových informací (1986–1990), vedoucí oddělení meteorologie a klimatologie na pobočce v Ostravě (1991–1996), vedoucí oddělení klimatické databáze (1997–2002), náměstek ředitele pro meteorologii a klimatologii (2003–2011) a vedoucí oddělení klimatické změny (2012–dosud).\n\nKromě mnoha odborných článků byl také editorem \"Atlas podnebí Česka\" (Praha a Olomouc 2007, ISBN 978-80-86690-26-1 )\n\nJe expertem WMO pro klimatická data a databáze, českým zástupcem v GEO (od roku 2011) a v IPCC (2014). Externě vyučuje na Ostravské universitě (od roku 1991).\n\n"}
{"id": "940642", "url": "https://cs.wikipedia.org/wiki?curid=940642", "title": "Short track na Zimních olympijských hrách 1994", "text": "Short track na Zimních olympijských hrách 1994\n"}
{"id": "940651", "url": "https://cs.wikipedia.org/wiki?curid=940651", "title": "Tamarind indický", "text": "Tamarind indický\n\nTamarind indický (\"Tamarindus indica\") je jediný druh rodu tamarind. Je to stálezelený tropický strom pocházející z Afriky a pěstovaný v tropech celého světa. Vyznačuje se zpeřenými listy a jemně zaškrcovanými plody. Dužnina plodů slouží jako potravina, strom však poskytuje mnohostranný užitek.\n\nTamarind je stálezelený nebo poloopadavý strom dorůstající výšky 10 až 15, výjimečně až 25 metrů a průměru kmene 30 až 50 cm. Kůra je tmavě šedá, nepravidelně podélně rozpukaná. Listy jsou zpeřené s asi 10 až 20 páry lístků. Květenství jsou hrozny nebo laty hroznů a vyvíjejí se na konci větévek. Listeny a listence jsou červenavě zbarvené a často opadavé. Květy jsou drobné, stopkaté, světle žluté a červeně žíhané. Kalich je srostlý, se 4 laloky a s kališní trubkou vyrůstající na kuželovitém receptákulu. Korunních lístků je 5, horní 3 jsou si podobné, dobře vyvinuté, spodní 2 redukované na pouhé šupinky. Tyčinky jsou 3, srostlé v prohnutou trubičku a s krátkými volnými nitkami. Mimo plodných tyčinek bývají přítomna i 2 zakrnělá staminodia. Semeník je stopkatý, srostlý s kališní trubkou, s dlouhou čnělkou zakončenou hlavatou bliznou a s mnoha vajíčky. Plod je podlouhlý, zploštělý, mírně nepravidelně zaškrcovaný, nepukavý, na povrchu tuhý, uvnitř dužnatý, 5 až 14 cm dlouhý. Semen bývá 3 až 14, jsou hnědá, zploštělá, lesklá, v plodu oddělená přehrádkami.\n\nZa oblast původního výskytu tamarindu jsou považovány sušší oblasti subsaharské Afriky. V současnosti je pěstován v tropech celého světa, zejména však v Indii. Tamarindu se dobře daří v oblastech se sezónním obdobím sucha a je dobře přizpůsoben růstu na savanách a na chudých půdách v nížinách tropů. Často roste zplanělý na březích potoků a řek a je hojně nacházen v blízkosti termitišť. Nedaří se mu v oblastech s hojnými dešti a monzunovými lijáky.\n\nRod \"Tamarindus\" je v současné taxonomii čeledi bobovité řazen spolu s dalšími asi 83 rody do podčeledi \"Detarioideae\".\n\nListy tamarindu obsahují flavonové glykosidy – orientin, vitexin, iso-orientin a iso-vitexin. V listech i plodech je přítomna kyselina tartarová a jablečná. V dřeni plodů jsou obsaženy aminokyseliny serin, beta-alanin, prolin, fenylalanin, leucin a kyselina pipekolová.\nDužnina plodů nebo přesněji dužnatý míšek obklopující semena slouží jako potravina. Má osvěžující kyselou až sladkokyselou chuť připomínající sušené švestky a vláknitou, málo šťavnatou konzistenci. Může se pojídat syrová, vařená nebo sušená, připravují se z ní povidla a zavařeniny, přísady do jídel i nápoje. Je například součástí známé worcestrové omáčky a různých omáček na steaky, stejně jako indických čatní. Ze semen se získává jedlý olej a po tepelné úpravě a odstranění tvrdého osemení jsou rovněž jedlá. Z endospermu semen je získávána guma používaná především v textilním průmyslu. Dřevo je tvrdé a těžké a je používáno na stavbu domů, výrobu zemědělského náčiní a nábytku. Strom je vysazován na mořských pobřežích, neboť má pevný kmen a dobře odolává větru. Tamarind je v tropech pěstován jako okrasná a stínící dřevina a také jako pouliční strom. Z Havaje a z Indie jsou známy exempláře 150 až 200 let staré.\n\nDužnina plodů tamarindu má využití i v medicíně při tišení horeček, při zácpě a proti kurdějím.\nJe používána jako léčivo v Indii i v tropické Americe.\n"}
{"id": "940652", "url": "https://cs.wikipedia.org/wiki?curid=940652", "title": "Martin Pokorný", "text": "Martin Pokorný\n\nMartin Pokorný (30. listopadu 1836 Hradec Králové – 30. ledna 1900 Praha) byl rakouský a český matematik, pedagog a politik, v 80. letech 19. století poslanec Českého zemského sněmu.\n\nV období let 1846–1854 vystudoval gymnázium v Hradci Králové a pak filozofii na Karlo-Ferdinandově univerzitě v Praze. Získal kvalifikaci pro středoškolského učitele matematiky a fyziky. Od roku 1858 byl po tři roky soukromým učitelem v rodině šlechtice Podstatského Tonserna. Od roku 1861 vyučoval na německém gymnáziu v Praze na Novém Městě, nejprve na zkušební dobu jednoho roku, pak coby suplující učitel matematiky a češtiny. Od roku 1865 byl profesorem matematiky a od roku 1875 (uváděno i od roku 1879) ředitelem reálného gymnázia na Malé Straně. V čele tohoto ústavu zůstal až do svého odchodu na penzi. Byl členem pražské městské rady.\n\nV 80. letech 19. století se zapojil i do zemské politiky. Ve volbách v roce 1883 byl zvolen v městské kurii (volební obvod Praha-Malá Strana) do Českého zemského sněmu.\n\nPůsobil coby matematik Vzájemné pojišťovací banky Slávia. Byl předsedou Jednoty českých mathematiků. V roce 1893 byl jmenován dopisujícím členem České akademie věd a umění císaře Františka Josefa I.. Publikoval četné odborné studie a učebnice matematiky a fyziky. Je jedním z autorů české fyzikální terminologie. Byl rovněž spolupracovníkem Riegrova slovníku naučného, později i Ottova slovníku naučného.\n\nZemřel v lednu 1900. Pohřben je na Olšanských hřbitovech.\n\n"}
{"id": "940653", "url": "https://cs.wikipedia.org/wiki?curid=940653", "title": "Michelle Fairley", "text": "Michelle Fairley\n\nMichelle Fairley (* 17. ledna 1964) je irská herečka. Její nejznámější rolí je Catelyn Stark v seriálu \"Hra o trůny\".\n\nObjevila se ve velkém počtu britských seriálů, včetně takových jako \"Poldové\", \"Holby City\" a \"Heartbeat\". Převzala roli paní Grangerové po herečce Heather Bleasdale (která paní Grangerovou ztvárnila ve filmu \"Harry Potter a Tajemná komnata\") ve filmu \"Harry Potter a Relikvie smrti - část 1\". Dne 19. března 2010 bylo oznámeno, že ztvární roli Catelyn Stark v seriálu \"Hra o trůny\" a nahradí tak Jennifer Ehle, která hrála Catelyn v původní pilotní epizodě.\n\nDne 4. června 2013 zpravodajský server E! news potvrdil, že se přidá k třetí sérii obsazení seriálu \"Kravaťáci\" a ztvární vedlejší roli jménem Ava Hessington.\n\nKdyž nepracuje v zahraničí, tak trvale pobývá ve svém domě v Londýně.\n\n"}
{"id": "940665", "url": "https://cs.wikipedia.org/wiki?curid=940665", "title": "Short track na Zimních olympijských hrách 1992", "text": "Short track na Zimních olympijských hrách 1992\n\nShort track na Zimních olympijských hrách 1992 'proběhlo v Halle Olympique, která stojí nedaleko Théâtre des Cérémonies několik kilometrů jihozápadně od centra Albertville.\n"}
{"id": "940666", "url": "https://cs.wikipedia.org/wiki?curid=940666", "title": "Vteřiny před vraždou", "text": "Vteřiny před vraždou\n\nVteřiny před vraždou (v německém originále Countdown - Die Jagd beginnt) je německý krimiseriál, který vyrobila agentura Filmpool a odvysílala soukromá televizní stanice RTL. Mezi lety 2009 až 2011 byly natočeny tři řady o celkovém počtu 24 epizod. Kvůli klesajícím hodnotám sledovanosti se seriál přestal vysílat a natáčet. V Česku seriál vysílá televize Prima.\n\nSeriál pojednává o speciální jednotce LKA. Vteřiny před vraždou jsou tedy hranice mezi dobrem a zlem.\nÚkoly pro celý tým nejsou moc lehké, protože zločinci a vrazi či sebevrazi jsou nebezpeční. Seriál obsahuje často scény honiček a přestřelek.\n\nVrchní komisař Jan Brenner je mladý tvrdohlavý policista, a nikdy mu nevydrží jeho vztah. Je zamilovaný do své parťačky Leo. Mezi Janem a Leo to jiskří od samého začátku.\n\nVrchní komisařka Leonie Bongartz vystudovala psychologii a policejní školu. Často musí chránit svého parťáka Jana, aby neudělal nějakou hloupost. Přes všechny komplikace a napětí mezí ní a jejím parťákem Janem Brennerem si vždycky rozumí, pomůžou a věří si. V posledním díle byla postřelena do ramene, těsně vedle srdce a Brenner myslel, že zemřela. Leonie ale přežila, když jí zachránila kolegyně Eva Mayerhofer. Bylo naznačeno že je Leo těhotná, a že ji Jan chtěl nebo i požádal o ruku.\n\n"}
{"id": "940667", "url": "https://cs.wikipedia.org/wiki?curid=940667", "title": "Jagdish Bhagwati", "text": "Jagdish Bhagwati\n\nJagdish Natwarlal Bhagwati (* 26. července 1934, Bombaj) je indicko-americký ekonom známý především svou obhajobou globalizace a volného trhu. K nejznámějším jeho knihám patří \"In Defense of Globalization\" z roku 2004. Je velkým oponentem svého krajana Amartyi Sena. Je profesorem ekonomie na Kolumbijské univerzitě. V letech 1968-1980 byl profesorem ekonomie na Massachusettském technologickém institutu. Objevil se ve 465. epizodě seriálu Simpsonovi Muzikál ze základní, kde dostal Nobelovu cenu za ekonomii. Časopis \"Foreign Policy\" ho roku 2005 vyhlásil 42. nejvlivnějším intelektuálem světa.\n\n\n"}
{"id": "940669", "url": "https://cs.wikipedia.org/wiki?curid=940669", "title": "Maček", "text": "Maček\n\nMaček je chorvatské příjmení:\n\n\n"}
{"id": "940670", "url": "https://cs.wikipedia.org/wiki?curid=940670", "title": "Horka (Středojizerská tabule)", "text": "Horka (Středojizerská tabule)\n\nHorka (385 m n. m.) je vrch v okrese Mělník Středočeského kraje. Leží při východní straně silnice Nosálov–Lobeč, na katastrálním území Nosálov. Je to nejvyšší vrchol Skalské tabule.\n\nJe to neovulkanický vrch tvořený pronikem čediče (sodalitický nefelinit) vypreparovaného z obalu turonských křemenných pískovců. Podstavec vrcholu je hřbetovitě protažený ve směru západ–východ se strmými západními a mírnými východními svahy, ukloněnými k východu, k údolí Strenického potoka. Vrch je porušen několika kamenolomy. Východní svahy jsou zalesněny, zbylé partie jsou využity jako orná půda a umožňují výhledy zejména k východu a jihu. Dobrý výhled je ale i na Bezdězy a blízkou Vrátenskou horu.\n\nNa Horce stával celodřevěný větrný mlýn, tzv. \"Nosálovský větrník\". Byl snad nejstarší ze všech větráků v Podbezdězí. Byl postaven asi roku 1801. Vyhořel 1. září 1889.\n\nGeomorfologicky vrch náleží do celku Jizerská tabule, podcelku Středojizerská tabule, okrsku Skalská tabule a podokrsku Mšenská tabule.\n\nZe severu, od silnice Nosálov–Lobeč, vede cesta k vrcholu Horky.\n"}
{"id": "940673", "url": "https://cs.wikipedia.org/wiki?curid=940673", "title": "Šmalkaldský spolek", "text": "Šmalkaldský spolek\n\nŠmalkaldský nebo Schmalkaldský spolek (německy \"Schmalkaldischer Bund\", latinsky \"Foedus Smalcaldicum\" nebo \"Liga Smalcaldica\") byl obrannou aliancí luteránských knížat uvnitř římskoněmecké říše během poloviny 16. století. Ačkoli spolek původně vznikl z náboženských důvodů brzy po začátku protestantské reformace, jeho členové se nakonec pokusili o nahrazení Svaté říše římské aliancí, jakožto zdroje politické loajality. Ačkoli to nebyla první aliance svého druhu, na rozdíl od předchozích útvarů, jako např. Torgavský spolek, disponoval Šmalkaldský spolek dostatečně silnou vojenskou silou k hájení svých politických a náboženských zájmů. Svůj název dostal spolek podle města Šmalkaldy v Durynsku.\n\nAliance oficiálně vznikla 27. února 1531, z iniciativy Filipa I., lankraběte hesenského a Jana Bedřicha I. Saského, dvou nejmocnějších protestantských panovníků té doby. Původní smysl spolku byla ochrana náboženského vyznání, přičemž členové se zavázali ke vzájemné obraně, pokud by na území některého z nich zaútočil Karel V., císař Svaté říše římské. Na naléhání saského kurfiřta bylo členství podmíněno luteránstvím augsburského vyznání nebo Confessio Tetrapolitana. To upevnilo dominanci luteránství v Německu a eliminovalo zwinglianismus, jenž měl do té doby řadu stoupenců.\n\nSpolek se brzy stal více než jen místním politickým hnutím, neboť vymanění se z vlivu katolické církve skýtalo také značné ekonomické výhody. V prosinci 1535 spolek přijal každého, kdo byl ochoten přistoupit na Augsburské vyznání, čímž přibyly Anhaltsko, Württembersko, Pomořansko, stejně jako svobodná říšská města Augsburg, Frankfurt nad Mohanem, či Kempten.\n\nV roce 1535 se ke spolku připojil francouzský král František I. Francouzský stojící proti Habsburkům, ten však později z důvodu vnitřních náboženských neshod vystoupil. Sultán Sulejman I. diplomaticky intervenoval ve prospěch smíření, a je známo, že poslal nejméně jeden dopis německým protestantským panovníkům, aby vyjádřil svoji podporu jejich spojení s Františkem I. proti Karlu V.\n\nRoku 1538 se Šmalkaldský spolek spojil s nově reformovaným Dánským královstvím. Roku 1539 spolek získal Braniborsko, které vedl Jáchym II. Hektor. V roce 1545 spolek získal podporu falckého kurfiřtství, pod správou kurfiřta Bedřicha III. Roku 1544 Dánsko a Svatá říše římská podepsaly Špýrskou dohodu, ve které Kristián III. Dánský prohlašoval, že po dobu jeho vlády bude Dánsko vůči Svaté říši zachovávat mírovou politiku.\n\nČlenové spolku se dohodli na poskytnutí 10 000 pěších vojáků a 2 000 jezdců pro svou vzájemnou obranu. Jen zřídka se střetli přímo s Karlem, ale čile konfiskovali církevní půdu, vyháněli biskupy a katolická knížata, a pomáhali šířit luteránství po severním Německu. Martin Luther zamýšlel během setkání v roce 1537 představit alianci své tzv. Šmalkaldské učení, přísnější verzi protestantství. Luther se sice setkání v roce 1537 zúčastnil, ale většinu času trpěl bolestmi kvůli ledvinovým kamenům. Panovníci se dokonce sešli v domě, kde Luther bydlel. Ačkoli byl Luther vyzván, aby připravil učení o víře, které vešly ve známost jako Šmalkaldské učení, v době setkání ještě nebyly formálně přijaty, i když později byly začleněny do luteránského vyznání, v Knize shody z roku 1580, v německém a latinském překladu, v úřední latině pak Kniha shody vyšla roku 1584 v Lipsku.\n\nPo dobu patnácti let existoval spolek nerušeně, neboť Karel byl zaměstnán vedením války s Francií a Osmanskou říší. Osmansko-habsburské války trvaly od roku 1526 do roku 1571. V roce 1535 Karel vedl úspěšné tažení do Tuniska. František I. Francouzský se ve snaze omezit moc Habsburků spojil se Sulejmanem I. vládcem Osmanské říše a ti společně vytvořili Franko-osmanskou alianci. Italská válka (1535–1538) mezi Francií a Svatou říší římskou skončila v roce 1538 příměřím z Nice. Konečná válka v tomto období bojů Karla proti Francii, Italská válka 1542-1544, skončila nerozhodně a byl uzavřen Crépský mír.\n\nPoté, co Karel uzavřel mír s Františkem, soustředil se na potlačení protestantského odporu uvnitř své říše. V letech 1546 až 1547, známých jako Šmalkaldská válka, Karel a jeho spojenci bojovali proti spolku na územích ernestinského a albertinského Saska. Ačkoli vojenská síla spolku měla početní převahu, její velení bylo nekompetentní a nebylo s to shodnout se na definitivním bitevním plánu. I přesto, že papež Pavel III. stáhl své vojsko z císařské armády a o polovinu snížil svou finanční podporu, 24. dubna 1547 císařské vojsko sjednocené Karlem rozdrtilo ozbrojené síly spolku v bitvě u Mühlberka a mnoho z vůdců bylo zajato, především též Jan Bedřich Šlechetný. Filip Hesenský se pokusil vyjednávat, to však císař odmítl a v květnu se Filip vzdal. To teoreticky znamenalo, že se obyvatelstvo třiceti různých měst mělo vrátit ke katolictví, ve skutečnosti tomu tak ovšem nebylo. Tato bitva fakticky rozhodla o celkovém vítězství Karla, vzdorovala pouze dvě města. Mnoho knížat a hlavních reformátorů, mezi nimi Martin Bucer, však uprchlo do Anglie, kde přímo ovlivnili anglickou reformaci.\n\nV roce 1548 vítězný Karel donutil Šmalkaldský spolek přijmout podmínky předložené v augsburském příměří. Do 50. let 16. století však protestantismus ve Střední Evropě zakořenil příliš hluboko na to, aby byl odstraněn násilím. Malé vítězství protestantů v roce 1552 přinutilo Karla, vyčerpaného třemi dekádami válek, podepsat pasovský mír, který protestantům garantoval některé svobody a zároveň ukončil veškeré Karlovy naděje na jednotu vyznání uvnitř říše. O tři roky později augsburský mír zlegalizoval luteránství uvnitř Svaté říše římské a knížata měla právo zvolit si svobodně oficiální vyznání na svých panstvích.\n\n"}
{"id": "940675", "url": "https://cs.wikipedia.org/wiki?curid=940675", "title": "David Soldier", "text": "David Soldier\n\nDavid Soldier nebo také Dave Soldier (rodným jménem David Sulzer; * 6. listopadu 1956) je americký hudebník, hudební skladatel, aranžér a neurolog. Je členem souboru Soldier String Quartet. V devadesátých letech často spolupracoval s velšským hudebníkem Johnem Calem; doprovázel jej při koncertech a podílel se i na několika jeho filmových soundtracích. Hrál na jeho albech \"Paris s'eveille – suivi d'autres compositions\" (1991), \"Last Day on Earth\" (1994), \"Antártida\" (1995), \"Walking on Locusts\" (1996) a \"\" (1997). Spolupracoval s mnoha dalšími hudebníky, mezi které patří Elliott Sharp, Leroy Jenkins, Jonas Hellborg, Tony Williams a Jesse Harris.\n\n\n"}
{"id": "940680", "url": "https://cs.wikipedia.org/wiki?curid=940680", "title": "Lysá nad Labem (zámek)", "text": "Lysá nad Labem (zámek)\n\nZámek Lysá se nachází severovýchodním směrem od hlavního města Prahy v úrodném Polabí ve městě Lysá nad Labem. Interiéry zámku jsou dnes nepřístupné, neboť od roku 1961 slouží jako domov důchodců. Veřejnosti přístupný je však zámecký park, jenž se dělí na tzv. francouzský libosad a anglický park. Francouzský park je dekorován bohatou sochařskou výzdobou z dílen Matyáše Bernarda Brauna a Ignáce Františka Platzera. Součástí zámeckého areálu je i bývalý Klášter bosých augustiniánů a letní kino. Zámek, park, i klášter jsou dnes chráněny jako kulturní památky České republiky.\n\nPrvní možnou stavbou na zámeckém vrchu mohla být snad věžovitá stavba z 11. století. Podle Horyny její existenci dokládá listina z roku 1052, jenž hovoří o „turrem victam Lysa“. O „věži (turris) zvané Lysá“ hovoří ve své práci i Kuča, který zároveň tvrdí, že by se v případě potvrzení její existence, mohlo jednat o vůbec první doklad věžovité stavby opevněného sídla na našem území. O pravděpodobně stejném objektu se dočteme i v Otrubových Pamětech, ve kterých se můžeme dočíst o tvrzi, vystavěné knížaty pro správce jejich zboží. Velikým problémem při výzkumu raně středověké zástavby v Lysé, je lokalizace přesného místa, kde se jednotlivé stavby mohly přesně nacházet. V Lysé a jejím okolí se totiž vyskytují hned tři možná naleziště a to sice vyvýšenina Ostrov ve Staré Lysé, vrch zvaný Vinička a zámecký vrch v Lysé nad Labem. Dodnes nemůžeme s jistotou říci, na jakém místě zmíněná stavba mohla vlastně stát.\n\nOd 13. století můžeme zaznamenat na zámeckém vrchu gotický hrad s příkopy ve skále tesanými a s věžemi. Doba jeho založení zůstává však nejasná. Hrad byl pobořen za husitských válek, proto jej Smiřičtí nechali přestavět na hrad pozdně gotický.\nZa dnešní podobou zámku se tak skrývá gotický hrad, jehož stopy můžeme nalézt ve velké síle obvodových zdí jihovýchodní části hlavního (severního) křídla v přízemí. Východní polovina jižního traktu je rovněž podsklepena, prostory sklepů mají starobylý charakter a lze usuzovat na pozdně gotický hrad. Starší literaturou je pak zmiňován ve skále tesaný sklep běžící v příčné jižní části, čestného dvora.\n\nMyšlenka výskytu gotické stavby v jižním průčelí hlavního zámeckého křídla byla potvrzena také při opravě průčelí zámku v roce 1992. V rámci této opravy bylo možné uskutečnit výzkum jižního průčelí hlavního zámeckého křídla. Po odhalení části zdiva na západní části průčelí, došlo k nálezu částečně zachovaného pískovcového gotického ostění ve druhé okenní ose patra. Toto gotické ostění potvrzuje domněnku o výskytu gotické stavby v hlavním zámeckém křídle.\nPatrné stopy gotické zástavby nacházíme také ve Vogtově vyobrazení Lysé a jejího okolí z roku 1712. Na něm můžeme spatřit okrouhlou věž nejspíše gotického původu, nalézající se na místě dnešní kaple Tří králů.\n\nPoslední zmínka o hradu pochází z doby panování krále Ferdinanda I., který v roce 1560 nechává přestavět hrad na renesanční zámek. Záminkou pro tuto přestavbu stal se mimo jiné také požár, jenž na zmíněném stavení vypukl roku 1558 a kromě hradu postihl i celé město. Po tomto požáru započala přestavba pod vedením dvorního architekta Ferdinanda I., Bonifáce Wolmuta. Zámek tehdy sloužil jako královské letní a lovecké sídlo. Kromě Wolmuta se do první fáze renesanční přestavby zapojil také Ulrico Aostalli de Sala (v pramenech uváděný v počeštělé podobě jako Voldřich Vostal). Ten dokončil roku 1564 první fázi renesanční přestavby, spojenou především se stavbou východního křídla. Ve stejném roce zemřel také český král Ferdinand I., po kterém se dle Otruby nazývá východní křídlo zámku jakožto lovecký zámek krále Ferdinanda.\n\nPřestavba zámku pokračovala mezi léty 1592–1593 pod dohledem stavitele Martina Burmina. Ten ve zmíněné době dokončil přestavbu na renesanční zámek podle původního konceptu architekta Ulrica Aostalliho. Teprve po roce 1602 stavbu dovršil císařský dvorní stavitel Giovanni Maria Filippi. V té době vlastnil panství Rudolf II.. Ten se do Lysé často uchyloval, zejména pak za časů morových ran. Lysský zámek užíval zejména pro účely lovu na zvěř.\n\nCelá renesanční přeměna byla zaměřena především na severní (hlavní) a západní křídlo zámku. Západní křídlo bylo později zcela nahrazeno dnešním křídlem klasicistním. Toto zaniklé křídlo bylo jednopatrové a oproti dnešnímu klasicistnímu křídlu, o dost delší. V jeho východním průčelí se nacházela velká věž s renesančně působící bání s vysokou lucernou.\n\nHlavní křídlo bylo za vlastnictví Šporků pouze přestavěno, proto můžeme dnes v hmotě tohoto křídla nalézt mnoho stavebních prvků, připomínajících renesanční minulost zámku.\nV jižním průčelí severního křídla zámku jsou to renesančně bosované ostění v přízemí a fragmenty renesančních sgrafit pod korunní římsou. Na východní straně severního křídla je to renesanční sgrafito, z kterého můžeme usuzovat, že severní křídlo mohly tehdy krýt dvě souběžné, podélné sedlové střechy. Toto sgrafito nám také naznačuje, jak asi mohly vypadat tehdejší renesanční štíty.\nRenesanční období je ještě patrné v přízemních klenbách hlavního křídla. Tyto klenby pochází nejspíše z období třetí čtvrtiny 16. století.\n\nK dalšímu významnému zásahu do vzhledu zámecké stavby došlo v době vlastnictví Šporků. Na popud Jana Šporka byla zahájena v druhé polovině 17. století raně barokní přestavba východního křídla zámku. V této celkové barokní renovaci zámku pokračoval poté i jeho syn František Antonín Špork, který od roku 1696 postupně nechává upravit severní křídlo v rámci něhož nově zřizuje i kapli. Novou kapli svěcenou po přestavbě roku 1700 na zámku lze patrně hledat v přízemí jižního traktu hlavního křídla na východní straně, kde je na osu velkého sálu (nynější kuchyně) připojen velký barokní výklenek (patrně kněžiště). Františkova velkolepá barokní přeměna je poté dokončena mezi léty 1738–1739, kdy dochází k přeměně interiéru východního křídla, k rozšíření západního křídla o jedno patro a k výstavbě nové barokní kaple Tří králů. Údajným autorem tohoto velkolepého Františkova projektu byl Giovanni Battista Alliprandi. Tento věhlasný italský architekt významně přispěl k formování vrcholného baroku u nás. V jeho stavbách nacházíme principy architektury vídeňské, jež po vítězných válkách s Turky nabývala na významu v souvislosti s rozmachem města a formováním tzv. říšského slohu. Kromě výstavby a přestavby zámku se věnoval František Antonín Špork i budování nového poutního a klášterního areálu při rotundě sv. Desideria a kostelíku Narození Panny Marie.\n\nZámecká budova prochází kolem roku 1755 klasicistní přestavbou. Stavební změny zasáhly především západní zámecké křídlo, které bylo v rámci této revitalizace zcela strženo a nahrazeno klasicistní novostavbou. Důvodem této stavební změny byly nejspíše statické poruchy, způsobené barokním nastavěním druhého patra na renesanční objekt. Další úpravy se týkaly poté hlavního křídla. To bylo nově upraveno a dekorováno rovněž v duchu architektury klasicistní. Kaple Tří králů a východní křídlo zámku nebyly touto přestavbou nijak zasaženy.\nAutorem celé této revitalizace byl nejspíše rakouský architekt Antonín Haffenecker, který v Čechách proslul dostavbou severního křídla Pražského hradu, či třeba dozorem nad stavbou původně Nosticova, dnes Stavovského divadla.\n\nV letech 1812–1815 je poté dostavěno ještě jižní klasicistní křídlo zámku, které jest však pobořeno již roku 1862. Po poboření klasicistního křídla, se nesetkáváme již z žádnou větší stavební přestavbou, jež by měla zásadnější vliv na celkový vzhled zámku.\n\nZ původního zařízení zámku podle Fojtů nezbylo nic. Dochované jsou však nástropní malby v několika hlavních sálech severního křídla. Tyto fresky pochází z doby, kdy vlastnil panství František Antonín Špork.\n\nV prvním patře hlavního křídla se nachází první sál s malbami. Sál je situován na východ od dvouramenného klasicistního, hlavního schodiště. V této veliké obdélné místnosti se šesti vchody a okny nalezneme na plochém stropě fresky zobrazující antické a starozákonní výjevy. Uprostřed stropu se dle Bareše nachází hostina Mene Thekel Fares. Na stěnách můžeme obdivovat klasicistní fresky zpodobňující pohledy na francouzská města a zámky. Strop tohoto sálu je dekorovaný raně barokními freskami. Uprostřed vidíme alegorický cyklus zpracovávající příběh Adama a Evy.\n\nDruhé patro opakuje dispozice patra nižšího. Nalezneme v něm i podobný sál, sálu předchozímu. Stěny v tomto sále dekorují fresky zobrazující výjevy z bitev generála Jana Šporka. Je zde i zobrazena jeho nejslavnější bitva s Turkem u sv. Gottharda v Uhrách roku 1664. V této bitvě generál slavně zvítězil na straně císařského vojska a vysloužil si tím ve stejném roce povýšení do stavu dědičných říšských hrabat. V dalších sálech nalezneme ještě pozdně barokní dekorace z druhé poloviny 18. století.\n\n\n\n"}
{"id": "940682", "url": "https://cs.wikipedia.org/wiki?curid=940682", "title": "Cesare Maldini", "text": "Cesare Maldini\n\nCesare Maldini (5. února 1932, Terst – 3. dubna 2016) byl italský fotbalový obránce a kapitán týmu AC Milán. Byl italským fotbalovým trenérem, který trénoval, a vedl reprezentaci Itálie a později Paraguaye na mistrovství světa. Je otcem fotbalisty Paola Maldiniho a také dědečkem Daniela Maldiniho.\n\n\n\nItalská fotbalová reprezentace do 21 let\n\nItalská fotbalová reprezentace\n\nParaguayská fotbalová reprezentace\n\nAC Milán\n"}
{"id": "940687", "url": "https://cs.wikipedia.org/wiki?curid=940687", "title": "Short track na Zimních olympijských hrách 1988", "text": "Short track na Zimních olympijských hrách 1988\n"}
{"id": "940691", "url": "https://cs.wikipedia.org/wiki?curid=940691", "title": "Marcela Pecháčková", "text": "Marcela Pecháčková\n\nMarcela Pecháčková (* 19. září 1951, Plzeň) je česká novinářka, spisovatelka a komentátorka, která působila nebo působí v novinách Mladá Fronta DNES, Instinkt a Lidové noviny. Je matka spisovatelky a šéfredaktorky gastronomických časopisů Dity Pecháčkové.\n\n\n\n"}
{"id": "940693", "url": "https://cs.wikipedia.org/wiki?curid=940693", "title": "Splynutí myslí", "text": "Splynutí myslí\n\n„Splynutí myslí“ (v originále „Meld“) je šestnáctá epizoda druhé sezóny seriálu \"\".\n\nPoblíž strojovny Voyageru je uvnitř plazmového vedení nalezena mrtvola člena posádky Darwina. Doktor na základě důkazů určí, že byl zavražděn a pátráním po důvodech je ho smrti je pověřen šéf bezpečnosti, nadporučík Tuvok. Po krátkém pátrání padne podezření na Lona Sudera, Betazoida a bývalého Makistu. Suder se pod tíhou nezvratných důkazů přizná k vraždě. Tuvok k uzavření případu ovšem potřebuje zjistit motiv, a Suderovo konstatování \"nenáviděl jsem jeho pohled\" logickému a racionálně uvažujícímu Vulkánci prostě nestačí. Navíc se objeví problém výše trestu: Tuvok argumentuje, že nápravná zařízení Spojené federace planet, kam by byl Suder umístěn, tu nejsou, a uvěznění v kajutě po zbytek trestu není adekvátním trestem. Překvapené kapitánce Janewayové navrhne trest smrti, která ho okamžitě odmítne, protože by tím porušila zákony Federace. Tuvok tedy provede spojení myslí, aby zjistil Suderův skutečný motiv, a zároveň mu tím předá část svého vnitřního klidu.\n\nStejně tak ale část Suderovi psychotické osobnosti přejde na Tuvoka, který není schopný náhlý příval násilných myšlenek potlačit. Doktor se ho pokusí vyléčit, jenže kvůli tomu Tuvok na několik minut přijde o schopnost ovládat emoce. V tu chvíli se z něj stane agresivní psychopat a přihlížející Janewayové vyčte, že neodsouzení Sudera k trestu smrti byla chyba. A sám se nabídne, že rozsudek vykoná. Šokovaná kapitánka odmítne a Tuvok je omráčen účinky léčby. Později v noci díky svým znalostem vyřadí silové pole na ošetřovně a vydá se Sudera popravit. Role se naprosto obrátily, klidný a vyrovnaný Suder přivítá Vulkánce se slovy, že je připraven zemřít. Tuvok na poslední chvíli zkrotí své emoce a provede další splynutí myslí, po kterém se uklidní a znovu začne získávat kontrolu nad svým chováním.\n\nTuvok se za své chování omluví Janewayové, která jeho omluvu přijme, ale také mu zakáže jakékoliv splynutí myslí bez jejího souhlasu.\n"}
{"id": "940713", "url": "https://cs.wikipedia.org/wiki?curid=940713", "title": "Václav Radimský (politik)", "text": "Václav Radimský (politik)\n\nVáclav Radimský (16. února 1839 Čelákovice – 25. ledna 1907 Pašinka) byl rakouský a český právník, podnikatel a politik, v 2. polovině 19. století poslanec Českého zemského sněmu, starosta Kolína.\n\nNarodil se v rodině mlynáře. Vystudoval právo na Karlo-Ferdinandově univerzitě v Praze, kde roku 1863 získal titul doktora práv. V roce 1864 převzal rodinný mlýn v Kolíně. Roku 1867 se stal starostou Kolína. V roce 1868 se účastnil táboru lidu u Malešova a v rámci následného vyšetřování byl potrestán pokutou. Odstoupil pak (ještě roku 1868) ze starostenského postu. Nadále ale byl aktivní v městských a okresních organizacích a spolcích. Byl též okresním starostou. V roce 1879 založil společně s dalšími regionálními a zemskými politiky Janem Rumlem, Čeňkem Heverou a Františkem Havelcem spolek \"Literární jednota\". Redigoval rovněž list \"Koruna Česká\". Byl funkcionářem kolínského Sokola.\n\nV 80. letech 19. století se zapojil i do zemské politiky. Ve doplňovacích volbách roku 1880 byl zvolen v městské kurii (volební obvod Kolín – Kouřim – Poděbrady – Sadská) do Českého zemského sněmu poté, co zemřel poslanec František Havelec. Mandát zde obhájil ve volbách v roce 1883 a volbách v roce 1889. Byl členem staročeské strany. Na sněmu zasedal do roku 1891.\n\nOd roku 1885 působil společně s bratrem Janem Radimským (který rovněž působil coby zemský poslanec) statek v Pašince. Byl předsedou správní rady Pražské úvěrní banky.\n\nZemřel v lednu 1907 na svém statku v Pašince. Ještě den před svým skonem se účastnil jednání správní rady Pražské úvěrní banky, ale cestou na své sídlo ho postihla nevolnost.\n\nZa manželku měl Annu Radimskou, rozenou Formánkovou. Měl tři syny. Václav Radimský byl známým malířem, Ladislav Radimský právníkem a majitelem mlýna v Kolíně a Vladimír Radimský rakousko-uherským diplomatem. Jeho bratrem byl český politik Jan Radimský.\n\n"}
{"id": "940726", "url": "https://cs.wikipedia.org/wiki?curid=940726", "title": "Registr řidičů", "text": "Registr řidičů\n\nRegistr řidičů je evidence údajů o řidičích, jde o informační systém veřejné správy a jeho správcem je obecní úřad obce s rozšířenou působností. Nadřazeným systémem je centrální registr řidičů, jehož správcem je ministerstvo dopravy.\n\nPodle vyhlášky Ministerstva dopravy č. 31/2001 Sb., o řidičských průkazech a o registru řidičů, registr řidičů obsahuje \"evidenční karty řidičů\" a \"spisy řidičů\":\n\nObce, které vedou registr řidičů, je možno vyhledat na internetu.\n"}
{"id": "940733", "url": "https://cs.wikipedia.org/wiki?curid=940733", "title": "Blato (rybník)", "text": "Blato (rybník)\n\nBlato je zaniklý rybník severně od Poděbrad, který byl součástí Poděbradské rybniční soustavy. V době své existence patřil mezi největší rybníky v českých zemích. Plocha přes 900 ha zabírala území mezi obcemi Pátek, Kouty, Úmyslovice a Senice.\n\nHlavní zdrojem vody pro tento rybník byla zaniklá Nová strouha, která se oddělovala u Odřepes od Sánského kanálu a napájela soustavu rybníků severně od Poděbrad.\n\nSeznam rybníků v Česku\n"}
{"id": "940738", "url": "https://cs.wikipedia.org/wiki?curid=940738", "title": "Seznam starostů Kolína", "text": "Seznam starostů Kolína\n\nToto je seznam starostů města Kolín (včetně jiných nejvyšších představitelů tohoto města v jiných historických obdobích, jako předsedové MNV a MěNV).\n\n\n\n\n\n"}
{"id": "940739", "url": "https://cs.wikipedia.org/wiki?curid=940739", "title": "Červená Karkulka (film)", "text": "Červená Karkulka (film)\n\nČervená Karkulka (v americkém originále Red Riding Hood) je americká thrillerová fantasy z roku 2011 od režisérky Catherine Hardwicke. Scénář k filmu napsal David Leslie Johnson, jedním z producentů byl Leonardo DiCaprio a hlavní roli ztvárnila herečka Amanda Seyfried.\n\nFilm je velice volně založen na lidové pohádce Červená karkulka, kterou zapsal Charles Perrault pod názvem \"Le Petit Chaperon Rouge\" (Červená karkulka) a o několik století později i Bratři Grimmové jako \"Rotkäppchen\" (Červený čepeček).\n\nUnder Appian Way Productions, Leonardo DiCaprio, Michael Ireland, Jennifer Davisson Killoran, Alex Mace a Julie Yorn produkovali tento film. V počátcích produkce se měl film jmenovat \"The Girl with the Red Riding Hood\". Hlavní natáčení se uskutečnilo ve Vancouveru od 21. července do 16. září 2010.\n\nDíky tomu, že se Seyfried nelíbil Fernandez díky předchozímu setkání na večírku, ji musela režisérka Catherine Hardwicke přesvědčit, aby dala herci ještě jednu šanci.\n\n\nNěkteré další písně zazněly ve filmu, ale neobjevily se na oficiálním soundtracku, a to:\n\n"}
{"id": "940742", "url": "https://cs.wikipedia.org/wiki?curid=940742", "title": "Lilienstein", "text": "Lilienstein\n\nLilienstein je 415 metrů vysoká stolová hora v Saském Švýcarsku v Německu, tyčící se nad údolím řeky Labe. Nachází se v blízkosti vesnice Waltersdorf, 15 km východně od města Pirny, 5 km západně od města Bad Schandau a ze tří stran je obklopen řekou Labe. Představuje symbol Národního parku Saské Švýcarsko.\n\nJméno nemá nic společného s lilií, a bylo pravděpodobně odvozeno od jmen svatých (St. Gilgen nebo St. Ilgen - dřívější jména byla „Ylgenstein“ a „Illgenstein“). Svůj kořen má ve jméně svatého Jiljí.\n\nNejstarší důkaz lidské přítomnosti na plošině Liliensteinu prokazují pazourkové nástroje, které byly nalezené na jejím jižním okraji, jejichž stáří se odhaduje v rozmezí 12000 př. n. l. až 2200 př. n. l.\n\nPrvní písemná zmínka o Liliensteinu pochází z roku 1379, pod názvem „Ylgenstein“. Již v raném středověku (kolem roku 1200) zde byl postaven malý skalní hrad Lilienstein, patřící Českému království. Stejně jako protější pevnost Königstein, přešel Lilienstein v důsledku sporu pánů z Dohny s míšenskými makrabaty v roce 1402 do vlastnictví míšeňských markrabat. Přestože je v roce 1406 zmíněna hradní posádka, hrad chátral a byl pravděpodobně opuštěn kolem roku 1550. Při vykopávkách v roce 1894 byl odkryt půdorys hradu. Kromě těchto pozůstatků lze dnes vidět ještě zahloubené kapsy pro nosné trámy na skalních výchozech.\n\nNa vrcholové plošině se nachází 16 metrů vysoký obelisk, připomínající návštěvu kurfiřta Augusta II. Silného. V polovině 19. století byl na Liliensteinu postaven hostinec s dřevěnou rozhlednou. Nejvyšší je stěna jeho západního ramene, vysoká přes 100 metrů.\n\nNa Lilienstein vede turistická stezka lesem od placeného parkoviště pod jižními stěnami masivu. Nakonec se jde po schodech a přes lávky spojující jednotlivé skály až na západní vyhlídku, odkud je výhled na okolní skalní oblasti. Naproti přes Labe je pevnost Königstein, a směrem na severozápad je výhled na Rathen s jeho kamenným mostem Basteibrücke.\n\nV Saském Švýcarsku je horolezectví na masivech zakázáno. Západní výběžek Liliensteinu je výjimkou a je významným horolezeckým terénem.\n\n"}
{"id": "940745", "url": "https://cs.wikipedia.org/wiki?curid=940745", "title": "Cayleyho tabulka", "text": "Cayleyho tabulka\n\nCayleyho tabulka je tabulka výsledků binární operace nad konečnou množinou. Ukazuje názorně strukturu dané množiny, používá se tak pro určování, o jakou algebraickou struktura se jedná. Je pojmenována po britském matematikovi Arthurovi Cayleym.\n\nCayleyho tabulka pro grupu a násobení je vždy latinským čtvercem.\n\n\n\n\n\n\nPříklad pro grupoid formula_10, kde množina formula_11, a formula_12 je operace násobení.\n"}
{"id": "940747", "url": "https://cs.wikipedia.org/wiki?curid=940747", "title": "Cvi Bar", "text": "Cvi Bar\n\nCvi Bar (: צבי בר, ‎* 1935, Kfar Jona) je izraelský politik, který v letech 1989 až 2013 zastával funkci starosty města Ramat Gan.\n\nNarodil v místní radě Kfar Jona v tehdejší britské mandátní Palestině (dnešní Izrael) do rodiny Ja'akova Barazaniho. Během šestidenní války v roce 1967 velel 202. výsadkovému praporu. Později stál v čele armádní školy pro výcvik důstojníků. V polovině 70. let velel brigádě rezervistů a později v roce 1977 stanul v čele pohraniční policie. V roce 1976 získal bakalářský titul z politologie na Bar-Ilanově univerzitě.\n\nStarostou města Ramat Gan byl poprvé zvolen v roce 1989 za stranu Likud, kdy v této funkci vystřídal Uriho Amita. Získal si uznání a podporu veřejnosti za vedení města v době války v Zálivu, kdy na Izrael dopadaly irácké rakety Scud. Do pozice starosty byl opětovně zvolen v následujících čtyřech po sobě jdoucích volbách v letech 1993, 1998, 2003 a 2008.\n\nV roce 2004 byl vyslýchán policií kvůli obvinění, že se společně s telavivským starostou Ronem Chuldajem dopustili korupce. V roce 2011 se státní žalobce rozhodl obvinit Bara a pět developerů z korupce a praní špinavých peněz.\n"}
{"id": "940757", "url": "https://cs.wikipedia.org/wiki?curid=940757", "title": "Julius Reitler", "text": "Julius Reitler\n\nJulius Reitler (24. října 1834 Klecany – 4. dubna 1922 Praha) byl rakouský a český podnikatel a politik židovského původu a české národnosti, v 80. letech 19. století poslanec Českého zemského sněmu.\n\nPo dokončení studií začal s podnikáním. Pronajal si pivovar v Milíně. Později koupil pivovar \"U Klouzarů\" v Praze. Firmě se dařilo, ale stávající pivovar byl nedostačující. Reitler si proto najal pivovar a palírnu \"U Štajgrů\". Byl tak majitelem jednoho z největších pražských pivovarů. Podporoval rozvoj oboru. V pivovaru poskytl místnosti sladovnické škole. Veřejně se angažoval v českožidovském hnutí (proud uvnitř židovské komunity, který prosazoval identifikaci židů s českým národním hnutím). Byl také činný v židovské komunitě. Byl zvolen za představitele Nové synagogy v Praze. Věnoval se i komunální politice. Od roku 1871 zasedal v pražském obecním zastupitelstvu. Již tehdy byl pročesky orientován a patřil k Národní straně (staročeské). Vzhledem k tehdy ještě silnému proněmeckému proudu uvnitř josefovské židovské komunity ovšem nebyl v následujících volbách do funkce opětovně zvolen. Do obecního zastupitelstva se vrátil až roku 1881 a zároveň usedl i do obecní rady. Mandát zastupitele obhájil v roce 1882. Roku 1884 byl zvolen i do pražské obchodní komory. Byl členem spolku českých akademiků-židů.\n\nV 80. letech 19. století se zapojil i do zemské politiky. V zemských volbách v roce 1883 byl zvolen v městské kurii (volební obvod Praha-Josefov) do Českého zemského sněmu. Jeho zvolení bylo prvním úspěchem českého kandidáta v tomto volebním okrsku, který dosud do sněmu vysílal kandidáta německy orientovaného (Ludwig Tedesco).\n\nZemřel v dubnu 1922.\n\n"}
{"id": "940760", "url": "https://cs.wikipedia.org/wiki?curid=940760", "title": "Severská kombinace na Zimních olympijských hrách 1998", "text": "Severská kombinace na Zimních olympijských hrách 1998\n"}
{"id": "940761", "url": "https://cs.wikipedia.org/wiki?curid=940761", "title": "SSPŠ", "text": "SSPŠ\n\nZkratka ze čtyř písmen S, S, P a Š může mít více významů:\n\n"}
{"id": "940765", "url": "https://cs.wikipedia.org/wiki?curid=940765", "title": "Severská kombinace na Zimních olympijských hrách 1994", "text": "Severská kombinace na Zimních olympijských hrách 1994\n"}
{"id": "940766", "url": "https://cs.wikipedia.org/wiki?curid=940766", "title": "Severská kombinace na Zimních olympijských hrách 1992", "text": "Severská kombinace na Zimních olympijských hrách 1992\n"}
{"id": "940769", "url": "https://cs.wikipedia.org/wiki?curid=940769", "title": "Severská kombinace na Zimních olympijských hrách 1988", "text": "Severská kombinace na Zimních olympijských hrách 1988\n"}
{"id": "940770", "url": "https://cs.wikipedia.org/wiki?curid=940770", "title": "At the Pier", "text": "At the Pier\n\nAt the Pier je studiové EP italské progressive rockové skupiny Nosound. Vydáno bylo v listopadu 2012.\n\nPo vydání třetího alba \"A Sense of Loss\" v roce 2009 a následných koncertech byla činnost skupiny Nosound utlumena, výjimkou bylo například sólové vystoupení Giancarla Erry v roce 2010, díky němuž vznikla živá deska \"The Northern Religion of Things\" pořízená na zkouškách Erry. V roce 2012 proběhlo pod hlavičkou skupiny několik podobných sólových koncertů nebo vystoupení ve dvojici, jinak také došlo k přípravě nového materiálu. Kvůli odlišným uměleckým představám opustili kapelu bubeník Zito a klávesista Martellacci, kteří byli nahrazeni novými hudebníky – Marcem Bernim na klávesách a Chrisem Maitlandem za bicí soupravou. Vrátila se také violoncellistka Marianne DeChastelaine, která s Nosound hrála na albu \"Lightdark\", a smyčcový Wooden Quartet, jenž spolupracoval na desce \"A Sense of Loss\". Před čtvrtým studiovým albem bylo na podzim 2012 v limitované edici vydáno EP \"At the Pier\", které obsahuje tři skladby reflektující změny v sestavě a částečně i v charakteru hudby. Dvě písně, „The Anger Song“ a „Two Monkeys“, byly v roce 2013 zařazeny v mírně odlišných verzích i na album \"Afterthoughts\".\n\n"}
{"id": "940771", "url": "https://cs.wikipedia.org/wiki?curid=940771", "title": "Bernard Blier", "text": "Bernard Blier\n\nBernard Blier (11. ledna 1916 Buenos Aires – 29. března 1989 Saint-Cloud, Hauts-de-Seine) byl francouzský divadelní a filmový herec.\n\nNarodil se v Argentině. Jeho otec, Jules Blier, byl biologem v pařížském Pasteurově ústavu.\n\nPo návratu rodiny do Paříže začal studovat na Lycée Condorcet, ale už od roku 1931 jej začalo přitahovat divadlo, ve kterém o tři roky později skutečně herecky debutoval. Krátce nato se přihlásil na pařížskou Conservatoire national supérieur d'art dramatique, ale byl přijat až po třech pokusech, v roce 1937. Na konzervatoři studoval v kurzech u Louise Jouveta a spoznal tam dva ze svých přátel, Françoise Périera a Gérarda Ouryho.\n\nV roce 1937 začal hrát ve filmu a už o rok později se objevil ve snímku \"Hotel du Nord\" režiséra Marcela Carného, ve kterém se setkal například s Louisem Jouvetem a s Arletty. Kromě toho nadále hrál v divadle. V dubnu 1938 ze oženil a ze sňatku se příští rok narodil syn, režisér Bertrand Blier. V roce 1939 hrál s Jeanem Gabinem ve významném filmu \"Den začíná\" a při natáčení filmu vzniklo mezi oběma muži blízké přátelství. Ve stejném roce získal ocenění poroty konzervatoře.\n\nPo vypuknutí druhé světové války byl mobilizován a zařazen k pěšímu pluku v Mayenne. Později byl zajat a internován v zajateckém táboře Stalag XVII-A v Rakousku.\n\nPo válce začal, kromě divadelních aktivit, spolupracovat s předními francouzskými tvůrci. V padesátých a šedesátých letech 20. století spolupracoval například s Georgesem Lautnerem, Henri Verneuilem nebo Michelem Audiardem a natáčel po boku většiny významných herců, například Jeana Gabina, Jean-Paula Belmonda, Louise de Funèse nebo Lina Ventury. V tomto období rovněž intenzivně hrál v italských filmech.\n\nZ významnějších filmů 70. let lze jmenovat například spolupráci s Pierrem Richardem ve filmu \"Velký blondýn s černou botou\" (1972), roli průmyslníka v snímku \"Tělo mého nepřítele\" v hlavní roli s Belmondem (1976) nebo \"Studený bufet\" z roku 1979.\n\nV osmdesátých letech se začal znovu intenzivněji objevovat v italských filmech. V roce 1985 mu byla diagnostikována rakovina prostaty. O rok později mů bylo uděleno italské filmové ocenění Donatellův David. V březnu 1989 mu byl udělen Čestný César, nicméně, krátce nato, ani ne o měsíc později, své nemoci podlehl. Zemřel na klinice ve francouzském Saint-Cloud.\n\n\n"}
{"id": "940780", "url": "https://cs.wikipedia.org/wiki?curid=940780", "title": "Severská kombinace na Zimních olympijských hrách 1984", "text": "Severská kombinace na Zimních olympijských hrách 1984\n"}
{"id": "940784", "url": "https://cs.wikipedia.org/wiki?curid=940784", "title": "Severská kombinace na Zimních olympijských hrách 1980", "text": "Severská kombinace na Zimních olympijských hrách 1980\n"}
{"id": "940786", "url": "https://cs.wikipedia.org/wiki?curid=940786", "title": "Viktor Riedl von Riedenstein", "text": "Viktor Riedl von Riedenstein\n\nViktor Riedl von Riedenstein, plným jménem Viktor Wilhelm Riedl von Riedenstein, uváděn též jako Viktor Riedl-Riedenstein (14. prosince 1841 Praha – 16. ledna 1925 Praha) byl rakouský a český podnikatel a politik německé národnosti, v 80. letech 19. století poslanec Českého zemského sněmu.\n\nProfesně působil jako podnikatel. Byl majitelem cukrovaru. Patřil do šlechtického rodu Riedl von Riedelstein. Jeho otcem byl pražský velkoobchodník Johann Baptist Riedl.\n\nV 80. letech 19. století se zapojil i do zemské politiky. Ve volbách v roce 1883 byl zvolen na Český zemský sněm za kurii obchodních a živnostenských komor (obvod Praha). Zasedal v německé sekci zemské zemědělské rady.\n\nV roce 1908 se podílel na organizování Jubilejní výstavy obchodní a živnostenské komory v Praze.\n\nByl švagrem politika Josefa Marii Baernreithera.\n\n"}
{"id": "940793", "url": "https://cs.wikipedia.org/wiki?curid=940793", "title": "Vrtání", "text": "Vrtání\n\nVrtání je třískové obrábění materiálu rotačním pohybem nástroje (vrtáku). Vrták koná hlavní řezný (otáčivý) pohyb, ale i vedlejší (posuv). Vrtáním se v obrobku vytvářejí otvory válcového tvaru, které mohou být průchozí nebo slepé. Při vrtání na vrtačce vykonává nástroj oba pohyby (do záběru i do řezu), kdežto obrobek se zpravidla nepohybuje. Při vrtání na soustruhu se obrobek otáčí a vrták vykonává pohyb do záběru.\n\n"}
{"id": "940795", "url": "https://cs.wikipedia.org/wiki?curid=940795", "title": "Severská kombinace na Zimních olympijských hrách 1976", "text": "Severská kombinace na Zimních olympijských hrách 1976\n\nSeverská kombinace na Zimních olympijských hrách 1976 probíhala v rakouském Seefeldu, střediskem her byl Innsbruck, obdobně jako již v roce 1964.\n"}
{"id": "940797", "url": "https://cs.wikipedia.org/wiki?curid=940797", "title": "Letadla (film)", "text": "Letadla (film)\n\nLetadla (v originále \"Planes\") je americký animovaný film z roku 2013.\n\nLetadlo jménem Prášek Skočdopole je práškovací letadlo, které sní být závodníkem a zúčastnit se závodu kolem světa. I přesto že má strach z výšek, Prášek se zúčastní kvalifikace, kde skončí až na 6. místě a nedostane se tedy do hlavního závodu. Později se ale zjistí, že jeden ze závodníků používal zakázané palivo, takže se Prášek dostane do hlavního závodu. S přípravou mu pomůže bývalý voják z námořního letectva, Skipper. V závodě mu pomůže mnoho přátel a díky nim porazí i šampiona Ripslingera.\n\n"}
{"id": "940798", "url": "https://cs.wikipedia.org/wiki?curid=940798", "title": "Letní noc", "text": "Letní noc\n\nLetní noc je jednoaktová rozhlasová opera českého skladatele Rudolfa Kubína na libreto Miloše Kareše z roku 1931. Jedná se o první českou rozhlasovou operu.\n\nMladý skladatel Rudolf Kubín působil od 15. ledna 1929 v Symfonickém orchestru Československého rozhlasu, kam ho pozval vedoucí tohoto tělesa Otakar Jeremiáš. Kubín psal pro rozhlas různé vážné i jazzové skladby, a když v roce 1930 tehdejší vedoucí literárních pořadů pražského rozhlasu dr. Miloš Kareš připravoval zřízení rozhlasového operního studia, obrátil se na něj se žádostí o krátkou rozhlasovou operu – první československou operu napsanou pro toto nové médium. Kareš poskytl Kubínovi libreto uzpůsobené omezeným rozhlasovým prostředkům (čtyři postavy), které odpovídalo libretistově představě rozhlasové hudební zábavy: je to konverzační milostný příběh, s pestrým dějem a dramatickým spádem, ale současně poněkud povrchní a využívající dobové operetní šabloky (postava tuláka).\n\nKubínovo zhudebnění vychází z konverzačního recitativu, jednotlivým postavám však přisuzuje hudební motivy písňového, ba lidového rázu. Hudba nezapře tehdejší Kubínovo (i Karešovo) zaujetí zábavnou hudbou a operetou, potenciál vážného uměleckého díla naplňuje především instrumentace, psaná pro velký orchestr s posílenými dechovými nástroji, a Kubínovo umění psát pro orchestr nejlépe dokládá instrumentální intermezzo na téma milostného roztoužení.\n\nOpera byla napsána v letech 1930-1931 a poprvé vysílána 26. září 1931 za řízení skladatele. 25. srpna 1935 ji Kubín provedl opět na svém novém působišti, v ostravském rozhlase, a to ve vlastní hudební režii, dirigoval však Jan Plichta. Později ji Kubín ještě mírně revidoval (partitura nese jeho korektury s datací 22. srpna 1946). V roce 1956 byla opera provedena v (nově zřízeném) ostravském studiu Československé televize. Jediné scénické uvedení \"Letní noci\" připravila Komorní opera Miloše Wasserbauera brněnské JAMU, v komibinaci s \"Nesmělým Kasanovou\" Václava Felixe. Premiéra se konala 4. května 1980.\n\nNa Karešovo libreto Kubín napsal ještě v roce 1933 operetu \"Cirkus života\".\n\nNa venkově, v lese poblíž myslivny, nastává letní noc. O fořtovu dcerku se má příští den přijít ucházet myslivec, jemuž fořt přeje, ale dívka jej nemiluje a touží po skutečné lásce. Objeví se tulák – vandrující tovaryš – a jeho vemlouvavý hlas a opojné kouzlo letní noci způsobí, že mu dívka jako zmámená podlehne. S úsvitem fořtova dcera procitá ze svých iluzí a myslivcovu žádost o ruku rezignovaně přijímá.\n\n"}
{"id": "940800", "url": "https://cs.wikipedia.org/wiki?curid=940800", "title": "Severská kombinace na Zimních olympijských hrách 1968", "text": "Severská kombinace na Zimních olympijských hrách 1968\n"}
{"id": "940801", "url": "https://cs.wikipedia.org/wiki?curid=940801", "title": "Alexander Richter", "text": "Alexander Richter\n\nAlexander Richter (7. prosince 1843 Cheb – 29. listopadu 1914 Praha) byl rakouský a český podnikatel a politik německé národnosti, na přelomu 19. století a 20. století poslanec Českého zemského sněmu.\n\nJeho otcem byl průmyslník Franz Richter, jenž založil na Smíchově textilní továrnu, kterou pak Alexander Richter převzal. Vystudoval v Praze a angažoval se v hospodářských a politických otázkách pražských Němců. Byl aktivní v místní školské radě a podporoval rozvoj a udržení německojazyčného školství. Spoluzakládal Německý divadelní spolek. Roku 1885 zakoupil pozemek pro Nové německé divadlo a zasadil se o úspěch sbírek na jeho stavbu, za čímž účelem podnikal cesty po německých krajích Čech. Působil ve vedení ústředního pražského německého spolku Deutsches Kasino. Zasedal ve smíchovské obecní radě.\n\nV 80. letech 19. století se zapojil i do zemské politiky. Ve volbách v roce 1883 byl zvolen na Český zemský sněm za kurii obchodních a živnostenských komor (obvod Praha). Do sněmu se vrátil po doplňovacích volbách v únoru 1892, nyní za obchodních a živnostenských komor, obvod Cheb. Mandát obhájil i v řádných zemských volbách v roce 1895 a opět ve volbách v roce 1901, nyní za kurii obchodních a živnostenských komor (obvod Cheb). V pražské obchodní komoře totiž mezitím převážili Češi a zvolení německých kandidátů za komoru do sněmu již nebylo možné. Patřil k německým liberálům (takzvaná Ústavní strana, později Německá pokroková strana). Zasedal ve vedení strany.\n\nByl členem vedení České spořitelny, později jejím vrchním ředitelem.\n\nV roce 1909 se stal členem Panské sněmovny (jmenovaná horní komora Říšské rady).\n\nJeho druhou manželkou byla herečka Minna Bichler. Zemřel v listopadu 1914 po delší srdeční chorobě, k níž se v posledních dnech přidala bronchitida.\n\n"}
{"id": "940802", "url": "https://cs.wikipedia.org/wiki?curid=940802", "title": "False Bay", "text": "False Bay\n\nFalse Bay (afrikánsky \"Valsbaai\", česky \"Nepravá zátoka\") je mořský záliv na jihozápadě Afriky. Nachází se 20 km jižně od Kapského města a je vymezen mysem Hangklip a Mysem Dobré naděje. Název má podle toho, že nezkušení námořníci si ho často pletli s nedalekou Stolovou zátokou.\n\nPrvním Evropanem, který oblast navštívil, byl roku 1488 Bartolomeo Dias a pojmenoval ji Golfo dentro das Serras (Záliv mezi horami). Většina pobřeží zátoky je tvořena pohořím Kogelberg, dosahujícím až 1788 metrů nad mořem, jen na severu je rovina Cape Flats s písečnými plážemi. V zálivu se nachází ostrůvek Seal Island, dlouhý 800 metrů a široký 50 metrů. Oblast je významným turistickým centrem, vyhledávají ji rybáři, potápěči a jachtaři, je zde možno pozorovat vzácné živočichy (lachtan jihoafrický, žralok bílý, velryba jižní). Ve městě Simon's Town má svoji největší základnu Jihoafrické námořnictvo. Díky Proudu Střelkového mysu má False Bay poměrně teplou vodu, v zimě jsou v něm však časté bouře. \n\n"}
{"id": "940806", "url": "https://cs.wikipedia.org/wiki?curid=940806", "title": "Silnice I/8", "text": "Silnice I/8\n\nSilnice I/8 je česká silnice I. třídy v Ústeckém kraji. Je dlouhá 40,712 km a spojuje Lovosice, Teplice a státní hranici. Po zprovoznění dálnice D8 byla mezinárodní silnice E55 převedena na dálnici. V úseku od I/63 po křižovatku s I/13 vede po ní mezinárodní silnice E442.\n\n"}
{"id": "940807", "url": "https://cs.wikipedia.org/wiki?curid=940807", "title": "Maier", "text": "Maier\n\nMaier (Maierová) je německé příjmení:\n"}
{"id": "940811", "url": "https://cs.wikipedia.org/wiki?curid=940811", "title": "Adolf Rodler", "text": "Adolf Rodler\n\nAdolf Rodler (13. května 1843 Litoradlice – 30. prosince 1912 České Budějovice) byl rakouský a český římskokatolický kněz, publicista a politik, v 80. letech 19. století poslanec Českého zemského sněmu.\n\nPůsobil jako katolický kněz. Na kněze byl vysvěcen roku 1867. Byl papežským prelátem, apoštolským misionářem a kanovníkem kapituly v Českých Budějovicích. Publikoval v českých i německých tiskovinách. Roku 1884 založil a následně redigoval tři lidové katolické kalendáře. Jejich náklad dosahoval několik desítek tisíc exemplářů a šlo tak o nejrozšířenější literaturu tohoto typu v zemi. Zajímal se rovněž o rozvoj církevní hudby.\n\nV letech 1884–1893 zastával funkci rektora diecezního semináře a pod jeho působením zde vyrostlo cca 100 kněží.\n\nByl aktivní i v památkové péči. Okolo roku 1892 začal Rodler shromažďovat různé regionální církevní artefakty a položil tak základ pozdějšímu Diecéznímu muzeu v Českých Budějovicích. Několik desítek tam shromážděných uměleckých děl, včetně děl z okruhu jihočeské gotiky, se pak dostalo do Alšovy jihočeské galerie v Hluboké nad Vltavou a mnohá z nich dnes můžeme vidět v tamní stálé expozici.\n\nV 80. letech 19. století se zapojil i do zemské politiky. Ve volbách v roce 1883 byl zvolen v kurii venkovských obcí (volební obvod Prachatice – Netolice – Volary) do Českého zemského sněmu.\n"}
{"id": "940816", "url": "https://cs.wikipedia.org/wiki?curid=940816", "title": "Mayer", "text": "Mayer\n\nMayer (Mayerová) je příjmení německého původu:\n\n\n\n"}
{"id": "940817", "url": "https://cs.wikipedia.org/wiki?curid=940817", "title": "Seznam členů Rady České televize", "text": "Seznam členů Rady České televize\n\nToto je seznam členů Rady České televize. Zahrnuje současné i bývalé členy a členky Rady České televize, její předsedy i místopředsedy. Rada České televize (ČT) má patnáct členů, které volí a odvolává Poslanecká sněmovna, a to na funkční období 6 let, přičemž každé 2 roky je volena jedna třetina členů; mohou být zvoleni opětovně.\n\nZeleně jsou zvýrazněny osoby figurující v aktuálním složení rady (k datu 14. ledna 2019).\n\n\n\n\n"}
{"id": "940819", "url": "https://cs.wikipedia.org/wiki?curid=940819", "title": "Meier", "text": "Meier\n\nMeier je příjmení německého původu:\n\n\n"}
{"id": "940822", "url": "https://cs.wikipedia.org/wiki?curid=940822", "title": "USS Leyte (CV-32)", "text": "USS Leyte (CV-32)\n\nUSS \"Leyte\" (CV-32) byla letadlová loď Námořnictva Spojených států, která působila ve službě v letech 1946–1959. Jednalo se o patnáctou postavenou jednotku třídy \"Essex\" (pátou ve verzi s dlouhým trupem).\n\nPůvodně byla pojmenována jako USS \"Crown Point\". Její stavba byla zahájena 21. února 1944 v loděnici Newport News Shipbuilding v Newport News ve Virginii. Na památku bitvy u Leyte byla přejmenována 8. května 1945 na USS \"Leyte\". K jejímu spuštění na vodu došlo 23. srpna 1945, do služby byla zařazena 11. dubna 1946. V roce 1952 byla překlasifikována na útočnou letadlovou loď CVA-32, o necelý rok později na protiponorkovou letadlovou loď CVS-32. Většinu svého provozu sloužila v Atlantském oceánu, Karibiku a Středomoří, nicméně zapojila se i do korejské války. Na začátku roku 1959 byla její klasifikace změněna na pomocný letadlový transport AVT-10 a 15. května toho roku byla vyřazena. Další desetiletí zůstala odstavena v rezervách a v roce 1970 byla odprodána do šrotu.\n\n"}
{"id": "940827", "url": "https://cs.wikipedia.org/wiki?curid=940827", "title": "Ferdinand Rotter", "text": "Ferdinand Rotter\n\nFerdinand Rotter, plným jménem Ferdinand Amand Rotter (14. srpna 1831 Králíky – 17. srpna 1907 Králíky), byl český a rakouský textilní podnikatel a politik německé národnosti, koncem 19. století poslanec Českého zemského sněmu.\n\nJeho otec Ferdinand Rotter starší (1808–1867) byl průmyslovým podnikatelem v textilu a politikem. V roce 1855 založil Ferdinand Rotter starší v Hořejším Vrchlabí spolu s Franzem Ritschelem přádelnu lnu, kterou v roce 1859 zcel převzal Ferdinand Rotter mladší a jím vedená firma \"Ferdinand Amand Rotter & Söhne\", v níž se angažoval i jeho bratr Josef Emanuel Rotter (1835–1914), který také zasedal na zemském sněmu, a další bratři.\n\nFerdinand Rotter mladší podnik dále rozvinul. Koncem 60. let již zde bylo v provozu cca 20 000 vřeten a firma zaměstnávala zhruba 1800 lidí. Výrobky firmy šly převážně na export, na Světové výstavě ve Vídni v roce 1873 získala firma ocenění, stejně tak jako na dalších mezinárodních výstavách. V továrně již v roce 1885 zavedl elektrické osvětlení.\n\nV 80. letech 19. století se zapojil i do zemské politiky. V zemských volbách v Čechách v roce 1883 byl zvolen v kurii venkovských obcí (volební obvod Lanškroun – Králíky – Rokytnice) do Českého zemského sněmu. Mandát zde obhájil i ve volbách v roce 1889.\n\nPatřil k německým liberálům (takzvaná Ústavní strana, později Německá pokroková strana).\n"}
{"id": "940829", "url": "https://cs.wikipedia.org/wiki?curid=940829", "title": "USS Leyte", "text": "USS Leyte\n\nOznačení USS \"Leyte\" nesla v historii amerického námořnictva tři plavidla:\n"}
{"id": "940830", "url": "https://cs.wikipedia.org/wiki?curid=940830", "title": "Joola", "text": "Joola\n\nJoola (celým názvem JOOLA Tischtennis GmbH + Co. KG) je německá firma se sídlem v Godramsteinu vyrábějící sportovní vybavení pro stolní tenis (stoly, rakety, sítě, míčky, sálovou obuv, oblečení atd.).\n\nFirma Joola vznikla v roce 1950, tehdy bylo populární zkombinovat název společnosti a města. Jde o spojení jména sportovního oddělení obchodu Jooss a názvu města Landau in der Pfalz. Roku 1952 firma vyrobila první stoly pro stolní tenis. Kredit této značky hodně pozvedl zakládající majitel společnosti Fr. Th. Jooss Karl Frey, jenž zemřel roku 1991. V roce 1954 se výrobní oddělení pro stolní tenis v rámci společnosti osamostatnilo a roku 1963 se přesunulo z Landau in der Pfalz do Godramsteinu. Tím bylo dokonáno úplné osamostatnění oddělení od mateřské společnosti a vznikla tak nezávislá firma. Vyvstala potřeba dalších výrobních prostor pro naplnění výrobní kapacity. Roku 1979 převzal firmu Michael Bachtler, který zde dříve pracoval na pozici generálního ředitele.\n\nV továrně v Siebeldingenu je automatická výrobní linka na stoly Joola. Firma také podporovala některé sportovce od počátku jejich kariéry (např. německého stolního tenistu Jörga Roßkopfa).\n\n\n"}
{"id": "940831", "url": "https://cs.wikipedia.org/wiki?curid=940831", "title": "USS Bon Homme Richard (CV-31)", "text": "USS Bon Homme Richard (CV-31)\n\nUSS \"Bon Homme Richard\" (CV-31) byla letadlová loď Námořnictva Spojených států, která působila ve službě v letech 1944–1971. Jednalo se o čtrnáctou postavenou jednotku třídy \"Essex\" (desátou a poslední ve verzi s krátkým trupem).\n\nJejí stavba byla zahájena 1. února 1943 v loděnici New York Naval Shipyard v New Yorku. K jejímu spuštění na vodu došlo 29. dubna 1944, do služby byla zařazena 26. listopadu 1944. Zúčastnila se závěrečných operací druhé světové války v Tichém oceánu. V roce 1947 byla odstavena, k opětovnému zařazení do aktivní služby došlo v roce 1951, následně sloužila v korejské válce. Roku 1952 byla překlasifikována na útočnou letadlovou loď CVA-31. V letech 1953–1955 prodělala rekonstrukci, následně působila v Tichém oceánu a po roce 1965 sloužila také ve válce ve Vietnamu. Ze služby byla vyřazena 2. července 1971, následující téměř dvě desetiletí zůstala odstavena v rezervách. V roce 1992 byla odprodána do šrotu.\n\n"}
{"id": "940833", "url": "https://cs.wikipedia.org/wiki?curid=940833", "title": "Proton Malaysian Open 2013", "text": "Proton Malaysian Open 2013\n\nProton Malaysian Open 2013 byl tenisový turnaj pořádaný jako součást mužského okruhu ATP World Tour, který se hrál na krytých dvorcích s tvrdým povrchem. Konal se mezi 23. až 29. zářím 2013 v malajsijské metropoli Kuala Lumpuru jako 5. ročník turnaje.\n\nTurnaj s rozpočtem 984 300 dolarů patřil do kategorie ATP World Tour 250. Nejvýše nasazeným hráčem ve dvouhře byl čtvrtý tenista světa David Ferrer ze Španělska, kterého ve čtvrtfinále vyřadil pozdější portugalský vítěz João Sousa.\n\n\nNásledující hráči obdrželi divokou kartu do hlavní soutěže:\n\nNásledující hráči postoupili z kvalifikace:\n\n\n\n\nNásledující páry obdržely divokou kartu do hlavní soutěže:\n\nNásledující páry do soutěže nastoupily z pozice náhradníků:\n\n\n\n"}
{"id": "940834", "url": "https://cs.wikipedia.org/wiki?curid=940834", "title": "PTT Thailand Open 2013 – mužská dvouhra", "text": "PTT Thailand Open 2013 – mužská dvouhra\n\nDo soutěže mužské dvouhry na tenisovém turnaji PTT Thailand Open 2013 nastoupilo dvacet osm hráčů. Obhájcem titulu byl druhý nasazený Francouz Richard Gasquet, kterého v semifinále vyřadil Milos Raonic.\n\nSoutěž dvouhry vyhrála kanadská turnajová trojka Milos Raonic po finálové výhře nad nejvýše nasazeným Čechem Tomášem Berdychem ve dvou setech 7–6 a 6–3. Kanaďan si tak po únorovém titulu na SAP Open v americkém San Jose připsal druhé turnajové vítězství sezóny a celkově pátou trofej na okruhu ATP Tour.\n\nČtyři nejvýše nasazení měli volný los do druhého kola.\n\n"}
{"id": "940835", "url": "https://cs.wikipedia.org/wiki?curid=940835", "title": "Lukas Reimann", "text": "Lukas Reimann\n\nLukas Reimann (*18. září 1982, Aarau, Švýcarsko) je švýcarský libertariánský politik. Je členem Švýcarské lidové strany (SVP). Pochází z kantonu Sankt Gallen . V roce 2004 byl zvolen do kantonálního parlamentu (Kantonsrat) v kantonu Sankt Gallen. V roce 2007 ve federálních volbách, byl zvolen do horní komory švýcarského parlamentu (Národní rada Švýcarska). V roce 2007 byl v té době nejmladší poslanec federálního parlamentu. Je prezidentem Zlaté iniciativy (goldinitiative.ch), jejímž cílem je repatriace švýcarského zlata ze zahraničí a zajištění toho, aby minimálně 10 procent švýcarských devizových rezerv bylo uloženo ve zlatě.\n"}
{"id": "940836", "url": "https://cs.wikipedia.org/wiki?curid=940836", "title": "Alena Eiglová", "text": "Alena Eiglová\n\nAlena Eiglová (prov. Sosíková) (* 7. února 1984 Jihlava) je česká zápasnice – judistka a sambistka.\n\nZápasit začala v rodné Jihlavě. Prošla juniorskými reprezentačními výběry juda a samba. V zápasu sambo je juniorskou mistryní světa za rok 2004. V české seniorské judistické reprezentaci se pohybovala od roku 2001. Vrcholově se připravovala v Hradci Králové v tréninkové skupině s Andreou Pokornou. Od roku 2003 startovala v polotěžké váze do 78 kg, ve které se v roce 2004 na olympijské hry v Athénách nekvalifikovala. V roce 2005 vybojovala třetí místo na mistrovství Evropy do 23 let v Kyjevě.\n\nV roce 2006 měla výborný start do sezony. Po vítězství na světovém poháru v Bukurešti však nepotvrdila ambice na mistrovství Evropy v Tampere. Vše si vynahradila na podzim na mistrovství Evropy do 23 let v Moskvě, kde obsadila výborné druhé místo. Tento výsledek jí vynesl vítězství v anketě judista roku za rok 2006. V roce 2007 a 2008 na úspěšnou sezonu 2006 nenavázala a na olympijské hry v Pekingu se nekvalifikovala.\n\nV roce 2010 zimě v přípravě utrpěla zranění kolene a na tatami se vrátila po roce. V únoru 2011 na světovém poháru v Praze předvedl výborný výkon, když v úvodním kole vyřadila olympijskou vítězku Číňanku Jang Siou-li. Na stupně vítězů však nedostáhla. Své druhé vítězství ve světovém poháru si nechala na závěr roku do exotické Apie na ostrově Samoa, kde mimo jiné vyřadila olympijskou medailistku Korejku Čong Kjong-mi. Do olympijského roku 2012 šla s reálnou nadějí kvalifikace na olympijské hry v Londýně, ale kvůli slabým výsledkům se na olympijské hry nekvalifikovala. Od roku 2013 zůstala v reprezentačním A-týmu žen sama a startovala v nižší střední váze do 70 kg. V roce 2015 se účastnila Evropských her v Baku.\n\n\n"}
{"id": "940837", "url": "https://cs.wikipedia.org/wiki?curid=940837", "title": "USS Bonhomme Richard", "text": "USS Bonhomme Richard\n\nOznačení USS \"Bonhomme Richard nebo USS \"Bon Homme Richard nesla v historii amerického námořnictva čtyři plavidla:\n"}
{"id": "940839", "url": "https://cs.wikipedia.org/wiki?curid=940839", "title": "Proton Malaysian Open 2013 – mužská dvouhra", "text": "Proton Malaysian Open 2013 – mužská dvouhra\n\nDo soutěže mužské dvouhry na tenisovém turnaji Proton Malaysian Open 2013 nastoupilo dvacet osm hráčů. Obhájcem titulu byl argentinský tenista Juan Mónaco, který se před zahájením turnaje odhlásil.\n\nSoutěž dvouhry vyhrál nenasazený Portugalec João Sousa, když ve finále přehrál francouzskou turnajovou pětku Juliena Benneteaua po třísetovém průběhu 2–6, 7–5, 6–4. Ve svém premiérovém finále na okruhu ATP Tour tak získal první titul kariéry.\n\nČtyři nejvýše nasazení měli volný los do druhého kola.\n\n"}
{"id": "940840", "url": "https://cs.wikipedia.org/wiki?curid=940840", "title": "Sígři ve výslužbě", "text": "Sígři ve výslužbě\n\nSígři ve výslužbě je zábavný pořad se skrytou kamerou, v němž vystupuje parta důchodců, kteří vymýšlejí různé vtipy na obyčejné lidi. Pořad je variací na belgický formát Benidorm Bastarde, který dokonce získal i cenu na festivalu v Luzernu – Zlatou růži za nejlepší formát a zvítězil v kategorii Komedie. O rok později vyhrál hlavní cenu v kategorii Komedie i na Mezinárodním festivalu EMMY 2011. Českou verzi moderuje známá česká herečka Eva Holubová a scenáristou pořadu je Michael Wondreys.\n\nPremiéra první řady probíhala od 27. června do 15. srpna 2013. V červnu 2015 bylo oznámeno, že Nova uvede další díly.\n\nAmerická verze \"\" se začala vysílat na Smíchově 22. listopadu 2013 každý pátek.\n\nZábavný pořad, kterému velí parta důchodců, kteří se snaží vymyslet co nejvtipnější situaci, na kterou se později snaží napálit obyčejné lidi ve městě. Celkem bylo natočeno 640 scének. Vystřídalo se přes 600 kostýmů či rekvizit. Celému týmu pořadu se podařilo nachytat přibližně 3 800 osob. Jako hudební podklad sloužilo až 1 000 hudebních hitů.\n\nModerátorkou pořadu je česká herečka Eva Holubová, která se jinak v pořadu nazývá jako sígr v záloze. Partu sígrů ve výslužbě tvoří Jarmila, Karel, Marie, Josef, Božena, Jaroslav, Antonín, Libuše, Marcela, Jan a Vlastimil.\n"}
{"id": "940841", "url": "https://cs.wikipedia.org/wiki?curid=940841", "title": "Jan Sedlák (politik)", "text": "Jan Sedlák (politik)\n\nJan Sedlák (21. listopadu 1849 Ostřetice – 15. května 1921 Praha-Podolí) byl rakouský a český politik, v 2. polovině 19. století poslanec Českého zemského sněmu, počátkem 20. století poslanec Říšské rady.\n\nVystudoval gymnázium v Klatovech. V tomto městě později působil jako koncipient v advokátní kanceláři. Delší dobu pak vedl rodinný statek po rodičích. Později působil v Praze a okolí. Byl náměstkem starosty Karlína.\n\nPodílel se na přípravě Jubilejní zemské výstavy v Praze roku 1891 jako její jednatel. Po několik let byl komerčním ředitelem Křižíkových závodů v Karlíně.\n\nV 80. letech 19. století se zapojil i do zemské politiky. Ve volbách v roce 1883 byl zvolen v kurii venkovských obcí (volební obvod Klatovy – Plánice) do Českého zemského sněmu. Mandát zde obhájil ve volbách v roce 1889, za staročeskou stranu. Byl přísedícím zemského výboru. Od roku 1889 byl tajemníkem Českého klubu (poslanecký klub sdružující české poslance) a působil rovněž jako člen výkonného výboru staročeské strany.\n\nPozději zasedal také v Říšské radě (celostátní zákonodárný sbor), kam byl zvolen ve volbách do Říšské rady roku 1911 za obvod Čechy 68. Nyní usedl do poslaneckého Klubu českých agrárníků, který tvořila Českoslovanská strana agrární. Jako agrární poslanec se zaměřoval na otázky zemědělského života. Podílel se na vzniku Ústřední jednoty hospodářských společenstev. Byl autorem několika politických a zemědělských spisů.\n\nPo rozpuštění Českého zemského sněmu krátce před první světovou válkou zastával také post náměstka předsedy zemské správní komise, která provizorně řídila chod zemských orgánů.\n\nZemřel v květnu 1921 po delší vážné nemoci v sanatoriu v Podolí u Prahy.\n\n"}
{"id": "940843", "url": "https://cs.wikipedia.org/wiki?curid=940843", "title": "Proton Malaysian Open 2013 – mužská čtyřhra", "text": "Proton Malaysian Open 2013 – mužská čtyřhra\n\nDo soutěže mužské čtyřhry na tenisovém turnaji 2013 nastoupilo šestnáct dvojic. Obhájcem titulu byl rakousko-brazilský pár Alexander Peya a Bruno Soares, který na turnaji nestartoval.\n\nDeblový titul vyhrála nenasazená americko-jihoafrická dvojice Eric Butorac a Raven Klaasen, když ve finále zdolala uruguaysko-argentinský pár Pablo Cuevas a Horacio Zeballos ve dvou setech 6–2, 6–4.\n\nEric Butorac si připsal premiérový deblový triumf sezóny a celkově čtrnáctý kariérní. Pro Ravena Klaasena výhra znamenala třetí turnajové vítězství na okruhu ATP Tour ve čtyřhře i v probíhajícím roce.\n\n\n"}
{"id": "940844", "url": "https://cs.wikipedia.org/wiki?curid=940844", "title": "Jiří Pimpara", "text": "Jiří Pimpara\n\nJiří Pimpara (* 4. února 1987, Rumburk, Československo) je český fotbalový obránce a bývalý mládežnický reprezentant, hráč klubu FK Ústí nad Labem. Může nastoupit i na postu útočníka, je silný ve vzdušných soubojích.\n\nS fotbalem začínal v Rumburku, odkud odešel v deseti letech do FK Teplice. Zde dostal první příležitost v ligovém zápase. Po hostování v FK Ústí nad Labem a operaci srdeční chlopně přestoupil létě 2010 do FK Varnsdorf. Týden po podpisu smluvy s FC Slovan Liberec v lednu roku 2013 si na tréninku utrhl křížový vaz v koleni. Kvůli tomu se premiérového startu za severočeský klub dočkal až v září 2013 v domácím zápase proti Příbrami, když v nastaveném čase střídal zraněného Martina Frýdka a po minutě strávené na hřišti vstřelil hlavou po rohovém kopu jediný a tudíž vítězný gól zápasu. Podobný kousek zopakoval 11. listopadu 2013 v ligovém zápase s Teplicemi, šel na hřiště v 86. minutě a po cca 15 sekundách hlavou rozhodl o dělbě bodů za remízu 1:1. Trenér Jaroslav Šilhavý jej využíval i v útočné fázi, kde se hráč dokázal prosazovat.\n\nS Libercem si zahrál i ve skupinové fázi Evropské ligy 2013/14 (kde se tým střetl se španělskou Sevillou, německým Freiburgem a portugalským Estorilem). 28. listopadu 2013 v domácím utkání proti Freiburgu sklepával hlavou centrovaný míč na Serhije Rybalku, který poté pohodlně skóroval. Rybalkova branka pouze mírnila konečnou porážku 1:2, přesto si Liberec stále uchovával naději na postup ze skupiny. S týmem nakonec zažil vyřazení v šestnáctifinále proti nizozemskému AZ Alkmaar.\n\nLiberec obsadil v Gambrinus lize 2013/14 pohárovou 4. příčku a následující sezonu se Pimpara představil v Evropské lize UEFA 2014/15. Se Slovanem Liberec podstoupil v sezóně 2014/15 boje o záchranu v 1. české lize, ta se zdařila. S týmem navíc vybojoval triumf v českém poháru.\n\nV červenci 2015 odešel na hostování do slovenského prvoligového klubu FO ŽP ŠPORT Podbrezová. V lednu 2016 se vydal na další hostování, tentokrát do druholigového českého mužstva FC Sellier & Bellot Vlašim. Od července do prosince 2017 hostoval ve druholigové Viktorii Žižkov. V kádru Liberce neměl perspektivu, a tak v únoru 2017 odešel na další půlroční hostování, nyní do FK Ústí nad Labem, kde o něj stál trenér Jiří Skála. V létě 2017 mu v Liberci skončila smlouva a Pimpara do Ústí přestoupil.\n\nNastupoval za české mládežnické reprezentace U18, U19 a U20.\n\nFK Teplice\n\nFC Slovan Liberec\n\n"}
{"id": "940845", "url": "https://cs.wikipedia.org/wiki?curid=940845", "title": "PTT Thailand Open 2013 – mužská čtyřhra", "text": "PTT Thailand Open 2013 – mužská čtyřhra\n\nDo soutěže mužské čtyřhry na tenisovém turnaji PTT Thailand Open 2013 nastoupilo šestnáct dvojic. Obhájcem titulu byl tchajwansko-thajský pár Lu Jan-sun a Danai Udomčoke, který ve čtvrtfinále prohrál s Jamiem Murraym a Johnem Peersem.\n\nDeblový titul vyhrála třetí nasazená britsko-australská dvojice Jamie Murray a John Peers, která ve finále zdolala polsko-švédské turnajové čtyřky Tomasze Bednarka s Johanem Brunströmem po rovnocenném zisku prvních dvou setů 6–3 a 3–6, až v rozhodujícím supertiebreaku [10–6].\n\nJamie Murray si připsal třetí deblový triumf sezóny a celkově desátý kariérní. Pro Johna Peerse výhra znamenala třetí turnajové vítězství na okruhu ATP Tour ve čtyřhře. Oba tak společně vybojovali třetí triumf.\n\n\n"}
{"id": "940846", "url": "https://cs.wikipedia.org/wiki?curid=940846", "title": "Ignác Schiebl", "text": "Ignác Schiebl\n\nIgnác Schiebl (8. května 1823 Plzeň – 2. března 1901 Plzeň), uváděný i jako Hynek Schiebl, byl rakouský a český podnikatel, novinář a politik z Plzně, v 80. letech 19. století poslanec Českého zemského sněmu.\n\nPocházel se starousedlé plzeňské rodiny. Vystudoval pět tříd gymnázia v Plzni a pak se u svého strýce vyučil knihtiskařem. Působil v Praze, Vídni, v Německu a Švýcarsku a od roku 1846 trvale pobýval v Plzni, kde se živil jako knihvazač a zapojil se do veřejného života. V roce 1847 zde spolupořádal první český ples Národní besedy, v roce 1848 se podílel na založení spolku Slovanská lípa. Měl také později podíl na vzniku místního spolku Hlahol, v němž od roku 1862 zasedal jako člen výboru. Spoluzakládal Měšťanskou besedu, byl intendantem městského divadla. Angažoval se i v podnikatelských sdruženích. V roce 1883 se stal prvním etnicky českým prezidentem plzeňské obchodní a živnostenské komory. Zastával také post starosty Občanské záložny. Spoluzakládal muzeum. Byl členem městského zastupitelstva a okresního zastupitelstva.\n\nVýrazná byla jeho novinářská a publicistická činnost. Přispíval do \"Národních novin\", \"Slovanské lípy\", \"Večerních listů\", \"Slovanu\" a \"Lumíru\". V srpnu 1861 mu byla udělena koncese na provozování knihtiskařství. Roku 1862 pak převzal tiskárnu J. Michaela Schmida v domě čp. 160-161 v plzeňské Školní ulici a zároveň převzal i vydávání listu \"Pilsner Bote\", který byl později přejmenován na \"Pilsner Reform\"). Roku 1866 se pokusil o vydávání českojazyčného regionálního listu \"Radbuza\", ale periodikum zaniklo již po dvou měsících. Až v období let 1889–1893 se mu podařilo dlouhodoběji udržet list \"Nové plzeňské noviny\".\n\nV 80. letech 19. století se zapojil i do zemské politiky. Ve volbách v roce 1883 byl zvolen v kurii obchodních a živnostenských komor (volební obvod Plzeň) do Českého zemského sněmu.\n\nJeho syn Jaroslav Schiebl působil jako spisovatel, novinář a statistik.\n\n"}
{"id": "940849", "url": "https://cs.wikipedia.org/wiki?curid=940849", "title": "USS Boxer (CV-21)", "text": "USS Boxer (CV-21)\n\nUSS \"Boxer\" (CV-21) byla letadlová loď Námořnictva Spojených států, která působila ve službě v letech 1945–1969. Jednalo se o třináctou postavenou jednotku třídy \"Essex\" (čtvrtou ve verzi s dlouhým trupem).\n\nJejí stavba byla zahájena 13. září 1943 v loděnici Newport News Shipbuilding v Newport News ve Virginii. K jejímu spuštění na vodu došlo 14. prosince 1944, do služby byla zařazena 16. dubna 1945. Do bojových operací druhé světové války již nezasáhla a většinu svého provozu následně sloužila v Tichém oceánu. Dne 10. března 1948 proběhl z paluby \"Boxeru\" vůbec první start tryskového letadla z americké letadlové lodi (jednalo se o stíhačku FJ-1). Sloužila v korejské válce, v roce 1952 byla překlasifikována na útočnou letadlovou loď CVA-21, o čtyři roky později byla její klasifikace změněna na protiponorkovou letadlovou loď CVS-21. V roce 1958 byla upravena na vrtulníkovou výsadkovou loď s označením LPH-4. V této podobě se zúčastnila operací v rámci karibské krize či jako transportní plavidlo také války ve Vietnamu. Ze služby byla vyřazena 1. prosince 1969, roku 1971 byla prodána do šrotu.\n\n"}
{"id": "940853", "url": "https://cs.wikipedia.org/wiki?curid=940853", "title": "USS Boxer", "text": "USS Boxer\n\nOznačení USS \"Boxer\" neslo v historii amerického námořnictva šest plavidel:\n"}
{"id": "940855", "url": "https://cs.wikipedia.org/wiki?curid=940855", "title": "Derhači", "text": "Derhači\n\nDerhači (; – \"Děrgači\") je město v Charkovské oblasti na Ukrajině. Leží na březích Lopanu, přítoku řeky Udy, dvanáct kilometrů severozápadně od Charkova a 36 kilometrů severovýchodně od Ljubotynu. V roce 2015 žilo v Derhači přes osmnáct tisíc obyvatel.\n\nDnešní Derhači bylo založeno v roce 1660 kozáky. První zmínka je z roku 1689 v souvislosti s útokem Krymských Tatarů.\n\nBěhem druhé světové války bylo Derhači dvakrát obsazeno německou armádou: Od 22. října 1941 do 13. února 1943 a od 10. března 1943 do 19. srpna 1943.\n\nV roce 1943 se změnilo jméno obce z Derkači (\"\") na \"Derhači\" a v roce 1977 se Derhači stalo městem.\n\nZdroj:\n"}
{"id": "940856", "url": "https://cs.wikipedia.org/wiki?curid=940856", "title": "USS Bennington (CV-20)", "text": "USS Bennington (CV-20)\n\nUSS \"Bennington\" (CV-20) byla letadlová loď Námořnictva Spojených států, která působila ve službě v letech 1944–1970. Jednalo se o dvanáctou postavenou jednotku třídy \"Essex\" (devátou ve verzi s krátkým trupem).\n\nByla pojmenována podle Benningtonu ve Vermontu, kde proběhla za americké války za nezávislost bitva. Její stavba byla zahájena 15. prosince 1942 v loděnici New York Naval Shipyard v New Yorku. K jejímu spuštění na vodu došlo 26. února 1944, do služby byla zařazena 6. srpna 1944. Zúčastnila se závěrečných operací druhé světové války v Tichém oceánu, na podzim 1946 však byla odstavena a přeřazena do rezerv. V letech 1950–1952 prošla modernizací SCB-27A, byla překlasifikována na útočnou letadlovou loď CVA-20 a vrátila se zpět do aktivní služby. V letech 1954–1955, po explozi jednoho z katapultů, kvůli němuž a kvůli následným dalším explozím zemřelo 103 členů posádky, prodělala modernizaci SCB-125, při níž dostala, mimo jiné, také úhlovou letovou palubu. Roku 1959 byla její klasifikace změněna na protiponorkovou letadlovou loď CVS-20, ve druhé polovině 60. let se také zúčastnila války ve Vietnamu. Ze služby byla vyřazena 15. ledna 1970. Poté zůstala odstavena, do šrotu byla odprodána v roce 1994.\n\n"}
{"id": "940861", "url": "https://cs.wikipedia.org/wiki?curid=940861", "title": "USS Bennington", "text": "USS Bennington\n\nOznačení USS \"Bennington\" nesla v historii amerického námořnictva dvě plavidla:\n"}
{"id": "940862", "url": "https://cs.wikipedia.org/wiki?curid=940862", "title": "Banshee (multimediální přehrávač)", "text": "Banshee (multimediální přehrávač)\n\nBashee je multimediální přehrávač postavený na platformě Mono. Je napsaný v C Sharp, pro kódování a dekódování souborů používá GStreamer a je uvolněn pod licencí MIT, jedná se tedy o svobodný software. Vzhledem k přenositelnosti běhového prostředí Mona je i přehrávač Banshee multiplatformní, existuje tedy verze například pro Linux, macOS a Microsoft Windows.\n\nPomocí GStreameru umí otevírat různé kodeky včetně Ogg Vorbis, MP3 a FLAC. Umí také přehrávat kompaktní disky a komunikovat s řadou zařízení, například s IPody nebo zařízeními s operačním systémem Android. Také umí používat řadu internetových služeb, například last.fm, iTunes a MusicBrainz.\n\n"}
{"id": "940866", "url": "https://cs.wikipedia.org/wiki?curid=940866", "title": "Průsmyk Ťü-jung", "text": "Průsmyk Ťü-jung\n\nPrůsmyk Ťü-jung () je průsmyk na území Pekingu, hlavního města Čínské lidové republiky. Leží v obvodě Čchang-pching zhruba padesát kilometrů od centra města. Je jedním ze tří velkých průsmyků, kterými vede Velká čínská zeď, zbylé dva jsou Šan-chaj-kuan a Ťia-jü-kuan.\n\nSoučasné jméno se poprvé objevuje za dynastie Čchin, když císař Čchin Š'-chuang-ti přikázal stavbu zdi.\n\nJe zde stanice na železniční trati Peking – Pao-tchou, která průsmykem prochází.\n"}
{"id": "940880", "url": "https://cs.wikipedia.org/wiki?curid=940880", "title": "Châtillon-sur-Loire", "text": "Châtillon-sur-Loire\n\nChâtillon-sur-Loire je francouzská obec v departementu Loiret v regionu Centre-Val de Loire. V roce 2010 zde žilo 3 132 obyvatel. Je centrem kantonu Châtillon-sur-Loire.\n\n\"Počet obyvatel\"\n\n"}
{"id": "940884", "url": "https://cs.wikipedia.org/wiki?curid=940884", "title": "Tamasu (firma)", "text": "Tamasu (firma)\n\nTamasu (japonsky 株式会社タマス) je japonská firma se sídlem v Tokiu vyrábějící sportovní vybavení pro stolní tenis. Pro své výrobky používá značku Butterfly.\n\nSpolečnost založil 19. prosince 1950 v Yanai Hikosuke Tamasu, toho času stolní tenista.\n\nFirma má pobočky v německém městě Moers (Tamasu Butterfly Europa GmbH), jihokorejském Soulu (Tamasu Butterfly Korea) a čínském Šanghaji (Tamasu Butterfly China).\n\n\n"}
{"id": "940887", "url": "https://cs.wikipedia.org/wiki?curid=940887", "title": "Severská kombinace na Zimních olympijských hrách 1964", "text": "Severská kombinace na Zimních olympijských hrách 1964\n\nSeverská kombinace na Zimních olympijských hrách 1964 probíhala v rakouském Seefeldu, střediskem her byl Innsbruck.\n"}
{"id": "940888", "url": "https://cs.wikipedia.org/wiki?curid=940888", "title": "Severská kombinace na Zimních olympijských hrách 1960", "text": "Severská kombinace na Zimních olympijských hrách 1960\n\nSeverská kombinace na Zimních olympijských hrách 1960 probíhala na můstcích Papoose Peak Ski jumping hill v areálu Squaw Valley Ski Resort ve Squaw Valley a na stadionu McKinney Creek Stadium a v jeho okolí v Tahomě.\n"}
{"id": "940889", "url": "https://cs.wikipedia.org/wiki?curid=940889", "title": "Severská kombinace na Zimních olympijských hrách 1956", "text": "Severská kombinace na Zimních olympijských hrách 1956\n"}
{"id": "940890", "url": "https://cs.wikipedia.org/wiki?curid=940890", "title": "Severská kombinace na Zimních olympijských hrách 1952", "text": "Severská kombinace na Zimních olympijských hrách 1952\n"}
{"id": "940891", "url": "https://cs.wikipedia.org/wiki?curid=940891", "title": "Severská kombinace na Zimních olympijských hrách 1948", "text": "Severská kombinace na Zimních olympijských hrách 1948\n"}
{"id": "940892", "url": "https://cs.wikipedia.org/wiki?curid=940892", "title": "Severská kombinace na Zimních olympijských hrách 1936", "text": "Severská kombinace na Zimních olympijských hrách 1936\n"}
{"id": "940893", "url": "https://cs.wikipedia.org/wiki?curid=940893", "title": "Severská kombinace na Zimních olympijských hrách 1932", "text": "Severská kombinace na Zimních olympijských hrách 1932\n"}
{"id": "940903", "url": "https://cs.wikipedia.org/wiki?curid=940903", "title": "Émile Gaboriau", "text": "Émile Gaboriau\n\nÉmile Gaboriau (6. listopadu 1835, Saujon, Charente-Maritime – 28. září 1873, Paříž) byl francouzský spisovatel a novinář, jeden z průkopníků detektivní literatury, v jehož díle vrcholí proměna povídky s kriminální tematikou v román.\n\nÉmile Gaboriau se Narodil v malém městečku Saujon v departmentu Charente-Maritime. Střední školu vychodil v Jonzacu, krátce pracoval jako písař v kanceláři notáře, v roce 1852 vstoupil do armády a sloužil v Africe. Po čtyřech letech se vrátil do Paříže a sanžil se uchytit jako novinář. Cestu k literatuře mu otevřela právě žurnalistika a také to, že se stal tajemníkem Paula Févala staršího.\n\nZačal psát pro noviny a časopisy romány na pokračování. Skutečný úspěch mu pak přinesl jeho detektivní román z roku 1866 \"L'Affaire Lerouge\" (Případ vdovy Lerougové), ve kterém pod vlivem Edgara Allana Poea a jeho detektiva C. Augusta Dupina představil světu mladého policistu pana Lecoqa, který se stal hrdinou všech jeho dalších detektivních knih. V nich vytvořil skutečný detektivní román s propracovanou technikou logického rozvíjení zápletky i jejího řešení.\n\nGaboriau zemřel v sedmatřiceti letech na plicní embolii.\n\nVytvořením policisty pana Gastona Lecoqa (francouzsky Monsieur Lecoq) se Gaboriau stal předchůdcem Lerouxe a Leblanca a jedním z průkopníků detektivní literatury vůbec. Vzorem pro vytvoření této postavy byl jednak detektiv C. Auguste Dupin z povídek Edgara Allana Poea, jednak detektiv Gregory Temple a vyšetřující soudce Remy d'Arx z románového cyklu \"Černé hábity\" od Paula Févala staršího (přičemž Lecoq je jméno jednoho ze zlotřilců z tohoto cyklu) a jednak Eugène-François Vidocq, původně zločinec, později policista a tajný agent, který se stal zakladatelem a velitelem Brigade de Sûreté, první moderní policejní organizace ve Francii. Lecoqova postava se pak stala vzorem pro postavu Sherlocka Holmese Sira Arthura Conana Doyla, která však svého předchůdce naprosto zastínila.\n\nO Lecoqovi napsal Gaboriau pět románů:\n\n\nExistuje několik dalších Lecoqových dobrodružství od jiných autorů:\n\n"}
{"id": "940904", "url": "https://cs.wikipedia.org/wiki?curid=940904", "title": "Skoky na lyžích na Zimních olympijských hrách 1998", "text": "Skoky na lyžích na Zimních olympijských hrách 1998\n"}
{"id": "940908", "url": "https://cs.wikipedia.org/wiki?curid=940908", "title": "Zuzana Kailová", "text": "Zuzana Kailová\n\nZuzana Kailová (* 21. července 1974 Ústí nad Labem) je česká politička, v letech 2008 až 2014 náměstkyně primátora města Ústí nad Labem pro sociální oblast, školství, životní prostředí, cestovní ruch, kulturu a sport, v letech 2013 až 2017 poslankyně Poslanecké sněmovny, bývalá členka ČSSD.\n\nNarodila se roku 1974 v Ústí nad Labem, kde také vystudovala obor zdravotní laborant na Střední zdravotnické škole a poté si doplnila vzdělání na Vysoké škole politických a společenských věd v Kolíně.\n\nOd roku 2000 členka České strany sociálně demokratické. V letech 2002-2006 byla členkou Zastupitelstva městského obvodu Ústí nad Labem-město. Od roku 2006 byla členkou Zastupitelstva a Rady Statutárního města Ústí nad Labem a od roku 2008 byla náměstkyní primátora pro sociální oblast, školství, životní prostředí, cestovní ruch, kulturu a sport.\n\nV komunálních volbách v roce 2014 se jí nepodařilo za ČSSD obhájit post zastupitelky města Ústí nad Labem a skončila tak i v pozici náměstkyně primátora. Neuspěla ani v kandidatuře do Zastupitelstva Městského obvodu Ústí nad Labem-město.\n\nVe volbách do Poslanecké sněmovny PČR v roce 2013 kandidovala v Ústeckém kraji za ČSSD a byla zvolena. V červnu 2014 hlasovala sněmovna o jejím vydání k trestnímu stíhání, o které požádala policie kvůli údajně předražené zakázce Vítání občánků z roku 2011. Společně se Zuzanou Kailovou byli obviněni primátor Ústí nad Labem Vít Mandík a radní Josef Macík. Sněmovna Zuzanu Kailovou ke stíhání nevydala, protože stíhání bylo podle většiny poslanců účelové a souviselo s blízkými komunálními volbami.\n\nVe volbách do Poslanecké sněmovny PČR v roce 2017 již nekandidovala. V roce 2018 pak sama z ČSSD vystoupila.\n\nZuzana Kailová je rozvedená a má dvě děti, Johanu (1995) a Tomáše (2012).\n\n"}
{"id": "940910", "url": "https://cs.wikipedia.org/wiki?curid=940910", "title": "Skoky na lyžích na Zimních olympijských hrách 1994", "text": "Skoky na lyžích na Zimních olympijských hrách 1994\n"}
{"id": "940917", "url": "https://cs.wikipedia.org/wiki?curid=940917", "title": "Skoky na lyžích na Zimních olympijských hrách 1992", "text": "Skoky na lyžích na Zimních olympijských hrách 1992\n"}
{"id": "940922", "url": "https://cs.wikipedia.org/wiki?curid=940922", "title": "Skoky na lyžích na Zimních olympijských hrách 1988", "text": "Skoky na lyžích na Zimních olympijských hrách 1988\n"}
{"id": "940930", "url": "https://cs.wikipedia.org/wiki?curid=940930", "title": "Janusz Gol", "text": "Janusz Gol\n\nJanusz Gol (* 11. listopadu 1985, Svídnice, Polsko) je polský fotbalový záložník a reprezentant, který v současné době působí v klubu Cracovia.\n\nS fotbalem začal v klubu Polonia Świdnica a později hrál v týmu Sparta Świdnica (tyto oddíly se v roce 2005 sloučily do jednoho celku Polonia/Sparta Świdnica, v němž pokračoval až do roku 2008). V červenci 2008 přestoupil do GKS Bełchatów, kde nosil na dresu číslo 5. V červnu 2009 prodloužil smlouvu s GKS do konce sezóny 2010/11. V únoru 2011 odešel do Legie Warszawa, kde podepsal 3½roční kontrakt. S Legií vyhrál třikrát polský fotbalový pohár a jednou Ekstraklasu.\n\nV červenci 2013 přestoupil do ruského klubu FK Amkar Perm, kde podepsal dvouletý kontrakt. Stal se zároveň prvním polským hráčem v historii klubu.\n\n20. ledna 2010 debutoval pod reprezentačním trenérem Franciszkem Smudou v A-mužstvu Polska v přátelském zápase s domácím Thajskem na turnaji King's Cup 2010, Poláci vyhráli 3:1. Janusz se dostal na hrací plochu v 83. minutě.\n\n"}
{"id": "940932", "url": "https://cs.wikipedia.org/wiki?curid=940932", "title": "Odlanier Mena", "text": "Odlanier Mena\n\nOdlanier Rafael Mena Salinas (2. dubna 1926, Gorbea, Chile – 28. září 2013, Santiago de Chile, Chile) byl chilský generál a šéf tajné služby diktátora Augusto Pinocheta.\n\nByl odsouzen za zločiny proti lidskosti během Pinochetovy vlády, když byl v letech 1977 až 1980 šéfem tajné služby CNI. \n"}
{"id": "940939", "url": "https://cs.wikipedia.org/wiki?curid=940939", "title": "VASIMR", "text": "VASIMR\n\nVASIMR ( \"Variable Specific Impulse Magnetoplasma Rocket\") je typ reaktivního motoru, který spojuje výhody raketového (vysoký tah motoru v Newtonech) a iontového motoru (vysoký specifický impuls v N.s/kg). Motory vyvíjí a vyrábí společnost \"Ad Astra Rocket Company\" se sídlem v texaském Houstonu ve Spojených státech amerických. Je plánován pro pohon lodí na meziplanetárních pilotovaných letech. Pracuje na principu magnetického ohřevu plynu na ionizující plazma s velkou rychlostí výtoku.\n\nSystém se skládá ze tří magnetických komor. Jako palivo se používá vodík nebo hélium kvůli své nízké molekulové hmotnosti. Palivo je ionizováno do stavu vysokoteplotního plazmatu za pomoci vysokofrekvenčního elektromagnetického pole vyzařovaného cívkou (\"helicon antenna\") umístěnou kolem první komory (podobný princip se používá u tokamaků). Ve druhé komoře dochází pomocí iontové cyklotronové resonance k dalšímu ohřevu plazmatu na teplotu v řádech milionů stupňů. Ve třetí komoře dochází vhodnou modulací magnetických polí k usměrňování rychlosti a vektoru unikajícího ionizovaného plazmatu a tím i k regulaci jeho specifického impulsu (Isp [N.s/kg]; poměr tahu ku množství paliva). Použitelný motor pro meziplanetární let bude vyžadovat silný zdroj elektrické energie (pro let na Mars se mluví nejčastěji o reaktoru o výkonu 10 MW).\n\n"}
{"id": "940944", "url": "https://cs.wikipedia.org/wiki?curid=940944", "title": "Franz Müntefering", "text": "Franz Müntefering\n\nFranz Müntefering (* 16. ledna 1940 Neheim, Německo) je německý průmyslový manažer a politik, bývalý předseda Sociálnědemokratické strany Německa (SPD), spolkový ministr práce a sociálních věcí a dopravy a vicekancléř ve vládě Angely Merkelové.\n\nV roce 1966 vstoupil do Sociálnědemokratické strany Německa. V letech 1975 až 1992 a znovu od roku 1998 byl poslancem Spolkového sněmu. V letech 1995 až 1998 pak poslancem zemského parlamentu Severního Porýní-Vestfálska. Ve stejné době zastával post stranického spolkového jednatele (\"\"). Krátce byl jmenován ministrem dopravy, výstavby a bydlení ve vládě Gerharda Schrödera (říjen 1998 až září 1999), poté generálním tajemníkem SPD (1999 až 2002) a předsedou parlamentního klubu strany. V březnu 2004 nahradil Schrödera v čele SPD.\n\nDne 31. října 2005 byl Münteferingem preferovaný kandidát na funkci generálního tajemníka SPD Kajo Wasserhövel poražen kandidátkou levého křídla strany Andreou Nahlesovou. Müntefering následně rezignoval na post předsedy strany a byl nahrazen Matthiasem Platzeckem na stranickém sjezdu z 15. listopadu 2005. Dne 22. listopadu téže roku se stal ministrem práce a sociálních věcí a vicekancléřem ve vládě Angely Merkelové. Post zastával až do 21. listopadu 2007, kdy rezignoval z rodinných důvodu. Jeho žena totiž onemocněla rakovinou. Po její smrti v červenci 2008 se rozhodl vrátit do aktivní politiky a dne 18. října 2008 byl opět zvolen předsedou SPD. Po porážce ve spolkových parlamentních volbách z roku 2009 odstoupil z funkce předsedy strany.\n"}
{"id": "940948", "url": "https://cs.wikipedia.org/wiki?curid=940948", "title": "Vatutine", "text": "Vatutine\n\nVatutine (; ) je město v Čerkaské oblasti na Ukrajině. V roce 2011 v něm žilo bezmála osmnáct tisíc obyvatel.\n\nVatutine bylo založeno krátce po druhé světové válce v roce 1947 a pojmenováno po sovětském armádním generálovi Nikolaji Vatutinovi, kterého během války smrtelně postřelili vojáci ukrajinské povstalecké armády.\n"}
{"id": "940952", "url": "https://cs.wikipedia.org/wiki?curid=940952", "title": "Amitai Etzioni", "text": "Amitai Etzioni\n\nAmitai Etzioni, rodným jménem Werner Falk (4. ledna 1929, Kolín nad Rýnem) je izraelsko-americký sociolog a představitel tzv. komunitarismu, hnutí které se hlásí k politickému středu, nebo bývá označováno za \"radikálně centristické\". Hnutí hájí společenské potřeby, ale zároveň řád a pravidla. Snaží se také nalézt rovnováhu mezi svobodou jednotlivce a jeho odpovědností ke společenství.\n\nKdyž mu byly čtyři, dostali se nacisté v Německu k moci. Tehdy byl oddělen od svých rodičů a poslán do Atén. S rodiči se shledal až roku 1947. Po roce v Aténách byl poslán do Palestiny, kde žil v zemědělské komuně. Byl vychováván celou komunitou. Po válce se stal členem Palmachu, marx-leninské sionistické ozbrojené organizace, z níž se posléze vytvořila elitní bojová jednotka Hagany, a bojoval v jeho řádách v izraelské válce za nezávislost. Roku 1950 si ho Martin Buber vybral do svého institutu při Hebrejské univerzitě v Jeruzalémě, na této univerzitě Etzioni posléze vystudoval sociologii. Tu vystudoval později i na Kalifornské univerzitě v Berkeley. V USA, kam natrvalo přesídlil, se stal profesorem sociologie na Kolumbijské univerzitě v New Yorku a později na George Washington University. Vedl též nevládní organizaci \"Communitarian Network\", jež šíří myšlenky komunitarismu, které sám formuloval v knihách \"The New Golden Rule: Community and Morality in a Democratic Society\" (1996), \"The Moral Dimension\" (1988), \"The Spirit of Community: The Reinvention of American Society\" (1993), \"New Communitarian Thinking\" (1996) či \"From Empire to Community: A New Approach to International Relations\" (2004). V 60. letech se hodně angažoval v boji proti Vietnamské válce a za jaderné odzbrojení, tématu se věnoval v knihách \"The Hard Way to Peace\" (1962), \"Winning Without War\" (1964), \"War and its Prevention\" (1970). Často též kritizoval vysoké výdaje na kosmický výzkum, jehož vědecký a společenský význam se mu zdál nedoložitelný. K nejvýznamnějším sociologickým pracím patří \"Modern Organizations\" (1964) a \"The Active Society\" (1968). Je autorem pojmu McJob (prvně ho použil v článku ve Washington Post roku 1986). Roku 1995 byl jmenován prezidentem Americké sociologické asociace.\n\n\n"}
{"id": "940954", "url": "https://cs.wikipedia.org/wiki?curid=940954", "title": "Jaroslav Ložek", "text": "Jaroslav Ložek\n\nJaroslav Ložek (* 27. března 1969, Brandýs nad Labem) je bývalý český fotbalista, střední záložník a obránce. Mimo ČR působil na klubové úrovni v Izraeli v mužstvu Maccabi Petah Tikva.\n\nSvojí fotbalovou kariéru začínal v rodném městě Brandýse nad Labem.\n\nV české lize hrál za FK Jablonec a FK Viktoria Žižkov. Nastoupil v 97 ligových utkáních a dal 3 góly. Dále hrál v Izraeli za Maccabi Petah Tikva a v české druhé lize za SC Xaverov Horní Počernice. Také hrál za SK Zápy, FK Kolín nebo SK Český Brod.\n"}
{"id": "940959", "url": "https://cs.wikipedia.org/wiki?curid=940959", "title": "Kopačky", "text": "Kopačky\n\nKopačky jsou specializovaná sportovní obuv určená pro míčovou hru fotbal a sporty z něj odvozené. K výrobě se používá Kůže (materiál) či syntetické materiály. Rozdělené jsou také do skupin podle typu povrchu, na němž se mají používat.\nJak se vyvíjela pravidla fotbalu, tak vznikaly a zlepšovaly se boty určené pro jeho hru. Jejich historie sahá až do 16. století ke králi Jindřichu VIII., kterému vadilo, že v dobových střevících se špatně pohybuje a málo mu chrání nohu.\nKopačky byly vyrobeny jeho osobním ševcem Corneliusem Johnsonem za cenu 4 šilinků, což je dnešní ekvivalent 100 liber, v roce 2013 asi 3000 Kč. Nedochoval se však jejich model, pouze existuje jejich popis. Byly vyrobeny ze silné kůže, vysoké do půli lýtek, měly zesílené kotníky a hlavně byly těžší než boty pro běžné nošení.\n\nFotbal v Británii se stával stále populárnější, ale nebyl nikde organizován a neexistovala pevná pravidla. Hráli ho zaměstnanci zastupující své továrny. Pro hraní používaly vysoké kožené pracovní boty s ocelovou špičkou. Pro větší stabilitu na těžkých terénech hráči vtloukali ocelové šrouby.\n\nVznik pravidel fotbalu zapříčinil i posun v návrhu a funkčnosti kopaček. Všichni hráči museli nosit stejnou obuv. Hřeby (kolíky) musely být zaobleny a bylo jich šest. Jejich výška sahala nad kotníky, pro jejich ochranu. Vyrobeny byly ze silné kůže. Jejich váha byla 0,5 kg (pro představu, asi jako dnešní pohory). Tato váha se zdvojnásobovala při deštivém, typicky britském počasí.\n\nVzhled a hlavně funkce kopaček (ochrana nohy) zůstával do konce druhé světové války beze změny. Avšak začali vznikat výrobci zaměření na výrobu kopaček, jako např. Gola (1905), Valsport (1920), a dánský výrobce Hummel, který vyrábí kopačky do dneška.\n\nV Německu v roce 1924 založili dva bratři Adi a Rudolf Dasslerovi továrnu na výrobu bot (Gebrüder Dassler Schuhfabrik). Hned následující rok, zařadili do výroby první kopačky, u kterých se daly měnit kolíky (6 nebo 7 kusů), dle aktuálních povětrnostních podmínek a povrchu.\n\nPo skončení 2. světové války nastal výrazný posun ve vývoji kopaček. Letecká doprava se stala levnější a díky tomu narostlo množství mezinárodních zápasů. Evropská mužstva byla konfrontována s jihoamerickou technickou dovedností, která Evropany ohromovala. Zde se zásadně měnila funkce kopaček. Staly se lehčími, a výroba byla orientována na kopání a vedení míče, než na ochranu nohy.\n\nV roce 1948 vznikly firmy Adidas a Puma rozchodem bratrů Dasslerových.\nV roce 1950 vznikly kopačky Puma Atom. Poprvé měly výměnné kolíky z kovu či plastu, a byly vyrobeny ze směsi syntetických materiálů a kůže.\n\nTechnologický vývoj šedesátých let znamenal významný krok změny v designu. Poprvé kopačky nebyly nad kotník a objevil se nízký střih. Tato změna dovolila hráčům se pohybovat rychleji a lépe ovládat míč. S těmito kopačkami přišla Puma a jejím ambasadorem se stal Pelé na Mistrovství světa ve fotbale v roce 1962. Adidas rychle zareagoval a na dalším mistrovství světa v roce 1966, mělo již 75 % hráčů na sobě kopačky značky Adidas.\n\nV těchto letech fotbalový trh zaznamenal také vznik nových fotbalových značek: Mitre (1960), Joma (1965) a Asics (1964).\n\nSedmdesátá léta byla ve znamení sponzoringu, kdy se hráči, kluby nebo národní mužstva začínala upisovat k nošení kopaček pouze jedné značky. Typickým příkladem byl Pelé, jež nosil kopačky značky Puma. V 70. letech vznikaly nové typy kopaček, mnoho stylů a barev (například bílé kopačky). Na konci 8. dekády firma Adidas vyrobila vůbec nejprodávanější kopačky Copa Mundial, vyrobené z klokaní kůže a určené pro rychlost a všestrannost. Vyrábí se dodnes včetně různých limitovaných edicí, například ve spolupráci s Porsche.\nV roce 1977 přišla na trh italská Diadora.\n\nTechnologie materiálů a moderní střihy a neposlední řadě designový návrh umožňovaly na kopačkách stále větší plochy pro kontrolu míče a stále lepší trakci kopaček a povrchu. Tyto vlastnosti měly kopačky Adidas Predator, které vytvořil bývalý hráč Craig Johnston. Tato kopačka díky svým „šupinám“ umožňovala větší sílu a faleš při kopu do míče.\n\nV těchto letech vznikají firmy: v Anglii Umbro (1985), v Itálii Lotto a Španělsku Kelme (1982).\n\nZatímco se predátory velmi dobře prodávaly, z Adidasu odešel Craig Johnston a na trh vstoupily další značky. Mizuno s jejich Mizuno wave a hlavně Nike s jejich Mercurialem vážící pouze 200 gramů. Puma přichází s Mobile Puma a Adidas s kolíky ve tvaru klínu. Konkurence se přiostřila a kvůli tomu vznikaly stále lepší a lepší kopačky.\n\nPopularita Adidas Predator, s polymerovou pružnou podrážkou nastartovala technické vychytávky i u dalších výrobců. Fotbalový trh dává prostor a podmínky pro vstup dalším značkám. V roce 1992 vstoupila na trh značka Reebok se svými kopačkami. Rok poté v roce 1993 se objevuje Uhlsport. Puma přišla v roce 1996 PUMA Mobile, což byl pěna v přímo v podrážce kopačky (měkčí došlap, bez nutnosti vnitřních vložek). Adidas přišel s reakcí v roce 1995 se systémem TRAXION, který dával větší stabilitu hráč a kolíky ve tvaru klínu. V roce přišla značka Mizuno se svým systémem podrážek Wave. Avšak nejdůležitějším momentem devadesátých let se stal vstup největšího výrobce sportovního oblečení americké značky Nike se svým modelem Mercurial (1998), vážícím jen 200 gramů.\n\nTechnologie, výzkum a vývoj (laserové technologie) jde i v segmentu kopaček dopředu. Trh však ovládá velká trojka (Nike, Adidas, Puma). Přesto existuje stále prostor pro další značky, které existují na trhu jen za určité diferenciace svých produktů (Kelme, Nomis, Lotto, Mizuno, Diadora).\n\n"}
{"id": "940960", "url": "https://cs.wikipedia.org/wiki?curid=940960", "title": "Jaroslav Veltruský", "text": "Jaroslav Veltruský\n\nJaroslav Veltruský (* 4. února 1969) je bývalý český fotbalista.\n\nV české lize hrál za SK Slavia Praha a Bohemians Praha. V české lize nastoupil celkem ve 16 utkáních. Ve druhé lize hrál i za SK Tatran Poštorná a FK Mladá Boleslav.\n\n"}
{"id": "940962", "url": "https://cs.wikipedia.org/wiki?curid=940962", "title": "Beaulieu-sur-Loire", "text": "Beaulieu-sur-Loire\n\nBeaulieu-sur-Loire je francouzská obec v departementu Loiret v regionu Centre-Val de Loire. V roce 2010 zde žilo 1 785 obyvatel.\n\n\"Počet obyvatel\"\n\n"}
{"id": "940967", "url": "https://cs.wikipedia.org/wiki?curid=940967", "title": "Augusta Raurica", "text": "Augusta Raurica\n\nAugusta Raurica je římské archeologické naleziště a venkovní muzeum ve Švýcarsku. Nachází se na jižním břehu řeky Rýn, okolo dvaceti kilometrů východně od Basileje. Poblíž se nachází vesnice Augst a Kaiseraugst. Jedná se o nejstarší známé římské naleziště na řece Rýn.\n\nAugusta Raurica, nebo také \"Colonia Augusta Rauracorum\", byla římská kolonie založena Luciusem Munatiusem Plancusem okolo roku 44 př. n. l. Nacházela se v blízkosti místního galského kmene nazývaného Rauraci (příbuzní Helvétů). Z daného období dosud nebyly nalezeny žádné archeologické důkazy, což může vést k závěru, že obyvatelé kolonie byli buďto vyrušeni občanskou válkou, nebo se kolonie nacházela v oblasti Basileje namísto Augstu.\n\nÚspěšná kolonizace musela počkat až na Augustova dobytí středních alp okolo 15 př. n. l. Nejstarší nálezy spojené s Augusta Raurica díky dendrochronologii datujeme do období šestého roku před naším letopočtem.\n\nRytina na hrobu Munatia Plancuse poukazuje na název \"Kolonie Raurica\". Dochované útržky rytin z augustiánského období praví: \"Colonia P[aterna] (?) M[unatia] (?) [Felix] (?) [Apolli]naris [Augusta E]merita [Raur]ica\" (písmenka v hranatých závorkách jsou rekonstrukcí).\nMimo útržky textu pochází první doložené svědectví o užití názvu \"Augustus\" ve starořeckém jazyce od geografa Ptolemájose.\n\nKolonie Augusta Raurica hrála důležitou roli v Augustových válečných plánech. Společně s dalšími dvěma koloniemi, které nesli jeho jméno (Augusta Praetoria a Augusta Vindelicum) tvořila rohy trojúhelníku, který se rozkládal přes celé alpy.\n\nBěhem vykopávek bylo určeno, že město bylo založeno na náhorní plošině jižně od řeky Rýn. Dvě malé říčky, Ergolz a Violen vytvořily v plošině trojúhelník, jehož základna byla jeden kilometr široká a táhla se podél pohoří Jura. Město zaujímalo skvělou strategickou pozici a bylo bráněno strmými svahy na severu, východě i západě.\nDalším krokem v budování města bylo zmapování oblasti pro architektonické plánování. Každá důležitá veřejná budova počínajíc římským chrámem Jupitera měla své specifické místo.\n\nArchitekt, který byl zodpovědný za vytvoření plánu, stanovil podélnou osu vedoucí napříč trojúhelníkem k zformování hlavní ulice. Další podélné ulice byly položeny paralelně k ulici hlavní v padesáti pětimetrových intervalech. Hlavní ulice byla poté rozdělena na sekce o šedesáti šesti metrech. Římské ulice byly štěrkové s postranními strouhami. Nejdůležitější cesty byly obehnány sloupy, za nimiž se nacházely chodníky.\n\nPřesný rozsah kolonie již nemůže být přesně určen. Nicméně přibližné hranice můžou být stanoveny podle rozlohy Augstu v raném středověku. Zdá se, že se kolonie rozšiřovala od Basileje směrem k řece Aaře, poté od Aary k řece Sigger pod Solothurnem, napříč do Lüsselu a poté zpět k Basileji podél řeky Birs.\n\nNový průzkum založený na dlaždicích se značkou legie Vindonissa naznačuje určitou administrativní závislost na Vindonisse. To by mohlo naznačovat, že kolonie sahala přes Bözberg vstříc obci Frick s tím, že Thiersteinberg pod obcí Frick formoval východní hranici.\nZápadní hranice mohla být blízko ústí řeky Birs a mohla býti opatřena hraniční vojenskou základnou. Existenci takových základen podporují nálezy v ostatcích z raného Říma, nalezených roku 1937 v neuallschwillském kostele.\n\nKolonie se rozkládala na celém území současného basilejského kantonu, na celém údolí Frick a na východním pohoří Jura v současném kantonu Solothurn. Celková rozloha kolonie byla okolo 700 km².\n\nVe druhém století našeho letopočtu byla Augusta Raurica prosperující tržní centrum. Ve dnech své slávy i hlavní městem místní římské provincie. Je odhadováno, že populace dosahovala přibližně 20 000 obyvatel. Augusta Raurica mezi prvním a třetím stoletím bohatě prosperovala a vyvážela uzené vepřové a slaninu do zbylých částí římského impéria. Město vlastnilo vybavení běžné pro římská města: amfiteátr, hlavní fórum, několik menších fór, akvadukt, několik chrámů, spoustu veřejných koupelen a největší římské divadlo severně od Alp s osmi až deseti tisíci míst k sezení. Mnoho z těchto budov je možno spatřit i dnes.\n\nRoku 250 n. l. zasáhlo velkou část města zemětřesení. Krátce poté, roku 260 n. l. alemánské kmeny a loupeživí římští nájezdníci zničili město. Římané se pokusili udržet jejich vojenskou pozici vybudováním pevnosti Castrum Rauracense na řece Rýn. Dosud se zachovaly některé části hradeb. Augusta Raurica byla přeosídlena na mnohem menší území castru. Tyhle osídlení zformovaly centra nynějšího Augstu a Kaiseraugstu.\n\nRoku 1442 n. l. byla komunita rozdělena podél řek Ergolz a Violenbach. Západní část byla věnována Basileji a roku 1501 se stala součástí švýcarského kantonu. Roku 1833 se stala součástí kantonu Basilej-venkov. Východní část se stala součástí habsburského území a k rozlišení těchto dvou částí byla přejmenována na Kaiseraugst. Po porážce Habsburků během napoleonských válek roku 1803 se Kaiseraugst stal součástí Švýcarska.\n\nArcheologické vykopávky a pozdní římská pevnost Castrum Rauracense jsou zapsány ve švýcarském seznamu kulturního dědictví národního a regionálního významu.\n\nMnoho z římských budov bylo při vykopávkách objeveno a uchováno. Většina je otevřena veřejnosti:\n\n\nBylo nalezeno také několik soukromých komerčních budov, jako například pekařství, taberna, keramická dílna a pec na pálení kachlí a dlaždic. Byly nalezeny také části kanalizace. Okolo 80 % zastavěné plochy dosud nebylo vykopáno. Augusta Raurica je nejzachovalejší římské město na sever od Alp, které dosud nebylo ničím přestavěno.\n\nŘímské muzeum ukrývá nejdůležitější nálezy původního města a reprezentuje historii Augusta Raurica. V muzeu mohou návštěvníci nalézt jak speciální exponáty, tak významné archeologické nálezy (stříbrný poklad Kaiseraugstu). Tento poklad byl nalezen v pevnosti v letech 1961 až 1962 a předpokládá se, že jeho vlastníkem byl samotný velitel. Muzeum taktéž prezentuje rekonstrukci původního římského domu, ve kterém vyobrazují běžné domácí potřeby a styl života během římské vlády.\n"}
{"id": "940971", "url": "https://cs.wikipedia.org/wiki?curid=940971", "title": "Honda XRV-650 AfricaTwin", "text": "Honda XRV-650 AfricaTwin\n\nHonda XRV-650 AfricaTwin je motocykl kategorie enduro, který vyráběl přední japonský výrobce motocyklů - Honda v letech 1988-1989. Motocykl je založen na modelu Honda NXR-750, který vyhrál Rally Paříž - Dakar čtyřikrát v osmdesátých letech.\n\nMotor byl převzat z Hondy Transalp o výkonu 50 PS. V roce 1989 byl u motoru zvětšen objem na 750 cm³ a výkon na 60 PS, a tento nástupce byl označen jako Honda XRV-750 AfricaTwin.\n\n\n\n"}
{"id": "940973", "url": "https://cs.wikipedia.org/wiki?curid=940973", "title": "Zvlákňování z taveniny", "text": "Zvlákňování z taveniny\n\nZvlákňování z taveniny (angl.: \"melt spinning\", něm.: \"Schmelzspinnverfahren\") je technologie výroby vláken na principu protlačení horké výchozí látky (30-60°C nad bodem tavení) tryskou a ztužení vláken vzduchem v chladicí šachtě. Zároveň s chlazením se dlouží velmi hrubá vlákna při rychlostech do 30 m/min a filamenty jemnější než 2 dtex při max. 6000 m/min. \n\nTechnologií z taveniny se dají vyrábět jak multifilní vlákna, tak i monofilní příze. Zvlákňovací agregát je zakončen navíjecím (soukacím) strojem pro jednotlivé filamenty nebo se filamenty sdružují do kabelu a svinují do kartonů nebo se v konečné fázi filamenty stříhají na patřičnou délku k výrobě staplové příze. Na zařízeních z roku 2013 se dá např. vyrábět za 24 hodin až 300 tun polyesterové stříže.\nZvlákňováním z taveniny se vyrábějí (v roce 2013) polyesterová, polypropylenová, polyamidová aj. vlákna - naprostá většina syntetických textilních vláken. \n\nPoznámka: Anglické označení \"melt spinning\" se používá také pro technologii výroby speciálních slitin (např. hliníku) odstřeďováním, která nijak nesouvisí s výrobou textilních vláken. \n"}
{"id": "940975", "url": "https://cs.wikipedia.org/wiki?curid=940975", "title": "Zlaté maliny za rok 1998", "text": "Zlaté maliny za rok 1998\n\nZlaté maliny za rok 1998 byly udělovány 20. března 1999 v Huntley Hotel Garden Room v Santa Monice v Kalifornii nejhorším filmům roku.\n\n"}
{"id": "940976", "url": "https://cs.wikipedia.org/wiki?curid=940976", "title": "Lucie Tvarůžková", "text": "Lucie Tvarůžková\n\nLucie Tvarůžková (* 18. září 1979 Litvínov) je česká novinářka.\n\nV roce 1998 absolvovala Gymnázium T. G. Masaryka v Litvínově. Vystudovala Fakultu sociálních věd UK a City University, Depepartment of Journalism v Londýně. Pracovala postupně v redakci Lidových novin (1998 až 2002), ve vydavatelství Mediacop (2002 až 2006), v deníku Mladá fronta Dnes (2006 až 2007), od roku 2008 byla stálou zpravodajkou Hospodářských novin v Bruselu. 1. dubna 2009 se stala zástupkyní šéfredaktora HN. Od 1. července 2013 se stala šéfredaktorkou portálu IHNED.cz. \nV září 2013 rezignovala na funkci šéfredaktorky iHNed.cz a zástupkyně šéfredaktora Hospodářských novin pro nesouhlas se způsobem, jakým vydavatelství Economia miliardáře Zdeňka Bakaly propouští zaměstnance. Podle TÝDEN.CZ dostala jména propouštěných Tvarůžková nadiktovaná a neměla na jejich výběr žádný vliv. \n\nOd července 2014 do dubna 2017 vedla on-line peer to peer platformu pro půjčky Zonky.cz.\n"}
{"id": "940977", "url": "https://cs.wikipedia.org/wiki?curid=940977", "title": "National League A 2013/2014", "text": "National League A 2013/2014\n\nSezóna 2013/2014 je 76. sezónou nejvyšší švýcarské hokejové ligy. Titul z minulé sezóny obhajuje tým SC Bern. Základní část začala 12. září 2013 a skončí 4. března 2014. Playoff se bude hrát od 11. března 2014. Vítězství produktivity playoff z předešlého ročníku obhajuje kanadský hráč Byron Ritchie z týmu SC Bern.\n\nEHC Biel - SC Rapperswil-Jona Lakers 2:4\n\nEHC Biel - HC Viège 4:1\n\n Oficiální stránky ligy\n"}
{"id": "940981", "url": "https://cs.wikipedia.org/wiki?curid=940981", "title": "Pivní lázně", "text": "Pivní lázně\n\nPivní lázně, či koupele, jsou moderní lázeňskou procedurou, které spočívají v užití horké lázně s obsahem chmelového a bylinného extraktu.\n\nO prvním použití piva, jako přísady do koupele se vedou pouze diskuze. Jisté je, že se pivo přidávalo do koupelí již od starověku, kdy se ovšem vyrábělo pouze z obilného sladu s různými dochucovadly. Ale až roku 768 je prvně datováno použití chmele coby ingredience pro dochucení piva. Jelikož chmel je nezbytnou součástí pivní lázně, je zřejmé, že klasické pivní koupele mohou mít své kořeny až po tomto datu.\n\nModerní pivní lázně, tedy proceduru blahodárnou pro lidský organismus, datujeme až od konce 20. století. Vlastní kapitolu pivních koupelí odstartoval pivovar Klosterbrauerei Neuzelle v Německu. Zde začali návštěvníkům přidávat pivo do horkých koupelí od roku 1997. Od té doby zažívá tato wellness procedura veliký zájem a pivní lázně se otevírají po celém světě.\n\nPrvní pivní lázně v České republice založili v Chodové Plané na Tachovsku při pivovaře Chodovar, který je začal provozovat od roku 2006. Česká republika je pro pivní koupele zemí zaslíbenou. Velký vliv na zvýšení popularity mají zejména provozovatelé malých privátních pivovarů, kteří zakládají pivní lázně jako součást nabídky svých služeb. Do června 2013 již bylo otevřeno přes 20 provozoven po celé ČR a nové stále přibývají. Často jsou pivní koupele vyhledávány tzv. pivními turisty. Podobné oblibě se pivní koupele těší ještě také v Německu a Rakousku.\n\nVětšina provozovatelů pivních lázní má svou vlastní metodiku a postup pro poskytování pivní koupele.\n\nZákladem každé pivní koupele je horká lázeň, jejíž obsah si připravuje každý provozovatel dle vlastní receptury. Hlavní přísady jsou pivo, pivovarské kvasnice a bylinné směsi. Do koupele se mohou přidávat i další přísady dle místní tradice a zvyku a v některých provozovnách se poskytuje i ve formě perličkové koupele. Voda se využívá z místních zdrojů, a jelikož většinu lázní vlastní minipivovary, přidávají do lázní svou vlastní produkci piva.\n\nSamotná koupel probíhá ve vaně, a to dřevěné, ocelové, měděné, či běžné koupelové vaně. V Rakouském pivovaru Starkenberger se dokonce používají ke koupelím bazény 4 x 4 m. Do připravené lázně je návštěvník ponořen na dobu přibližně 20 – 30 minut. Teplota vody se pohybuje mezi 34 – 38 °C. Vzhledem k vysoké teplotě koupele je třeba dbát i na pravidelný přísun tekutin. Proto je u každé vany instalována vlastní pípa, ze které si návštěvník sám točí pivo. Nutno podotknout, že pití piva je součástí procedury a je to i z části marketingový nástroj, přestože některé pozitivní vlivy na lidské tělo pivu upřít nelze.\n\nPo absolvování koupele následuje odpočinek většinou na speciálně připraveném lůžku a v zábalu do prostěradla a deky. Doba odpočinku trvá od 20 – 60 minut. Při této fázi dochází k uklidnění a harmonizaci organizmu. Prohřátý organismus dokončuje fázi pocení, srdeční činnost se zklidňuje, pozvolna klesá krevní tlak, uvolňují se svaly a obnovuje tělesná energie. Očištěná, omlazená pokožka přijímá účinné látky, které po koupeli na kůži ulpěly a postupně se do ní vstřebávají skrze póry.\n\nPo skončení koupele nabízí provozovatelé lázní i návaznou doplňkovou wellness proceduru, jako je pobyt v solné jeskyni, finská sauna, klasická masáž, masáž lávovými kameny a další.\n\nNa lidské tělo působí při koupeli v pivní lázni pozitivně více činitelů.\nTeplota vody mezi 34 – 37 °C zvyšuje mírně srdeční činnost, tím se aktivuje krevní oběh v celém organismu a horká lázeň tak příznivě působí na celou cévní soustavu. Jak voda prohřívá celé lidské tělo, dochází také k uvolnění svalů, prohřátí kloubů a ostatních částí organismu. Kladný vliv má na člověka i prohřátí pokožky. Teplá voda totiž uvolňuje kožní póry, ze kterých se následně z těla odplavují škodlivé látky a tím dochází k očistě organismu. V případě perličkové či minerální koupele napomáhají bublinky na kůži k účinné relaxaci těla.\nJednotlivé přísady do koupele se vyznačují svými charakteristickými příznivými účinky na lidský organismus.\n\nPivo jako přírodní produkt s aktivními složkami přírodního oxidu uhličitého, pivovarských kvasnic a chmele příznivě působí proti ekzémům, akné či celulitidě. Živá kultura pivovarských kvasnic dodává pokožce řadu vitamínů, proteiny a sacharidy. Obecně tak přispívá k celkovému zvláčnění a vyživování pokožky, což zvyšuje její regenerační schopnosti a zklidňují se všechny kožní potíže.\n\nKombinací pivních kvasnic s různými bylinkami obsaženými v pivní koupeli, lze připravit omlazující lázeň s prokazatelně pozitivními kosmetickými účinky. Přirozené antioxidanty, jako askorbové kyseliny, pomáhají buňkám žít déle a prokazují se i určitými omlazujícími účinky.\n\nKyselina uhličitá obsažená v pivu pozitivně ovlivňuje prokrvení pokožky.\nChmelové mláto obsažené v lázni odstraňuje z těla odumřelou pokožku, kdy působí jako forma dermatologického peelingu.\n\nJako součást každé pivní koupele je i nabídka konzumace samotného piva. Pokud této možnosti návštěvník využije, může k výše uvedeným příznivým účinkům připočíst i blahodárný vliv zlatého moku. O prospěšnosti pití piva se sice vedou vášnivé debaty, ale z čistě lékařského pohledu, pokud dávka nepřevýší 1 – 2 piva (tedy dvě půllitrové sklenice), je pivo zdravotně pozitivně působící. Je prokázaný příznivý vliv na celou trávicí sestavu lidského organismu. Pivo obsahuje více než 30 minerálů a stopových prvků, které působí velmi příznivě na náš organismus, a např. vypitím 1 litru piva je pokryta nezanedbatelná část denní spotřeby zinku, železa, fluoru a mědi, téměř 50 % hořčíku, 40 % fosforu a 20 % draslíku. Polyfenoly a flavonoidy mají antioxidační účinek, čímž chrání jak před cévními, tak i před nádorovými onemocněními.\n\nJako každá lázeňská procedura založená na horké vodní koupeli i pivní lázně nejsou vhodné pro osoby s vysokým krevním tlakem, po operacích srdce, těhotné ženy od 3 měsíců těhotenství a děti do 15 let. Kardiakům je doporučeno konzultovat návštěvu lázní se svým lékařem.\nV souhrnném zhodnocení pivní lázně pomáhají s regenerací celého lidského organismu, zlepšují imunitní systém a jsou vhodné jako antistresová terapie, která snižuje stres a je ideální pro duševní odpočinek a relaxaci.\n\n\n"}
{"id": "940982", "url": "https://cs.wikipedia.org/wiki?curid=940982", "title": "Rada kardinálů", "text": "Rada kardinálů\n\nRada kardinálů je poradní sbor, který ustavil papež František dne 30. září 2013. Úkolem rady je radit papeži při vedení katolické církve a připravit reformu papežské kurie, není však oprávněna přijímat žádná rozhodnutí. Její složení je zvoleno tak, aby byl zastoupen každý kontinent:\n\n\nSekretářem byl jmenován albanský biskup Marcello Semeraro.\n\nPrvní setkání Rady se konalo od 1. do 3. října 2013, druhé od 3. do 5. prosince 2013 a třetí od 17. do 19. února 2014.\n\n\n"}
{"id": "940985", "url": "https://cs.wikipedia.org/wiki?curid=940985", "title": "Courtenay (Loiret)", "text": "Courtenay (Loiret)\n\nCourtenay je francouzská obec v departementu Loiret v regionu Centre-Val de Loire. V roce 2010 zde žilo 3 976 obyvatel. Je centrem kantonu Courtenay.\n\n\"Počet obyvatel\"\n\n"}
{"id": "940993", "url": "https://cs.wikipedia.org/wiki?curid=940993", "title": "Johann Christoph Wagenseil", "text": "Johann Christoph Wagenseil\n\nJohann Christoph Wagenseil (26. listopadu 1633, Norimberk – 9. října 1705, Altdorf) byl německý polyhistor, především filozof, orientalista (hebraista), právník.\n\nWagenseil vystudoval uznávanou norimberskou univerzitu v Altdorfu a po celý život se věnoval výchově synů a dcer významných šlechtických rodin v Bavorsku a v dědičných rakouských zemích. V 50.–60. letech 17. století, po skončení třicetileté války podnikal studijní cesty se svými žáky po Evropě a dostal se i do Orientu. Právě z těchto cest si přinesl svůj zájem o židovské náboženství a Židy obecně. Doktorem práv byl promován na univerzitě v Orleánsu a od roku 1667 byl řádným profesorem veřejného práva a dějin na svém domovském učilišti v Altdorfu. Zároveň se začal věnovat i politice a v říšském městě Norimberk se stal členem městské rady. V roce 1674 pak převzal v Altdorfu stolici orientalistiky a v roce 1697 stolici kanonického práva. Wagenseil zemřel v roce 1705. Zůstala po něm bohatá knihovna, jíž odkázal své alma mater v Altdorfu a městské knihovně v Lipsku. Po zrušení norimberské univerzity na počátku 19. století byla Wagenseilova knihovna převezena na univerzitu v Erlangenu, kde byla na počátku 90. let 20. století rekonstruována. Knihovna umístěná v Erlangenu obsahuje 300 svazků, z nichž 150 je hebrejských psaných pro židy, 55 knih psáno hebraisty pro křesťany a zbylých 95 svazků se věnuje orientálním jazykům od perštiny, přes syrštinu, arabštinu až po japonštinu. Jeho vzdáleným příbuzným byl Georg Christoph Wagenseil, skladatel, který působil ve Vídni na dvoře císařovny Marie-Terezie.\n\nWagenseil se stal známým především svými dějinami Norimberka „\"Von der Meister Singer hold seligen Kunst\"“, které se staly předlohou pro Wagnerovu operu „Mistři pěvci norimberští“. Podílel se i na dobově populárních encyklopedických dílech, např. „Pera librorum juveniliím“. Jeho hebraistické dílo se skládá především ze spisů obhajujících židy. Přeložil z hebrejštiny do latiny práci „Tela Ignea Satanae“, což byla suma antikřesťanských hebrejských textů. Součástí tohoto spisu byla i polemická historie života Ježíše Krista „Libellus Toldos Yeshu“, v níž se tvrdilo, že skutečným otcem Krista byl římský legionář Pandira a matkou prostitutka. Ve své době byl Wagenseil velkou výjimkou, učencem, který se snažil o dialog mezi judaismem a křesťanstvím, člověkem, který byl prost dobově většinového křesťanského antijudaismu. K dalším známým dílům patří „\"Disputatio Circularis de Judæis\"“ (Altdorf, 1705), „\"Belehrung der Jüdisch-Teutschen Red- und Schreibart\"“ (Královec 1699), „\"Rabbi Moses Stendal's nach Jüdischer Rede-Art Vorlängst in Reimen Gebrachte Psalmen Davids\"“, (Lipsko 1700) apod.\n\n\n"}
{"id": "940995", "url": "https://cs.wikipedia.org/wiki?curid=940995", "title": "Kindred Group", "text": "Kindred Group\n\nKINDRED GROUP byla komunikační skupina digitálních a mediálních agentur založená v roce 2013 v Praze. V roce 2018 skupina sdružovala specializované agentury Nydrle, Red Media, Inspiro, Nurun, Go.Direct a Blaze. V říjnu 2018 se Kindred Group stala součástí mezinárodní komunikační sítě Publicis Groupe. \n\nSpolečnosti sdružené v Kindred Group pokrývaly celou škálu činností v oblasti digitálních technologií, reklamy a komunikace od kreativy, nákupu a plánování médií přes vývoj webů, mobilních aplikací a hardwaru až po sociální média a content marketing. Na úrovni skupiny sdílely partnerské agentury některé služby v oblasti financí, práva, HR, PR a IT, jinak ale fungovaly jako samostatně nezávislé subjekty. Vzájemná spolupráce a sdílení servisních služeb firmám umožňovala prohloubit specializaci ve svém oboru a zároveň snížit náklady a zkrátit dobu přípravy projektů.\n\nMezi klienty členů Kindred Group patřily mimo jiné společnosti Huawei, Vodafone, Plzeňský prazdroj, Unilever, Škoda AUTO, Moneta Money Bank, Karlovarské minerální vody, Remy Cointreau, J&T Banka, skupina ČSOB nebo Zoot.\n\nAgentury Kindred Group získaly v uplynulých letech ocenění na soutěžích Louskáček, Global Finance, Fénix Content Marketing, Young Lions, IEA, Česká cena za PR, WebTop100, Creative Awards, Red Dot Awards, PIAF nebo Golden Drum. Mezi oceněnými pracemi byly mimo jiné tyto kampaně: \"Tvůj typ\" pro AquaFresh, \"Noční Svět\" pro Huawei, \"Nekonečný mailing\" pro Vodafone, \"10 years of Nydrle\", \"Audiotrees\" a \"Fanstars\" pro Český rozhlas.\n\n"}
{"id": "941002", "url": "https://cs.wikipedia.org/wiki?curid=941002", "title": "Camilo Caller", "text": "Camilo Caller\n\nCamilo Caller (* 16. května 1975 Praha) je český perkusista s peruánskými předky. Studoval hru na violoncello na lidové škole umění, poté bicí nástroje na Státní konzervatoři v Praze, kde absolvoval v roce 1999. Od roku 1998 hrál na bicí v nově utvořené kapele kolem Zuzany Navarové a Ivána Gutiérreze Koa a po smrti Navarové v roce 2004 zde i zpíval a stal se i jedním z autorů repertoáru. Koa ukončila činnost v roce 2010.\n\nSe svým spoluhráčem z kapely Koa Omarem Khaouajem hrál také v kapelách Akustik a Amirante, s Františkem Rabou zase ve skupině Camael. Hrál v kapelách doprovázející různé televizní galavečery Charlie Band a Moondance Orchestra. Koncertoval s Českou filharmonií a FOK.\n\nDále vystupoval s kapelami Šum Svistu, Laura a její tygři, !No Guitars! Kamila Střihavky, Ospalá budoucnost, Čechomor (na Proměny tour, zaznamenáno na albu \"Proměny tour 2003\") a dalšími. Nahrával s kapelami Chinaski, Mig 21, Triny.\n"}
{"id": "941065", "url": "https://cs.wikipedia.org/wiki?curid=941065", "title": "Nasrín Sotúdeová", "text": "Nasrín Sotúdeová\n\nNasrín Sotúdeová (* 30. května 1963 Teherán, Írán, – \"Nasrín Sotúde\") je íránská právnička v oblasti lidských práv a nositelka Sacharovovy ceny za svobodu myšlení.\n\nJe vězněna íránským autoritářským režimem, v březnu 2019 byla odsouzena k 38 letům vězení a 148 ranám bičem.\n\nSotúdeová byla poprvé zadržena v roce 2010, kdy byla obviněna z činů proti národní bezpečnosti a propagandy proti režimu. Odsouzena byla v lednu 2011, a to k 11 letům vězení. Odvolací soud zmírnil její trest na šest let. \n\nV roce 2012 ve vězení držela hladovku proti podmínkám uvěznění, nedostatečnému styku s rodinou a omezení cestování pro manžela a dceru. Hladovka, trvající 49 dní, se podepsala na jejím zdraví - vedla u ní k poruchám zraku, závratím a drastickému zhubnutí.\n\nV září 2013 byla Sotúdeová nečekaně propuštěna, vrátila se pak ke své právnické profesi a obhajobám v oblasti lidských práv. Zastupovala také řadu žen, které protestovaly proti povinnému nošení hidžábu.\n\nV červnu 2018 byla znovu zatčena a v březnu 2019 v nepřítomnosti odsouzena k 38 letům odnětí svobody a 148 ranám bičem. Evropský parlament vyzval Írán k jejímu okamžitému propuštění. Proti rozsudku protestuje také organizace Amnesty International.\n"}
{"id": "941070", "url": "https://cs.wikipedia.org/wiki?curid=941070", "title": "Parlamentní volby v Rakousku 2013", "text": "Parlamentní volby v Rakousku 2013\n\nParlamentní volby v Rakousku do přímo volené Národní rady se konaly 29. září 2013. Volby vyhrála Sociálně demokratická strana Rakouska, která získala 27,1 % hlasů a 53 křesel ze 183.\n\nVolby dopadly následujícím způsobem:\n\n"}
{"id": "941071", "url": "https://cs.wikipedia.org/wiki?curid=941071", "title": "Marcel Allain", "text": "Marcel Allain\n\nPaul Marie Edmond Marcel Allain (15. září 1885, Paříž – 25. srpna 1969, Saint-Germain-en-Laye) byl francouzský spisovatel a novinář proslulý sérií románů o geniálním, tajuplném a hrůzu budícím zločinci Fantomasovi, kterou vytvořil společně s Pierrem Souvestrem.\n\nNarodil se v pařížské měšťanské rodině jako syn právníka. Roku 1903 získal bakalářský titul na prestižním Lycée Janson de Sailly, pak začal studovat právo a pracoval jako úředník u soudu, ale od roku 1906 se živil jako novinář.\n\nRoku 1907 se stal asistentem novináře Pierra Souvestra, který byl v té době již dobře znám v pařížských společenských kruzích. Společně pak vydali detektivní romány \"Le Rour\" (1909), \"La Royalda\" (1910) a \"L'Empreinte\" (1910), ve kterých se poprvé objevily postavy vyšetřujícího soudce Germaina Fuseliera, novináře Fandora a komisaře Juveho, kteří se později stali hrdiny cyklu o Fantomasovi. Ten vznikl na objednávku nakladatelství Fayard a jeho první díl \"Fantomas\" (Fantômas) vyšel v únoru roku 1911. Do konce roku 1913 pak vyšlo dalších třicet jedna pokračování. Démonizovaný zloduch vzbudil jako zosobnění zla živý zájem surrealistů.\n\nSpolečně se Souvestrem napsal ještě další dva románové cykly, po Souvestrově smrti pokračoval sám ve psaní knih o Fantomasovi a vydal o něm dalších jedenáct dílů. Kromě toho vytvořil ještě několik dalších cyklů, které však již nedosáhly Fantomasovy popularity.\n\nRoku 1926 se oženil s Henriettou Kitslerovou, bývalou Souvestrovou přítelkní, a začal žít v Saint-Germain-en-Laye. Zemřel roku 1969 a za svůj život napsal více než 400 titulů.\n\nO geniálním, tajuplném a hrůzu budícím zločinci Fantomasovi (francouzsky \"Fantômas\") napsal v letech 1911–1913 Marcel Allain společně s Pierrem Souvestrem třicet dva dílů. V letech 1925–1963 pak sám doplnil dalších jedenáct dílů.\n\nFilmové adaptace \"Fantomase\" jsou uvedeny v článku týkajícího se tohoto románového cyklu.\n\n"}
{"id": "941072", "url": "https://cs.wikipedia.org/wiki?curid=941072", "title": "Matky z Plaza de Mayo", "text": "Matky z Plaza de Mayo\n\nMatky z Plaza de Mayo (španělsky \"\") je argentinské hnutí žen za lidská práva. Děti matek, které sdružení založily, zmizely beze stopy během tamní špinavé války za vlády vojenské diktatury v 70. letech 20. století.\n\nNázev hnutí pochází se pojí k jednomu z náměstí v centru Buenos Aires – Plaza de Mayo, na kterém se matky scházejí vždy ve čtvrtek odpoledne přicházející v bílém šátku, který je symbolem hnutí.\n\nV roce 1992 získalo hnutí Sacharovovu cenu za svobodu myšlení.\n"}
{"id": "941081", "url": "https://cs.wikipedia.org/wiki?curid=941081", "title": "Římskokatolická farnost Zlatá Olešnice", "text": "Římskokatolická farnost Zlatá Olešnice\n\nŘímskokatolická farnost Zlatá Olešnice (lat. \"Woleschnicium\") je územní společenství římských katolíků ve Zlaté Olešnici a okolí. Organizačně spadá do turnovského vikariátu, který je jedním z deseti vikariátů litoměřické diecéze.\n\nDo farnosti náleží území obce:\n\nVe farnosti se nacházejí také další drobné sakrální stavby a pamětihodnosti.\n\nFarnost existovala již v roce 1042. Obnovena byla v roce 1769. Od roku 1769 jsou také vedeny matriky.\n\n\nZ důvodu efektivity duchovní správy byl vytvořen \"farní obvod\" (kolatura) farnosti Bozkov, jehož součástí je i farnost Zlatá Olešnice, která je tak spravována \"excurrendo\".\n\nŘímskokatolická farnost Zlatá Olešnice\n\n"}
{"id": "941082", "url": "https://cs.wikipedia.org/wiki?curid=941082", "title": "Skoky na lyžích na Zimních olympijských hrách 1984", "text": "Skoky na lyžích na Zimních olympijských hrách 1984\n"}
{"id": "941086", "url": "https://cs.wikipedia.org/wiki?curid=941086", "title": "Skoky na lyžích na Zimních olympijských hrách 1980", "text": "Skoky na lyžích na Zimních olympijských hrách 1980\n"}
{"id": "941089", "url": "https://cs.wikipedia.org/wiki?curid=941089", "title": "Skoky na lyžích na Zimních olympijských hrách 1976", "text": "Skoky na lyžích na Zimních olympijských hrách 1976\n"}
{"id": "941091", "url": "https://cs.wikipedia.org/wiki?curid=941091", "title": "Skoky na lyžích na Zimních olympijských hrách 1968", "text": "Skoky na lyžích na Zimních olympijských hrách 1968\n\n"}
{"id": "941092", "url": "https://cs.wikipedia.org/wiki?curid=941092", "title": "Skoky na lyžích na Zimních olympijských hrách 1964", "text": "Skoky na lyžích na Zimních olympijských hrách 1964\n"}
{"id": "941093", "url": "https://cs.wikipedia.org/wiki?curid=941093", "title": "Skoky na lyžích na Zimních olympijských hrách 1960", "text": "Skoky na lyžích na Zimních olympijských hrách 1960\n\nSkoky na lyžích na Zimních olympijských hrách 1960 probíhal na můstcích Papoose Peak Ski jumping hill v areálu Squaw Valley Ski Resort ve Squaw Valley.\n"}
{"id": "941094", "url": "https://cs.wikipedia.org/wiki?curid=941094", "title": "Et Uus Saaks Alguse", "text": "Et Uus Saaks Alguse\n\n\"Et uus saaks alguse\" (do češtiny přeloženo jako \"Nový začátek\") je píseň nazpívaná estonskou zpěvačkou Birgit Õigemeel. Byla napsána Mihkelem Mattisenem & Silvií Soro a produkována Mihkelem Mattisenem & Timem Vendtem.\n\nS touto písní Bitgit reprezentovala Estonsko na Eurovision Song Contest 2013 konané v Malmö. Píseň soutěžila v 1. semifinále dne 14. května 2013 a umístila se 10. místě s 54 body, čímž do kvalifikovala do finále. Tam dne 18. května 2013 se píseň na 20. místě se ziskem 19 bodů od Finska, Lotyšska a Litvy.\n\nVedle Bitgit byly 3 doprovodní vokalisté, a to Kaido Põldma, Lauri Pihlap a Raimondo Laikre. Kaido Põldma a Lauri Pihlap se na pódiu již objevili v roce 2001, kdy Estonsko vyhrálo soutěž v Kodani.\n\nNahrány byli i verze v několika jiných jazycích — v angličtině (\"\"New Way to Go\"\"), španělštině (\"\"Volver a empezar\"\"), švédštině (\"\"Allting börjar om\"\"), a ruštině (\"\"Светлое начало\"\").\n\nDigitální stažení\n"}
{"id": "941095", "url": "https://cs.wikipedia.org/wiki?curid=941095", "title": "Skoky na lyžích na Zimních olympijských hrách 1956", "text": "Skoky na lyžích na Zimních olympijských hrách 1956\n"}
{"id": "941096", "url": "https://cs.wikipedia.org/wiki?curid=941096", "title": "Skoky na lyžích na Zimních olympijských hrách 1952", "text": "Skoky na lyžích na Zimních olympijských hrách 1952\n"}
{"id": "941098", "url": "https://cs.wikipedia.org/wiki?curid=941098", "title": "Skoky na lyžích na Zimních olympijských hrách 1948", "text": "Skoky na lyžích na Zimních olympijských hrách 1948\n"}
{"id": "941099", "url": "https://cs.wikipedia.org/wiki?curid=941099", "title": "Skoky na lyžích na Zimních olympijských hrách 1936", "text": "Skoky na lyžích na Zimních olympijských hrách 1936\n"}
{"id": "941100", "url": "https://cs.wikipedia.org/wiki?curid=941100", "title": "Čúhei Nambu", "text": "Čúhei Nambu\n\nČúhei Nambu (japonsky 南部 忠平[Nambu Čúhei], 24. května 1904, Sapporo, Japonsko – 23. července 1997, Ósaka, Japonsko) byl japonský atlet, držitel světových rekordů ve skoku do dálky a trojskoku.\n\nV roce 1931 překonal světový rekord ve skoku dalekém o celých 5 centimetrů na 798 cm. Rekord vydržel čtyři roky, než byl v roce 1936 překonán Američanem Jessem Owensem. Na LOH 1936 v Berlíně skočil 813 cm.　\n\nNa LOH 1932 v Los Angeles překonal světový rekord ve trojskoku o celých 14 centimetrů na 1572 cm. Rekord vydržel tři roky, než byl v roce 1935 překonán Australanem Jackem Metcalfem.\n\n"}
{"id": "941101", "url": "https://cs.wikipedia.org/wiki?curid=941101", "title": "Skoky na lyžích na Zimních olympijských hrách 1932", "text": "Skoky na lyžích na Zimních olympijských hrách 1932\n"}
{"id": "941110", "url": "https://cs.wikipedia.org/wiki?curid=941110", "title": "Toluca", "text": "Toluca\n\nToluca, oficiální název Toluca de Lerdo, je pátým největším městem Mexika, ležící 63 km západně od hlavního města Ciudad de México. Je hlavním městem Méxica, jednoho ze 31 států Mexika. Město má 819 561 obyvatel, s aglomerací přes půldruhého milionu obyvatel. Název pochází z aztéckého výrazu \"tolocan\" (sídlo boha Tolo). Celý oficiální název města zní \"Toluca de Lerdo\" podle bývalého prezidenta Sebastiána Lerda.\n\nMěsto leží v nadmořské výšce 2800 metrů, nedaleko od něj se nachází sopka Nevado de Toluca vysoká 4680 metrů. Původně v lokalitě sídlil kmen Matlatzinca, roku 1478 ji dobyli Aztékové. Současné město založil 19. května 1522 Gonzalo de Sandoval. Ve městě se nachází letiště Aeropuerto Internacional Licenciado Adolfo López Mateos.\n\nVeřejná vysoká škola Universidad Autónoma del Estado de México sídlí v Toluce a má přes 80 000 studentů. Díky blízkosti hlavního města má město vyspělý průmysl a počet obyvatel rychle roste, nejdůležitějším podnikem je automobilka Chrysler.\n\nMěsto je proslulé výrobou klobás chorizo ochucených koriandrem, podle toho se obyvatelům Tolucy přezdívá \"Chorizeros\".\n\nToluca je sídlem fotbalového klubu Deportivo Toluca FC, desetinásobného mistra Mexika.\n\n\n"}
{"id": "941112", "url": "https://cs.wikipedia.org/wiki?curid=941112", "title": "Triatlon na Letních olympijských hrách 2004", "text": "Triatlon na Letních olympijských hrách 2004\n\nTriatlon na Olympijských hrách v Athénách 2004. \n\n\n"}
{"id": "941115", "url": "https://cs.wikipedia.org/wiki?curid=941115", "title": "Honorius", "text": "Honorius\n\nHonorius může být:\n\n"}
{"id": "941119", "url": "https://cs.wikipedia.org/wiki?curid=941119", "title": "Dominik Fótyik", "text": "Dominik Fótyik\n\nDominik Fótyik (* 16. června 1990, Nové Zámky, Československo) je slovenský fotbalový obránce, který působí v maďarském klubu Mezőkövesd-Zsóry SE.\n\nSvou profesionální fotbalovou kariéru začal v MŠK Žilina. V červenci 2011 odešel na roční hostování do MFK Zemplín Michalovce. Poté hostoval ještě v Tatranu Liptovský Mikuláš a maďarském druholigovém Kazincbarcikai SC.\n\nV červenci 2013 byl na testech v maďarském týmu Diósgyőri VTK (DVTK).\nV srpnu 2013 odešel jako volný hráč do maďarského celku Mezőkövesd-Zsóry SE, kde se setkal s krajanem Zoltánem Harsányim. V sezóně 2014/15 hostoval v mužstvu Kecskeméti TE.\n\nV letech 2010–2011 oblékal reprezentační dres Slovenska do 21 let.\n\n"}
{"id": "941120", "url": "https://cs.wikipedia.org/wiki?curid=941120", "title": "Seznam kulturních památek v Horní Branné", "text": "Seznam kulturních památek v Horní Branné\n\n"}
{"id": "941124", "url": "https://cs.wikipedia.org/wiki?curid=941124", "title": "Triatlon na Letních olympijských hrách 2012", "text": "Triatlon na Letních olympijských hrách 2012\n\nTriatlon na Olympijských hrách v Londýně 2012. \n"}
{"id": "941130", "url": "https://cs.wikipedia.org/wiki?curid=941130", "title": "Nástroje a materiály používané k aranžování květin", "text": "Nástroje a materiály používané k aranžování květin\n\nNástroje a materiály používané k aranžování květin lze popsat jako části rostlin, podklad a spojovací materiál. Nejčastěji jde o drát a vazačský drát, stuhy, lepidla, podklady a tvarované podložky ze slámy, florexu, proutí, papíru, plastu, květy, listy a stonky rostlin.\n\nČasto používané materiály:\n\nZ jehličnanů se obvykle používá klest z jedle a smrku. V rámci možností a zvyklostí se používá i tisu, douglasky, túje a jalovce. Z opadavých listnáčů se používá větviček z buku, šeříku a břízy. S ohledem na termín aranžování a vlastnosti materiálu však lze využít širokou škálu dalších dřevin pro dekorativní větvičky, listy, plody, borku, pupeny apod. Z neopadavých listnáčů se používá mahonie (chladem hnědne), cesmína, zimostráz. Lze použít mnoho dalších neopadavých dřevin, od břečťanu přes bobkovišeň až třeba po brslen.\nDekorační materiál může mít funkci aranžované hmoty nebo spojovací hmoty jako dráty, provázky, lepidla na fixaci materiálů, vosků a čepy. Ideální je, pokud plní obě funkce, tedy pokud jsou i spojovací materiály vzhledné. Mezi další používané dekorační materiály s estetickými kvalitami patří barevné písky, korálky, dřevěné doplňky, lýka atd.\n\nNádoby jsou důležitou složkou některých aranží. Nádoba (váza, mísa), do které je kytice uložena často ovlivňuje její životnost a vzhled celku. Nádoby by měly být stabilní, měly by naprosto zadržovat unikání vody, měly by být čisté a neobsahovat žádné chemikálie apod. Nádoby mohou být vyrobeny z plastu, skla, kovu, dřeva, keramiky apod. požadavky objednávky bývají vypisovány na lístek s údaji o objednateli, který je přiložen k rozdělané a později i hotové práci.\n\nK vazbě je mimo podklad a spojovací materiály používáno kvetoucích rostlin, plodů a zeleně. Použití dalších materiálů jako dekorací však není u náročnějších dekorací výjimečné. Naprostá většina živých rostlin používaných pro výrobu kytic a dalších aranžmá nesnese mráz a často ani chladné podzimní a jarní počasí. Materiál i hotové výrobky je třeba chránit před chladem a před dlouhým obdobím bez příjmu vody. Voda v nádobě s řezanými květy má být 20 až 25 °C teplá.\n\nDlouho bez příjmu vody vydrží karafiáty, \"Paphilopedium\", \"Anthurium\", hrachor, růže, chryzantéma nebo gerbera. Jen krátce i ve vodě vydrží například mák, který druhého dne opadá. Řezané květiny by neměly být umisťovány v blízkosti ovoce, jelikož etylén, který uvolňuje ovoce urychluje proces dozrávání. Životnost řezaných květin ve vodě lze prodloužit chemickými přípravky, na konci 20. století se používal přípravek Chrysal, na počátku 21. století je v prodeji například přípravek Floria. Floristy jsou preferovány přípravky, které prodlužují životnost květina a současně udržují vodu v nádobě čistou. Jsou používány látky které působí proti bakteriím, jako je chlór, síran hlinitý, dusičnan stříbrný, kyselina boritá, a výživné látky, jako je sacharóza a látky brzdící vliv etylenu.\n\nObecně se dříve (20. století) přidával nejčastěji do aranžmá jako zeleň \"Asparagus sprengeri\", nyní jsou to spíše druhy \"A. vulgaris, plumosus, Adiantum, Pteris, Medeola asparagouiides\", myrta, rozmarýn, břečtan, \"Nephrolepis\", \"Ficus stipulata\", \"Scindapsus aureus\", \"Monstera deliciosa\", různé druhy rodu Philodendron\" nebo \"Ficus\", palmy, cykasy. Méně často se jako zeleň přidává chlorophytum , dracény. V létě se přidávají do vazby venku rostoucí kapradiny, jako hasivka, papratka, kapraď samec, osladič. Někdy mohou být používány i listy travin nebo například zdravé listy venkovních trvalek jako \"Yucca filamentosa\", nebo letnička \"Coleus\".\n\nCelkově však bývají často velmi vhodnou ozdobou listy květin, které jsou použity. Všeobecně lze říci že nejvhodnější zelení jsou takové listy, které nejlépe odpovídají charakteru aranžmá, umocní vyznění květů a vedou k cíli jehož chce autor dosáhnout. V některých případech lze nahradit zeleň nebo její část sušenými rostlinami nebo umělou zelení nebo jiným materiálem nebo dokonce zeleň vůbec nepoužít, aniž by nějak došlo k poškození účelu květinového aranžmá.\n\nKvetoucí dřeviny nebo byliny jsou obvykle hlavní součástí květinového aranžmá. Kvetoucí rostliny určené pro venkovní dekorace v chladných obdobích roku (Dušičky, Velikonoce, Den sv. Valentýna) se někdy nahrazují umělými (dříve papírovými a plastovými, nyní látkovými) květy. U řezaných rostli je důležitá pevnost stopky a schopnost vydržet bez vadnutí požadovanou dobu. Pro aranžéra je významná barva, tvar, velikost květu i vůně květu a květenství. Některé dřeviny a byliny se pro účely aranžování rychlí. Podle účelu, kterého chce autor aranžmá dosáhnout však mohou být použity jakékoliv druhy kvetoucích rostlin.\n\nKvetoucí materiál k vazbě se po řezu a před použitím upravuje. U dřeviny ze například rozdrtí spodní část výhonu, aby rostlina lépe nasávala vodu, u květin se zvětšuje řezná rána, snižuje se počet listů a podobně.\n\nKvetoucí dřeviny často používané k aranžování:vrby (\"Salix caprea\"), lísky, růže, šeříky, zlatice, pustoryl, dřín, kdoulovec, druhy rodu slivoň, kalina, kamelie, čimošníky, čilimmníky a janovce. Méně je používán tavolník, zanice, trojpuk.\n\nZ kvetoucích letniček je k řezu požíván měsíček lékařský, \"Tagetes erecta\", \"Cosmos\", cínie, hledik větší (\"Antirrhinum majus\"), hrachor, měsíčnice (plodenství které ovšem spíše slouží jako zeleň),\n\nZ kvetoucích trvalek jsou k řezu požívány různé druhy rodu \"Aster\", \"Chrysanthemum\", stračky, kosatce, kamzičník, vlčí bob, pivoňka, plamenka, zvonek, rudbékie, zlatobýl \"Solidago canadensis\" (lépe před plným květem a použito spíše jako doplněk) a mnohé další.\n\nZ kvetoucích rostlin jsou k řezu požívány dovážené (ve 20. století ve skleníku pěstované) květiny: hvozdík karafiát (\"Dianthus caryophylus\"), frézie, gerbery, kaly, anthurium, růže, a různé druhy orchidejí. Ke konci 20. století jsou dováženy alstromérie, k řezu je na počátku 21. století používán i amaryllis, některé druhy třezalky (ale často i jako plodenství), lilie a například Eustoma. V té době je také používána více statice \"Limonium tataricum\" a šater.\n\nZ mnoha sušených květin používaných ve vazbě lze některé použít i pro venkovní prostory aniž by byly prvním deštěm zničeny. Některé z těchto bylin se barví více či méně vhodnými odstíny barev aby byly více atraktivní pro zákazníka. Tyto barvy obvykle prodlužují schopnost rostlin být ozdobou ve venkovních podmínkách.\n\nMezi používané druhy sušených rostlin pěstovaných v ČR a vhodných k vazbě patří limonka (Limonium sinuatum a Limonium tataricum), slaměnka, šater, štětka, vzácně pak Xeranthemum a Gomphrena. Lze použít i mnoha dalších rostlin, avšak je například nutné použít různé zvláštní metody, nebo je důležitý termín sběru a podobně. Faktem je některé druhy sušených květin nemusí být zákazníkem pozitivně přijímány, například kvůli otrnění (máčka), nebo osobním asociacím. Mezi vhodné sušené rostliny patří traviny, například z rodu metlice nebo třeslice (\"Briza media\"). Plodenství některých travin, které jsou někdy používány i k aranžování, jako je dochan psárkovitý nebo třtina křovištní se však rozpadá a může znečistit a poškodit aranžmá. Jako dekorace jsou rovněž používány sušené plody nebo plodenství, například tykve, makovice, len, mochyně židovská a kukuřice.\n\nDříve používaným materiálem bývaly dřevěné obruče sloužící k vyztužení drátěných konstrukcí, použité obruče dosahovaly toho, že se materiál nesmekal. Byly používány obruče používané bednářských březových či lískových. Nebo aranžér použil prostě půlených větví lísky nebo vrby. K čemuž je ovšem třeba jisté zručnosti.\n\nRovněž byly používány lesklé staniolové plátky nebo pásky k obalení rukojeti kytice, kotilionu, náprsnách kytiček. Takže \"\"kytice vypadá groteskně zabalená ve staniolu jako čokoládové cigáro v pozlátku\"\" později již bylo používáno pokrokovějších gutaperčových nebo gumových pásků či archů z olivově hnědě nebo zeleně zbarveného takového materiálu. Vaněk uvádí že gutaperčové pásky byly \"dosti drahé a práci vazačskou dosti citelně zatěžují \" proto vazači dávají přednost krepovému vodovzdornému papíru.\n\nBýval používán i barevný hedvábný papír, který však již v roce 1928,\" \" ...v pokročilé a vkusné době\"\" první poloviny 20. století, neužívá. \"\"Dříve takové kytice obalené krepovými nebo hedvábnými manšetami vypadaly velice parádivě, jako malé dítě v peřince povijánem ovinuté, plné krejzlíků... byl to výsměch přírodě. Dnes je používáno manšet listnatých \"(z hladkých listů některých, především stálezelených rostlin, např. břečtan)\". vhodně sestavených takže... neruší krasocit.\"\"\n\nNebylo možné se obejít bez vhodné moderní rosičky (nazývána \"stříkačka\" nebo \"rosenka\") mezi nejvhodnějšími je vyzvednuta tzv. \"mlhovka\". Slouží k rosení listů, které nevadnou tak rychle.\n\nSušené květy s dost silnými stonky se zapichují tak jak jsou. Sušené květy se slabými stonky se navazují na drát nebo přichytnou drátem ke kolíku. Sušené květy bez stonků se přichytávají špendlíky, drátkem, sponkami nebo lepidlem.\n\nU řezané živé rozvité růže se okvětní plátky natřikrát propichují drátkem. Prasklé květy karafiátu se opravují štítky se skobičkou, květy tulipánů se propichují lodyhou, stejně jako květy hyacintu, květy fialek se napodává u stonku do květního lalůčku.\nNěkteré rostliny se pro aranžování zlatí nebo stříbří, zejména na Vánoce. Aranžmá používaná na Dušičky a Vánoce bylo ve 20. století zvykem přestříkat horkým parafinem, takže se na aranžovaných kyticích nebo věncích tvořil \"sníh\" a byl v zákazníkovi vzbuzen pocit ojínění nebo zasněžení a také jako prostředek proti vlhkosti. Zákazníci takové zboží vyhledávali s tím, že déle vydrží v podzimním a zimním počasí. Mnozí výrobci dušičkové vazby vyráběli kytice a věnce přestříkané takovou vrstvou parafínu, že vytvářela na povrchu kytic silnou pevnou voskovou krustu a byla proto naprostá jistota, že k zvlhnutí nedojde. Tento zvyk na začátku 21. století téměř zcela vymizel spolu s papírovými voskovanými květy.\n\nMezi pracovní nástroje patří nůžky (zahradnické i obyčejné), lepící tavné pistole, kleště, sponkovačky, řasítka, nože.\n\nOdborná publikace ze začátku 20. století doporučuje při aranžování používání tří druhů nůžek, zahradnických nůžek, nůžek na papír a stuhy a nůžek na drát (s vroubky, aby se drát nesmekal). Z nožů je doporučována žabka. Je vhodné doplnit toto základní vybavení pákovými nůžkami a velkými nůžkami na silný drát. Jsou vhodné zejména při přípravě. Velmi užitečným nástrojem v aranžování je často ruční a elektrická vrtačka s klasickým vybavením a akuvrtačka, nebozízek, kladivo, pilka a další stolařské náčiní.\n\nPři aranžování je mnohdy velmi vhodné používat rukavice. Vhodnou pomůckou je dobře uzpůsobený stůl, police a nástěnné hodiny, které umožňují aby vše bylo pro zákazníka dochvilně hotovo.\n\n\n"}
{"id": "941133", "url": "https://cs.wikipedia.org/wiki?curid=941133", "title": "Gymnázium Jírovcova", "text": "Gymnázium Jírovcova\n\nGymnázium Jírovcova je všeobecné čtyř- a osmileté gymnázium se zaměřením na matematiku a přírodní vědy, které se nachází v Českých Budějovicích, v Jírovcově ulici, č. 8.\nGymnázium Jírovcova, mezi studenty zvané \"\"Jírovcovka\"\", pojmenované podle Vojtěcha Jírovce, známého hudebního skladatele, bylo založeno roku 1971. Prvním ředitelem se stal PhDr. Pavel Vlček. Za jeho vedení se na škole vystřídalo 34 tříd. V roce 1987 nastoupila na jeho místo Mgr. Anna Solonková, která působila čtyři roky a za doby, kdy byla ředitelkou vystudovalo 15 tříd. V roce 1991 nastoupil na post ředitele Mgr. Vojtěch Janda, který na gymnáziu působil do roku 1994 a za něj bylo na škole 11 tříd. V roce 1995 nastoupil RNDr. Karel Lichtenberg, CSc., který na gymnázu působil nejdéle. Celých 18 let, až do roku 2012. Za dobu, kdy byl ředitelem, absolvovalo gymnázium 35 tříd. V roce 2012 byl zvolen ředitelem Mgr. Pavel Kavřík.\n\nGymnázium zahájilo svou činnost ve školním roce 1971/72 v původním působišti v Jeronýmově ulici č. 8. Od počátku školního roku 1974/1975 sídlí v Jírovcově ulici blízko centra města. V prvních letech snad bylo rozděleno na chlapeckou a dívčí část. Chlapci i děvčata měli vlastní třídy a vůbec se spolu nestýkali, o čemž dodnes svědčí zdi uprostřed hlavních chodeb, jakož i dva vchody do budovy. Tato informace však může být mylná, podle pamětníků již ve školním roce 1976/1977 žádné takové rozdělení neexistovalo, a to ani v gymnazijních třídách, ani v posledních třídách základní školy, která v budově v prvních letech ještě dožívala.\n\nBudovu školy tvoří tři nadzemní podlaží s učebnami a kabinety; v podzemním podlaží jsou umístěny šatny žáků a technické zázemí. Budova z roku 1910 je po celou dobu sídlem vzdělávacích institucí (základní škola, gymnázium). Součástí areálu je školní hřiště, běžecká dráha, tělocvična a sál s pingpongovými stoly. Stravování zajišťuje Školní jídelna Střední školy a Vyšší odborné školy cestovního ruchu v ulici Fráni Šrámka č.p. 9, vzdálená asi 450 m od budovy gymnázia. Dopravní dostupnost školy je velmi dobrá, budova je vzdálena asi 250 m od stanice MHD. Na škole studuje okolo 450 žáků a učí okolo 42 učitelů.\n\nŠkola pořádá pro studenty výměnné pobyty v Německu - v Isingu, či Turecku a to díky partnerství s tamějšími školami. Jednou za dva roky se pořádá také poznávací kurz do Anglie. Dvakrát za studium studenti absolvují lyžařský kurz a ve třetím ročníku také cyklistický kurz. Studenti mají také možnost absolvovat mnoho exkurzí, například do Vídně, Lince, Osvětimi, Krakova, Temelína, či Prahy.\n\nŠkola také nabízí mnoho zájmových kroužků, např. Základy ekologie, což je biologický kroužek, ve kterém se učí nejen o přírodě okolo nás, ale také učí aktivně se s přírodou seznamovat formou různých her a také si v ní umět poradit při mnoha situacích. Mezi další zájmové kroužky patří kroužek šachistů, teraristický kroužek, studium latiny nebo třeba zkoušení zajímavých chemických pokusů.\nStudenti z tohoto gymnázia jsou úspěšní v mnoha soutěžích, hlavně v matematické, fyzikální, chemické, biologické, logické a astronomické olympiádě, kde se umisťují velmi dobře i na mezinárodní úrovni.\n\nStudentem tohoto gymnázia byl i Daniel Stach, moderátor pořadu Hyde Park Civilizace vysílaném televizní stanicí ČT24, též Jitka Nováčková, česká miss 2011. Absolventem tohoto gymnázia je také Ladislav Zibura, spisovatel a poutník.\n\n\n"}
{"id": "941134", "url": "https://cs.wikipedia.org/wiki?curid=941134", "title": "Mair", "text": "Mair\n\nMair:\n\n"}
{"id": "941135", "url": "https://cs.wikipedia.org/wiki?curid=941135", "title": "Soutěže v aranžování květin", "text": "Soutěže v aranžování květin\n\nSoutěže v aranžování květin jsou soutěže, jejichž smyslem je předvést své schopnosti esteticky i technicky upravit květiny a další materiály v celkové aranžmá, které nějak působí na pozorovatele. V soutěži hodnotí výkony soutěžících při aranžování květin komise (více nebo méně laická či odborná) na základě objektivních i subjektivních pocitů. Všechna nebo vítězná aranžmá jsou často součástí navazující výstavy květin. Kritéria pro účast v soutěži nebo možnost diváků sledovat práce aranžérů během soutěže se u jednotlivých akcí liší.\n\nFunkcí uměleckého díla, kterým jistě je také vkusně a originálně upravená aranžérská práce, je budit estetickou libost a vytrhávat vnímatele (recipienta) z automatizovaného chápání skutečnosti, aniž by dílo samo nutně plnilo nějaké další, pragmatické funkce. Dílo vytvořené z aranžovaných květin má někdy ale plnit úlohu nenápadného doplňku, symbolu a užitečné rekvizity nebo pozadí dalšího celku nebo děje. Často je hodnocena především ekonomičnost výroby, tedy náklady na zpracování díla (pracovní sílu) a materiál a tedy prodejní cena a marže. Takže mnohdy je to právě řemeslné zpracování, technická kvalita nebo ekonomičnost výroby, a činí i z jinak průměrného díla nebo sériově vyráběného výrobku velmi zajímavý celek. Kritéria soutěže jsou tedy ještě dalším, specifickým, pohledem na aranžérské dílo. \n\nTechnická kritéria dokazují, že autor řemeslně zvládá práce spojené s aranžováním rostlin. Kritérium uživatelské pohodlnosti je u originálních prací někdy spojeno s technickou invencí při řešení a tedy zkušeností autora. Estetické kritéria hodnotí základní možné pohledy na nějaké aranžérské dílo. Lze namítat že estetické normy jsou ryze subjektivním hodnocením a vkusná a oceňovaná díla mohou být s normou snadno v rozporu. Hodnocení uměleckých prací by však mělo být schopno docenit přínos nečekaného, originálního nebo barevně nápaditého zpracování a zohlednit uměleckou invenci nad kvalitu zpracování (není-li úroveň zpracování rušivým prvkem) či dokonce kombinaci správných rostlinných druhů. Invenční umělecké dílo má estetické normy a stereotypy inteligentně záměrně narušovat.\nKritéria a faktické náhledy na celek, podle kterých je hodnoceno aranžérské dílo soutěžícího porotou, pouze v stylisticky pozměněném znění, jsou uváděna podle učebnice aranžování pro střední zemědělské školy „Floristika“:\n\n\n\nSoutěže aranžérů mají různou úroveň, danou jednak výběrem aranžérů soutěžících při dané akci, tedy omezením daným pravidly aranžérů ,kteří působí v dané geopolitické destinaci, průběhem soutěže a výběrem poroty. Součástí soutěže je obvykle hodnocení a výstava ukázek prací. Často jsou členy porot nekvalifikovaní laici. Ale mimo Českou republiku musí odborník florista projít pozicemi čekatele, pozorovatele a po prověření hodnotících kritérií se může stát členem komise. Členové těchto hodnotících komisí procházejí pravidelně kurzy a školením. Lze zkoumat otázku, zda takto dochází ke zkvalitnění činnosti komise nebo zestejnění jejich názoru. Lze uvažovat, zda by vůbec měl být výrazný rozdíl v hodnocení široké (nestranné a nepodplacené) laické a odborné komise a názorem veřejnosti. Pakliže ano, bylo by třeba znovu prozkoumat, co je účelem aranžování.\n\n\n\n\n\n"}
{"id": "941136", "url": "https://cs.wikipedia.org/wiki?curid=941136", "title": "Mayr", "text": "Mayr\n\nMayr je německé příjmení:\n\n\n\n"}
{"id": "941138", "url": "https://cs.wikipedia.org/wiki?curid=941138", "title": "Celostní motorický test", "text": "Celostní motorický test\n\nCelostní motorický test (známý též jako Jacíkův test) je jednoduchou a rychlou prověrkou tělesné zdatnosti jedince.\n\nTestovaná osoba provádí tento pohybový cyklus: 1. stoj spatný, 2. leh na břiše, 3. stoj spatný, 4. leh na zádech. Sestavu provádí co nejrychleji 2 minuty.\n\nKaždá poloha musí být provedena přesně (ve stoji je trup vzpřímený, kolena napnutá; v lehu na břiše se hrudník dotýká podložky; v lehu na zádech se dotýkají paty a lopatky). Způsob přechodu mezi polohami je libovolný. Za každou provedenou polohu je započítán bod. Výsledný výkon je dán součtem správně provedených poloh v čase 2 minut. Cvičení lze přerušit, časový limit testu běží dále.\n\n"}
{"id": "941139", "url": "https://cs.wikipedia.org/wiki?curid=941139", "title": "USS Hancock (CV-19)", "text": "USS Hancock (CV-19)\n\nUSS \"Hancock\" (CV-19) byla letadlová loď Námořnictva Spojených států, která působila ve službě v letech 1944–1976. Jednalo se o jedenáctou postavenou jednotku třídy \"Essex\" (třetí ve verzi s dlouhým trupem).\n\nPůvodně byla pojmenována jako USS \"Ticonderoga\". Její stavba byla zahájena 26. ledna 1943 v loděnici Fore River Shipyard v Quincy v Massachusetts. Na USS \"Hancock\", podle Johna Hancocka, byla přejmenována 1. května 1943. K jejímu spuštění na vodu došlo 24. ledna 1944, do služby byla zařazena 15. dubna 1944. Zúčastnila se operací druhé světové války v Tichém oceánu, nedlouho po jejím skončení však byla v roce 1947 odstavena do rezerv. V letech 1951–1954 podstoupila modernizaci SCB-27C a v roce 1952 byla překlasifikována na útočnou letadlovou loď CVA-19. Následně se vrátila do aktivní služby, brzy však absolvovala další modernizaci SCB-125, při níž v roce 1956 obdržela, mimo jiné, úhlovou letovou palubu. Ve druhé polovině 60. a v první polovině 70. let se zúčastnila války ve Vietnamu. Roku 1975 byla překlasifikována na víceúčelovou letadlovou loď s původním označením CV-19, 30. ledna 1976 však byla ze služby vyřazena a ještě téhož roku prodána do šrotu.\n\n"}
{"id": "941143", "url": "https://cs.wikipedia.org/wiki?curid=941143", "title": "Veslování na Letních olympijských hrách 2004", "text": "Veslování na Letních olympijských hrách 2004\n\nVeslování na Letních olympijských hrách 2004 v Athénách.\n"}
{"id": "941146", "url": "https://cs.wikipedia.org/wiki?curid=941146", "title": "USS Hancock", "text": "USS Hancock\n\nOznačení USS \"Hancock\" neslo v historii amerického námořnictva šest plavidel:\n"}
{"id": "941147", "url": "https://cs.wikipedia.org/wiki?curid=941147", "title": "Ján Maslo", "text": "Ján Maslo\n\nJán Maslo (* 5. února 1986, Dolný Kubín) je slovenský fotbalový obránce a bývalý mládežnický reprezentant, který působí v klubu MFK Ružomberok. Hraje na postu stopera (středního obránce).\nJeho bratrancem je fotbalista Peter Maslo.\n\nSvou profesionální fotbalovou kariéru začal v MFK Ružomberok, kde hrál i v mládežnických týmech. V Ružomberku se stal pod vedením trenéra Ladislava Jurkemika stabilním pilířem obrany. S klubem získal v sezóně 2005/06 ligový titul. V červenci 2011 přestoupil za 0,5 milionu eur do ukrajinského klubu FK Volyň Luck, kde podepsal tříletý kontrakt.\n\nV červenci 2014 přestoupil do kazašského klubu Šachter Karagandy. S Karagandou se představil v Evropské lize UEFA 2014/15.\n\nKoncem ledna 2015 se vrátil na Slovensko do klubu MFK Ružomberok, kde podepsal půlroční kontrakt. S Ružomberkem si zahrál v Evropské lize UEFA 2017/18.\n\nMaslo oblékal reprezentační dres Slovenska v kategoriích U20 a U21.\n\n"}
{"id": "941148", "url": "https://cs.wikipedia.org/wiki?curid=941148", "title": "Komerční aranžování květin", "text": "Komerční aranžování květin\n\nKomerční aranžování květin je aranžování květin za účelem prodeje nebo jako služba poskytnutá za úplatu. Prodejem a řízením, zvyšováním prodeje se zabývá marketing. \n\nObecné pravidla aranžování květin pro komerční účely upravuje zákon č.455/1991 Sb. \n\nK podnikání oboru je nezbytné vlastnit živnostenský list, který vydává příslušný místní živnostenský úřad. K provozování služeb a prodeje je třeba vlastnit provozovnu nebo mít pronajmuty prostory určené jako provozovna. Zde jsou prováděny kontroly dodržování právních předpisů Českou obchodní inspekcí, živnostenským úřadem, kontroly bezpečnosti práce, inspektoráty práce, kontroly pracovním úřadem, hygienické kontroly, kontroly daňovým úřadem, případně celní správou a další kontroly. Je nezbytné, aby provozovatel znal aktuální znění všech příslušných zákonů včetně platných novel, ale i místních vyhlášek a stále sledoval legislativní změny a přizpůsoboval se aktuálním požadavkům na úpravy provozovny a způsob prodeje. \n\nProdej a použití některých výrobků, například napodobenin ovoce (makety) nebo svíčky z parafinu, jenž jsou barevnou a tvarovou napodobeninou ovoce, je s ohledem na možnou záměnu za ovoce dětmi nebo duševně chorými zakázáno. Dodržení zákazu je sledováno a pokutováno Českou obchodní inspekcí. Takové zákazy a omezení prodeje některých výrobků je třeba sledovat a dodržovat a nakoupené skladované výrobky neprodávat a nepoužívat.\n\nNezbytné je třeba označení provozovny a výrobků, přikládání údajů nutných k identifikaci výrobků a návod pro jeho použití. Dobrým příkladem, kterého se pečlivé přikládání návodů zejména týká je adventní věnec, opomenutí přiložení návodu k použití je kontrolováno a pokutováno. \n\nCena musí být zřetelně vystavena spolu s názvem výrobku. Rovněž je kontrolováno vydávání pokladních bloků a úplnost jejich vyplnění. Na prodávané zboží se vztahují práva zákazníka na reklamaci, trvají jeden den od koupě výrobku. Při prodeji je prodávající povinen zákazníka řádně a prokazatelně informovat o způsobu použití výrobku, který může být chybným použitím, například vystavením květů mrazu nebo intenzivnímu působení slunečního záření, vážně poškozen.\n\nKvětinové aranžmá vždy patřilo k luxusnímu zboží, nejde o zboží nezbytné pro přežití. Vytváření ceny by mělo proto odrážet tuto realitu v horní hranici rozpětí, až na zvláštní výjimky u sociálně a společensky významných osob ji nelze zvyšovat tak jak lze zvyšovat ceny energií nebo pitné vody v období nedostatku nebo krize. Cenu lze zvýšit v období dostatku, kdy je třeba prokázat svoje schopnosti pro zvýšení společenské prestiže nákupem luxusního zboží. Maximální hranice ceny u aranžmá je dána i tím, že daný typ zboží lze nahradit jiným nebo i zcela pominout. Ceny jsou v maloobchodním prodeji hlavním nástrojem konkurence. \n\nProdejní cenu aranžovaných výrobků lze stanovit:\n\nVýpočet ceny podle nákladů je spolehlivou metou jak vytvořit cenu, která pokrývá náročnost výroby, dopravy, skladování, náklady spojené s prodejem a přiměřený zisk. Vypočtená cena může učinit prodávané zboží nekonkurenceschopným nebo naopak snadno může dojít k nasycení trhu a k silnému poklesu poptávky a krachu výrobce. \n\nNormou stanovené ceny jsou v prostředí pevně stanoveny nařízením, nebo dohodnuty mezi prodejci. Regulace ceny zajišťuje někdy prostor pro zisk, při uvážení předpokládaných nákladů. Tento způsob je obvykle používán v řízené ekonomice a při ovládnutí trhu nebo společnosti členy cechů nebo silných komerčních společností. tyto praktiky omezují pravidly a obstrukcemi volnou soutěž a často je nějakým způsobem vyloučen nebo zásadně omezen vstup na trh novým podnikatelským subjektům. Normou stanovené ceny (i „spravedlivé“) jsou často výhodné jen pro část prodejců a nevýhodné pro zákazníky, zejména pro znatelný pokles kvality zboží. Nízká koupěschopnost zákazníků nebo neschopnost prodejce dosáhnout při pevně stanovené ceně dosáhnout zisku rychle vede k úpadku prodejce. \n\nPružné ceny odvozené od poptávky a nasycenosti trhu dobře kopírují možnosti maximální hranice ceny. Jsou variantou smluvně stanovené ceny. Jsou používány zejména v době dočasně zvýšené poptávky po specifickém druhu zboží, například smuteční vazba, vánoční vazba. Dlouhodobě politika navyšování zisku na hranici možností a maximalizace cen vede k odlivu zákazníků a vytvoření špatné pověsti, tedy ztrátě nebo krachu. \n\nCeny odvozené od cen konkurence mohou dobře kopírovat poptávku a nabídku v daném prostředí. Je však třeba uvážit mnoho specifických a zcela zásadních vlivů, kterými mohou být odlišné náklady konkurence, kdy může být z nějakého důvodu jiná cena za nájem, nebo materiál která vstupuje do veny zboží. Na navýšení se může podílet vysoká poptávka s ohledem na zcela lokálně vyšší pohyb zákazníků, nebo jiné místní specifikum, které nejsou jiní soutěží schopni naplnit. Ceny odvozené od konkurence mohou v prostředí volného trhu být nástrojem v konkurenčním boji a relativně rychle vést až k vytvoření místně monopolního prostředí v lokalitě nebo nabídce daného druhu zboží. Výrazně nízké ceny používané jako metoda k vytlačení konkurence jsou považovány za nekalou soutěž. V ČR je taková situace sledována úřadem. \n\nSmluvně stanovené ceny často zahrnují požadavek slevy nebo navýšení s ohledem na finanční možnosti nebo situaci zákazníka, termín prodeje, navýšení nebo neshodu požadavků zákazníka a možností prodejce. V ČR smlouvání o ceně v maloobchodu není ani rozšířená ani oblíbená metoda, spíše naopak. Požadavek na slevu je vnímán jako snižování hodnoty výrobku a přinejmenším ponižující jev pro výrobce, který stanoví cenu z nákladů a snižuje tak zisk, který je jeho spravedlivou odměnou a obvykle zajišťuje další provoz a investice do podniku a zlepšení služeb zákazníkům. Politika smluvních slev může dlouhodobě vést k vážnému omezení konkurenceschopnosti pro omezení investic do rozvoje podniku.\n\nAranžování květin a prodej aranžmá, výuka aranžování, prodej aranžovacího materiálu je dnes v ČR především oborem podnikání. Smyslem aranžování květin je prodej květin, komerční výzdoba a prodej aranžovaných objektů. Jsou pravidelně pořádány pravidelné výstavy kde předvádějí své umění někteří aranžéři. Například Brněnská růže v areálu firmy Vonekl, sponzorovaná firmou Vonekl, spojená s výstavkou prodejního sortimentu a prodejem zboží uvedené firmy. Každý rok se pořádají v Ovocných a okrasných školkách v Litomyšli dvě prodejní výstavy květin. Smyslem takových akcí bývá především naděje zúčastněných firem na zvýšení prodeje zboží pomocí reklamy. Komerční charakter v ČR mají aranžmá k některým významným svátkům především Svátku zesnulých, k Vánočním a Adventním svátkům. Význam Velikonoc, pohanských, židovských a muslimských svátků je ve floristice komerčně zanedbatelný. K významnějším komerčním svátkům se řadí v ČR spíše propagované anglosaské svátky Den svatého Valentýna a Halloween, ale stále i Den matek a MDŽ.\n\nZa květiny, ale nikoliv aranžované kytice, lze považovat technicky provedená seskupení různých květin, prodávaných v lesklém obalu v prodejnách s potravinami nebo u čerpacích stanic. Nicméně existenci takových snopků bylin v lesklém balení podmiňuje existence zákazníka, který takové kytice efektivně nakupuje a tedy ženy která jej za takový nákup ocení. \n\nVýrobky aranžéra musí především komerčně uspět a autor se tak musí řídit především vkusem spotřebitele. „\"Po zhlédnutí mistrovských floristických děl bývá často názor laiků (spotřebitelů – našich zákazníků) na hony vzdálený od názoru profesionálních floristů. Ale co si budeme povídat, důležité je dušičkový věneček či jiné aranžmá určené k dekoraci hrobů prodat a tudíž se musí zákazníkovi líbit.\"“ Výstavami se prezentují rovněž zahradnické školy ve snaze zvýšit počet žáků hlásících se k přijímacím zkouškám. Kromě škol a soukromých škol se výukou floristiky a rekvalifikací se komerčně zabývají i menší firmy. Úspěšný absolvent obvykle obdrží od firmy certifikát, který dává naději na lepší uplatnění na trhu práce v oboru „vazačské práce“ a „florista“.\nNa počátku 21. století lokální tisk zmiňuje tvrdší konkurenci mezi výrobci a prodejci aranžovaných květin, tedy již v době kdy ještě v ČR finanční krize nijak vážně nezasáhla. „\"Lidé sice za věnce či květinové koše na rodinné hrobky utrácejí méně peněz než dříve… Mám však pocit, že každý rok je v tomto oboru čím dál tvrdší konkurence a máme více práce vyrobené věnce a ozdoby prodat za rozumnou cenu\"“ tvrdí příležitostný výrobce. O deset let později profesionální výrobce a prodejce říká:„\"Zájem o toto zboží klesá, rok od roku je to slabší. Lidé šetří, spousta z nich si je vyrábí doma sama. Nějaké objednávky máme, ale není to tak jako dřív. My se snažíme dělat kvalitní věci, které ale něco stojí. Mnozí lidé ovšem hledají levnější alternativy, snaží se šetřit.\"\" Cena za smuteční vazbu se nezvyšuje už několik let.\n„\"Začínající floristé jsou často lidé s jinou původní profesí než zahradnickou. Mají však spoustu elánu i chuti podnikat. To ale nejde bez mnohokrát odzkoušených praktických dovedností.… hodinami tvrdé práce dokonale ovládnete techniky ve floristice nezbytné. Získané znalosti Vám pomohou nejen zvýšit důvěru ve vlastní schopnosti a vytvářet stále dokonalejší aranžmá, posloužit jako odrazový můstek pro vlastní podnikání, ale v neposlední řadě zvýšit Vaše možnosti na pracovním trhu.\"“ (Nabídka floristických kurzů, 2013, Praha)\n\nTim van Leipsig, aranžér zaměřený na movitější klientelu, předvádějící aranžování na seminářích Holandské květinové kanceláře vysvětluje: „\"Vše co vytvoříte, musí mít silný komerční potenciál.… …Aspekty, jako sortiment, který reflektuje požadavky zákazníků, tvorba cen a obrat zboží, tvoří sedmdesát procent podnikání a jsou tak důležitější než kreativita…\"“ \n\nNejdražší kytice byla prodána v Sheffieldu (UK) za 480£ a nejvíce dodávek v jediné objednávce bylo pět a stalo se tak v Steevenage, největší prodej za jeden den celkem činil 959£ 88pencí. Podle statistických údajů dělá online prodej aranžmá až 16% prodeje květin.\n\nV ČR se nejvíce prodávají kytice (51%), jednotlivé květiny (20%) a kytice pro svatební příležitosti (16%). Nejprodávanějšími květinami jsou karafiáty a růže. V ČR jsou prodány každoročně květiny celkem za devět miliard korun. V roce 2012 za květiny každý Čech utratil 950 kč tedy méně než průměrný obyvatel EU, ovšem prodej květin (podle statistik) stále roste. Téměř dvě třetiny květin tvoří import z Nizozemska.\n\nV aranžování květin je třeba počítat se sezónními vlivy, tedy značnými převisy poptávky a nabídky podle sezóny, svátků a příležitostí. Květiny a aranžované květiny jsou zbožné které je citlivé na změny teploty, špatně snáší dopravu, ale především se rychle kazí.\n\nIng. Michal Haut (v roce 2003 majitel prodejny Orchidea v Bratislavě) uvedl v roce 2006, že navýšení prodejní ceny (za práci s aranžováním) odvozuje od ceny materiálu kterou jednoduše navyšuje o 100 - 200% a připočítá paušální cenu za práci každého zaměstnance 125 Sk (což zahrnuje stravu, odlučné a nocleh). Někteří prodejci, bez nákladů na zaměstnance, vyrábějící v místě prodeje, v menších městech s vyšší konkurencí, účtují zákazníkovi pouze navýšenou cenu materiálu, neúčtují práci vůbec. 125% procent přirážku k ceně výrobku účtoval v roce 2003 Ben Stempher z Holandska, majitel aranžérské dílny v Colmschate v Denveru. uvádí, že práce musí provádět levně a rychle vzhledem k nákladům na pracovní sílu.\n\nIng. Michal Haut, v roce 2003 rovněž uváděl, že přiúčtuje při chystání výrobku v obchodě, podle svých slov, 600-800 Sk na hodinu což v té době bylo přibližně 500 kč. Je třeba upozornit že zaměstnanec nachystal za hodinu při prodeji různě velkých a náročných aranžmá (obvykle spíše kytic) různý počet těchto aranžmá. Je tedy třeba vnímat toto ohodnocení jako přiúčtovanou cenu na hodinu za práci (nikoli mzdu) jednoho zaměstnance přiráženou k základní ceně materiálu v prominentní prodejně a dílně, která provádí výzdobu prezidentské kanceláře, mnoha vládních budov, bank, některých velvyslanectví a nejvýznamnějších plesů.\nV Nizozemsku stejně jako v ČR přibývala počátkem 21. století nová květinářství převážně v nově postavených budovách komerčních center, kde se shromažďuje více zákazníků. V centrech nizozemských měst údajně nebyla v roce 2003 žádná květinářství.\n\nProdej a doručování květin, nebo zasílání vázaných květin (Euroflora, Teleflora) probíhaly do počátku 21. století jako výběr květin podle unifikovaného vzoru z katalogu v místě \"odeslání\" a výroba kytice podle tohoto předem vybraného modelu vzoru v místě dodání. Celé poslání kytice tak probíhá telefonicky zadáním adresy příjemce a kódu vzoru. Za účast v síti dodavatelů \"zasílaných\" kytic byl vyžadován poplatek. Takto \"zaslané\" kytice jsou všude na světě v síti dodavatelů (téměř) identické. Nevýhodou bývá omezený sortiment a omezená variabilita použitého materiálu. \n\nTelefonický způsob prodeje byl v zásadě nahrazen internetovým nákupem. Od počátku 21. století firmy nabízejí objednávání a prodej kytic a aranžmá po internetu a zasílání pomocí doručovacích služeb. Některé firmy se věnují téměř výhradně tomuto podnikání. V odborném periodiku je uváděn příklad květinářství (Bohemia flowers, majitel E. Lysáková, v roce 2013 neexistuje), které má z prodeje v \"kamenném obchodě\" 10% příjmů a z prodeje přes internet 90%. \nJako náklad byly podle Josefa Vaňka (publikace \"Moderní vazačství květin\", 1928)a kalkulovány pouze mzdy, nájem z obchodu nebo prodejní plochy, nákupní ceny květin a dalších materiálů (provozní náklady například za dopravu, účetnictví, reklamu a energie nezmiňoval). U květin uváděl navýšení ceny o 50-100 % vzhledem k nákladům které vznikaly odkvétáním nebo jiným znehodnocením. Ceně kytice kde byla cena materiálů zvýšena o 100% ovšem nepřipočítával cenu za práci a ani cenu za zeleň. Práci a použité ozdoby jako košíky, stuhy, šňůry, byly připočítávány při větších vazačských pracích. Podle J. Vaňka byl považován obchod s květinami za přepych, nikoliv za obchod se zbožím denní potřeby; jako takový obchod s květinami pracoval. Snažil se vyhovět bizarním přáním zákazníka v kteroukoliv hodinu a také za jakoukoliv cenu. Cena kytice byla pro osoby milující přepych součástí hodnoty kytice, takže levné byť krásné květinové dílo bylo pro milovníka luxusu zcela bezcenné, neboť jím nemohlo reprezentovat před ostatními svůj nadřazený stav.\n\n„\"Chudému budiž při prodeji lacino nebo v některých případech třeba i zcela zdarma, středním vrstvám konsumentů za ceny přiměřené, hořejším vyvoleným desetitisícům, kteří prostě diktují, za ceny takové, aby se zisk a ztráta v obchodě přiměřeně vyrovnávaly.… Stanovme dobře propočítané ceny zboží a neslevujme, byť by konkurence zboží nabízela levněji. Starejme se však o zboží (aby bylo) vždy… prvotřídní. Při pracech vazačských se prodává i vkus a umění…\"“ \n\nPři vazbě byly často používány květiny z dovozu, které byly především v chladném období roku levnější než řezané květiny z domácí produkce. byly používány květiny dovážené z Francie a Itálie. Pro dostatečné výnosy z aranžérství a prodeje květin doporučoval autor vlastnit (i ve městě )\nmalou zahradu kde lze pěstovat, zejména během letní mrtvé sezóny, levně květiny pro řez ale také něco zeleniny pro snížení ztrát. Nedoporučoval prodejnu provozovanou v nájmu, pronájmy obecně a nákupy na dluh. Mezi zlozvyky nakupujících patřila na počátku 20. století například neochota po dodání zboží zaplatit účet.\n\n\n"}
{"id": "941149", "url": "https://cs.wikipedia.org/wiki?curid=941149", "title": "Felina", "text": "Felina\n\nFelina je poslední díl amerického seriálu Perníkový táta. Je to šestnáctý díl páté série a šedesátý druhý díl celého seriálu. Tento díl režíroval a napsal k němu scénář zakladatel seriálu Vince Gilligan.\n\nChvíli po tom, co opustil bar, opouští Walter White (nyní známý pod přezdívkou Pan Lambert) New Hampshire v ukradeném autě. Při návratu do Albuquerque sleduje Gretchen a Elliota Shwartzovi k jejich novému domu v Santa Fe. Přikáže jim, aby dali jeho zbývajících 9,72 milionů dolarů Waltovi Jr., který je zdědí po jeho osmnáctých narozeninách. Poté dodá, že je to jejich šance napravit situaci (orig. \"make things right\"). Pod hrozbou objevivších odstřelovačů, čekajících venku, Schwartzovi souhlasí. Po tom, co Walter odejde, zaplatí Badgerovi a Skinny Petemu za míření červeným laserovým ukazovátkem, kterým napodobili odstřelovače. Také od nich zjistí, že Jackův gang stále vaří a distribuuje modrý metamfetamin, z čehož si vydedukuje že Jesse Pinkman (Aaron Paul) žije.\n\nWalt přistihne Todda (Jesse Plemons) a Lydii (Laura Fraser) při jejich setkání v kavárně a udělá jim obchodní návrh. Později Merie (Betsy Brandt) volá Skyler (Anna Gunn) a informuje jí o tom, že je Walt zpět ve městě a něco plánuje. Walt už ale je u Skyler. Přizná se, že to co udělal je hrozné, a že tím zmařil nespočet životů. Walt předá Skyler loterijní lístek se souřadnicemi hrobu Hanka Schradera a Steva Gomeze a řekne ji, aby ho použila k vyjednávání dohody s DEA. Připouští, že výrobce drog dělal pro sebe, spíše než pro rodinu, s tím, že to dělal, protože si to užíval, byl v tom dobrý a cítil se kvůli tomu naživu. Jde se podívat na Holly a potom se z dálky dívá na Walta Jr. jak přijíždí domů školním autobusem.\n\nWalt se setkává s Jackem (Michael Bowen) a jeho gangem v jejich úkrytu. Jack odmítne Waltovu nabídku, ale před tím, než Walta zabije, nechá si přivést Jesseho, aby Waltovi ukázal, že nejsou partneři a Jesse je Jackův vězeň. Poté, co je Jesse přiveden, ho Walt strhne na zem a ovladačem garážových vrat na jeho klíčích, dálkově odpálí kulomet v kufru jeho auta. Zatímco Jack je zraněn a Todd vyvázl bez zranění, zbytek Jackova gangu je zabit. Walt byl zasažen odraženou kulkou do boku a krvácí. Jesse začne škrtit Todda jeho pouty a zlomí mu vaz. Walt vezme Jackovi jeho zbraň a namíří ji na něj. Jack se mu snaží říct, že pokud ho zabije, tak nikdy nenajde ukradené peníze. Walt ho přesto rychle střelí do hlavy. Poté Walt položí pistoli na zem a pošle jí Jessemu, s tím, že ho má zabít (orig. \"Do it.\"). Jesse ale chce, aby sám Walt řekl, že chce zemřít. Walt řekne, že chce zemřít, načež mu Jesse řekne, ať se tedy zabije sám. Když Walt odchází, zvedne příchozí hovor od Lydie na Toddův telefon a informuje jí, že jí před onou schůzkou v kavárně, vyměnil sáček se stévií za ricin. Jesse a Walt se rozloučí kývnutím hlavy a Jesse mu dá svým pohledem najevo vděčnost. Potom Jesse nasedne do Jackova Chevroletu El Camino, vyrazí bránu a odjíždí.\n\nWalt jde do Jackovy laboratoře a obdivuje jeho vybavení. Po chvíli podlehne jeho zranění a upadá na zem. Okamžik na to přijíždí na místo policie a začne prohledávat laboratoř.\n"}
{"id": "941150", "url": "https://cs.wikipedia.org/wiki?curid=941150", "title": "Geoff Hurst", "text": "Geoff Hurst\n\nSir Geoffrey Charles Hurst (* 8. prosince 1941, Ashton-under-Lyne) je bývalý anglický fotbalový útočník. Je jediným hráčem v historii mistrovství světa ve fotbale, který vstřelil ve finálovém zápase tři branky (přitom to byl teprve jeho osmý reprezentační zápas).\n\nRodák z hrabství Lancashire se v dětství přestěhoval s rodiči do Essexu, věnoval se kriketu, ale nakonec se rozhodl pro fotbal a od osmnácti hrál za West Ham United. Jeho výkonů si povšiml Alf Ramsey a v únoru 1966 povolal Hursta k přátelskému mezistátnímu zápasu proti západnímu Německu. Protože se osvědčil, byl zařazen do kádru pro domácí mistrovství světa jako náhradník. Poprvé nastoupil ve čtvrtfinále proti Argentině poté, co střední útočník Jimmy Greaves měl zdravotní potíže, a vstřelil jediný gól utkání. Ve finále proti Německé spolkové republice vyrovnal v 18. minutě na 1:1, nahrál Petersovi na druhý gól Angličanů a rozhodl prodloužení. Ve 101. minutě zpracoval za malým vápnem přihrávku Balla a vystřelil, míč zasáhl břevno, snesl se na brankovou čáru a odrazil se zpátky do hřiště. Přes protest Němců rozhodčí Gottfried Dienst uznal gól, ačkoli dosud neexistuje jediný důkaz, že míč byl skutečně celým objemem v brance. V poslední minutě pak Hurst po samostatném úniku uzavřel skóre na konečných 4:2. O titulu mistrů světa tak přece jen nerozhodl jediný sporný moment, i když ani tento gól nebyl zcela regulérní: na hřišti oslavovali domácí příznivci, kteří tam neměli v průběhu hry co dělat.\n\nHurst reprezentoval Anglii ještě na mistrovství Evropy ve fotbale 1968, kde vstřelil branku proti SSSR v zápase o třetí místo, a na mistrovství světa ve fotbale 1970, kde skóroval opět jednou, v základní skupině proti Rumunsku. Reprezentační kariéru, během níž vstřelil 24 branek ve 49 utkáních, ukončil v roce 1972. V tomtéž roce opustil West Ham, krátce hrál za Stoke City, kariéru končil v JAR a Kuvajtu. V letech 1979 až 1981 trénoval Chelsea FC, poté opustil fotbalový svět a stal se úspěšným manažerem, pracoval v pojišťovnictví i ve firmě McDonald's.\n\n\n"}
{"id": "941151", "url": "https://cs.wikipedia.org/wiki?curid=941151", "title": "Jiří Pavlenka", "text": "Jiří Pavlenka\n\nJiří Pavlenka (* 14. dubna 1992) je český fotbalový brankář a reprezentant, od června 2017 hráč německého klubu Werder Brémy.\n\nPavlenka začínal s fotbalem v týmu TJ Sokol Hať, odkud v průběhu mládeže zamířil nejprve do FC Hlučín a poté do Baníku Ostrava. V zimě 2012/13 se dostal na soupisku A-týmu. V 1. lize debutoval 1. června 2013 v 30. kole sezóny 2012/13 proti FK Baumit Jablonec (porážka 0:1). Jedničkou týmu se stal v následující sezoně 2013/14 během září.\n5. května 2014 se v ligovém zápase proti SK Sigma Olomouc (výhra Baníku 3:2) zranil po střetu se spoluhráčem a utrpěl otřes mozku.\n\nV lednu 2016 se dohodl na přestupu do mužstva SK Slavia Praha, kde podepsal smlouvu na tři a půl roku.\nV sezóně 2016/17 získal se Slavií titul mistra nejvyšší české soutěže. Za Slavii odchytal 36 ligových utkání.\n\nV červnu 2017 se dohodl na přestupu za více než 3 miliony eur do německého bundesligového klubu Werder Brémy.\n\nOd března 2013 je členem české reprezentace do 21 let. Trenér Jakub Dovalil jej nominoval na domácí Mistrovství Evropy hráčů do 21 let 2015 konané v Praze, Olomouci a Uherském Hradišti. Na turnaji byl náhradním brankářem, jedničkou v bráně byl Tomáš Koubek.\n\nV říjnu 2014 se poprvé dostal do A-mužstva české fotbalové reprezentace, trenér Pavel Vrba jej nominoval ke kvalifikačnímu dvojutkání proti Turecku a Kazachstánu na místo třetího brankáře. Do zápasů nezasáhl. Nastoupil až do druhého poločasu přátelského zápasu s Dánskem (remíza 1:1) hraného 15. listopadu 2016 v Mladé Boleslavi.\n\n"}
{"id": "941153", "url": "https://cs.wikipedia.org/wiki?curid=941153", "title": "Ivana Valešová", "text": "Ivana Valešová\n\nIvana Valešová-Derflerová (* 4. března 1948 v Lukovanech) je česká herečka. \n\nV roce 1970 vystudovala JAMU v Brně, v letech 1970-1971 působila v Západočeském divadle v Chebu a 1971-1974 v Divadle pracujících v Gottwaldově. Od roku 1974 je členkou činoherního souboru brněnského Státního divadla (dnes Národní divadlo Brno). \nHraje i ve filmech, televizi, působí v dabingu a v Českém rozhlase, kde již téměř čtvrt století spoluvytváří pořad Toulky českou minulostí. \n\n\n\n\n\n\n"}
{"id": "941154", "url": "https://cs.wikipedia.org/wiki?curid=941154", "title": "USS Wasp (CV-18)", "text": "USS Wasp (CV-18)\n\nUSS \"Wasp\" (CV-18) byla letadlová loď Námořnictva Spojených států, která působila ve službě v letech 1943–1972. Jednalo se o desátou postavenou jednotku třídy \"Essex\" (osmou ve verzi s krátkým trupem).\n\nPůvodně byla pojmenována jako USS \"Oriskany\". Její stavba byla zahájena 18. března 1942 v loděnici Fore River Shipyard v Quincy v Massachusetts. Na podzim 1942 byla přejmenována na USS \"Wasp\" na počest letadlové lodi USS \"Wasp\" (CV-7) potopené v září toho roku. K jejímu spuštění na vodu došlo 17. srpna 1943, do služby byla zařazena 24. listopadu 1943. Podílela se na operacích druhé světové války v Tichém oceánu, roku 1947 byla odstavena do rezerv. V letech 1948–1951 prodělala rekonstrukci SCB-27A, následně se vrátila do aktivní služby a roku 1952 byla překlasifikována na útočnou letadlovou loď CVA-18. Roku 1955 byla modernizována v projektu SCB-125, kdy také obdržela úhlovou letovou palubu. O rok později byla její klasifikace změněna na protiponorkovou letadlovou loď CVS-18. V průběhu 50. a 60. let působila především v Atlantském oceánu, ve Středomoří a v Karibiku, v letech 1965 a 1966 se podílela na návratu vesmírných lodí Gemini 6A, Gemini 7, Gemini 9 a Gemini 12 zpět na Zemi. Ze služby byla vyřazena 1. července 1972, následujícího roku byla odprodána do šrotu.\n\n"}
{"id": "941159", "url": "https://cs.wikipedia.org/wiki?curid=941159", "title": "USS Wasp", "text": "USS Wasp\n\nOznačení USS \"Wasp\" neslo v historii amerického námořnictva jedenáct plavidel:\n"}
{"id": "941161", "url": "https://cs.wikipedia.org/wiki?curid=941161", "title": "Martin Kupka", "text": "Martin Kupka\n\nMartin Kupka (* 28. října 1975 Jilemnice) je český politik a novinář, od ledna 2014 místopředseda ODS, od roku 2010 starosta Líbeznic a od roku 2016 zastupitel Středočeského kraje (v letech 2016 až 2017 také náměstek hejtmanky). Po přezkoumání výsledků sněmovních voleb 2017 Nejvyšším správním soudem byl prohlášen zvoleným poslancem namísto Petra Bendla.\n\nAbsolvoval gymnázium v Jilemnici a poté vystudoval žurnalistiku a masovou komunikaci na Fakultě sociálních věd Univerzity Karlovy (1994–2001). Zajímal se o klasickou hudbu a již za studií pořádal v rodné Jilemnici pod hlavičkou Hudební mládeže Zimní hudební festival. Oblasti klasické hudby se věnoval i v médiích, byl moderátorem rádia Classic FM a Českého rozhlasu (stanice Praha a Vltava).\n\nOd roku 2001 se přesunul do oblasti public relations. Stal se tiskovým mluvčím Magistrátu hlavního města Prahy (2001–2002, primátoři Jan Kasl a Igor Němec), později působil jako tiskový mluvčí nebo vedoucí tiskových odborů či mediálních sekcí Středočeského kraje (2003–2008, hejtman Petr Bendl), ministerstva dopravy (2009, ministr Petr Bendl) a Občanské demokratické strany (předvolební období 2009–2010). Jako mluvčí vedl i krizovou komunikaci při záplavách v Praze v roce 2002 a záplavách ve Středních Čechách v roce 2006. V roce 2010 se stal mluvčím vlády České republiky (při vládě Petra Nečase), kterým ale zůstal jen do zvolení členem zastupitelstva Líbeznic. Byl čtyřikrát vyhlášen tiskovým mluvčím roku, třikrát v kategorii veřejná správa (2006 až 2008), jednou v kategorii státní orgány (2009).\n\nČlenem ODS se stal v roce 2008 a už o dva roky později byl jako trojka na její kandidátní listině zvolen s druhým nejvyšším počtem preferenčních hlasů do zastupitelstva obce Líbeznice. ODS a sdružení Bezpečné Líbeznice získaly přesvědčivou většinu 13 z 15 křesel v zastupitelstvu a shodly se na jeho nominaci na funkci starosty. Starostou pak byl zvolen v polovině listopadu 2010. Z jeho působení ve funkci starosty nad rámec obce přesahovalo především jeho veřejné vystupování proti rozšíření letiště ve Vodochodech, které by podle něj znamenalo zvýšení zátěže hlukem zejména v líbeznických školách. Stal se jedním z oficiálních mluvčích iniciativy Stop letišti Vodochody. Když v říjnu 2011 rada Středočeského kraje schválila záměr letiště rozšířit navzdory protestům obcí i nesouhlasu krajského výboru pro životní prostředí a zemědělství, označil to Kupka za podraz a pohrdání obcemi i odborníky. Ostře kritizoval také vydaný posudek EIA o dopadech případného rozšíření na životní prostředí s tím, že se jeho autor v mnoha bodech vůbec nevyrovnal s přípomínkami postižených obcí. Mezitím ale rada Středočeského kraje svůj postoj k rozšíření letiště přehodnotila a v červenci 2013 vedení kraje vydalo k záměru negativní stanovisko, což Kupka jménem iniciativy uvítal.\n\nKupka rovněž po zvolení usiloval o urychlené dokončení obchvatu Líbeznic, když byl ale v červenci 2011 obchvat otevřen, připustil, že problémy s dopravou přetrvávají, protože řidiči nadále často ze zvyku jezdí středem obce. Další etapa řešení zahrnovala úpravu hlavní komunikace tak, aby se stala spíš klidovou zónou obklopenou parkem.\n\nHned v únoru 2011 se dostal do ostrého názorového sporu se středočeským hejtmanem za ČSSD Davidem Rathem ohledně rozhodnutí vedení kraje zrušit autobusové spoje ve prospěch žákovského jízdného zdarma. Kupka k tomu řekl: \"„Pro mnoho mladých rodin hraje při volbě nového místa pro život významnou roli hlavně dobrá dopravní obslužnost a ne bezplatné žákovské jízdné.“\" Vyslovil se zdrženlivě k návrhu TOP 09 a Starostů na změnu rozpočtového určení daní z velkých měst ve prospěch menších, jelikož podle něj kupř. ohrožoval možnosti Prahy zajišťovat dopravní systém pro okolí.\n\nPodle článku webzinu \"5 plus 2\" ze září 2013 byli s Kupkovým působením v roli starosty občané Líbeznic spokojeni a popisovali ho jako \"„slušného, poctivého a pracovitého člověka“\".\n\nPřestože v roce 2012 média spekulovala dokonce o tom, že by mohl v roli jedničky ODS kandidovat na post Středočeského hejtmana v krajských volbách, nakonec se na kandidátní listinu vůbec nedostal. Připustil tehdy, že za tím mohly být i jeho spory s tehdejším šéfem ODS na Praze-východ Petrem Tluchořem.\n\nPo vypsání předčasných parlamentních voleb v roce 2013 se objevil na sedmém místě středočeské kandidátky ODS. Jako důvod označil mj. hrozící riziko nastolení direktivního státu, za případný cíl si dal bojovat za zlepšení a zjednodušení zákonů, se kterými musel v místní samosprávě zápolit. Při sestavování krajské kandidátky byl dokonce navržen jako jedna z možných krajských jedniček, tuhle nabídku ale odmítl.\n\nPůsobí též jako mediální poradce, jeho služby využíval kupř. primátor Prahy Bohuslav Svoboda. Na Fakultě sociálních věd UK od roku 2007 vyučuje o problematice komunikace s médii a kultuře mluveného projevu.\n\nJe ženatý a má dvě děti. Vedle poslechu klasické hudby tráví volný čas také v přírodě, na kole nebo na lyžích.\n\nNa 24. kongresu ODS 18. ledna 2014 byl v prvním kole volby zvolen hlasy 291 delegátů místopředsedou strany. V komunálních volbách v roce 2014 obhájil pozici zastupitele obce Líbeznice, když vedl kandidátku ODS. Vzhledem k tomu, že strana volby v obci vyhrála (72,48 % hlasů a 11 mandátů), byl na začátku listopadu 2014 zvolen starostou i pro druhé funkční období. V lednu 2016 obhájil na 27. kongresu ODS post místopředsedy strany, získal 343 hlasů od 463 delegátů (tj. 74 %). Také na 28. kongresu ODS v Ostravě v lednu 2018 tento post obhájil, stejně tak na 29. kongresu ODS v Praze v lednu 2020.\n\nV krajských volbách v roce 2016 byl lídrem ODS ve Středočeském kraji a stal se krajským zastupitelem. Dne 18. listopadu 2016 byl zvolen náměstkem hejtmanky pro oblast zdravotnictví. Po rozpadu koalice byl ale v říjnu 2017 z funkce odvolán.\n\nVe volbách do Poslanecké sněmovny PČR v roce 2017 kandidoval za ODS ve Středočeském kraji. Se 4,87 % procent započítaných preferenčních hlasů nebyl ovšem podle vyhlášených výsledků rozdílem pouhých 104 chybějících hlasů posunut z 31. místa do čela kandidátky a nebyl tedy zvolen poslancem. Z důvodu vlastní zkušenosti s nezapočítanými preferenčními hlasy pro tohoto kandidáta však volič Tomáš Novák podal volební žalobu k Nejvyššímu správnímu soudu, na jejímž základě soud nařídil dosud největší přezkoumání volebních lístků ve své historii. Přepočítány byly preferenční hlasy u kandidátů ODS přibližně v polovině Středočeského kraje, poněvadž se soud důvodně domníval, že mohlo dojít k neplatné volbě některých kandidátů ODS poslanci. Ve veřejném jednání 19. listopadu 2017 soud po přepočítání hlasů rozhodl, že Kupka se stal poslancem namísto Petra Bendla. V Poslanecké sněmovně působí jako místopředseda výboru pro veřejnou správu a regionální rozvoj, spolu se svými stranickými kolegy Jakubem Jandou a Martinem Baxou. \n\nV komunálních volbách v roce 2018 obhájil pozici zastupitele obce Líbeznice, když vedl kandidátku ODS. V listopadu 2018 se stal opět starostou Líbeznice.\n\n"}
{"id": "941162", "url": "https://cs.wikipedia.org/wiki?curid=941162", "title": "Karel Schindler", "text": "Karel Schindler\n\nKarel Schindler, \"celým jménem\" Karel Jiří Schindler (13. července 1834 Zruč nad Sázavou – 12. června 1905 Jičín), byl rakouský a český lesnický odborník, pedagog a politik, v 2. polovině 19. století poslanec Českého zemského sněmu a Říšské rady.\n\nNarodil se v červenci 1834 v domě čp.39 ve Zruči. Profesí byl lesnickým odborníkem, pedagogem a odborným publicistou. Vystudoval reálku a pak pražskou techniku a lesnicko-hornickou akademii v hornouherské Banské Štiavnici. V roce 1860 se stal učitelem na lesnické škole v Bělé pod Bezdězem a v letech 1861–1868 učil na lesnické škole Mariabrunnu u Vídně. Pak byl vyslán do Slezska a na Moravu jako státní úředník pro otázky reformy lesní správy. Roku 1863 sepsal německy dějiny lesnického školy v Mariabrunnu a podílel se na reorganizaci tohoto ústavu. V období let 1870–1882 zastával funkci finančního rady a ústředního lesního inspektora pro Čechy, Horní a Dolní Rakousy a Štýrsko se sídlem ve Vídni.\n\nV 80. letech 19. století se zapojil i do zemské a celostátní politiky. V doplňovacích volbách v říjnu 1882 byl zvolen v městské kurii (volební obvod Dvůr Králové, Náchod, Hořice, Nové Město n. Metují) do Českého zemského sněmu. V řádných volbách v roce 1883 mandát obhájil.\n\nZasedal také v Říšské radě (celostátní zákonodárný sbor), kam usedl po doplňovací volbě roku 1881. Slib složil 14. listopadu 1881. Zastupoval zde kurii venkovských obcí, obvod Čáslav, Kutná Hora atd. Mandát obhájil ve volbách do Říšské rady roku 1885 za týž obvod. Politicky patřil k staročeské straně. Po volbách v roce 1885 se na Říšské radě připojil k Českému klubu (jednotné parlamentní zastoupení, do kterého se sdružili staročeši, mladočeši, česká konzervativní šlechta a moravští národní poslanci).\n\nV roce 1889 se stal přednostou ředitelství státních nadačních lesů v Čechách. Publikoval v českých i německých periodikách. Je autorem první české odborné encyklopedie \"Veškeré nauky lesnické\", která poprvé vyšla roku 1865. Patřil mu statek Bílá Třemešná. Získal Řád železné koruny III. třídy.\n\nZemřel v červnu 1905 po krátké nemoci na \"ochrnutí srdce\".\n\n"}
{"id": "941163", "url": "https://cs.wikipedia.org/wiki?curid=941163", "title": "USS Bunker Hill (CV-17)", "text": "USS Bunker Hill (CV-17)\n\nUSS \"Bunker Hill\" (CV-17) byla letadlová loď Námořnictva Spojených států, která působila ve službě v letech 1943–1947. Jednalo se o devátou postavenou jednotku třídy \"Essex\" (sedmou ve verzi s krátkým trupem).\n\nByla pojmenována podle bitvy o Bunker Hill z americké války za nezávislost. Její stavba byla zahájena 15. září 1941 v loděnici Fore River Shipyard v Quincy v Massachusetts. K jejímu spuštění na vodu došlo 7. prosince 1942, do služby byla zařazena 24. května 1943. V letech 1943–1945 se účastnila operací druhé světové války v Tichém oceánu. Během bitvy o Okinawu se 11. května 1945 stala cílem dvou japonských útoků kamikaze, při kterých zemřelo 346 členů posádky (a dalších 43 bylo pohřešováno) a sama loď byla velmi vážně poškozena. Během několika měsíců však byla zcela opravena a od září 1945 do ledna 1946 se podílela na návratu amerických veteránů z Pacifiku domů v rámci operace Magic Carpet. Vyřazena ze služby byla 9. ledna 1947 a od té doby se nacházela v rezervách. Společně s USS \"Franklin\" se jednalo o jediné lodě z celé třídy \"Essex\", které se následně nevrátily do aktivní služby. V rezervách byla celkem třikrát změněna její klasifikace – 1952 na útočnou letadlovou loď CVA-17, 1953 na protiponorkovou letadlovou loď CVS-17 a 1959 na pomocný letadlový transport AVT-9. Z rejstříku námořních plavidel byla vyškrtnuta roku 1966, následně ještě její trup sloužil jako ukotvená základna pro elektronické testy. V roce 1973 byla odprodána do šrotu.\n\n"}
{"id": "941167", "url": "https://cs.wikipedia.org/wiki?curid=941167", "title": "USS Bunker Hill", "text": "USS Bunker Hill\n\nOznačení USS \"Bunker Hill\" nesla v historii amerického námořnictva dvě plavidla:\n"}
{"id": "941170", "url": "https://cs.wikipedia.org/wiki?curid=941170", "title": "USS Lexington (CV-16)", "text": "USS Lexington (CV-16)\n\nUSS \"Lexington\" (CV-16) je letadlová loď Námořnictva Spojených států, která působila ve službě v letech 1943–1991 a která od roku 1992 funguje jako muzeum v Corpus Christi. Jedná se o osmou postavenou jednotku třídy \"Essex\" (šestou ve verzi s krátkým trupem).\n\nPůvodně byla pojmenovaná jako USS \"Cabot\". Její stavba byla zahájena 15. července 1941 v loděnici Fore River Shipyard v Quincy v Massachusetts. V červnu 1942 byla přejmenována na USS \"Lexington\" na památku letadlové lodi USS \"Lexington\" (CV-2) potopené o měsíc dříve. K jejímu spuštění na vodu došlo 26. září 1942, do služby byla zařazena 17. února 1943. Během druhé světové války působila v řadě operací, zúčastnila se např. bitvy ve Filipínském moři a bitvy u Leyte. Po skončení války byla roku 1947 odstavena do rezerv. Roku 1952 byla překlasifikována na útočnou letadlovou loď CVA-16 a v letech 1953–1955 podstoupila modernizační programy SCB-27C a SCB-125 (mj. úhlová letová paluba) a vrátila se zpět do aktivní služby.\n\nV roce 1962 byla její klasifikace změněna na protiponorkovou letadlovou loď CVS-16, od závěru toho roku však sloužila jako cvičné plavidlo v Mexickém zálivu, kde vystřídala USS \"Antietam\". Ke změně její klasifikace došlo o sedm let později, kdy byla označena jako cvičná letadlová loď CVT-16. Po vyřazení USS \"Oriskany\" roku 1976 zůstala poslední sloužící lodí třídy \"Essex\" v americkém námořnictvu. V roce 1978 byla překlasifikována na pomocnou přistávací cvičnou loď AVT-16 a takto působila až do roku 1991, kdy byla 8. listopadu vyřazena. Od roku 1992 zůstala zachována jako muzeum kotvící v Corpus Christi v Texasu.\n\n"}
{"id": "941176", "url": "https://cs.wikipedia.org/wiki?curid=941176", "title": "Mezinárodní letiště Kuala Lumpur", "text": "Mezinárodní letiště Kuala Lumpur\n\nMezinárodní letiště Kuala Lumpur (IATA: KUL; ICAO WMKK; malajsky \"\") je největší mezinárodní letiště v Malajsii. Leží ve spolkovém státě Selangor a obsluhuje hlavní malajsijské město Kuala Lumpur, od kterého je vzdáleno zhruba 44 kilometrů na jih, i zbytek konurbace v údolí řeky Klang.\n\nBylo uvedeno do provozu 27. června 1998 a v roce 2011 jím prošlo čtyřiatřicet miliónů cestujících, takže patřilo mezi celosvětově dvacet nejrušnějších letišť z hlediska mezinárodních cestujících. Jedná se o domovské letiště společností AirAsia a Malaysia Airlines.\n\n"}
{"id": "941178", "url": "https://cs.wikipedia.org/wiki?curid=941178", "title": "V zemi věrných Čechů", "text": "V zemi věrných Čechů\n\nV zemi věrných Čechů je česká mešní píseň ke sv. Václavu z roku 1918. Její text napsal Vladimír Hornof, melodii složil František Suchý. V jednotném kancionále je označena číslem 831. Má po jedné sloce pro vstup, před evangeliem a při obětním průvodu, dvě k přijímání a jednu na závěr.\n\n"}
{"id": "941180", "url": "https://cs.wikipedia.org/wiki?curid=941180", "title": "Waggonbau Bautzen", "text": "Waggonbau Bautzen\n\nVaggonbau Bautzen je závod sídlící ve východoněmeckém městě Budyšín. Byl založen v roce 1846. Od 2. února 1998 patří do koncernu Bombardier. Mezi nejznámější produkty patří osobní železniční vozy a tramvaje, ale ve své historii vyráběl i jiné produkty.\n\nZávod byl založen roku 1846 s názvem \"Eisengießerei- und Maschinenwerkstatt von Petzold & Center\". Původně vyráběl různé stroje, nářadí a také různé součásti ze dřeva. V roce 1872 byla továrna přejmenována na \"Maschinenfabrik Melzer & Co KG\" a její sortiment se rozšířil o parní stroje a kotle. Mimo to ještě začala vyrábět vozy pro koněspřežné dráhy.\n\nV roce 1897 byla továrna spojena s hamburským koncernem \"Wagenbauanstalt von W. C. F. Busch\". Závod byl zmodernizován a rozšířen. Do sortimentu se nově dostaly i tramvaje a hasičské stříkačky. V roce 1902 byl v závodě vyroben první čtyřnápravový oddílový osobní vůz. Ten byl následován v roce 1904 velkoprostorovým vozem a v roce 1911 první vůz s ocelovou hrubou stavbou. Všechny vozy vyrobené na začátku 20. století byly určeny pro Saské státní dráhy. Od roku 1911 bylo v továrně vyráběno zhruba 150–200 vozů měsíčně. V roce 1928 byl závod spojen s \"Waggonfabrik Werdau\" a \"Linke-Hofmann-Werken\". Ve 30. letech 20. století došlo k Velké hospodářské krizi a začátku druhé světové války. Z těchto důvodů byl koncern rozdělen. Budyšínský závod byl poté v roce 1941 připojen ke koncernu \"Flick-Konzern\".\n\nPo druhé světové válce se závod stal součástí \"Vereinigung Volkseigener Betriebe des Lokomotiv- und Waggonbaus\" (zkráceně \"VVB LOWA\"), později přejmenovaného na \"VEB Kombinat Schienenfahrzeugbau der DDR\". Kromě osobních vozů v té době vyráběl i televizní antény a karavany. V té době bylo také konstruováno spřáhlo pro spojování vozů ruských a evropských železnic.\nV 90. letech byl závod přejmenován na \"Waggonbau Bautzen\". Ještě téhož roku byl s šesti dalšími zívody sloučen do koncernu \"Deutsche Waggonbau AG\" (zkráceně \"DWA\"). 2. února 1998 se závod stal součástí nadnárodního koncernu společnosti Bombardier. Od té doby je závod jedním z největších výrobců tramvají, každý rok je jich vyrobeno kolem dvou set. V Budyšíně jsou vyráběny téměř kompletní tramvaje s výjimkou kabinových modulů, které jsou vyráběny ve Vídeňské pobočce, elektrické výzbroje, jež je vyráběna v Mannheimu a podvozků, jenž jsou vyráběny v Siegenu.\n\nV roce 2010 došlo k povodním a závod byl zatopen. Následně muselo být kvůli poškození sešrotováno 14 kompletních tramvají a polovina vybavení dílen. Pro ochranu před dalšími povodněmi byla vybudována hráz dimenzovaná na 500letou vodu.\n\nWaggonbau Bautzen byl od začátku 60. do začátku 90. častým dodavatelem Československých státních drah. Z počátku byly dodávány vozy se skříní typu UIC-Y, nejčastěji s podvozky Görlitz V / Görlitz Va. Od druhé poloviny 80. let byly dodávány vozy typu UIC-Z s podvozky GP 200 S. \n\nRozdělení epoch je pouze přibližné, přesnější roky výroby vozů lze nalézt v příslušných článcích.\n\nNa počátku 60. let byly vyrobeny hlavně čtyřnápravové služební vozy.\n\nV půlce 60. let byly dodány první vozy kombinující oddíly první a druhé třídy ABa (AB) následované vozy oddílovými první třídy Aa (A) a oddílovými vozy druhé třídy Ba (B). Mimo to ještě byly dodány dnes již zrušené lůžkové vozy WLAB, lehátkové vozy Bac a jídelní vozy WR. Tyto dodávky pokračovaly až do poloviny 70. let.\nOd poloviny 70. let byly dodávány lehce modernizované verze vozů z předchozí epochy. Jednalo se hlavně o oddílové vozy první třídy Aa (A), oddílové vozy druhé třídy Ba (B), servisní vozy BDa (BDs) jídelní vozy WR (WR). Zároveň v roce 1978 byly dodány první vozy se skříní typu UIC-Z pro Československé státní dráhy – jídelní vozy WRab (WRm). Jako poslední byly dodány vozy kombinující oddíly první a druhou třídu ABa (AB).\n\nOd poloviny 80. letech byly Československým státním drahám dodáno několik stovek vozů typu UIC-Z. Jako první byly dodány lůžkové vozy s barovým oddílem BRcm (BRcm) následované oddílovými vozy první třídy Amee a oddílové vozy druhé třídy Bmee (Bmee). Poté byly dodány služební vozy BDmee (BDhmsee) a služební vozy s plošinou pro nakládání vozíčkářů BDmeer (BDbmsee). Úplně poslední vozy od Budyšínské vagónky pro Československé státní dráhy byly vozy pro osobní vlaky Bymee (Bdmtee).\n"}
{"id": "941184", "url": "https://cs.wikipedia.org/wiki?curid=941184", "title": "Chleba a víno neseme", "text": "Chleba a víno neseme\n\nChleba a víno neseme je česká duchovní píseň, kterou napsal Petr Eben. Má tři sloky a při mši ji lze zpívat při obětním průvodu. Je zařazena v modré Hosaně, kde má číslo 473, a ve zpěvníku Koinonia (pod číslem 160).\n\n"}
{"id": "941185", "url": "https://cs.wikipedia.org/wiki?curid=941185", "title": "Obvod obce s rozšířenou působností Břeclav", "text": "Obvod obce s rozšířenou působností Břeclav\n\nSprávní obvod obce s rozšířenou působností Břeclav (SO ORP Břeclav) je od 1. ledna 2003 (tj. data zrušení okresních úřadů) jedním ze tří správních obvodů rozšířené působnosti obcí v okrese Břeclav v Jihomoravském kraji. Rozšířenou přenesenou působnost státu v něm vykonává Městský úřad Břeclav. Obvod zahrnuje města Břeclav, Lanžhot, Podivín, Velké Bílovice a Valtice, a dalších 13 obcí.\n\nSeznam obcí (tučně vyznačena města), jejichž územím je obvod tvořen, včetně výčtu místních částí v obcích, které se na ně člení.\n\n\nSO ORP Břeclav se nachází na jihovýchodě Česka při trojmezí s Rakouskem a Slovenskem, v nejjižnější části Jihomoravského kraje. Jeho centrum Břeclav se nachází zhruba v jeho geografickém středu.\nSO ORP Břeclav tvoří jihovýchodní část okresu Břeclav, přičemž pokrývá 42 % jeho rozlohy a čítá 52 % jeho obyvatel. Z celého kraje zahrnuje 6 % rozlohy a 5 % obyvatel.\n\nSO ORP Břeclav leží prakticky celý v Dolnomoravském úvalu, což je jediná část Panonské nížiny na území Česka. Povrch je rovinatý či mírně zvlněný, převažuje nížina. Geologicky je tvořen převážně kvartérními usazeninami, na nichž se (na české poměry) hojně vyskytují černozemě. Z klimatického hlediska patří Břeclavsko k nejteplejším a nejsušším oblastem Česka.\n\nHydrologicky se území nachází nad soutokem řek Dyje a Morava, téměř celé v povodí Dyje, do níž se zde vlévá Kyjovka, Trkmanka, Včelínek a několik menších potoků. Na severozápadním okraji obvodu je na Dyji přehradní hráz vodního díla Nové Mlýny, jehož nádrže se však naprostou většinou nacházejí mimo území obvodu. Na potoce Včelínku v západní části obvodu je kaskáda Lednických rybníků.\n\n\nPrůměrná velikost obce v SO ORP Břeclav je 3,3 tisíce obyvatel a 24,4 km², což je v obou případech asi dvakrát více než je celostátní průměr. Pouze dvě obce mají méně než 1000 obyvatel. Až na výjimky jsou územně kompaktní a nečlení se na více místních částí. Z toho plyne, že sídla na Břeclavsku jsou poměrně velká a autonomní. Menší obce nalezneme jen v severozápadní části území. Většina obcí leží na hraně dyjské nebo moravní nivy, pouze Břeclav leží přímo v nivě. Asi dvě pětiny všeho obyvatelstva obvodu žijí v jeho středisku Břeclavi, celkem ve městech žije 65 % obyvatel.\n\n\nZápadní část SO ORP Břeclav je sdružena do Dobrovolného svazku obcí (DSO) Lednicko-valtický areál (LVA), zatímco východní patří do DSO Podluží. Ladná je členem obou těchto sdružení. Obec Zaječí na severním okraji obvodu patří do mikroregionu Hustopečsko.\n\nDSO Podluží je členem MAS Dolní Morava, DSO LVA je členem MAS Vinařská.\n\nÚzemí SO ORP Břeclav je zahrnuto do euroregionu Pomoraví (Pomoraví-Weinviertel-Záhorie).\n\nSO ORP Mikulov, SO ORP Hustopeče,\nokres a SO ORP Hodonín, okres Skalica, okres Senica, okres Gänserndorf, okres Mistelbach.\n\nOsou území je dálnice D2 z Brna do Bratislavy, která zde má dva nájezdy (41. km Podivín a 48. km Břeclav). S ní se u Břeclavi kříží dálková silnice I. třídy č. 55, vedoucí od Uherského Hradiště a Hodonína přes hraniční přechod Poštorná/Reintal do Rakouska směr Mistelbach a Vídeň. V Poštorné se také od silnice I/55 odpojuje silnice I/40 do Mikulova. Obvodem prochází také několik silnic II. třídy: II/421, II/422, II/423, II/424 a II/425. Pouze 4 z 18 obcí jsou dostupné pouze po silnici III. třídy.\n\nNa Slovensko vede dálniční hraniční přechod Břeclav/Kúty a místní silniční přechod Lanžhot/Brodské. Do Rakouska vedou přechody Poštorná/Reintal a Valtice/Schrattenberg, oba s omezením tonáže do 3,5 tuny.\n\nBřeclavský obvod je mimořádně dobře dostupný po železnici, neboť se v Břeclavi křižují dva dálkové koridory. Prochází tudy tratě SŽDC č. 246, 247, 250 a 330; je zde železniční hraniční přechod do Rakouska i na Slovensko. Přímým rychlíkem je možno dostat se do Brna, Prahy (z Břeclavi každou hodinu), Olomouce, Ostravy, ale i Vídně, Berlína, Hamburku, Varšavy, Bratislavy nebo Budapešti. Po železnici je dostupná většina obcí obvodu.\n\nV obvodu se nachází sportovní letiště Břeclav (kód LKBA). Nejbližší mezinárodní letiště je Brno-Tuřany a Vídeň.\n\nNa Dyji funguje turistická lodní doprava (u Břeclavi a Lednice). Jihovýchodní částí obvodu by potenciálně vedl uvažovaný plavební kanál Dunaj-Odra.\n\n\n"}
{"id": "941203", "url": "https://cs.wikipedia.org/wiki?curid=941203", "title": "Libor Hrdlička", "text": "Libor Hrdlička\n\nLibor Hrdlička (* 2. ledna 1986, Bratislava) je slovenský fotbalový brankář, který působí v polském klubu Ruch Chorzów.\n\nJako dorostenec přestoupil z Interu Bratislava do 1. FC Brno. Na jaře 2006 byl na hostování ve čtvrtoligových Hrušovanech nad Jevišovskou, po návratu nastoupil do brněnského „B“ mužstva v MSFL (3. nejvyšší soutěž). Na jaře 2007 se stal po zranění gólmana Martina Lejsala klubovou brankářskou dvojkou. V Gambrinus lize debutoval 6. května 2007 proti domácímu celku FK Mladá Boleslav, když se postavil mezi tyče místo vyloučeného gólmana Tomáše Bureše. Ve druhém poločase dvakrát inkasoval a Brno prohrálo 0:2. Poté ještě odchytal 9. května 2007 celý ligový zápas proti Spartě Praha, neboť Bureš měl zákaz startu za červenou kartu (porážka 1:2).\n\nV zimní ligové přestávce 2009/10 přestoupil zpět na Slovensko do MFK Ružomberok. V březnu 2013 zamířil do ukrajinského celku FK Metalurh Zaporižžja. V roce 2015 přestoupil do gruzínského klubu FC Dinamo Tbilisi, kde v sezoně 2015/16 slavil zisk ligového titulu.\n\nV září 2016 přestoupil do polského klubu Ruch Chorzów.\n\nHrdlička nastupoval za slovenské mládežnické výběry U17 a U18.\n\n"}
{"id": "941208", "url": "https://cs.wikipedia.org/wiki?curid=941208", "title": "USS Gravely (DDG-107)", "text": "USS Gravely (DDG-107)\n\nUSS Gravely (DDG-107) je americký torpédoborec třídy \"Arleigh Burke\". Je v pořadí 57. postavenou jednotkou své třídy. Postaven byl v letech 2007–2010 společností Northrop Grumman Shipbuilding v loděnici Ingalls Shipbuilding ve městě Pascagoula ve státě Mississippi. Loď byla objednána v roce 2002, dne 26. listopadu 2007 byla zahájena její stavba, hotový trup byl spuštěn na vodu 30. března 2009 a konečně 20. listopadu 2010 byl \"Gravely\" zařazen do služby.\n\nV srpnu 2013 byl \"Gravely\" přesunut do Středomoří, kde se zvyšovala pravděpodobnost amerického zásahu proti Sýrii.\n\n"}
{"id": "941214", "url": "https://cs.wikipedia.org/wiki?curid=941214", "title": "USS Arleigh Burke (DDG-51)", "text": "USS Arleigh Burke (DDG-51)\n\nUSS Arleigh Burke (DDG-51) je americký torpédoborec třídy \"Arleigh Burke\". Je první postavenou jednotkou své třídy. Postaven byl v letech 1988–1991 loděnicí Bath Iron Works ve městě Bath ve státě Maine. Torpédoborec byl objednán v roce 1985, dne 6. prosince 1988 byla zahájena jeho stavba, hotový trup byl spuštěn na vodu 16. září 1989 a 4. července 1991 byl \"Arleigh Burke\" zařazen do služby.\n\nPo uvedení do služby byl torpédoborec poprvé roku 1993 nasazen ve Středomoří. Při druhém nasazení se roku 1995 podílel na kontrole bezletové zóny nad Bosnou a Hercegovinou. Třetí nasazení bylo od roku 1998 ve Středozemním, Jaderském a Černém moři. Čtvrté nasazení bylo od roku 2000 ve Středozemí, Rudém moři a v Perském zálivu. \"Arleigh Burke\" v té době například napomáhal prosazení sankcí vůči Iráku. V dubnu 2001 se v rámci bojové skupiny letadlové lodě USS \"Harry S. Truman\" účastnil operace Southern Watch. Během svého pátého nasazení od roku 2003 byl \"Arleigh Burke\" zařazen do bitevní skupiny okolo letadlové lodě USS \"Theodore Roosevelt\" podílející se na invazi do Iráku a Operaci Trvalá svoboda.\n\n"}
{"id": "941216", "url": "https://cs.wikipedia.org/wiki?curid=941216", "title": "Gipsy Kings", "text": "Gipsy Kings\n\nGipsy Kings je francouzská hudební skupina, jejíž hudební styl vychází z flamenca i jiných hispánských stylů a romské hudby. Sami členové kapely svůj styl někdy označují slovy \"rumba catalana\".\n\nBěhem své více než dvacetileté kariéry skupina prodala více než 20 milionů alb a jejich hudba zazněla v několika filmech. K nejznámějším skladbám kapely patří např. \"Bamboleo\", \"Volare\" či \"Baila Me\".\n\nKapelu tvoří bratři Reyesové a Baliardové, potomci romských rodin, které uprchly na jih Francie v době španělské občanské války. Otec bratrů Reyesových, José Reyes byl slavným zpěvákem flamenca. \nGipsy Kings spolu začali hrát v 70. letech v Arles v jižní Francii. Pod názvem \"Los Reyes\" koncertovali na svatbách, slavnostech i na ulicích. V druhé polovině 80. let 20. století skupinu vynesla k výraznému úspěchu deska nazvaná \"Gipsy Kings\".\n\nKromě dlouhé řady alb skupina natočila dva hudební filmy, v dalších zazněly jejich písně, např. ve filmu Big Lebowski. \n\n"}
{"id": "941217", "url": "https://cs.wikipedia.org/wiki?curid=941217", "title": "USS John Paul Jones (DDG-53)", "text": "USS John Paul Jones (DDG-53)\n\nUSS John Paul Jones (DDG-53) je americký torpédoborec třídy \"Arleigh Burke\". Je třetí postavenou jednotkou své třídy. Postaven byl v letech 1990–1993 loděnicí Bath Iron Works ve městě Bath ve státě Maine. Torpédoborec byl objednán v roce 1987, dne 8. srpna 1990 byla zahájena jeho stavba, hotový trup byl spuštěn na vodu 26. října 1991 a 18. prosince 1993 byl zařazen do služby.\n\n"}
{"id": "941219", "url": "https://cs.wikipedia.org/wiki?curid=941219", "title": "Pierre Souvestre", "text": "Pierre Souvestre\n\nPierre Wilhem Daniel Souvestre (1. června 1874, Plomelin, Finistère – 26. února 1914, Paříž) byl francouzský spisovatel a novinář proslulý sérií románů o geniálním, tajuplném a hrůzu budícím zločinci Fantomasovi, kterou vytvořil společně s Marcelem Allainem.\n\nPierre Souvestre se narodil na zámku Keraval v bretaňském městečku Plomelin, kde byl jeho otec prefektem. Část dětství však strávil v Paříži, kam se s rodinou přestěhoval poté, co otec ukončil svou funkci. Po získání bakalářského titulu na prestižním Lycée Janson de Sailly začal studovat právo. Studium úspěšně ukončil roku 1894 a stal se členem Pařížské advokátní komory. Vedle toho však začal pracovat jako novinář, spolupracoval s různými novinami a časopisy a věnoval se také literární činnosti, když pod pseudonymem Pierre de Breiz napsal knihy \"Pêle-mêle\" (1894) a \"En badinant\" (1895).\n\nRoku 1898 odjel do Anglie do Liverpoolu, kde založil garáže a organizoval automobilové závody. Zde se také seznámil s Henriettou Kitslerovu, která byla jeho přítelkyní až do jeho smrti.\nRoku 1900 se vrátil zpět do Paříže, vedl pojišťovací firmu a působil jako profesionální sportovní novinář pro noviny \"L'Auto\" (později \"L'Équipe\"). Roku 1905 spolupracoval na založení francouzské Sportovní akademie (L'Académie des Sports), roku 1907 vydal knihu o historii automobilismu \"Histoire de l'automobile\" a stal se všeobecně známou osobností. Protože se stal vedoucím redaktorem automobilového měsíčníku \"Le Poids lourd\", nabídl mladému novináři Marcelu Allainovi, aby se stal jeho asistentem.\n\nSpolečně pak vydali detektivní romány \"Le Rour\" (1909), \"La Royalda\" (1910) a \"L'Empreinte\" (1910), ve kterých se poprvé objevily postavy vyšetřujícího soudce Germaina Fuseliera, novináře Fandora a komisaře Juveho, kteří se později stali hrdiny cyklu o Fantomasovi. Ten vznikl na objednávku nakladatelství Fayard a jeho první díl \"Fantomas\" (Fantômas) vyšel v únoru roku 1911. Do konce roku 1913 pak vyšlo dalších třicet jedna pokračování. Démonizovaný zloduch vzbudil jako zosobnění zla živý zájem surrealistů.\n\nSpolečně se Allainem napsal ještě další dva románové cykly, Zemřel roku 1914 v čtyřiceti letech na plicní edém. Po jeho smrti Marcel Allain ve psaní příběhů o Fantomasovi pokračoval.\n\nO geniálním, tajuplném a hrůzu budícím zločinci Fantomasovi (francouzsky \"Fantômas\") napaal v letech 1911–1913 Souvestre společně s Marcelem Allainem třicet dva dílů. V letech 1925–1963 pak Allain sám doplnil dalších jedenáct dílů.\n\nFilmové adaptace jsou uvedeny v článku týkajícího se románového cyklu \"Fantomas\"\nČeská vydání jsou uvedena v článku týkajícího se románového cyklu \"Fantomas\"\n\n"}
{"id": "941224", "url": "https://cs.wikipedia.org/wiki?curid=941224", "title": "Labynkyr", "text": "Labynkyr\n\nLabynkyr je ledovcové jezero na Sibiři, nachází se v Ojmjakonské oblasti na východě Jakutské republiky. Vzniklo přehrazením stejnojmenné řeky velkou morénou. Rozloha jezera je 61 km² a maximální hloubka 80 metrů. Jezero leží v nadmořské výšce 1020 metrů, nejbližším obydleným místem je 105 km vzdálená osada Tomtor. Teplota vody nepřesahuje ani v létě 9 °C. Na jezeře jsou tři ostrůvky.\n\nPodle místních obyvatel žije v jezeře Labynkyr (a také v sousedním jezeře Vorota, s nímž je údajně spojeno podzemní chodbou) obrovská lidožravá příšera, kterou nazývají \"Labynkyrský čert\". V roce 1953 ji pozoroval geolog Viktor Tverdochlebov a popsal ji jako dlouhou, tmavošedou, s obrovskou zubatou tlamou, vzdálenost mezi očima byla jako dvanáct plotových tyček. Výzkum oblasti komplikuje její izolovanost a drsné klima (v zimě jsou zde až šedesátistupňové mrazy).\n\nNakladatelství Série vydalo v roce 1993 knihu V. A. Coolina \"Záhada jezera Labynkyr\".\n\n"}
{"id": "941228", "url": "https://cs.wikipedia.org/wiki?curid=941228", "title": "USS Curtis Wilbur (DDG-54)", "text": "USS Curtis Wilbur (DDG-54)\n\nUSS Curtis Wilbur (DDG-54) je americký torpédoborec třídy \"Arleigh Burke\". Je čtvrtou postavenou jednotkou své třídy. Postaven byl v letech 1991–1994 loděnicí Bath Iron Works ve městě Bath ve státě Maine. Torpédoborec byl objednán v roce 1988, dne 12. března 1991 byla zahájena jeho stavba, hotový trup byl spuštěn na vodu 16. května 1992 a 19. března 1994 byl zařazen do služby.\n\nRoku 1994 se \"Curtis Wilbur\" účastnil námořního cvičení RIMPAC 94. Jeho první nasazení proběhlo od roku 1995, přičemž operoval v Perském zálivu, kde se zapojil do operace Southern Watch a prosazování sankcí OSN proti Iráku. Roku 1996 byl převeden do Japonska. Od roku 1997 byl součástí bojové skupiny letadlové lodě USS \"Independence\". V roce 1998 podnikl plavbu do jižního Pacifiku. Od března 1999 byl součástí bitevní skupiny letadlové lodě USS \"Kitty Hawk\". V dubnu 1999 byl \"Curtis Wilbur\" odeslán do Perského zálivu, kde se podílel na udržování bezletové zóny nad Irákem a vymáhání sankcí OSN. V srpnu 1999 se vrátil na svou základnu v Jokosuce. Roku 2001 byl nasazen do Operace Trvalá svoboda.\n\n"}
{"id": "941241", "url": "https://cs.wikipedia.org/wiki?curid=941241", "title": "Agnotologie", "text": "Agnotologie\n\nAgnotologie neboli \"zkoumání nevědomosti\" je disciplína, která si všímá ztrácení vědomostí, o něž společnost jako celek přišla, a to zejména z důvodu a/nebo prostřednictvím:\n\nZtráta vědomostí prostřednictvím ukrývání nebo utajování poznatků může nastat např.:\n\nZtráta vědomostí prostřednictvím úmyslného nebo náhodného ničení, ztráty, zakládání nebo zapomínání poznatků může nastat např.:\n\nZtráta vědomostí prostřednictvím odložení, odhazování nebo zavržení nabytých poznatků může nastat např.:\n\nPodle Petera Burkeho je způsob \"odhazování znalostí\", který vytváří volný prostor pro nástup nového, \"\"do jisté míry žádoucí nebo přímo nutný, ale vedle dosažených zisků bychom neměli přehlížet prodělané ztráty. Proto musí historikové kultury zkoumat, co je vlastně v průběhu staletí zahazováno, a procházet toto intelektuální smetí, jež obsahuje informace, myšlenky a dokonce i lidské jedince. Mnohokrát již zaznělo konstatování, že historikové chovají sympatie k vítězům, zatímco k plnému porozumění minulosti je nutno zrekonstruovat \"hledisko poražených\"\". Když jsou \"\"myšlenky poražených opomíjeny ze strany historiků kultury, pak s vaničkou vyléváme i dítě\"\", protože \"\"i poražení zanechali na následném vývoji jisté stopy\"\". I když tedy \"\"u mnoha oborů hrozí naprostá ztráta či alespoň marginalizace mnoha témat, která vyšla z módy či \"vychladla\" (a nejsou už \"hot\"): je z nich \"devalvovaná měna\"\"\", nelze zároveň vyloučit, že po několika generacích dojde k jejich novému zhodnocení. \n"}
{"id": "941245", "url": "https://cs.wikipedia.org/wiki?curid=941245", "title": "USS John S. McCain (DDG-56)", "text": "USS John S. McCain (DDG-56)\n\nUSS John S. McCain (DDG-56) je americký torpédoborec třídy \"Arleigh Burke\". Je šestou postavenou jednotkou své třídy. \n\nPostaven byl v letech 1991–1994 loděnicí Bath Iron Works ve městě Bath ve státě Maine. Torpédoborec byl objednán v roce 1988, dne 3. září 1991 byla zahájena jeho stavba, hotový trup byl spuštěn na vodu 26. září 1992 a 2. července 1994 byl zařazen do služby.\n\nRoku 1996 \"John S. McCain\" operoval v Perském zálivu, kde se zapojil do operace Southern Watch. Roku 1998 byl vyslán do Arabského zálivu jako součást bojové skupiny letadlové lodě USS \"Independence\". Roku 2000 \"John S. McCain\" navštívil nový stát Východní Timor.\n\nDne 21. srpna 2017 se východně od Malackého průlivu srazil s tankerem \"Alnic MC\" plujícím pod liberijskou vlajkou. Torpédoborec utrpěl značné poškození trupu, některé oddíly lodi byly zaplaveny. 10 amerických námořníků bylo po srážce pohřešováno, dalších 5 bylo raněno. \"McCain\" následně doplul vlastní silou na singapurskou námořní základnu Changi.\n\nKontrakt na rozsáhlou opravu torpédoborce získala japonská společnost Sumitomo Heavy Industries, která pracovala s asistencí loděnice Bath Iron Works. Suchý dok v Jokosuce torpédoborec opustil v listopadu 2018. Dokončení oprav je plánováno na říjen 2019.\n\n"}
{"id": "941246", "url": "https://cs.wikipedia.org/wiki?curid=941246", "title": "Giovanni Arrighi", "text": "Giovanni Arrighi\n\nGiovanni Arrighi (7. července 1937, Milán – 18. června 2009, Baltimore) byl italský sociolog a politický ekonom, profesor sociologie na Johns Hopkins University.\n\nByl blízkým spolupracovníkem Immanuela Wallersteina a rozvíjel jeho koncept \"světového systému\". V mládí studoval a pracoval v Africe (v Zimbabwe a Tanzanii) a věnoval se zde problematice kolonialismu a národně-osvobozeneckých hnutí. Po návratu do Itálie roku 1969 se stal členem levicové skupiny \"Gruppo Gramsci\". Nejvlivnějším se však staly jeho práce z 90. let věnované globalizaci, zejména bestseller \"The Long Twentieth Century: Money, Power, and the Origins of Our Times\" (1994).\n\n\n"}
{"id": "941252", "url": "https://cs.wikipedia.org/wiki?curid=941252", "title": "USS Mitscher (DDG-57)", "text": "USS Mitscher (DDG-57)\n\nUSS Mitscher (DDG-57) je americký torpédoborec třídy \"Arleigh Burke\". Je sedmou postavenou jednotkou své třídy. Postaven byl v letech 1992–1994 loděnicí Ingalls Shipbuilding ve městě Pascagoula ve státě Mississippi. Torpédoborec byl objednán v roce 1988, dne 12. února 1992 byla zahájena jeho stavba, hotový trup byl spuštěn na vodu 7. května 1993 a 10. prosince 1994 byl zařazen do služby.\n\n\"Mitscher\" sloužil řadu let ve Středomoří. Od ledna 2001 operoval půl roku v rámci bojové skupiny letadlové lodě USS \"Harry S. Truman\". V jejím rámci se účastnil cvičení NATO Unified Spirit 2000. V roce 2001 \"Mitscher\" rovněž navštívil Alžírsko a podnikl protiponorkové cvičení s plavidly Alžírského námořnictva.\n\n"}
{"id": "941254", "url": "https://cs.wikipedia.org/wiki?curid=941254", "title": "Reichenbašské vodopády", "text": "Reichenbašské vodopády\n\nReichenbašské vodopády – německy \"Reichenbachfall\" – je soubor několika vodopádů na říčce Reichenbach v Bernské vysočině ve Švýcarsku. Jejich spád dosahuje až 250m. S 90m jsou vrchní reichenbašské vodopády jedním z největších kataraktů v Alpách.\nV určitých částech roku ovládá průtok vodopádů hydroelektrárenská společnost. \n\nV populární literatuře využívá Sir Arthur Conan Doyle vodopády k finální konfrontaci Sherlocka Holmese a Profesora Moriartyho.\n\nVodopády jsou situovány ve spodní části Reichenbachského údolí, na říčce Reichenbach u přítoku řeky Aary. Jsou přibližně 2 kilometry jižně od města Meiringen a 25 kilometrů východně od obce Interlaken. Politicky vodopády náleží k obci Schattenhalb v kantonu Bern.\n\nVodopády jsou přístupné Reichenbašskou lanovkou. \n\nMěsto a vodopády jsou světově známé díky fiktivní události. Jedná se o lokaci, kde hrdina Arthura Conana Doyla, Sherlock Holmes bojuje na život a na smrt s Profesorem Moriartym na konci povídky \"Poslední případ\", která byla poprvé publikována v roce 1893. \n\nSherlocka Holmese připomíná na stanici lanovky pamětní plaketa a v Meiringenu muzeum.\n\nZe všech možných vodopádů v bernské vysočině zaujmuly Conana Doyla nejvíce právě Reichenbašské. Byl si je prohlédnout během švýcarské dovolené na pozvání Henryho Lunna, zakladatele Lunn Poly. Petr Lunn, vnuk Henryho Lunna se k tomu vyjádřil následovně: \"Můj dědeček mu řekl, ať [Holmese] shodí do Reichenbašských vodopádů, ale Conan Doyle o nich nikdy neslyšel, tak mu je šel ukázat.\" Doyle jimi byl natolik fascinován, že zde nechal svého hrdinu zemřít.\n\nSkalní římsa, ze které Moriarty a Holmes spadli, je na opačné straně vodopádů, než je lanovka. Dá se po cestičce vylézt až na vrchol vodopádů, přejít most a pokračovat dále po stezce dolů. Správná římsa je označena plaketou. Anglický text na ní říká: \"Na tomhle strašném místě přemohl čtvrtého května 1891 Sherlock Holmes Profesora Moriartyho.\" Stezka, na které se souboj Holmese a Moriartyho odehrával, se nyní nachází několik stovek metrů od vodopádů. Když Doyle vodopády spatřil, byla stezka velice blízko vodopádům, dostatečně blízko na to, aby se jich mohl člověk dotknout. Během více jak sta let od jeho návštěvy se stezka stala nebezpečnou, pomalu zerodovala a vodopády se vzdálily hlouběji do rokle.\n\nReichenbašské vodopády jsou součástí několika raných maleb Josepha Mallorda Williama Turnera z devatenáctého století. \n\nIndie kapela Ravens & Chimes pojmenovala po vodopádech své debutové album.\n\n\"Reichenbach Falls\" byly taktéž názvem televizního drama z produkční síně BBC Four. Režíroval jej James Mavor na základě myšlenky Iana Rankina. Několik historických postav spojených s městem, včetně Conana Doyla a jeho rádce Dr. Josepha Bella bylo v příběhu zmíněno.\n\n\"\" – Film inspirovaný Posledním případem, také využil vodopádů. Ve filmové adaptaci byl ovšem nad vodopády přistavěn obrovský zámek, který nahradil stezku. \n\nTřetí, poslední epizoda druhé řady televizního seriálu \"Sherlock\" z produkce BBC je pojmenována jako „Pád do Reichenbachu“, resp. „Reichenbašský vodopád“ (v originále „The Reichenbach Fall“) a je inspirována „Posledním případem“.\n"}
{"id": "941265", "url": "https://cs.wikipedia.org/wiki?curid=941265", "title": "Star Wars: Knights of the Old Republic (franšíza)", "text": "Star Wars: Knights of the Old Republic (franšíza)\n\nSérie Star Wars: Knights of the Old Republic (zkráceně KotOR, česky doslovně Hvězdné války: Rytíři Staré Republiky) je série RPG videoher a komiksů, odehrávající se ve fiktivním světě Star Wars téměř čtyři tisíciletí před událostmi z . První dílo této série vyvinulo studio BioWare, zatímco druhý díl byl na žádost LucasArts svěřen kvůli časové zaneprázdněnosti vývojářů z BioWare studiu Obsidian Entertainment. Komiksová série, doplňující oba díly, byla vydána vydavatelstvím Dark Horse Comics.\n\n \"(SW:KotOR)\" je hra, jež byla vydána 15. července 2003, a její příběh byl prvním z této série. Děj volně navazuje na komiksovou sérii Letopisy rytířů Jedi, kdy přibližně 40 let po skončení konfliktu popsaného v Letopisech rytířů Jedi, se Republika opět nachází na pokraji zhroucení, jelikož ji postihly další dvě rychle po sobě jdoucí pohromy: Mandalorianské války a právě probíhající další válka se Sithy v roce 3956 BBY.\n\n \"(SW:KotOR II)\" je druhá hra série, která vyšla 6. prosince 2004. Příběh přinesl nové postavy, rozvinul zápletky prvního dílu a přinesl vysvětlení mnoha aspektů Mandalorianských válek a Jedijské občanské války, zejména motivy jejich aktérů k strašným činům. Řád Jedi je pět let po událostech prvního dílu téměř zničen a galaxií se hemží zbytky poražené sithské flotily pod vedením triumvirátu Sithských Pánů, jež pátrá ve skrytém konfliktu po posledních Jediích. Tvrdě však narazí na odpadlou rytířku Jedi, známou jako Vypovězená, jejíž činy zacelí rány předešlých konfliktů. Hra však nebyla z důvodu uspíšení vydání na nátlak LucasArts nedokončená a příběh je v některých místech nesrozumitelný. Často se řeší mravní hlediska činnosti rytířů Jedi, Sithů, Republiky a následků jejich činů nejen v epoše, kdy se odehrává tato hra, ale naráží i na situace z filmové hexalogie.\n\nPlánovaný třetí díl série, k jehož vývoji vydala společnost LucasArts pokyn ještě před dokončením prvního dílu série, byl nakonec zrušen. Tentokrát se nemělo jednat o RPG, ale o MMOG, jež měla doplnit projekt Star Wars Galaxies. Vývoj byl zastaven z finančních a strategických důvodů zastaven v rané fázi, kdy vývojáři dle slov Johna Stafforda již měli hotový příběh hry, měli už hotový návrh planet a jejich prostředí, některé úkoly pro hráče, několik herních postav a jejich nástrojů. Hráči přišli o možnost prozkoumat světy jako Taloraan, Rodia, Mandalore a Coruscant, a o postavu jménem Naresha.\n\n \"(SW:TOR)\" tedy nakonec byl oficiálním třetím pokračování série. Jedná se o MMORPG, jehož příběh se odehrává tři století po událostech prvních dvou dílů. Jedná se o konflikt Jediů se Sithy respektive Republiky s Impériem, který nenastal v době prvních dvou dílů díky kontroverzním činům Revana, Vypovězené a jejich přátel. Konflikt tedy vypukl až v tuto dobu, kdy na něj byla Republika připravena lépe. Hra byla vydána 20. prosince 2011 společností BioWare. Během vývoje hry toto studio uvolňovalo videosekvence popisující dekády dlouhý konflikt Velká galaktická válka, návaznost prvních dvou her a události z komiksů Tales of the Jedi. Hra samotná se odehrává v závěrečných letech období Studená války a v prvním roce Druhé velké galaktické války.\n\n je série komiksů z let 2006 až 2010 od Dark Horse Comics, jehož autory jsou Mike Richardson a Brian Ching. Popisují Mandalorianské války a vysvětlují mnoho do té doby nevyjasněných událostí, o nichž byly ve hrách jen malé zmínky (např. operace Flashpoint nebo masakr tariských padawanů). Vyšlo celkem padesát čísel a děj je zasazen převážně do roku 3964 BBY.\n\n je román Drewa Karpyshyna, jenž se podílel na návrhu příběhu ostatních dílů série. Kniha přináší odhalení tajemství pádu Revana na temnou stranu Síly a vypráví, co se dělo mezi KotORem I a II a rok poté, co Vypovězená zničila sithský triumvirát. Kniha obsahuje informace o tom, co se stalo s hrdiny prvního dílu, a o tom, proč se Revan do Republiky za svou ženou a synem již nikdy nevrátil.\n\nBastila Shan patřila mezi nejtalentovanější rytíře Jedi své generace a ještě před dosažením dospělosti ovládla nadání bojové meditace, kterou na dálku podporovala bojovou morálku svých spojenců.\n\nNarodila se na Talravinu do rodiny hledačů pokladů, později ji objevili rytíři Jedi a odvezli ji do jediiské akademie na Dantooine. Když jí bylo zhruba patnáct let, pokusil se ji Malak naverbovat do Mandalorianské války. Nabídku tehdy odmítla a přátelé, kteří šli s Malakem, se po třech letech vrátili zpět jako Sithové. Bastila se stala jedním z nejdůležitějších spojenců Rady Jediů, přestože byla pouze padawanem.\n\nV roce 3 957 BBY byla součástí mise, jejímž cílem bylo zajmout Darth Revana. S pomocí bojové meditace proklouzli na jeho vlajkovou loď a obklíčili ho na můstku. Darth Malak však zradil svého mistra a dal střílet na jeho loď. Bastile se povedlo útok přežít a z lodě zmizela i s vážně zraněným Revanem, jehož bezvládné tělo předala Radě Jediů. Během jedijské občanské války zařídila Bastila Republice mnoho důležitých vítězství, a tak se o ní začal zajímat Malak. Chtěl ji zajmout během její mise na Taris, ale z lodi Endar Spire unikla na povrch planety, kde upadla do zajatí místního gangu. Ze zajetí ji vysvobodil jeden ze dvou republikových vojáků, kteří se též zachránili, a z Tarisu unikli před orbitálním bombardováním v lodi Ebon Hawk.\n\nRada Jediů na Dantooine rozhodla, že se Bastilin zachránce stane Jediem. Společně pak nalezli ve zdejších ruinách pradávnou hvězdnou mapu a dozvěděli se o zařízení Star Forge. Rada je oba vyslala najít další, avšak Bastila v průběhu mise pocítila zakázané emoce. Sithové však Ebon Hawk po nalezení čtvrté hvězdné mapy dopadli a posádku uvěznili a mučili. Povedlo se jim uprchnout, avšak Darth Malak je zdržel a onomu Jediovi vyzradil, kým ve skutečnosti je. Bastile nezbylo než přiznat pravdu a trvala na tom, že tak činila pro jeho dobro. Zdržela Malaka bojem, aby ostatní mohli uprchnout. Malak ji odvlekl na Lehon, kde ji mučením zlomil na temnou stranu. Ve chrámu prastarých čekala na Revana a navrhla mu znovu se stát Temným pánem ze Sithu, což odmítl. Bastila se tedy stáhla na Star Forge, kde bojovou meditaci obrátila proti příchozí republikové flotile. Podruhé se střetla s Revanem, který ji přiměl k návratu na světlou stranu a vyznal jí lásku. Rozhodla se nadále neskrývat své city a namířila bojovou meditaci proti sithské flotile, zatímco Revan bojoval s Malakem. Po jeho porážce uprchli z vybuchující Star Forge a na Lehonu dostali nejvyšší republikové vyznamenání.\n\nPo těchto událostech se však ke světlé straně a do područí Rady Jedi nikdy zcela nevrátila. Na Coruscantu se za Revana provdala, a to vedlo ke konfliktu s Radou Jedi, v němž Bastila stála pevně za svým mužem. Výsledkem sporu byla dohoda, že bude jejich sňatek schválen pod podmínkou, že nebudou své způsoby veřejně prezentovat, protože Rada Jedi neměla na svojí straně veřejnost, když pro bezpečnost v galaxii na rozdíl od Bastily a Revana nedělala nic. Bastile se dohoda nelíbila, ale Revan ji přesvědčil, aby se s ní smířila. Po dvou letech Revan Bastilu opustil, aby zjistil podrobnosti o své zapomenuté minulosti a aby neohrozil jejich nenarozené dítě. Bastila do T3-M4 tajně vepsala návratový příkaz, kdyby se mu něco stalo. V roce 3 954 BBY porodila syna Vanera Shana, jemuž dala své příjmení místo Revanova, aby nevzbuzoval nechtěnou pozornost. Během Temných válek pomáhala udržet Republiku pohromadě.\n\nOstatní Jediové záhadně mizeli a není známo, zda se sithští vrazi pokusili zabít i Bastilu. S admirálem Carthem Onasim se zúčastnila bitvy o Telos IV proti Darth Nihilusovi. Jakmile Vypovězená porazila ostatní členy sithského triumvirátu, navštívila na naléhání T3-M4 Bastilu, která jí svěřila Revanovu masku, kterou léta potají ukrývala. Zbytek života strávila se svým synem na Coruscantu, který se o několik desetiletí později stal senátorem. Svého muže Bastila už nikdy neviděla. O tři století později její praprapravnučka Satele Shan navázala na odkaz svých dvou jedijských předků a bojovala proti „Pravým Sithům“, proti nimž bojoval i Revan.\n\nCanderous Ordo je mandalorianský válečný veterán, který bojoval ve Velké sithské válce a v Mandalorianských válkách proti Staré Republice a rytířům Jedi. Po porážce mandalorianských klanů se nechal zaměstnat na Tarisu Davikem Kangem jako vymahač dluhů. Když sithové na Taris uvalili blokádu, Ordo se rozhodl z planety odejít. Pomohl Revanovi s krádeží Ebon Hawku a prchl před bombardováním povrchu světa. Canderous následoval Revana navzdory občasným nesouhlasům s jeho rozhodnutími, ale respektoval ho jako jednoho z nejlepších bojovníků bývalých nepřátel, s nímž byla čest spolupracovat.\n\nPo Revanově odchodu ze známé galaxie se Canderous ujal pozice vůdce mandalorianů, když společně nejprve našli ukrytou Mandalorovu masku. Obnovil základnu na Dxunu, měsíci obíhající Onderon, a navlékl zbroj pokrývající celé tělo, neboť dle tradice Mandalore nikdy nesundá svou zbroj. Canderous se vrátil na galaktickou scénu pět let po konci války o Star Forge, jak ji nazvali sami mandaloriané, a stal se spojencem Vypovězené.\n\nS Carthem probíral zkušenosti z Mandalorianských válek, ale byl zklamán z jeho názorů na jejich válečnický kult. Něco podobného slyšel jako Mandalore i od Bao-Dura během diskuze o jeho roli v bitvě o Malachor V, kde Bao-Dur prohlásil, že nepotřebuje mandalorianský druh cti, a označil je za vrahy. Podle proroctví Darth Trayi bude Canderous ještě bojovat v mnoha bitvách.\n\nVe hře ho daboval John Cygan. Canderousovi je v KotORu II podle komentářů Chrise Avellona na fóru Obsidian Entertainment 63 let, tedy se narodil v roce 4014 BBY.\n\nT3-M4 (3956 - 3950 BBY) byl astrodroid, který vystupoval coby obdoba známého droida R2-D2 v KotORu I, II i v knize TOR:Revan. Sestrojila ho nadaná tariská twi'lecká mechanička Janice Nall původně na zakázku místního mafiánského bosse Davika Kanga. Umí zacházet s počítači, nabourávat se do nich, i bojovat. Droidovi nebyla nikdy promazána paměť, takže byl velice věrný svému majiteli, Revanovi.\n\nRevan si ho s sebou vzal na svou výpravu do neznáma, aby identifikoval skrytou hrozbu ze svých snů. Nakonec havarovali na planetě Nathema, kde byl Revan zajat Sithy. Droida však zanechali na místě a ten celý rok Ebon Hawk opravoval. Měl v sobě totiž od Bastily nahrán návratový příkaz pro případ, že by se Revanovi něco stalo. Dle jejích instrukcí hledal ji, jiného Jedie nebo dokonce Sitha, který by byl schopen Revanovi pomoct. Nakonec našel Kreiu a Vypovězenou, kterým dle příkazu sloužil. Droid po zničení sithského triumvirátu doprovodil Vypovězenou na návštěvu k Bastile, aby oběma přehrál záznam Revanova únosu. Droid se s Vypovězenou vydal Revana hledat a po jeho osvobození mu přehrál hologram jeho již čtyřletého syna Vanera. Později asistoval při pokusu zabít Imperátora na Dromund Kaasu, ale mise se nezdařila. T3-M4 zachránil Revanovi život, když podpálil hábit Imperátorovi, který blesky smažil Revana zaživa. Imperátor na droida udeřil výbojem blesků, který následně explodoval a zbylo z něj tisíce kousků.\n\nHK-47 (3959 - cca 2 BBY) je droid, jenž se vyskytoval v obou dílech KotORu a v rozšíření MMORPG : Trials of Obi-Wan byl popsán jeho konečný osud, neboť přetrval po tisíce let. HK-47 se také vrátil jako jedna z nepřátelských postav v MMORPG .\n\nJedná se o unikátní druh droida zabijáka, jehož předlohou byla neúspěšná série HK-01 z Coruscantu, která v roce 4015 BBY zdivočela během Velké droidí revoluce. Jeho vnější design vychází z modelu HK-24 od společnosti \"Czerka Corporation\" a Darth Revan modifikoval jeho vzhled i chování, aby plnil pouze jeho rozkazy. Jelikož byl sestrojen jako droid zabiják, obsahoval kromě modulů běžných u protokolárních droidů, za kterého se často při pronásledování svých cílů vydával, také protokoly zabijáka (Assassination protocols). Kvůli utajení mise se mu automaticky vymaže paměť kromě primárního naprogramování, aby při jeho zničení či deaktivaci nedošlo k odhalení jeho majitele. Paměť se droidovi obnoví až při úspěšném návratu. Kromě své primární funkce je schopen obstojně fungovat jako protokolární droid. Charakteristický je jeho smysl pro černý humor, který mu při vštípil Revan, a oslovování organických bytostí slovem „masňák“ (angl. Meatbag).\n\nNázev HK-47 vychází dle informací od vývojářů hry zčásti z útočné pušky AK-47.\n\nCarth Onasi (nar. 3994 BBY) byl republikový voják ze zničené planety Telos IV, jenž bojoval v Mandalorianských válkách i v Jedijské občanské válce. Během bojů zažil mnoho zrad od svých přátel, včetně svého nadřízeného Saula Karatha, takže nikomu nedůvěřoval. Otevřel se až parťákovi, s nímž sloužil na misi Endar Spire, ale i tentokrát byla jeho důvěra otřesena, protože tímto parťákem byl ve skutečnosti Revan, nepřímo zodpovědný za likvidaci jeho domovské planety a smrt manželky. Dokázal se přes to nakonec přenést, když mu Revan pomohl usmířit se se synem a porazil Malaka.\n\nPo skončení bojů byl povýšen do hodnosti admirála a monitoroval z lodi Sojourn činy Vypovězené, jež bojovala proti zbytkům Sithů. Účastnil se krvavé bitvy o Telos IV proti Sithům Dartha Nihiluse, čímž vůči svému světu i vůči sobě splatil velký dluh. Později se Vypovězené ptal, zda neví něco o Revanovi, ale mohl jí jen popřát šťastnou cestu, neboť o Revanovi také nevěděla nic.\n\nMission Vao (nar. 3970 BBY) byla twi'lecký sirotek z Tarisu. Revanovi pomáhala jako teprve čtrnáctiletá zachránit Bastilu ze zajetí šéfa konkurenčního gangu a později také dostat se z planety, což jí zachránilo život. Na Taris se dostala se svým bratrem, který ji zde zanechal jako teprve šestiletou samotnou, ale utvořila nerozlučnou dvojku s wookijským dobrákem Zaalbarem. Přes svůj nízký věk a tvrdé dětství je optimistická a dobře ovládá zbraně a počítače. Se svým wookijským parťákem doprovázela Revana po galaxii, kdy našla svého bratra, s nímž se pokusila vyříkat jeho náhlé opuštění Tarisu, avšak čekalo ji zklamání, neboť se z něj vyklubal lhář a darebák. Když dospěla, začala podnikat.\n\nZaalbar, nebo také Velkej Z (angl. Big Z), byl wookijský vyhnanec z Kashyyyku, který se usadil na Tarisu. Při konfliktu s členy gangu Černých Vulkarů se seznámil s Mission a od té doby ji doprovázel na jejích dobrodružstvích po dolním městě a ve stokách. Jednoho dne byl zajat gammoreskými lovci otroků, ale byl zachráněn Mission a Revanem, kterého k němu dovedla. Revanovi se zaslíbil doživotním závazkem a následoval ho po celé galaxii.\n\nS Revanem se vrátil i na svůj domovský Kashyyyk, kde ho zajal jeho bratr Chuundar, zdejší diktátor a otrokář, který Wookiee do galaxie vyvážel prostřednictvím společnosti Czerka, často se jednalo o jeho nepřátele. Když na jeho kšefty Zaalbar před lety přišel, vyústilo to v hádku a konflikt, kdy Zaalbar bratra napadl svými drápy. Využití drápů k boji je Wookieeji považováno za zavrženíhodný čin, a tak byl bratrem i vlastním otcem Freyyrem vyhnán. Později si Freyyr uvědomil chybu, když byl sám vyhnán Chuundarem do země stínů, aby zde zemřel. Nějakým způsobem však přežil a nakonec potkal Revana, který mu dodal impulz proti Chuundarovi zakročit. Spolu se Zaalbarem ho pak zabili a otrokáře z Kashyyyku vyhnali. Zaalbar doprovodil Revana až na závěr jeho mise při hledání Star Forge. Není známoJeho další osud není znám, zdali se vrátil na Kashyyyk vládnout se svým otcem, nebo nadále pomáhal Mission.\n\nJolee Bindo je svérázný šedý rytíř Jedi, balancující na hraně mezi světlem a temnotou, který bojoval po boku Revana proti Malakovi. Za mlada byl neposlušný vůči Radě Jedi, a nikdy nepostoupil na vyšší pozici než padawan. Například neuposlechl příkazy Radym když se podílel na prolomení blokády v odlehlém systému Ukatis, trpící hladomorem, jehož král úmyslně svou říši uvrhl do izolace. Republika nezasahovala, a Jolee ochotně pomáhal pašerákům. Při jedné pašerácké \"misi\" byl i se svým kontrabandem sestřelen.\n\nSestřelila ho vojákyně Nayama, kterou Jolee okouzlil tak, že mu poté pomohla uniknout z planety. Nakonec se s ní Jolee oženil, čímž rozzuřil Radu. Jako by už neměl průšvihů dost, začal Jolee bez souhlasu Rady svou manželku cvičit jako rytířku Jedi. Po vypuknutí Velké sithské války to mělo za následek, že se Nayama přidala k Exaru Kunovi a podlehla temné straně Síly. Nayama se během války vrátila za svým mužem ve snaze zlákat ho také, avšak Jolee odmítl a svou ženu v následujícím souboji porazil. Pro svou lásku k ní ji nechal žít a doufal, že se sama vrátí ke světlu, avšak stala se lovkyní Jediů, až byla nakonec zabita při rozhodující bitvě.\n\nPo válce byl postaven před soud Rady Jedi a byl shledán nevinným, neboť podstoupil svou lekci tou nejtvrdší cestou. Jolee byl z verdiktu velice zklamán, neboť si dle svého názoru zasloužil tvrdý trest. Odmítl povýšení na rytíře Jedi a zvolil dobrovolný exil. Živil se jako příležitostný pašerák, než se svou stařičkou lodí havaroval na Kashyyyku, kde se rozhodl zůstat až do konce života. Pro místní wookieeje byl odvážný podivín, protože žil v nebezpečných hlubinách kilometry vysokých lesů. Po mnoha letech tam potkal Revana a rozhodl se svůj exil ukončil. Následoval ho při hledání Star Forge a jako jedinému se svěřil o své minulosti. Na Manaanu se setkal se svým dávným přítelem Sunrym, který Joleemu kdysi pomohl s odchodem z řádu, jenž nyní čelil obvinění za vraždu. Na neznámé planetě (později Lehon) u Star Forge následoval s Juhani Revana do chrámu Rakatů, kde bojovali proti Bastile Shan, kterou Malak obrátil na temnou stranu. Star Forge nakonec byla zničena a sithská flotila rozmetána.\n\nJolee se později proslavil svým putováním po Vnějším pásu a Neznámých oblastech galaxie. Zanechal po sobě holokron se záznamy svých cest.\n\nJuhani (nar. cca 3975 BBY nebo dříve) byla catharská rytířka Jedi, jež nakrátko podlehla temné straně Síly po provokaci od jejího mistra, kterého pak ve vzteku vážně zranila. Na Dantooinu ji však z jejího vlivu osvobodil Revan, kterého poté na příkaz Rady Jediů následovala v cestě po galaxii, aby se naučila lépe čelit temnotě i za branami akademie Jediů. Po Jedijské občanské válce pracovala na obnově řádu, ale pak se ztratila stejně jako většina jejích kolegů a kolegyň. Její další osud není znám, ani to, zda byla během temných válek zabita sithskými vrahy.\n\nAtton Rand (nar. 3983 nebo 3980 BBY na Alderaanu) byl podvodník, karbaník a pilot, který skrýval velká tajemství. Například znal echanijské bojové umění. Kreia při čtení jeho myšlenek tato tajemství odhalila a naznačila, že Atton není jeho pravé jméno. Vydírala ho, aby pomáhal Vypovězené a neuprchl. Do Vypovězené se zoufale zamiloval, takže jí už sloužil dobrovolně, ale nevycházel s ostatními členy její party. Nerozuměl si s Bao-Durem, Miru a Briannu dokonce nemohl vystát vůbec, Kreiu nazýval starou čarodějnicí, na T3-M4 ventiloval svou bezdůvodnou nenávist k droidům, na Micala nesmyslně žárlil atd. Dobře to znal na Nar Shaddaa a díky jeho plánu propašovat T3-M4 do dílny Voggy Hutta parta dokázala zachránit Vypovězenou z maskované lodě bosse Centrály známého jako Goto. Na Nar Shaddaa potkal dva twi'leky, kteří Vypovězené prozradili, že Atton má tajemství, a tak byl nucen se přiznat.\n\nByl sotva plnoletý, když vstoupil do armády a sloužil během Mandalorianských válek pod Revanem a Malakem, pro něž později pracoval jako sithský vrah. Lovil Jedie a mučením je obracel na temnou stranu, protože je nenáviděl za jejich pokrytectví. Jednoho dne narazil na rytířku, která u něj odhalila nadání ovládat Sílu, o čemž neměl tušení on sám ani ostatní Jediové a Sithové, neboť Atton měl vysoce vyvinutou schopnost čelit trikům ovlivňujících mysl. Tuto rytířku téměř umučil, ale ta v něm probudila schopnost cítit okolí Silou a vnutila mu vizi, v níž svými skutky ničí život jako takový. Poté jí dal rychlou smrt a myslel si, že miluje zabíjení, ale později si uvědomil, že ji zabil proto, že se do ní zamiloval. Ve strachu, aby jeho talent neodhalili Sithové a neposlali na Korriban k výcviku, nebo aby ho rovnou nezabili, dezertoval a na Nar Shaddaa se ztratil v davu. Po letech pracoval v peraguských dolech, kde se kvůli porušení bezpečnostních předpisů dostal do vězeňské cely, což mu zachránilo život. A tam také narazil na Vypovězenou.\n\nTa mu během cest vysvětlila, že ne všichni Jediové jsou arogantní a ignorantští, jak si mylně myslel, takže mu odpustila, že jí celou dobu o sobě lhal. Vytrénovala ho na Jedie, aby se vykoupil ze svých činů. Po likvidaci sithského triumvirátu pomáhal obnovit řád Jedi.\n\nBao-Dur (nar. cca 3980 BBY nebo dříve na Iridonii) byl zabracký voják, jenž působil během Mandalorianských válek v republikové armádě jako poručík pod velením Vypovězené, kterou oslovoval generále. Byl znamenitým technikem a konstruktérem zbraní, ale sžírala ho upřímná nenávist vůči mandalorianům, kteří v bitvě o Iridonii zabili mnoho civilistů, a touha po pomstě. Proto s nadšením na Malachoru V budoval superzbraň generátor stínové hmoty. Během bitvy o Malachor V zbraň zapnul na tichý pokyn hlavou Vypovězené. Důsledky účinku zbraně byly devastující a sám Bao-Dur přišel o levou ruku, kterou nahradil protézou vlastní konstrukce. Poté se změnil, začal být tichý a byl navždy traumatizován zážitky z Malachoru V.\n\nRevana a Malaka dál nenásledoval, stáhl se do anonymity a začal pracovat jako konstruktér, ale už ne zbraní, protože začal toužit pomáhat obyvatelstvu. Neúspěšně vyvíjel planetární štít, aby ochránil jakýkoliv svět před bombardováním z vesmíru. Poté se zúčastnil programu obnovy Telosu IV, kterou financovala Republika a prováděli Ithoriani, aby zde konstrukcí atmosférických štítů pomohl zasadit nový život místo toho, který zničil na Malachoru V. Jenže projekt narušila společnost Czerka, jež se snažila prostřednictvím korupce dostat na povrch Telosu k tajným podzemním základnám. Proto ilegálně odletěl z orbitální stanice na povrch Telosu, aby to zastavil. Krátce poté žoldáci Czerky sestřelili loď, z níž vytáhl Vypovězenou, Attona a Kreiu. Té později pomáhal v cestách po galaxii, upravil naprogramování všech tří droidů a nakonec zjistil, že je citlivý na Sílu. Od Vypovězené se tedy nechal vycvičit na Jedie. Nemohl však vystát přítomnost Mandalora. Po návratu na Malachor, kdy Ebon Hawk v bouři narazil do skály, byl zraněn. Avšak droidík, kterého si sestrojil už v době svého dětství, obsahoval instrukce, jak znovu zapnout generátor stínové hmoty. Po poražení sithského triumvirátu droidík generátor aktivoval, čímž byl Malachor zničen. Bao-Dur se poté podílel na obnově zdecimovaného řádu Jedi.\n\nBrianna (nar. 3976 BBY), známá také jako Poslední služebná (Last Handmaiden), byla křížencem Echani a člověka. Její otec byl slavný generál Yusanis a matkou Arren Kae, mistr Jedi. On však již byl ženatý a měl pět dcer, ale Arren se z jejich vztahu narodila dcera Brianna. Ta svou matku nikdy neviděla a když jí bylo deset, byl milostný vztah jejích rodičů prozrazen a Arren Kae byla z řádu vyloučena. Arren tedy po boku svého milence, jenž kvůli ní opustil rodinu, bojovala během Mandalorianských válek a během bojů údajně byla zabita, což Yusanisovi zlomilo srdce a už nikdy o ní nemluvil, ani s Briannou. Brianna nakonec osiřela, když Yusanise zabil Darth Revan. Se svými pěti sestrami z manželství otce vstoupila do služeb mistryně Atris, aby jí pomohla s obnovou zdecimovaného řádu založením tajné akademii Jedi na Telosu IV. Se sestrami jí sloužila jako Služebná a spolu s nimi po galaxii hledala ztracené jedijské i sithské artefakty. Atris přísahaly, že nikdy nebudou studovat Sílu a budou sloužit jako hlídačky Jediů, aby už žádný nikdy nepropadl temné straně.\n\nBrianna byla jako jediná ze sester citlivá na Sílu po matce. Přestože to Atris věděla, nikdy ostatním služebným neřekla o jejím potenciálu. Sestry považovaly Briannu za nejhorší z nich, tedy za Poslední služebnou, velkou měrou pro její nečistokrevnost, protože echanijské ženy vypadají jako klony jejich matky, a tak se Brianna podobala Arren Kae a nesla dle echanijských tradic vinu svých rodičů za milostnou aféru. Brianna proto přestala používat své jméno. Atris ji jednoho dne poslala ukradnout na stanici okolo Telosu Ebon Hawk, v němž přiletěla Vypovězená, jež se nakonec dostala do jejich tajné akademie. Brianna nechápala, proč Atris na Vypovězenou tolik slovně útočila, navíc se zakázanou vášní vášní. To v ní probudilo zvědavost a o samotě si s Vypovězenou promluvila. Ze začátku se jí trochu bála, ale nakonec se rozpovídala, když se ujistila, že Vypovězená nepodlehla temné straně, jak ji Atris obviňovala. Svěřila se, že ji při tréninku echanijského boje vždy rozhodí jedijské artefakty a střípky učení, jež se jí povedlo pochytit, a proto je asi \"poslední\". Zajímalo ji, jaké to je cítit Sílu.\n\n\"Pokud je ve hře SW:KotOR II TSL Vypovězená mužem, následuje ho Brianna coby Služebná (Handmaiden) v partě. Pokud je ženou, zůstává na Telosu, ale dle kánonu následuje po cestách Vypovězenou i jako ženu.\" Atris dala Brianně úkol vkrást se na Ebon Hawk a sledovat Vypovězenou, tedy dělat to, k čemu byla vytrénována. Díky T3-M4 se na loď dostal videozáznam toho, jak ji Atris úkolovala, takže jí nikdo nevěřil a Atton ji otevřeně nazval špionem. Stáhla se do nákladního prostoru, kde trénovala. Postupně si k Vypovězené našla cestu, třebaže jí Atris vyloženě přikázala jí nevěřit. S Visas Marr se však nesnášela, Attona považovala za idiota a Kreia se jí vyhýbala úplně a byla z ní viditelně nesvá. Naučila Vypovězenou echanijský způsob boje a jakmile začala Vypovězené věřit, oblékla se do jedijské róby své matky a svěřila se s příběhem svých rodičů.\n\nVypovězené pak Kreia řekla, že Arren Kae znala, tedy bude vhodné Služebnou vycvičit na Jedie. Brianna na nabídku kývla, přestože tím porušila přísahu mistryni Atris. Kreia pak Atris poslala telepaticky chladnokrevný vzkaz \"Zrada!\" Brianna se po zradě Kreiy na Dantooine vrátila na Telos, aby ji vydala Atris, avšak zjistila, že Atris mezitím propadla temné straně Síly. Ta na Briannu poštvala její sestry a pak zaútočila rudým světelným mečem sama. Brianna byla nakonec poražena a mučena blesky. Dorazila však Vypovězená, aby přivedla padlou mistryni Jedi k rozumu. Po těchto událostech Služebná přísahala věrnost Vypovězené a prozradila ji své skutečné jméno.\n\nPo porážce Darth Nihiluse pomáhala Vypovězené stopovat Darth Trayu na Malachor V, kde se však rozdělily, takže Vypovězená porazila Trayu sama. Poté s ostatními přeživšími Jedii obnovovala řád, v čemž prý dle vizí Trayi sehrála rozhodující úlohu. Nakonec se coby mistr chopila role jedijské historičky.\n\nVisas Marr (nar. 3976 BBY) byla miraluckou dívkou z kolonie Katarr. V době konání jedijské konkláve v roce 3952 BBY byl život na celé planetě vyhlazen Darth Nihilusem, který provedl rituál, aby se nakrmil Silou a ukojil svůj hlad. Byla jedinou, kdo přežil, ač v v bezvědomí, v šoku a ochromena v užívání Síly. Nihilus ji vzal na svou loď Ravager a vyloupal její zakrnělé oči. Po probuzení na můstku vyhledala Nihiluse, aby vysvětlil, proč to udělal. Ten jí vnutil vizi vesmíru takovou, jak ho vidí on sám jako život odpojený od Síly a neschopný ji cítit. Tímto jí dále vážně omezil ve schopnostech užívat Sílu, ještě více tím otupil její smysly a vnutil jí myšlenku, že kamkoliv přijdou, vše musí zemřít, aby se vše chaotické uklidnilo. Vstoupila do jeho služeb jako jeho sithská učednice a stínová ruka vykonávající jeho rozkazy a přijala temnou stranu Síly.\n\nO rok později spolu s Nihilusem cítila narušení Síly, což v něm vyvolalo zvědavost a znepokojení. Vyslal Visas zjistit původ narušení Síly a přivézt to zpět na Ravager. Visas zjistila, že původcem byla Vypovězená a čekala na ni na Ebon Hawku. Z boje Visas vyšla zraněná a se zničeným světelným mečem, a tak prosila Vypovězenou, aby ji zabila dřív, než to udělá její mistr. Ta však místo toho Visas přijala do své party. Na ošetřovně se o ni staral Atton, který s jejím přijetím s rozpaky souhlasil, ale pro Kreiu byla podezřelá. Visas nechápala prokázané milosrdenství, ale viděla, že vesmír nemusí být nutně takový, jak jí ukázal její mistr, a zatoužila ho zastavit, aby nebyla tato milosrdnost zabita. Věděla, že k tomu ona sama i Vypovězená ještě nejsou připravené, a tak ji dlouho odmítala za Nihilusem dovést. Přijala světlou stranu Síly a jakmile nadešel čas, nad Telosem IV se po boku Vypovězené a Mandalora svému bývalému mistrovi postavila. Zde bylo zjištěno, že s Nihilusem sdílí Silové pouto, čehož Vypovězená využila k urychlení porážky Sitha. Po jeho smrti si Marr vzala Nihilusovu masku, aby dokonala odpojení od tohoto Pouta. Po porážce Triumvirátu s ostatními obnovovala řád Jedi a těsně před svou smrtí se vrátila na Katarr, kde uviděla konečně to, co tam měla původně vidět.\n\nMical (nar. 3976 BBY), znám také jako student (Disciple) byl republikový historik, diplomat a později mistr Jedi. Jako dítě byl přiveden k Jediům na Dantooine a toužil stát se padawanem Vypovězené, kterou považoval za dobrou vůdkyni na rozdíl od mistra Vrooka. Než se tak mohlo stát, odešla Vypovězená do války a později z Dantooinu odešlo i mnoho dalších rytířů a mistrů, takže ho neměl kdo vycvičit. Nakonec tedy z Dantooine odcestoval i on sloužit Republice.\n\nBedlivě studoval, proč se řád rozštěpil na ty ctící kodex a na Sithy. Po skončení Jedijské občanské války dokázal jako jeden z mála obě skupiny od sebe rozlišit. Na vlastní pěst se vrátil na Dantooine, aby zachránil zdejší artefakty a střípky učení Jediů ze zničené akademie, navíc slyšel zvěsti, že se tam skrývá jeden z mistrů Jedi, ale nenašel ho. Místo něho v ruinách akademie po letech opět potkal Vypovězenou, která hledala mistry Jedi ukryté na několika různých světech.\n\n\"Pokud je ve hře SW:KotOR II TSL Vypovězená mužem, zůstává student na Dantooine. Pokud je ženou, přidá se do její party. \"Poté Vypovězené pomohl mistry najít a konečně se od ní nechal vycvičit na Jedie, jakmile se naučil jí plně důvěřovat. Svěřil se jí, že o lekcích s ní snil už jako malý kluk. Nemůže ho však vystát Atton, který na něj nesmyslně žárlí. Do Vypovězené byl Mical skutečně také zamilovaný, ale považoval otevřené projevy emocí za zakázané, avšak zároveň považoval Jedie bez jakýchkoliv citů za odtržené od reality a od života běžných lidí. Nikomu z party však neřekl, že nadále pracuje pro Republiku a pravidelně podává hlášení admirálu Onasimu. Toho například informoval před blížícím se útokem Darth Nihiluse na Telos IV. Na Dantooinu pak zdrcenou Vypovězenou uklidnil, když jí ostatní mistři Jedi řekli, že bezděčně jako rána v Síle vytváří Silová pouta a připoutává k sobě mysl ostatních, i když neúmyslně. Dle něj z nich něco takového vypadlo jen díky jejich zaslepenosti a neschopnosti cítit emoce. Po porážce Triumvirátu se stal mistrem Jedi, usedl v obnovené Radě a stal se jedním z nejslavnějších jedijských dějepisců. Zanechal po sobě jedijský holokron, kam zaznamenal své nálezy a zápisy dějin.\n\nMira (nar. 3974 BBY) byla námezdní lovkyní, která se narodila na Nar Shaddaa. Když vypukly ve vnějším pásu Mandalorianské války, byl její domov přepaden Mandaloriany a odvečena jako batole do otroctví. Dostalo se jí mandalorianské výchovy a později byla přijata jako dorostenka do armády, kde podstoupila tvrdý výcvik. Když ji bylo čtrnáct let, byli Mandaloriani poraženi u Malachoru V a jejich armáda zanikla, přičemž v bitvě zahynuli všichni, které považovala za svou rodinu. Jako uprchlice se vrátila na Nar Shaddaa, kde pracovala jako námezdní lovkyně. Nechtěla však zabíjet své cíle, takže to dělala jen málokdy a raději zachraňovala životy, aby se nějak podílela na opětovném sjednocení rozdrobené galaxie. Díky tomuto postoji i extravagantnímu stylu oblékání začala být úspěšná.\n\nStřetla se s wookijským námezdním lovcem Hanharrem, protože na její hlavu někdo vypsal odměnu. Hanharr ji zahnal do šachet s nastraženým minovým polem, které dokázala na chvilku dálkově deaktivovat. Ty však vybouchly později a vážně zraněný pronásledovatel Hanharr ji prosil, aby ho dorazila a ukončila jeho utrpení. Miře ho však bylo líto a ošetřila mu zranění, což si Hanharr vyložil jako doživotní závazek k ní. Jenže Hanharr lidi nenáviděl natolik, že tento závazek považoval za mučivý a šílel z toho. Od té doby Miru pronásledoval a stalkoval ji, kamkoliv šla. Jeho záchranu tedy považovala za největší omyl v životě. Jejich konflikt vyvrcholil při návštěvě Vypovězené na Nar Shaddaa, na jejíž hlavu vypsal vůdce Centrály Goto tučnou odměnu. Miru najal mistr Jedi Zez-Kai-Ell ke sledování Vypovězené, které ukradla skafandr, s kterým se měla dostavit na schůzku v chemikáliemi zamořené hospodě Jekk'Jekk Tarr s vůdcem tamější buňky Centrály Visquisem. Avšak byla to Hanharrova a Visquisova léčka k dopadení Vypovězené, a tak Mira skončila v aréně, kde ji měl Hanharr zabít a ukončil svůj životní závazek.\n\nMira však Hanharra porazila a probila si cestu přes ubytovnu Visquisových lovců odměn k ovládači padajících dveří, aby vysvobodila Vypovězenou z tunelů, která se mezitím vydala ji zachránit. Poté unikla a spojila se s Attonem, kterého v hospodě napadly dvě twi'lecké atentátnice, protože Vypovězenou zatím unesli na Gotovu zamaskovanou loď, která lovila nákladní lodě Voggy Hutta. S Attonem sestavila plán k ukradení identifikační známky jedné z jeho lodí nastrčením T3-M4, aby je nalepili na Ebon Hawk, pak se na Ebon Hawku nechali zachytit Gotovou lodí, aby Vypovězenou osvobodili, přičemž jim byli nadále v patách další námezdní lovci. S Vypovězenou se spřátelila a nakonec se od ní nechala vycvičit na Jedie, když jí dala lekci pocítit ruch života na Nar Shaddaa.\n\nNa Malachoru V ale potkala v tamní měsíční krajině toho, koho nejméně čekala - Hanharra. Znovu s ním bojovala a znovu ho porazila. Tentokrát už ale poslechla jeho výzvu, aby ho odzbrojeného zabila, přestože už ji unavoval a také poznala, že byl Hanharr nevyléčitelně duševně chorý a trpěl by ještě více, kdyby žil. Mira po malachorských událostech přestala být lovkyní odměn a jako Jedi pomáhala ostatním. Darth Traya však předpověděla, že Mira nakonec zemře za pár let při jedné záchranné misi.\n\nHanharr (zemřel 3951 BBY) byl wookijský námezdní lovec původem z Kashyyyku. Od mala ho fascinovala temná zem stínů, třebaže žít tam bylo většinou za trest. Naučil se lovit, ale jednoho dne byl ze svého kmene vyhnán, protože ho měli za obyčejného zabijáka. Když Kashyyyk kolonizovala společnost Czerka a začala zotročovat wookije z jeho rodné vsi, pozoroval tyto otrokáře a zjistil, že jsou také jen lovci. V noci se vrátil do své vsi všechny spící wookije vyvraždit, aby je ušetřil osudu otroků a aby jim ukázal jejich omyl v jeho vyhnání, že jsou nyní slabí. Sám byl poté otrokáři polapen. Musel nakládat těžká břemena na nákladní loď, na níž se dostal pryč z planety. V průběhu letu vraždil jednoho otrokáře po druhém, a to velmi sadistickým způsobem a tak, aby ostatní neodhalili pachatele a nutil je ukrývat se v různých koutech lodi bez jídla a pití. Pak je sám zabil těsně před vyhladověním. Na palubě zůstal sám a loď ovládaná autopilotem doletěla na Nar Shaddaa.\n\nTakto lovec Hanharr vyměnil kashyyykskou divočinu za betonovou džungli. Kvůli otrokářům z Czerky opovrhoval lidmi, takže zde lovil coby námezdní lovec celé lidské rodiny a prodával je do otroctví. Jednoho dne dostal zakázku na zabití Miry. Uvěznil ji v šachtách a hodlal ji zabít nástražnými minami. Když ji pronásledoval, šlápl na ně sám. Mira se nad ním ale slitoval a ošetřila mu zranění, jinak by zemřel. Hanharr cítil, že dle wookijské tradice jí, svou vlastní kořistí, byl vázán doživotním závazkem. To považoval za políček na svou důstojnost a ještě horší byl fakt, že Mira byla člověk, které Hanharr nenáviděl. Svůj úděl chápal jako otroctví, protože jí zůstal vázán, neboť tento závazek zároveň považoval za poslední spojení se svou domovinou. Toto dilema i bolest z jeho minulosti a špatných skutků ho dohnaly k šílenství.\n\nVěřil, že se ze závazku vyváže, když ji zabije. Často trpěl schizofrenním stavem, když cítil, že ji má zabít a chránit zároveň. Vyhrožoval jí často smrtí a stalkoval ji ve dne v noci z \"betonové země stínů\". Jednou ji dokonce chytil pod krkem a vyhrožoval shozením do \"země stínů\" několik kilometrů pod mrakodrap. Mira odvětila, že netouží, aby jí byl vázán, a aby ji nechal být. Ale Hanharr jí sdělit, že ji stejně zabije, až bude vhodná chvíle. Hanharra najal Vogga Hutt, aby zabil Gota, jenže ten se na veřejnosti objevoval vždy jen jako hologram, proto se spojil s jedním z Gotových podřízených Visquisem, aby chytili Vypovězenou, na níž Goto vypsal tučnou odměnu. Když mu ji donesou, budou ho moci zabít. Plán se však nezdařil, protože do jejich pasti v hospodě Jekk'Jekk Tarr spadla Mira.\n\nTu Visquis nabídl Hanharrovi k zabití v aréně. Bitvu prohrál a byl opět smrtelně raněn. \"Pokud je ve hře SW:KotOR II TSL Vypovězená na temné straně, místo Miry se do party přidá Hanharr.\" Jeho zranění však později vyléčila Kreia, jež se potají vplížila do Visquisova doupěte. To pro něj znamenalo druhý doživotní závazek a zase k člověku, z čehož šílel, ale Kreia ho uklidnila, že po něm jen chce, aby Miru zabil. Tímto splatí oba doživotní závazky. Hanharra pak dopravila na Malachor V, což chápal jako poctu. Zde opět konfrontoval Miru a opět prohrál. Miru prosil, aby ukončila jeho život plný utrpení, k čemuž nakonec svolila.\n\nG0-T0 (3955 - 3951 BBY) byl unikátní droid s designem interogativního droida, navržený Republikou pro plánování infrastruktury. Přešel však na stranu zločinu a stal vůdcem Centrály, vystupující pod jménem Goto. Sestaven byl v roce 3955 BBY za značné množství kreditů na žádost Ithorianů, kteří právě začali s projektem obnovy zničeného Telosu IV. Měl zpracovávat každodenní přísun extrémně obsáhlých dat o atmosféře a klimatických změnách. Málokdo tušil, že měl zabudovaný ještě druhý program: provést cokoliv, co pomůže Republice postavit se po Jedijské občanské válce na nohy. Program obsahoval dva podprogramy, jeden k návrhu možnosti, s čím a jak Republice pomoci, a druhý zajišťoval, aby droid dodržoval zákony Republiky.\n\nOba podprogramy však byly v neustálém konfliktu, neboť kvůli zákonům Republiky nebyl schopen realizovat žádné efektivní a praktické řešení. Program se proto porouchal a začal navrhovat řešení k záchraně Republiky tak, že zcela ignoroval zákony. Nejprve se tajně ozbrojil účinnými zbraněmi, pak založil pašeráckou společnost na Nar Shaddaa a protože věděl, že by nikdo nevěřil, že by pašeráky mohl vést droid, tak si G0-T0 stvořil podle krimi filmů z HoloNetu hologram osoby jménem Goto a sám navenek vystopoval jako \"Gotův majetek\" a jeho posel. Skutečnost, že Goto ve skutečnosti neexistuje, nikdo neodhalil a jeho pašerácká skupina dovedla svými ilegálními aktivitami Republice pomoci hospodářskému oživení lokalit, kde hrozila bída a zapomnění ze strany oficiálních představitelů. Zároveň svými kriminálními aktivitami likvidoval osoby a organizace, které Republiku destabilizovaly, až nakonec převzal kontrolu nad jednou z největších ikon podsvětí: Centrálou.\n\nPo analýze nejnovějších dějin dospěl k závěru, že za chaos v galaxii mohou Jediové i Sithové, tak na ně Goto vypsal tučnou odměnu a chtěl je živé. Ovšem většina námezdních lovců zbylé Jedie a Sithy zabíjela, jenže mrtví mu byli k ničemu. Chtěl jim totiž zadávat mise k další stabilizaci Republiky. Na povrchu Telosu se však nacházela stará továrna na droidy, kde nalezl plány Darth Revana na zabijácké droidy HK-50. Zahájil jejich sériovou výrobu, aby Jedie lovili oni a živé, protože na námezdní lovce nebylo spolehnutí. Poté Ithoriany, kterým dosud na Telosu pořád ještě sloužil, opustil a přesunul se na Nar Shaddaa do své zamaskované lodě. Centrála začala utiskovat válečné uprchlíky, aby sem přilákal Jedie. Nakonec dorazila Vypovězená, kterou pro něj \"ulovil\" jeho podřízený Visquis, jehož pak nechal zabít. Nechal ji odvléct na svou loď, kde jí sdělil své úmysly pomoci Republice a požádal ji o pomoc. Avšak její parta ji z jeho lodi vysvobodila a odmaskovala ji. Gotovu jachtu pak sestřelili jeho nepřátele.\n\nSám G0-T0 přežil a v suitě Gota daroval \"sám sebe\" Vypovězené. Od té doby tedy byl členem její party a žádal ji o stabilizaci politické situace na Onderonu, Dantooine a Telosu. Nesnesl však Bao-Durova droidíka, kterého jednoho dne deaktivoval a přeprogramoval. Droidíka využil na Malachoru V, kde správně odhalil, že ho Bao-Dur použije na opětovnou aktivaci generátoru stínové hmoty ke zničení planety, kterou považoval za příliš cennou. Droidíka napojil na svůj radar, vystopoval ho a pokusil se ho zlikvidovat. V tom mu ale zabránil HK-47, jenž na Telosu dříve nalezl továrnu na HK-50 a dorazil na Malachor V se skupinou droidů nového typu HK-51. Ti G0-T0 a spolu s tím i Gota rozstříleli na střepy.\n\n"}
{"id": "941266", "url": "https://cs.wikipedia.org/wiki?curid=941266", "title": "USS Laboon (DDG-58)", "text": "USS Laboon (DDG-58)\n\nUSS Laboon (DDG-58) je americký torpédoborec třídy \"Arleigh Burke\". Je osmou postavenou jednotkou své třídy. Postaven byl v letech 1992–1995 loděnicí Bath Iron Works ve městě Bath ve státě Maine. Torpédoborec byl objednán v roce 1988, dne 23. března 1992 byla zahájena jeho stavba, hotový trup byl spuštěn na vodu 20. února 1993 a 18. března 1995 byl zařazen do služby.\n\nV roce 1996 byl \"Laboon\" nasazen v oblasti Perského zálivu, kde dohlížel na plnění embarga OSN vůči Iráku a 3. září téhož roku vypustil na cíle v Iráku několik střel Tomahawk. Stal se tak prvním torpédoborcem své třídy nasazeným do bojové akce.\n\nRoku 1998 se u jugoslávského pobřeží účastnil cvičení NATO »Dynamic Response 98«, na kterém se dále podílely výsadkové lodě USS \"Wasp\", USS \"Portland\", USS \"Trenton\" a dvě plavidla.\n\n"}
{"id": "941271", "url": "https://cs.wikipedia.org/wiki?curid=941271", "title": "Rudnická rokle", "text": "Rudnická rokle\n\nRudnická rokle je motokrosový areál v obci Rudník. Tento areál je vybudován v rokli mezi Červenou výšinou a Sovím vrchem, jihovýchodně od Rudníka směrem na Hostinné/Čermnou.\n\nHistorie stejnojmenného závodu \"Rudnická rokle\" zde sahá do roku 1966, od počátečních závodů krajského typu dospěl až k vrcholové úrovni (Mistrovství České republiky, Mistrovství Československa).\n\nV letech 1974 a 1976 se zde pořádaly i autokrosové závody. Série závodů byla přerušena v roce 1986 kvůli finanční náročnosti a požáru hlavní budovy závodiště. Areál byl obnoven v roce 2013 — 21. září se uskutečnily závody ve třídách 50 cm³, 60 cm³, 80 cm³, veterán I. II. III., hobby MX2, hobby open, MX2 a open. Od roku 2014 se zde každoročně pořádají i Mistrovství České republiky v cross country a různé pohárové závody.\n"}
{"id": "941272", "url": "https://cs.wikipedia.org/wiki?curid=941272", "title": "Léré (Cher)", "text": "Léré (Cher)\n\nLéré je francouzská obec v departementu Cher v regionu Centre-Val de Loire. V roce 2010 zde žilo 1 189 obyvatel. Je centrem kantonu Léré.\n\n\"Počet obyvatel\"\n\n"}
{"id": "941278", "url": "https://cs.wikipedia.org/wiki?curid=941278", "title": "Santranges", "text": "Santranges\n\nSantranges je francouzská obec v departementu Cher v regionu Centre-Val de Loire. V roce 2010 zde žilo 426 obyvatel.\n\n\"Počet obyvatel\"\n\n"}
{"id": "941279", "url": "https://cs.wikipedia.org/wiki?curid=941279", "title": "Omar Khaouaj", "text": "Omar Khaouaj\n\nOmar Khaouaj (* 4. července 1977 Mladá Boleslav) je český kytarista. Od svých pěti do jedenácti let žil v Alžírsku. Vystudoval hru na elektrickou kytaru na Konzervatoři Jaroslava Ježka v Praze.\n\nV roce 2001 přišel do kapely kolem Zuzany Navarové Koa na místo kytaristy uprázdněné po odchodu Ivána Gutiérreze. Po smrti Navarové v roce 2004 zde i zpíval a stal se i jedním z autorů repertoáru. Koa ukončila činnost v roce 2010. Se svým spoluhráčem z kapely Koa Camilem Callerem hrál také v kapelách Akustik a Amirante. Hraje v instrumentální kapele Omar Guitar Band a spolupracuje s mnoha dalšími muzikanty (Marie Rottrová, Petr Kolář, Lucie Bílá, Ondřej Soukup, Petr Spálený, Radůza).\n"}
{"id": "941297", "url": "https://cs.wikipedia.org/wiki?curid=941297", "title": "Kalynivka (Vinnycká oblast)", "text": "Kalynivka (Vinnycká oblast)\n\nKalynivka (, ) je město ve Vinnycké oblasti na Ukrajině. Leží na říčce Žerd zhruba čtyřiadvacet kilometrů severně od Vinnycji, hlavního města oblasti. Žije zde obyvatel.\n\nPrvní písemná zmínka je z roku 1774. V roce 1935 se Kalynivka stala sídlem městského typu.\n\nŽila zde početná židovská komunita. Během německé okupace za druhé světové války byli Židé drženi v místním ghettu. V květnu 1942 byly stovky Židů zavražděny při masové popravě příslušníky Einsatzgruppen.\n\nV roce 1979 se stala Kalynivka městem.\n\nV blízkosti města se nachází jeden z největších muničních skladů na Ukrajině, kde je uloženo až 188 tisíc tun munice. 27. září 2017 zde došlo k několika velkým výbuchům, po nichž bylo více než 30 000 obyvatel z oblasti evakuováno. Byl uzavřen vzdušný prostor v okruhu 50 kilometrů.\n\nByla odkloněna i část železniční dopravy a některé silnice v regionu uzavřeny.\n"}
{"id": "941298", "url": "https://cs.wikipedia.org/wiki?curid=941298", "title": "Horner", "text": "Horner\n\nPříjmení Horner nosí více různých osobností:\n\n"}
{"id": "941310", "url": "https://cs.wikipedia.org/wiki?curid=941310", "title": "USS Russell (DDG-59)", "text": "USS Russell (DDG-59)\n\nUSS Russell (DDG-59) je americký torpédoborec třídy \"Arleigh Burke\". Je devátou postavenou jednotkou své třídy. Postaven byl v letech 1992–1995 loděnicí Ingalls Shipbuilding ve městě Pascagoula ve státě Mississippi. Torpédoborec byl objednán v roce 1990, dne 24. července 1992 byla zahájena jeho stavba, hotový trup byl spuštěn na vodu 20. října 1993 a 20. května 1995 byl zařazen do služby.\n\nOd května do listopadu 1996 byl \"Russell\" součástí bitevní skupiny letadlové lodě USS \"Carl Vinson\", se kterou se zapojil do operace Southern Watch a operace Desert Strike – úderu pomocí střel Tomahawk na cíle v Iráku. Od ledna do července 2000 byl \"Russell\" součástí bitevní skupiny letadlové lodě USS \"John C. Stennis\".\n\nDne 12. prosince 2001 torpédoborec z Indického oceánu vylovil čtyři členy posádky strategického bombardéru B-1B Lancer, který havaroval 100 mil od ostrova Diego García.\n\nOd března do září 2006 \"Russell\" operoval v Pacifiku. Nejprve patřil do bitevní skupiny letadlové lodě USS \"Abraham Lincoln\", později byl přeřazen k letadlové lodi USS \"Kitty Hawk\".\n\n"}
{"id": "941311", "url": "https://cs.wikipedia.org/wiki?curid=941311", "title": "Victorin de Joncières", "text": "Victorin de Joncières\n\nFélix-Ludger Rossignol, známý jako Victorin de Joncières, (12. dubna 1839, Paříž – 10. června 1903, Paříž) byl francouzský hudební skladatel a kritik.\n\nNarodil se jako syn žurnalistův; nabyv hudebního i literárního vzděláni vstoupil v 16. roce do atelieru Picotova, pomýšleje věnovati se malířství, avšak příznivá kritika, jíž dodělal se malou komickou operou , pohnula jej k návštěvě pařížské konservatoře, kde byli učiteli jeho Antoine Elwart v harmonii a Leborne v kontrapunktu. Kvůli sporu, který měl s Lebornem o Richarda Wagnera, musel ústav předčasně opustit.\n\nR. 1862—64 napsal hudbu k Shakespearovu »Hamletu«, první opery své \"Sardanapale\" (1867) a (1869) s dost skrovným úspěchem provedl v »Lyrickém divadle«, po jehož zániku marně namáhal se proklestiti opeře \"Dimitri\" (1876) cestu do »Velké opery«. Přitěžující okolností byla nepochybně jeho činnost jako fejetonisty v časopise , v němž při nadšení svém pro Wagnera a německou hudbu bezohlednými posudky francouzských mistrů vzbuzoval nemalé pohoršení u svých krajanů. Pokročilé intence svoje, hlásané pérem kritickým, nebyl Joncières schopen vtěliti tvorbě vlastní, trpící nedostatkem původnosti.\n\nMimo uvedené napsal ještě opery (1878), (1886, v Nár. divadle r. 1890 jako »Jan Lotarinský«) a \"Lancelot\", houslový koncert z \"D-dur\" (1869), (1870), (1871), (1880), suitu , a j. pro orchestr, symfonii (se sbory, 1881) a j.\n\nV článku je použit text Josefa Bolešky, vydaný r. 1898 v Ottově slovníku naučném pod heslem Joncières.\n\n"}
{"id": "941312", "url": "https://cs.wikipedia.org/wiki?curid=941312", "title": "Michael Beach", "text": "Michael Beach\n\nMichael Anthony Beach (* 30. říjen 1963, Roxbury, USA) je americký herec.\n\nBeach se narodil v Roxbury v Pensylvánii do rodiny s kapverdským původem. Navštěvoval školy v Dedhamu a New Yorku. V mládí se věnoval lakrosu, při kterém se však vážně zranil a dal se tedy na herectví.\n\nPoprvé se Beach před kamerou objevil v roce 1986, a to konkrétně v televizním snímku \"\". Působil dlouhodobě v několika televizních seriálech, nejznámější rolí se však stala role Monteho Parkera v seriálu \"Třetí hlídka\". Větší roli si střihl i v \"Pohotovosti\".\n\nZahrál si i v několika úspěšných celovečerních snímcích. Vidět jsme jej mohli ve filmech jako \"Propast\", \"Opři se o mě\", \"Prostřihy\", \"Pravdivá romance\" nebo \"\".\n\nBeach je držitelem Zlatého Glóbu spolu s dalšími herci za roli ve filmu \"Prostřihy\". Získal také cenu Image Award za roli v seriálu \"Třetí hlídka\".\n\nNa další dvě Image Award byl také nominován a nominaci získal i na ceny Black Film Award a Black Reel Award.\n\nDnes žije v Los Angeles se svou ženou Elishou a čtyřmi dětmi.\n\n\n\n\n"}
{"id": "941319", "url": "https://cs.wikipedia.org/wiki?curid=941319", "title": "Vlatko Lozanoski", "text": "Vlatko Lozanoski\n\nVlatko Lozanoski makedonsky \"Влатко Лозаноски\" (* 27. června 1985 Kičevo, SR Makedonie, SFR Jugoslávie, dnešní Severní Makedonie) také známý jen jako Lozano makedonsky \"Лозано\" je severomakedonský zpěvák. Spolu s Esmou reprezentoval Severní Makedonii na Eurovision Song Contest 2013 v Malmö, Švédsku.\n\nPoprvé se veřejnosti představil účastí v talentové show \"Mak Dzvezdi\" (Мак ѕвезди), která se konal od září 2007 do května 2008. O měsíc později vyhrál Grand Prix v prvním makedonském rádio festivale nazvaném \"Ѕвездена Ноќ\" (česky \"Hvězdná noc\"). Nazpíval píseň \"\"Vrati Me\"\" (Врати ме), což byl také jeho první oficiální singl. Jeho druhý singl byl nazýván \"\"Obicen Bez Tebe\"\" (Обичен без тебе).\n\nV říjnu 2008 zpíval svůj teprve třetí oficiální singl \"\"Vremeto Da Zastane\"\" (Времето да застане), se kterým se účastnil nejprestižnějšího hudebního festivalu Makedonie a od poroty obdržel cenu pro debutanty. O dva dny později, na zakončovacím večeru, vyhrál cenu Grand Prix MakFestu, která mu byla udělena publikem. Dalším jeho singlem byl \"\"Sonce Ne Me Gree\"\".\n\nV únoru 2009 se zúčastnil severomakedonského národního výběru pro Eurovision Song Contest 2009, zde zazpíval svůj pátý singl \"\"Blisku Do Mene\"\" a umístil se na čtvrtém místě. Píseň byla poté zvolena, aby reprezentovala Makedonii v internetové soutěži \"The Virtual Eurosong Festival\", které se účastní zpěváci, kteří dané domácí národní kolo nevyhráli. V červnu 2009 se zúčastnil festivalu \"Pjesma Mediterana\", který se konával v černohorské Budvě.\n\nV červenci se zúčastnil Slovanského bazaru, který se koná každoročně v běloruském Vitebsku. Na soutěži se představil s písněmi „Блиску до мене“ a „Сонце не ме грее“. Ve výsledku vybojoval druhé místo spolu se zástupcem Běloruska. Následně nazpíval píseň \"\"I'm Your Angel\"\", spolu s Magdalenou Cvetkoskou. S písní se zúčastnil festivalu \"Zlatá křídla\" v Moldavsku, kde vyhrál druhé místo. Také byl oceněn za nejlepší mužský hlas.\n\nJeho debutové album neslo název \"\"Lozano\"\" a vydal jej na začátku roku 2010. V únoru 2010 se zúčastnil již podruhé makedonského národního výběru pro Eurovision Song Contest 2010 s písní \"\"Letam kon tebe\"\" (Летам кон тебе), jejž mu vynesla čtvrté místo.\n\nVe stejném roce se obsadil čtvrté místo na hudebním festivalu \"Píseň moře\", který se konal v Sevastopolu. V roce 2012 vydal své druhé album s názvem \"Preku sedum morinja\". V roce 2015 se zase zúčastnil Slovanského bazaru.\n\nDne 28. prosince 2012 makedonský rozhlas a televize vydal prohlášení o tom, že Vlatko Lozanoski a Esma Redžepovová by mohli reprezentovat Makedonii na Eurovision Song Contest 2013 konané ve švédském Malmö. Prvně zvolenou písní pro Eurovision Song Contest 2013 byla píseň nazvaná \"\"Imperija\"\" (Říše), která ale bezprostředně po zveřejnění vyvolala vlnu negativních reakcí.\n\nProti písni a zejména videoklipu se ohradilo Řecko. To poukazovalo na fakt, že bývalá jugoslávská republika parazituje na historii, která nikdy nebyla její součástí. Sama makedonská televize píseň stáhla z postu svého eurosongu, a to do čtyřiadvaceti hodin po prezentaci. Veřejnoprávní stanice nebyla spokojena jak se skladbou, tak s jejím vzezřením, které neodpovídá současné Severní Makedonii.\n\nNová píseň byla proto zadána k vytvoření Darkovi Dimitrovi, Lazaru Cvetkovskimu a Smeonu Atanasovi. Text písně “Pred da se razdeni” napsala Elena Risteska, reprezentantka Severní Makedonie z roku 2007. Nakonec, tedy Severní Makedonie odjela na Eurovision Song Contest 2013 soutěžit s písní \"\"Pred da se razdeni\"\".\n\nPíseň se nedokázala kvalifikovat ze 2. semifinále dne 16. května 2013 a umístila se na pozici 16 mezi sedmnácti písněmi se ziskem 28 bodů.\n\n"}
{"id": "941322", "url": "https://cs.wikipedia.org/wiki?curid=941322", "title": "Zdzisław Morawski", "text": "Zdzisław Morawski\n\nJméno a příjmení Zdzisław Morawski nosí více různých osob:\n\n"}
{"id": "941323", "url": "https://cs.wikipedia.org/wiki?curid=941323", "title": "Cuius regio, eius religio", "text": "Cuius regio, eius religio\n\nLatinský výraz Cuius regio, eius religio, (někdy též \"cuius regio, illius religio,\" znamená: ‚koho země/panství, toho víra‘, v tehdejším pojetí též německá forma: \"‚wes der Fürst, des der Glaub'‘\"), je úsloví znamenající, že pán/panovník své země je oprávněn zvolit si náboženské vyznání pro své území. Jedná se o zkrácenou podobu právního principu ukotveného v augšpurském náboženském míru a vestfálském míru. Latinský výraz pochází od greifswaldského profesora práv Joachima Stephaniho z roku 1612.\n\nPři vzniku prvních států ve starověku byla státní moc chápána jako projev Boží vůle. Proto bylo na jednu stranu povinností státu zajistit ochranu a šíření uznaného (státního) vyznání. Na druhou stranu odklon od stávajícího státního náboženství zpochybňovalo legitimitu státu. Panovníci proto považovali za svou povinnost a právo prosazování státem uznaného vyznání. Příklad takového spojení státu a náboženství můžeme nalézt ve starověkém Egyptě (božské postavení faraóna), starém Řecku (Asebie) nebo též božský kult císaře ve starověkém Římě. Od roku 380 bylo státním náboženstvím v Římské říši křesťanství, jež sloužilo podobně jako právní základna i pro světskou vládu. Ve Svaté říši římské státní náboženství až do počátku raného novověku fakticky představovalo katolictví. Hereze, tedy náboženské odchylky v rámci církve, byly podle říšského práva potírány. O ochranu státního náboženství se až do doby reformace roku 1517 za normálních okolností obvykle starala vrchnost a jiný stav byl v podstatě nepředstavitelný. Výjimkou bylo více či méně trpěné židovství.\n\nV důsledku reformace se po roce 1517 mnoho území v západní, severní a střední Evropě stalo protestantskými. Panující císař Svaté říše římské Karel V., část knížat a velká část knížecího kleru se však k reformaci nepřipojili. Tím došlo k rozkolu náboženské jednoty říše. Ani říšské sněmy v letech 1527 až 1545, náboženský dialog v letech 1540 až 1546, Šmalkaldská válka 1546/47 a Augšpurské Interim 1548 nedokázaly vrátit situaci do původního stavu. Tím se jednotné závazné právo proti herezi na říšské úrovni stalo de facto nevymahatelným. Ustanovaní \"cuius regio, …\" bylo odpovědí na právní krizi říšské ústavy, jež protestanty i přes náboženský odklon nemohlo zbavit vlády v rámci říše.\n\nV důsledku reformace byl v Německu nově vytvořen princip vyznání určeného vrchností s názvem \"Ius reformandi\". Politický pat mezi císařem, luteránskými a katolickými zemskými pány Svaté říše římské jako důsledek Pasovského míru z roku 1552 a augšpurského míru z roku 1555 vedl k tomu, že byl přijat výnos o ustoupení od pronásledování luteránů za kacířství. Určení vyznání a dozor nad ním ze strany vrchnosti však nebyl zcela zrušen, byl jen přenesen na úroveň jednotlivých území. V tomto směru tedy nadále pokračovalo prosazování vyznání shora. Po augšpurském míru byly zpočátku uznávány jen katolictví a luteránství (srov. § 17), vestfálský mír z roku 1648 pak přinesl stejné záruky také pro reformované vyznání.\n\nTento ústřední bod zákona \"Ius reformandi\" byl roku 1612 pak zpopularizován pomořanským kanonistou (tj. právníkem) Joachimem Stephanim větou: „C\"uius regio, eius religio“\".\n\nS právním výrokem \"Cuius regio, eius religio\" byl úzce spjat emigrantský zákon (\"Ius emigrandi\") jako § 24 augšpurského náboženského míru. Podle něho mohli poddaní, kteří se nechtěli podřídit vyznání zemského pána, vycestovat s celou rodinou a včetně svého majetku. Poddaní tak tudíž měli právo vyhnout se tak nucenému přestupu na jinou víru.\n\nVystěhování z náboženských důvodů však bylo možné pouze za předpokladu, že byly splaceny všechny závazky vůči pánovi, například vykoupení z nevolnictví, což ovšem mohlo znamenat úplné ekonomické vyčerpání.\n\nDůležitou výjimku z principu „Cuius-Regio“ tvořila území \"reservatum ecclesiasticum\" ‚duchovní výhrady‘. Platilo pravidlo, že římskokatolický duchovní správce pozbyl svého panství, pokud se stal evangelíkem. Dómová kapitula resp. klášterní konvent si poté musel zvolit římskokatolického nástupce. Jako náhradu za znevýhodnění, které protestantům těmito „duchovními výhradami“ vzniklo, vydal král Ferdinand I. tzv. \"Declaratio Ferdinandea\", kterým byla zajištěna práva evangelických zemanů, rytířů a měst na církevních územích.\n\nV říšských městech po reformace vedle sebe často existovalo více vyznání. Zde se nejprve vyvinuly „státní“ společenské modely, které mohly opustit shora určené a státem stanovené jednotné vyznání. K nim se obecně řadily simultánní kostely nebo konfessionsgebundener poměrný systém v městských grémiích. Existovala města, v nichž vedle sebe oficiálně existovaly čtyři „náboženství“, jako Frankfurt nad Mohanem: římské katolictví, luteránství, reformovaná církev a židovství.\n"}
{"id": "941327", "url": "https://cs.wikipedia.org/wiki?curid=941327", "title": "USS Paul Hamilton (DDG-60)", "text": "USS Paul Hamilton (DDG-60)\n\nUSS Paul Hamilton (DDG-60) je americký torpédoborec třídy \"Arleigh Burke\". Je desátou postavenou jednotkou své třídy. Postaven byl v letech 1992–1995 loděnicí Bath Iron Works ve městě Bath ve státě Maine. Torpédoborec byl objednán v roce 1990, dne 24. srpna 1992 byla zahájena jeho stavba, hotový trup byl spuštěn na vodu 24. července 1993 a 27. května 1995 byl zařazen do služby.\n\nTorpédoborec operuje především v oblasti Pacifiku. Jeho domovskou základnou je Pearl Harbor. Dne 20. března 2002 se \"Paul Hamilton\" údery pomocí střel Tomahawk zapojil do Operace Irácká svoboda. \n\nV listopadu 2002 \"Paul Hamilton\" poblíž Havaje několik dní spolupracoval s ruským torpédoborcem \"Maršal Šapošnikov\" a tankerem \"Pečenga\".\n\nDne 1. listopadu 2008 řízená střela SM-3, vypuštěná z torpédoborce \"Paul Hamilton\", sestřelila cílovou balistickou raketu. Stalo se tak během testu Pacific Blitz 08.\n\n"}
{"id": "941328", "url": "https://cs.wikipedia.org/wiki?curid=941328", "title": "Václav Mollenda", "text": "Václav Mollenda\n\nVáclav Mollenda, \"v některých zdrojích též\" Molenda (31. října 1840 Písek – 10. října 1903 Závist u Zbrasavi) byl český spisovatel, básník a policejní úředník. Některá díla vydal pod pseudonymy Rudolf Heim, Alfa Omega.\n\nPo absolvování píseckého gymnázia začal studovat na právnické fakultě v Praze. Roku 1864 vstoupil do služeb pražského magistrátu, záhy přešel na policejní ředitelství, kde udělal poměrně rychlou kariéru. Vedl tiskové, spolkové a divadelní oddělení policejního ředitelství, zabývající se cenzurou. I v této nepopulární funkci však zůstal českými vlastenci oblíben, např. díky jeho povolení mohly být vydány \"Písně otroka\" od Svatopluka Čecha.\n\nLiterární činnost zahájil již za svých gymnazijních studiích, kdy vystupoval s píseckými ochotníky, kteří také uvedli jeho první divadelní hru. S příchodem do Prahy se začal věnovat psaní ještě intenzivněji, své básně publikoval v několika periodikách (\"Humoristické listy\", \"Otavan\", \"Besedník\" atd.). Roku 1866 měla v Prozatímním divadle premiéru jeho hra \"Duch otcův\", která získala cenu Vojta Náprstka. Pro svá pozdější díla hledal náměty z českých dějin, zvláštní zalíbení našel v době husitské.\n\nVáclav Mollenda zemřel ve své vile na Závisti u Zbraslavi, pohřben je na Olšanských hřbitovech.\n\n"}
{"id": "941329", "url": "https://cs.wikipedia.org/wiki?curid=941329", "title": "Antonín Steidl", "text": "Antonín Steidl\n\nAntonín Steidl (31. března 1832 Domažlice – 26. srpna 1913 Domažlice) byl rakouský a český lékař a politik, v 2. polovině 19. století a počátkem 20. století poslanec Českého zemského sněmu a Říšské rady.\n\nStudoval na gymnáziu v Klatovech, pak přešel na Akademické gymnázium v Praze. Zde, v době bachovského neoabsolutismu, patřil do protirakouské odbojové studentské skupiny nazvané \"Řád rudého praporu\". Skupinu rozbila policie, Steidl byl původně odsouzen k trestu smrti, což pak zmírněno na dvanáct let žaláře. Tři roky si odpykal ve věznici Mukačevo. Podmínky věznění byly mírné. Naučil se částečně maďarsky. Později byl přesunut do věznice v Olomouci, kde byly podmínky daleko ostřejší. V květnu 1857 mu byla udělena amnestie. Hned po návratu na svobodu dokončil střední školu. Praha mu byla zapovězena, ale maturoval v Chebu. Potom vystudoval lékařství na Vídeňské univerzitě. Zde se stal asistentem profesora Johanna von Oppolzera. S ním se roku 1864 ve francouzském Nice dostal k léčbě ruského prince Nikolaje Alexandroviče a působil pak jako jeho osobní lékař. Pobýval na evropských panovnických dvorech a čekala ho možnost stát se vysokým vládním úředníkem v Petrohradu. Ze služeb ale na vlastní žádost odešel roku 1872 zpět do Čech. Působil jako příležitostný lékař, který zadarmo léčil chudinu. Usadil na velkostatku Baldov. Od roku 1873 byl okresním starostou a na tomto postu setrval třicet let. Zasadil se o výstavbu Českomoravské transverzální dráhy a později i železniční trati Domažlice - Tachov.\n\nV 80. letech 19. století se zapojil i do zemské a celostátní politiky. V doplňovacích volbách roku 1880 byl zvolen v kurii venkovských obcí (volební obvod Domažlice, Nová Kdyně) do Českého zemského sněmu. Mandát zde obhájil ve volbách v roce 1883 a volbách v roce 1889. Politicky patřil k staročeské straně. Do sněmu se po jisté přestávce vrátil po volbách v roce 1901.\n\nZasedal také v Říšské radě (celostátní zákonodárný sbor), kam byl zvolen již ve volbách roku 1873 za kurii venkovských obcí, obvod Plzeň, Kralovice, Klatovy atd. Tehdy ovšem ještě trvala česká politika pasivní rezistence (bojkot vídeňského parlamentu), takže se z politických důvodů nedostavil do sněmovny, čímž byl jeho mandát prohlášen za zaniklý. Aktivně se do práce Říšské rady zapojil až po volbách roku 1879, kdy byl zvolen za týž obvod. Slib složil 30. listopadu 1880. Mandát obhájil ve volbách do Říšské rady roku 1885. Po volbách v roce 1885 se na Říšské radě připojil k Českému klubu (jednotné parlamentní zastoupení, do kterého se sdružili staročeši, mladočeši, česká konzervativní šlechta a moravští národní poslanci).\n\nByl členem ústředního výboru Národní jednoty Pošumavské a členem prezídia Národní rady české.\n\nZemřel v srpnu 1913. Před smrtí utrpěl úraz na dráze, po němž se jeho stav zhoršoval. Stěžoval si na špatné dýchání. Bezprostřední příčinou smrti bylo selhání srdce.\n\n"}
{"id": "941330", "url": "https://cs.wikipedia.org/wiki?curid=941330", "title": "Seznam kulturních památek v Litovli", "text": "Seznam kulturních památek v Litovli\n\n"}
{"id": "941331", "url": "https://cs.wikipedia.org/wiki?curid=941331", "title": "Seznam kulturních památek v Příkazech", "text": "Seznam kulturních památek v Příkazech\n\n"}
{"id": "941333", "url": "https://cs.wikipedia.org/wiki?curid=941333", "title": "Seznam kulturních památek v Náměšti na Hané", "text": "Seznam kulturních památek v Náměšti na Hané\n\n"}
{"id": "941335", "url": "https://cs.wikipedia.org/wiki?curid=941335", "title": "Arthur Friedenreich", "text": "Arthur Friedenreich\n\nArthur Friedenreich (18. července 1892, São Paulo — 6. září 1969, São Paulo) byl brazilský fotbalista, známý pod přezdívkou \"El Tigre\". Říká se o něm, že vstřelil za svou kariéru 1329 branek (víc než Pelé), spolehlivě zdokumentovaných je však jen 557 z nich.\n\nJeho otec byl německý obchodník, matka byla černá pradlena, dcera otroka. Arthur začal v roce 1909 hrát za tým SC Germânia a stal se tak prvním barevným fotbalistou v profesionální lize. V té době existovala v zemi rasová segregace, Friedenreichovi bylo dovoleno hrát s bílými, nesměl se však se spoluhráči stýkat mimo hřiště. Údajně si pudroval tvář a uhlazoval vlasy brilantinou, aby vypadal méně černošsky. Přes tyto překážky se stal první velkou hvězdou v dějinách brazilského fotbalu.\n\nVětšinu kariéry hrál za klub CA Paulistano, s nímž vyhrál šestkrát mistrovství státu São Paulo (celostátní liga se tehdy ještě nehrála), devětkrát byl nejlepším střelcem soutěže. V roce 1930 přestoupil do São Paulo FC a získal s ním svůj sedmý titul. V roce 1914 nastoupil k vůbec prvnímu utkání Brazílie proti anglickému týmu Exeter City, který skončil vítězstvím 2:0. V září téhož roku přispěl k vítězství 1:0 v historicky prvním derby s Argentinou. S brazilskou reprezentací získal prvenství na jihoamerickém šampionátu v letech 1919 (se čtyřmi brankami byl nejlepším střelcem) a 1922. V roce 1925 se zúčastnil prvního turné Brazilců po Evropě, po vítězství nad Francií 7:2 byl označen \"Roi des Rois du Football\" (Fotbalový král králů). Na mistrovství světa ve fotbale 1930 nehrál, protože nominováni byli pouze hráči z Rio de Janeira.\n\nNa jeho památku se od roku 2008 uděluje Prêmio Arthur Friendenreich pro nejlepšího brazilského kanonýra sezóny.\n\n"}
{"id": "941344", "url": "https://cs.wikipedia.org/wiki?curid=941344", "title": "Kropenka", "text": "Kropenka\n\nKropenka je nádoba na svěcenou vodu, která má zpravidla tvar misky. Používá se v římskokatolické církvi a některých dalších církvích (ne však v řeckokatolické církvi ani v pravoslaví) a obvykle bývá umístěna při vstupu do kostela, aby si v ní věřící mohli namočit prsty před pokřižováním. Malé kropenky se někdy nacházejí také v soukromých domech.\n\n"}
{"id": "941345", "url": "https://cs.wikipedia.org/wiki?curid=941345", "title": "Kropenka (rozcestník)", "text": "Kropenka (rozcestník)\n\nKropenka může být:\n\n"}
{"id": "941347", "url": "https://cs.wikipedia.org/wiki?curid=941347", "title": "Bombardování Košic", "text": "Bombardování Košic\n\nBombardování Košic (maďarsky \"Kassa bombázása\") proběhlo 26. června 1941. Tehdy bylo město okupováno Мaďarskem a na základě tohoto útoku Maďarsko vyhlásilo následující den (27. června 1941) válku Sovětskému svazu. Útok provedly tři letouny podle vzhledu sovětské výroby, přibližně dvanáct osob bylo zabito či zraněno a došlo k hmotným škodám. Útočníka se dodnes nepodařilo identifikovat. Podle sovětské verze šlo o zastřený německý útok s použitím sovětských letadel, ukořistěných Němci při německém útoku na Sovětský svaz, s cílem vtáhnout Maďarsko do války se Sovětským svazem. Podle jiné verze šlo o sovětský útok, který ale směřoval proti Slovensku, které již Sovětskému svazu válku v té době vyhlásilo.\n\n"}
{"id": "941348", "url": "https://cs.wikipedia.org/wiki?curid=941348", "title": "Maďarská 2. armáda", "text": "Maďarská 2. armáda\n\nMaďarská 2. armáda (maďarsky \"2. magyar hadsereg\") byla polní armáda Maďarského království během druhé světové války. \n\nPo boku německých ozbrojených sil bojovala na východní frontě, v Sovětském svazu, a účastnila se bitvy u Stalingradu. V této bitvě utrpěla 84 % ztráty a přestala dočasně existovat jako samostatná bojová síla. Následně se účastnila obrany Maďarska před postupující Rudou armádou a bojovala v bitvě o Debrecín a bitvě o Budapešť. Během bitvy o Budapešť byla definitivně zničena a její zbytky byly včleněny do maďarské 3. armády.\n\nVznikla 1. března 1940 a zanikla 22. ledna 1943. Obnovena byla 30. srpna 1944 a 1. prosince téhož roku zanikla.\n"}
{"id": "941351", "url": "https://cs.wikipedia.org/wiki?curid=941351", "title": "Žydrūnas Karčemarskas", "text": "Žydrūnas Karčemarskas\n\nŽydrūnas Karčemarskas (* 24. května 1983, Alytus, Litevská SSR, Sovětský svaz) je litevský fotbalový brankář a reprezentant, který působí v tureckém klubu Gaziantepspor. Jeho bratrem je fotbalista Rolandas Karčemarskas.\n\nV letech 2011 a 2012 získal v Litvě ocenění Fotbalista roku.\n\nV Litvě působil v klubech FK Dainava Alytus (klub z jeho rodného města, v němž zahájil profesionální kariéru) a Žalgiris Vilnius. Poté odešel v roce 2002 do Ruska do klubu FK Dynamo Moskva. Od roku 2010 působí v tureckém klubu Gaziantepspor.\n\nKarčemarskas hrál za litevskou reprezentaci U21.\n\nV A-mužstvu litevské reprezentace debutoval 12. února 2003 v přátelském utkání s domácím Lotyšskem, který Litva prohrála 1:2. 7. září 2010 vychytal vítězství 1:0 na Andrově stadionu v Olomouci nad favorizovaným národním týmem České republiky v kvalifikaci na Euro 2012.\n\n"}
{"id": "941354", "url": "https://cs.wikipedia.org/wiki?curid=941354", "title": "František Nekolný", "text": "František Nekolný\n\nFrantišek (Franta) Nekolný (26. listopadu 1907 Rakovník – 4. října 1990 Praha) byl československý boxer, boxoval ve velterové a později ve střední váze. Svedl 57 amatérských zápasů (51 výher, 3 nerozhodně, 1 prohra) a 55 profesionálních zápasů (34 výher, 16 proher, 15 nerozhodně).\n\nNarodil se v Rakovníku, ale ještě jako dítě se přestěhoval se svými rodiči do Berouna. Boxovat začal jako uzenářský učeň v Praze, a to ve smíchovském oddíle BC Praha. První zápas svedl v roce 1926 a už o rok později z něj byl mistr Československa ve velterové váze. V roce 1928 se zúčastnil olympijských her v Amsterdamu, koncem roku 1929 přešel k profesionálům a roku 1931 se stal mistrem Evropy. V Československu v dané době neměl konkurenci a byl také prvním československým boxerem v USA. Boxerskou kariéru ukončil ve 28 letech, poté co se rozešel se svým manažerem Dr. Hrubanem. Nejdříve byl uzenářem, po roce 1948 dělníkem v ČKD. Je označován za největšího průkopníka československého boxu. Kvůli svému stylu rychlé frekvence úderů získal přezdívku „Česká mlátička“.\n\n"}
{"id": "941356", "url": "https://cs.wikipedia.org/wiki?curid=941356", "title": "Zdeněk Strobach", "text": "Zdeněk Strobach\n\nZdeněk Strobach (13. dubna 1850 Praha – 21. dubna 1910 Praha) byl rakouský a český právník a politik, v 2. polovině 19. století poslanec Českého zemského sněmu.\n\nJeho otec JUDr. Antonín Strobach (1814–1856) byl českým politikem, matka Františka (Francisca), rozená Durasová (1825–1897), byla dcera lékaře. Měl sourozence Johannu (1851–??) a Antonína (1852–??). Jako šestiletému mu zemřel otec. \n\nZdeněk Strobach vystudoval akademické gymnázium na Starém Městě v Praze a pak absolvoval Karlo-Ferdinandovu univerzitu v Praze, kde roku 1874 získal titul doktora práv. Do roku 1882 pak pracoval v advokátní kanceláři Josefa Stanislava Práchenského coby koncipient a od roku 1883 byl samostatným advokátem. Publikoval také právní odborné studie a přispíval do časopisu Právník. Angažoval se ve veřejném životě. Zasedal ve výboru pro výstavbu Národního divadla v Praze.\n\nV 80. letech 19. století se zapojil i do zemské politiky. V doplňovacích volbách roku 1885 byl zvolen v kurii venkovských obcí (volební obvod Pelhřimov, Pácov, Kamenice, Počátky) do Českého zemského sněmu. Mandát zde obhájil ve volbách v roce 1889. Zastával funkci pokladníka Českého klubu (poslanecká frakce českých poslanců). Od roku 1887 byl náhradníkem zemského výboru. Politicky patřil k staročeské straně a dlouhodobě byl členem jejího výkonného výboru. \n\nV roce 1889 se stal členem vedení Hypoteční banky království Českého a poté, co zemřel Alois Pravoslav Trojan, se stal i ředitelem této banky. Od roku 1902 zasedal ve správní radě Pražské úvěrní banky. Byl rovněž členem správní rady akciového pivovaru v Nuslích a od roku 1901 i předsedou správního výboru staročeského družstva Politika, které vydávalo list Národní politika.\n\nZemřel náhle v dubnu 1910. Byl pohřben na Olšanských hřbitovech do rodinné hrobky.\n\nDne 10. května 1887 se v Karlíně oženil Emilií (Emmou) Götzelovou (1860–??), dcerou poslance, bývalého karlínského starosty a místního statkáře v Konárovicích. Manželé Strobachovi měli syna Zdeňka (1890–??) a dceru Helenu (1896–??).\n\n"}
{"id": "941358", "url": "https://cs.wikipedia.org/wiki?curid=941358", "title": "Jonny Evans", "text": "Jonny Evans\n\nJonathan Grant „Jonny“ Evans (* 3. ledna 1988, Belfast) je severoirský fotbalový obránce a reprezentant hrající v současnosti za klub West Bromwich Albion FC.\n\nEvans se narodil v Belfastu a začal svojí kariéru v Greenisland FC. Zde byl spatřen skauty Manchesteru United a pro svůj talent byl přijat do akademie Manchesteru. Za klub poprvé nastoupil v roce 2006 na letním turné. Předtím než začal pravidelně nastupovat za United byl poslán na několik hostování. Nejdříve do Antwerp a poté dvakrát do Sunderlandu, kde poprvé okusil anglickou Premier League. Jeho první soutěžní debut za Manchester United proběhl v Anglickém ligovém poháru 26. září 2007 proti Coventry City. Následující sezónu (2008/09) se stal pravidelným hráčem prvního týmu.\n\nEvans zaznamenal svůj debut za severoirský národní tým 6. 9. 2006 v kvalifikačním utkání v Belfastu proti týmu Španělska (výhra 3:2). Se svým týmem se mohl v říjnu 2015 radovat po úspěšné kvalifikaci z postupu na EURO 2016 ve Francii (byl to premiérový postup Severního Irska na evropský šampionát). Zúčastnil se EURA 2016 ve Francii, kam jej nominoval trenér Michael O'Neill.\n\n"}
{"id": "941362", "url": "https://cs.wikipedia.org/wiki?curid=941362", "title": "Železnec ztepilý", "text": "Železnec ztepilý\n\nŽeleznec ztepilý (\"Metrosideros excelsa\"), též pohutukawa, je stálezelená rostlina z čeledi myrtovitých, která je endemitem Nového Zélandu. Je to strom dorůstající až dvacetimetrové výšky, rostoucí převážně na mořském pobřeží. Daří se mu i na suché kamenité půdě (jako první kolonizuje lávová pole), má velmi tvrdé dřevo, které se využívalo na stavbu lodí, a tuhé ochlupené listy. V prosinci tvoří velké jasně červené květy s dlouhými tyčinkami, proto je na Novém Zélandu tradičním symbolem vánočních svátků. (Existuje také kultivar \"Aurea\", jehož květy jsou žluté.) Škůdcem této dřeviny je introdukovaný kusu liščí, který požírá její listy, proto stromů ubývá. Naproti tomu je pohutukawa pro svůj dekorativní vzhled vysazována mimo svoji domovinu v parcích, odkud se šíří jako invazní druh; například v San Franciscu její kořeny poškozují chodníky.\n\n"}
{"id": "941363", "url": "https://cs.wikipedia.org/wiki?curid=941363", "title": "Stopy ve sněhu", "text": "Stopy ve sněhu\n\nStopy ve sněhu je název českého vydání dobrodružného románu pro mládež \"Lost in the Barrens\" (1956, Ztraceni v kanadské tundře), který napsal anglicky píšící kanadský spisovatel Farley Mowat. Kniha získala roku 1956 v Kanadě cenu za nejlepší dětskou knihu. O deset let později napsal Mowat volné pokračování tohoto románu, knihu \"Kletba vikingova hrobu\" (1966, Curse of the Viking Grave).\n\nHrdiny knihy jsou dva chlapci: bílý hoch Jamie, sirotek, žijící na kanadském severu ve srubu svého strýce, a jeho přítel indiánský chlapec Awasin z kmene Kríů. Vlastní neopatrností se ztratí lovecké výpravě, kánoe se jim rozbije v peřejích a domů pěšky nemohou jít, protože se blíží arktická zima. Díky své odvaze, důmyslnosti a tvrdé práci se jim podaří rozdělat oheň, překonat hlad, postavit si primitivní srub, vyrobit saně, luk a šípy. Díky tomu přežijí bouře, mráz a ubrání se i medvědovi grizzly. Mají i štěstí, když se k nim zatoulají dva psi, které si snadno ochočí, a když kolem nich táhne obrovské stádo sobů, které jim poslouží jako zdroj masa a surovin pro výrobu oděvů. Nakonec je však stesk po domově dožene k tomu, že se snaží dostat domů za každou cenu. Cestou objeví starou kamennou vikinskou hrobku a pak málem zahynou ve sněhové bouři. Jsou však zachráněni Eskymáky.\n\n\n"}
{"id": "941365", "url": "https://cs.wikipedia.org/wiki?curid=941365", "title": "Kuchyně Bosny a Hercegoviny", "text": "Kuchyně Bosny a Hercegoviny\n\nKuchyně Bosny a Hercegoviny je rozkročena mezi západními a východními vlivy. Kuchyně je blízko příbuzná turecké kuchyni, kuchyni středního Východu a dalším středomořským kuchyním. Díky vlivů Rakouska-Uherska je tu nicméně také mnoho kulinářských vlivů ze střední Evropy.\n\nBosenská kuchyně používá mnoho koření, ale obvykle v mírném množství. Většina jídel je lehkých, protože jsou vařené ve velkém množstvím vody, omáčky jsou čistě přírodní, obsahují v jídle o něco více než jen přírodní šťávy ze zeleniny. Typické suroviny jsou rajčata, brambory, cibule, česnek, paprika, okurka, mrkev, zelí, houby, špenát, cuketa, sušené a čerstvé fazole, švestky, mléko, paprika a zakysaná smetana nazývaná pavlaka a kajmak. Mezi typické pokrmy z masa patří především hovězí a jehněčí. Místními specialitami jsou čevabčiči, burek, dolma, sarma, pilaf, guláš, ajvar a celá řada východních sladkostí. Nejlepší místní vína pocházejí z Hercegoviny, kde je klima vhodné pro pěstování vinné révy. Naopak, v Bosně se vyrábí švestková nebo jablečná rakije.\n\n\n\n\n\nLivaňský sýr (\"livanjski sir\") – suchý žlutý sýr ze západobosenského města Livno a okolní obce\n\n\n\n\nVína jsou produkována především v Hercegovině, v regionech Mostaru, Citluku, Ljubuski, Stolaci, Domanovići a Medžugorje.\n\n\n\n\n"}
{"id": "941372", "url": "https://cs.wikipedia.org/wiki?curid=941372", "title": "Deividas Šemberas", "text": "Deividas Šemberas\n\nDeividas Šemberas (* 2. srpna 1978, Vilnius, Litevská SSR, Sovětský svaz) je bývalý litevský fotbalový obránce/defensivní záložník a reprezentant, který ukončil kariéru 1. prosince 2015 v klubu Žalgiris Vilnius.\n\nV roce 2005 získal v Litvě ocenění Fotbalista roku. Mimo Litvu působil na klubové úrovni v Rusku.\n\nV Litvě působil v klubu Žalgiris Vilnius. Poté odešel v roce 1998 do Ruska do klubu FK Dynamo Moskva. Od roku 2002 působil deset let v klubu CSKA Moskva, se kterým vyhrál řadu domácích trofejí (mj. třikrát ligový titul) a také Pohár UEFA 2004/05. V červenci 2012 přestoupil do celku Alanija Vladikavkaz. Profesionální fotbalovouz kariéru ukončil 1. prosince 2015 v klubu Žalgiris Vilnius.\n\nV A-mužstvu Litvy debutoval 3. 11. 1996 ve Vilnu v přátelském utkání proti reprezentaci Indonésie (výhra 4:0). Celkem odehrál v letech 1996–2013 za litevský národní tým 82 zápasů, gól nevstřelil.\n\n"}
{"id": "941375", "url": "https://cs.wikipedia.org/wiki?curid=941375", "title": "Matouš Talíř", "text": "Matouš Talíř\n\nMatouš Talíř (20. září 1835 Střížov – 30. srpna 1902 Hluboká nad Vltavou) byl rakouský a český vysokoškolský pedagog, právník, národohospodář, statistik a politik, ve 2. polovině 19. století poslanec Českého zemského sněmu a Říšské rady, rektor Univerzity Karlovy.\n\nNarodil se v jihočeském Střížově. V rodné obci vychodil základní školu, gymnázium studoval v Českých Budějovicích, kde se naučil německy. Od roku 1856 studoval práva na Karlo-Ferdinandově univerzitě. Po škole nastoupil jako konceptní praktikant na zemské finanční ředitelství v Praze. V roce 1862 se stal substitutem komisaře u finanční stráže, kde se následujícího roku stal koncipistou. Pak se ale vrátil k akademické dráze. V roce 1866 získal na pražské univerzitě titul doktora práv. Specializoval se na rakouské finanční právo. Roku 1869 se zde habilitoval. Od roku 1871 byl mimořádným a od roku 1882 řádným profesorem rakouského finančního práva a statistiky na Univerzitě Karlově v Praze. Napsal odborné studie o daňových systémech. V roce 1888 a 1893 byl děkanem filozofické fakulty Univerzity Karlovy, v předcházejících letech byl děkanem právnické fakulty. V roce 1889/1890 byl rektorem univerzity. Dosáhl titulu dvorního rady.\n\nAngažoval se i politicky. V období let 1877–1884 zasedal ve sboru obecních starších města Prahy. Od roku 1879 byl rovněž členem statistické komise města Prahy, jíž od roku 1881 předsedal. V 80. letech 19. století se zapojil i do zemské a celostátní politiky. V doplňovacích volbách roku 1880 byl zvolen v kurii venkovských obcí (volební obvod Jindřichův Hradec, Lomnice, Třeboň, N. Bystřice) do Českého zemského sněmu. Mandát zde obhájil ve volbách v roce 1883. Po volbách v roce 1889 zasedl na sněmu opět, nyní ale jako virilista, tedy poslanec, který nabývá mandátu z titulu své funkce, v tomto případě funkce rektora české univerzity v Praze. Politicky patřil k staročeské straně. \n\nZasedal také v Říšské radě (celostátní zákonodárný sbor), kam usedl po volbách roku 1879 za kurii městskou, obvod Kolín, Poděbrady atd. Slib složil 30. listopadu 1880.\n\nZemřel po delší nemoci náhle během pobytu na letním bytě v jihočeské Hluboké v srpnu 1902.\n\n"}
{"id": "941376", "url": "https://cs.wikipedia.org/wiki?curid=941376", "title": "Prusíny", "text": "Prusíny\n\nPrusíny () jsou součástí obce Nebílovy. Na nevysokém návrší jihozápadně od Nebílov a na dohled od Netunice stojí kostel sv. Jakuba Většího s přilehlým hřbitovem, fara s hospodářskými budovami a bývalá škola. V roce 2013 byla v budově bývalé školy založena komunitní školka a škola Holubník (původně Luční školka Prusíny) pro rodiny vzdělávající děti individuálně, mimo školský systém.\n\nZ archeologických nálezů vyplývá, že území dnešních Prusín bylo osídleno již před více než tisícem let. Historicky první výkop zde byl proveden roku 1962 a byly odhaleny celkem dva objekty sídliště slovanské kultury a tři objekty mohylové kultury, pravděpodobně z období doby bronzové. Ve 14. století je často zmiňován kostel sv. Jakuba Většího, s přidruženou farou a školou, který je v současnosti hlavní dominantou Prusín. Fara i škola ale při husitských válkách zanikly, až po dlouhé době byla fara znovu obnovena a na základě nařízení Marie Terezie se obnovy dočkala i škola. Nakonec v roce 1980 ale budova školy stejně přestala sloužit svému účelu.\n\n\n\n"}
{"id": "941390", "url": "https://cs.wikipedia.org/wiki?curid=941390", "title": "William Miller (tyčkař)", "text": "William Miller (tyčkař)\n\nWilliam Waring Miller (1. listopadu 1912, Dodge City – 12. listopadu 2008 Paradise Valley) byl americký atlet, který zvítězil na letních olympijských hrách 1932 ve skoku o tyči.\nBěhem americké kvalifikace před olympiádou v roce 1932 vytvořil William Graber světový rekord ve skoku o tyči výkonem 437 cm, Miller byl druhý výkonem 430 cm. Na samotné olympiádě však zvítězil Miller výkonem 431,5 cm (byl to jeho osobní rekord) a Graber skončil čtvrtý.\n\n"}
{"id": "941394", "url": "https://cs.wikipedia.org/wiki?curid=941394", "title": "Earle Meadows", "text": "Earle Meadows\n\nEarle Elmer Meadows (19. června 1913, Corinth – 11. listopadu 1992 Fort Worth ) byl americký atlet, který zvítězil na letních olympijských hrách 1936 ve skoku o tyči.\nDosáhl řady úspěchů spolu se svým kolegou z University of Southern California Billem Seftonem, se kterým byli nazýváni Nebeskými dvojčaty (Heavenly Twins). Společně získali titul mistra USA v roce 1935, zvítězili v akademickém mistrovství USA v letech 1935 a 1936 avytvořili dva světové rekordy v roce 1937 (448 a 454 cm). Na oplympiádě v roce 1936 Meadows zvítězil v novém olympijském rekordu 435 cm, Sefton skončil čtvrtý výkonem o 10 cm nižším.\n"}
{"id": "941397", "url": "https://cs.wikipedia.org/wiki?curid=941397", "title": "Anton Tausche", "text": "Anton Tausche\n\nAnton Tausche (27. července 1838 Teplice – 20. listopadu 1898 Teplice) byl rakouský a český zemědělský odborník a politik německé národnosti, v 2. polovině 19. století poslanec Českého zemského sněmu a Říšské rady.\n\nNarodil se v Teplicích. Na zemědělské škole v Mosonmagyaróváru získal agronomické vzdělání. V roce 1864 po absolvování školy nastoupil na praxi do zemědělství, zpočátku jako adjunkt na šlechtickém velkostatku v Dobříčanech. V roce 1868 se stal hospodářským inspektorem na velkostatku Veselíčko na Písecku, kde setrval po osm let. Během této etapy svého profesního života zasedal rovněž v okresním zastupitelstvu v Milevsku a Bechyni. V roce 1877 se stal členem zemské zemědělské rady. Zasedal též ve výboru pro zlepšení sociálních podmínek obyvatel Krušnohoří a sám navrhl množství reforem zemědělské výroby v této oblasti. Působil i jako zemědělský pedagog.\n\nNa počátku 80. let 19. století se zapojil i do zemské a celostátní politiky. V doplňovacích volbách roku 1881 byl zvolen na Český zemský sněm za kurii venkovských obcí (obvod Kadaň, Přísečnice, Doupov). Mandát obhájil za týž obvod i ve volbách v roce 1883, volbách v roce 1889 a volbách v roce 1895.\n\nPatřil k německým liberálům (takzvaná Ústavní strana, později Německá pokroková strana). Byl členem ústřední komise pro revizi katastru pozemkové daně v Čechách.\n\nZasedal rovněž dlouhodobě v Říšské radě (celostátní zákonodárný sbor), kam poprvé usedl po volbách roku 1879, kdy byl zvolen za kurii venkovských obcí, obvod Cheb, Aš, Kraslice atd. Mandát obhájil ve volbách roku 1885 a volbách roku 1891. Ve volbách roku 1897 mandát neobhájil, protože ho v jeho volebním okrsku porazil nacionálně radikální Georg von Schönerer.\n\nV říjnu 1879 je zmiňován na Říšské radě coby člen mladoněmeckého Klubu sjednocené Pokrokové strany (\"Club der vereinigten Fortschrittspartei\"). Od roku 1881 byl členem klubu Sjednocené levice, do kterého se spojilo několik ústavověrných (liberálně a centralisticky orientovaných) politických proudů. Za tento klub uspěl i ve volbách roku 1885. Po rozpadu Sjednocené levice přešel do frakce Německý klub. V roce 1890 se uvádí jako poslanec obnoveného klubu německých liberálů, nyní oficiálně nazývaného Sjednocená německá levice. I ve volbách roku 1891 byl na Říšskou radu zvolen za klub Sjednocené německé levice. Z klubu Sjednocené německé levice vystoupil roku 1896.\n\nZasedal v čestných zemědělských a národohospodářských korporacích. Krušnohorské město Suniperk mu udělilo čestné občanství. Zemřel v listopadu 1898 v Teplicích, kam se uchýlil v poslední době před smrtí.\n\n"}
{"id": "941401", "url": "https://cs.wikipedia.org/wiki?curid=941401", "title": "USS Randolph (CV-15)", "text": "USS Randolph (CV-15)\n\nUSS \"Randolph\" (CV-15) byla letadlová loď Námořnictva Spojených států, která působila ve službě v letech 1944–1969. Jednalo se o sedmou postavenou jednotku třídy \"Essex\" (druhou ve verzi s dlouhým trupem).\n\nByla pojmenována podle Peytona Randolpha, prvního předsedy Kontinentálního kongresu Třinácti kolonií. Její stavba byla zahájena 10. května 1943 v loděnici Newport News Shipbuilding v Newport News ve Virginii. K jejímu spuštění na vodu došlo 28. června 1944, do služby byla zařazena 9. října 1944. Za druhé světové války se zúčastnila operací v Tichém oceánu, na začátku roku 1948 byla odstavena. V letech 1951–1953 podstoupila modernizaci SCB-27A, během níž byla roku 1952 překlasifikována na útočnou letadlovou loď CVA-15. Po návratu do aktivní služby operovala výhradně v Atlantském oceánu, Středomoří a Karibiku. Novou úhlovou letovou palubu obdržela při modernizaci SCB-125 v letech 1955–1956. Roku 1959 byla její klasifikace změněna na protiponorkovou letadlovou loď CVS-15. V letech 1961 a 1962 asistovala při návratu kabin Liberty Bell 7 a Friendship 7 z jejich suborbitálního, resp. orbitálního letu zpět na Zemi. \n\nBěhem tzv. Karibské krize sehrála roli při pronásledování sovětské ponorky \"B-59\", při kterém málem došlo k použití jaderné zbraně stíhanou sovětskou ponorkou. Námořnictvo USA provádělo na příkaz amerického prezidenta J. F. Kennedyho námořní blokádu Kuby, cílem bylo podpořit vyhlášené embargo a zamezit tak dodávkám zbraní a materiálu na „ostrov svobody“. Američané zahájili hon na sovětské ponorky s cílem přinutit je k vynoření a identifikaci. Nevěděli ovšem, že ponorky nesou mimo konvenčních zbraní i jaderné. 27. října 1962 se americkému námořnímu svazu složenému z 11 torpédoborců a letadlové lodi USS \"Randolph\" podařilo zachytit neznámou ponorku (šlo o \"B-59\"), kterou začal pronásledovat a shazovat na ni cvičné hlubinné nálože. Svaz ponorku „uštval“ a přiměl k vynoření. Poté sovětské plavidlo nabralo východní kurs a v doprovodu amerických hladinových lodí z oblasti odplulo. Další tři angažované ponorky také obdržely z Kremlu rozkaz k návratu.\n\nZe služby byla letadlová loď vyřazena 13. února 1969, poté byla několik let odstavena a roku 1975 byla odprodána do šrotu.\n\n"}
{"id": "941404", "url": "https://cs.wikipedia.org/wiki?curid=941404", "title": "USS Randolph", "text": "USS Randolph\n\nOznačení USS \"Randolph\" nesla v historii amerického námořnictva dvě plavidla:\n"}
{"id": "941408", "url": "https://cs.wikipedia.org/wiki?curid=941408", "title": "USS Ticonderoga (CV-14)", "text": "USS Ticonderoga (CV-14)\n\nUSS \"Ticonderoga\" (CV-14) byla letadlová loď Námořnictva Spojených států, která působila ve službě v letech 1944–1973. Jednalo se o šestou postavenou jednotku třídy \"Essex\" (první ve verzi s dlouhým trupem).\n\nPůvodně byla pojmenována USS \"Hancock\". Její stavba byla zahájena 1. února 1943 v loděnici Newport News Shipbuilding v Newport News ve Virginii, 1. května toho roku byla přejmenována na USS \"Ticonderoga\". K jejímu spuštění na vodu došlo 7. února 1944, do služby byla zařazena 8. května 1944. Za druhé světové války se zúčastnila operací v Tichém oceánu, na začátku roku 1947 byla odstavena do rezerv. V letech 1952–1954 podstoupila SCB-27C, během níž byla roku 1952 překlasifikována na útočnou letadlovou loď CVA-14. Nedlouho po návratu do aktivní služby byla v letech 1956 a 1957 modernizována v programu SCB-125 (mj. úhlová letová paluba). Na přelomu 50. a 60. let operovala především v západní části Tichého oceánu, po roce 1965 se výrazně zapojila do operací války ve Vietnamu. Roku 1969 byla upravena a překlasifikována na protiponorkovou letadlovou loď CVS-14. V letech 1972 a 1973 se podílela na návratu kabin vesmírných letů Apollo 16, Apollo 17 a Skylab 2 zpět na Zemi. Ze služby byla vyřazena 1. září 1973 a o necelý rok později byla odprodána do šrotu.\n\n"}
{"id": "941412", "url": "https://cs.wikipedia.org/wiki?curid=941412", "title": "USS Ticonderoga", "text": "USS Ticonderoga\n\nOznačení USS \"Ticonderoga\" neslo v historii amerického námořnictva šest plavidel:\n"}
{"id": "941414", "url": "https://cs.wikipedia.org/wiki?curid=941414", "title": "Informované rozhodnutí", "text": "Informované rozhodnutí\n\nInformované rozhodnutí je právně etický pojem, používaný ve vztahu mezi dvěma (právnickými, fyzickými) osobami, mezi nimiž dochází k uzavření nějaké dohody.\n\n\nInformované rozhodnutí předchází (explicitní nebo formální) uzavření nějaké smlouvy nebo dohody pro poskytnutí určité služby nebo zboží mezi dvěma subjekty (nazvěme je třeba poskytovatel a klient), ze kterého vyplývají jistá práva a povinnosti. Klient by nějakou formou měl být poskytovatelem postaven před rozhodnutí, jakou nabízenou službu chce využít (popř. jaké zboží koupit) a měla by mu být dána i možnost odstoupení, a to nijak nepodmíněná a nepenalizovaná. Forma informovaného souhlasu může být různá, většinou se odvíjí od ceny služby či zboží (pro aplikaci zubní plomby většinou stačí slovní souhlas nebo i kývnutí hlavou, u statisícové hypotéky je vše písemně). Informovaným souhlasem se klient v rozsahu dané transakce podřizuje předmětné smlouvě nebo dohodě, včetně pro něj vyplývajících povinností a penále v ní stanovených. Pro klienta odvedení služby nebo dodání zboží znamená určité výdaje (nezřídka už jen za započetí plnění před tím, než se služba či zboží dostane ke klientovi), takže smlouvou a informovaným souhlasem získává možnost vydobýt si uhrazení těchto výdajů i v případě, kdy bude chtít klient odstoupit někde uprostřed procesu plnění.\n"}
{"id": "941415", "url": "https://cs.wikipedia.org/wiki?curid=941415", "title": "Vailly-sur-Sauldre", "text": "Vailly-sur-Sauldre\n\nVailly-sur-Sauldre je francouzská obec v departementu Cher v regionu Centre-Val de Loire. V roce 2010 zde žilo 790 obyvatel. Je centrem kantonu Vailly-sur-Sauldre.\n\n\"Počet obyvatel\"\n\n"}
{"id": "941418", "url": "https://cs.wikipedia.org/wiki?curid=941418", "title": "Plzeň hlavní nádraží", "text": "Plzeň hlavní nádraží\n\nPlzeň hlavní nádraží je centrální železniční stanice v Plzni. Zprovozněna byla v roce 1862, kdy byla uvedena do provozu část České západní dráhy z Prahy do Plzně. Stanice je elektrifikovaná, výpravní budova je majetkem Správy železnic.\n\nSoučasná výpravní budova plzeňského hlavního nádraží byla slavnostně otevřena v roce 1907. Budova byla postavena v neorenesančním a secesním slohu (secese patrná zejména na štukové výzdobě a kovových prvcích) podle návrhu architekta Rudolfa Štecha, který se podílel i na financování stavby. Přitom se však významně zadlužil a nevida východiska z tíživé situace se 2. ledna 1908 oběsil.\n\nNádraží je koncipováno jako tzv. ostrovní, tj. výpravní budova je umístěna mezi kolejišti, která jsou vedena na vysokých náspech. Některé z kolejí byly navrženy jako železniční vlečky do plzeňských průmyslových podniků (Škodovy závody, pivovar).\n\nBudova těžce utrpěla spojeneckým bombardováním na jaře 1945, kdy v noci ze 16. na 17. dubna zaútočily na Plzeň britské bombardéry. Když jedna z bomb zasáhla jihozápadní roh kopule výpravní budovy, celá kopule se výbuchem nadzdvihla a posunula o 15 cm. Poškozeno bylo i mnoho dalších nosných částí budovy. Po druhé světové válce se zvažovala i kompletní demolice poničené budovy. Kopuli nakonec opravila skupina 15 mostařů Škodových závodů, kteří pomocí hydrauliky vrátili kopuli zpět na její místo (opravovali ji ve svém volném čase). Celá budova byla poté rekonstruována do původní podoby.<br>\n\nNádraží několikrát změnilo jméno. V době svého vzniku bylo někdy označováno jako centrální nádraží, po dobu první republiky se používal název Plzeň hlavní nádraží. V roce 1949 bylo nádraží přejmenováno na Plzeň Gottwaldovo nádraží na počest prvního komunistického prezidenta Klementa Gottwalda. V 50. letech byly v hale instalovány sochy hutníka a posunovače, které se zachovaly až do současnosti. V roce 1971 byl před výpravní budovou odhalen pomník Klementa Gottwalda, ten byl ale po roce 1989 odstraněn. Po sametové revoluci se nádraží opět vrátilo k názvu Plzeň hlavní nádraží. V letech 2011–2012 proběhla velká rekonstrukce interiérů výpravní budovy, na to navázala rekonstrukce nástupišť a okolí budovy.\n\nV roce 2014 byl dokončen spojovací podchod nástupišť směrem k pivovaru.\n\nBudova i s okolím byla 15. května 2000 vyhlášena kulturní památkou. Památkově chráněná je především samotná výpravní budova, ale i zastřešení nástupišť, terasy před hlavním průčelím, náměstíčko před budovou (zde stojí památník československým legionářům s plaketou T. G. Masaryka) a opěrné zdi směrem k viaduktům. Budova je charakteristická také svou velkolepou kopulí, která sahá do výšky 40 m.\n\nDne 9. prosince 2018 se slavnostně otevřel nový autobusový terminál u hlavního vlakového nádraží v Šumavské ulici, který disponuje deseti autobusovými stanovišti a jednou provozní budovou s veřejnými toaletami. Projekt stavby byl spolufinancován z fondů Evropské unie a Ministerstva pro místní rozvoj České republiky. Terminál je v délce 134 metrů zastřešen. Nově vzniklá autobusová stání jsou bezbarierově spojena s železniční stanicí.\n\nPlzeňské hlavní nádraží je klíčovou součástí plzeňského železničního uzlu, vychází odtud tratě na Prahu (trať 170), České Budějovice (trať 190), Klatovy (trať 183), Domažlice (trať 180), Cheb (trať 178) a Žatec (trať 160). Trať Praha–Plzeň–Cheb je součástí budovaného III. železničního koridoru, tedy páteřní trati uzpůsobené pro rychlosti až 160 km/h. Na území města se nachází též železniční stanice \" Plzeň-Křimice, Plzeň-Orlík, Plzeň-Doubravka, Plzeň-Jižní Předměstí, Plzeň-Bolevec, Plzeň-Doudlevce, Plzeň-Koterov, Plzeň-Skvrňany, Plzeň-Zadní Skvrňany, Plzeň zastávka a Plzeň-Valcha\" .\n"}
{"id": "941419", "url": "https://cs.wikipedia.org/wiki?curid=941419", "title": "Sury-ès-Bois", "text": "Sury-ès-Bois\n\nSury-ès-Bois je francouzská obec v departementu Cher v regionu Centre-Val de Loire. V roce 2010 zde žilo 279 obyvatel.\n\n\"Počet obyvatel\"\n\n"}
{"id": "941421", "url": "https://cs.wikipedia.org/wiki?curid=941421", "title": "Porodnice Slovany", "text": "Porodnice Slovany\n\nBývalá Porodnice Slovany v Plzni na Čapkově náměstí je významná pamětní budova, kulturní památka. Svého času byla největším zařízením ve městě a narodilo se v ní mnoho Plzeňanů.\n\nByla postavena v letech 1937 až 1938 na půdorysu písmene T podle projektu ing. arch. Václava Kleina jako budova obecné, měšťanské a mateřské školy. Svému účelu však vlastně ani nesloužila, protože již za druhé světové války byla upravena na nemocnici. Později byla stavba upravena na porodnici. Jde o jednu z nejvýznamnějších staveb plzeňského meziválečného funkcionalismu. Ve své době byla budova navržena jako jedna z nejmodernějších škol na Plzeňsku.\n\nOd Fakultní nemocnice Plzeň, odkoupila nepotřebný areál i s rozlehlou zahradou společnost Petronex v roce 2013, která zde plánovala vybudovat domov pro seniory, tentýž záměr mělo město, kterému se budovu nepodařilo získat od státu. Ještě v roce 2019 byla budova bez využití a chátrala.\n"}
{"id": "941426", "url": "https://cs.wikipedia.org/wiki?curid=941426", "title": "Alois Václavík mladší", "text": "Alois Václavík mladší\n\nAlois Václavík, pro odlišení od svého otce uváděn jako Alois Václavík mladší (12. června 1847 Žehuň – 15. prosince 1929 Žehuň), byl rakouský a český podnikatel a politik, v 80. letech 19. století poslanec Českého zemského sněmu.\n\nProfesí byl mlynářem v obci Žehuň. Stejně jako jeho otec Alois Václavík se zapojil i do politického života. Byl okresním starostou v Městci Králové.\n\nJeho otec Alois Václavík byl od 60. let 19. století zemským poslancem. Před volbami v roce 1883 ovšem publikoval veřejnou výzvu, v níž se kvůli pokročilosti věku vzdal další kandidatury s tím, že místo něj kandiduje právě jeho syn Alois Václavík mladší. Ten pak byl skutečně zvolen v kurii venkovských obcí (volební obvod Poděbrady, Městec Králové) do Českého zemského sněmu. Patřil k staročeské straně.\n\nZemřel v prosinci 1929. Pohřben byl do rodinné hrobky v Žehuni.\n"}
{"id": "941429", "url": "https://cs.wikipedia.org/wiki?curid=941429", "title": "Peter Gay", "text": "Peter Gay\n\nPeter Gay, rodným jménem Peter Joachim Fröhlich (20. června 1923, Berlín – 12. května 2015, New York) byl americký historik židovského původu.\n\nDo Spojených států emigroval roku 1941. Byl profesorem historie na Kolumbijské a Yaleově univerzitě. Ve svých pracích se soustředil na moderní éru, k jeho nejuznávanějším dílům patří \"The Enlightenment: An Interpretation\" (1966), za niž získal National Book Award. Dále pak \"Weimar Culture: The Outsider as Insider\" (1968) či životopis Sigmunda Freuda \"Freud: A Life for Our Time\" (1988). Na téma Freuda a psychoanalýzy napsal celou řadu dalších prací, především soustředěných na její kulturní vliv. Zajímaly ho i dějiny umění a stylu, věnoval svou pozornost Mozartovi, Arthuru Schnitzlerovi, Édouardu Manetovi aj.\n\n\n"}
{"id": "941432", "url": "https://cs.wikipedia.org/wiki?curid=941432", "title": "Seznam olympijských medailistů ve veslování – mužský skif", "text": "Seznam olympijských medailistů ve veslování – mužský skif\n\nToto je kompletní seznam olympijských medailistů v veslování (mužský skif) od roku 1900 do roku 2016.\n"}
{"id": "941433", "url": "https://cs.wikipedia.org/wiki?curid=941433", "title": "Frontové státy", "text": "Frontové státy\n\nFrontové státy (\"Frontline States\") bylo označení pro skupinu afrických zemí, které sousedily s Jihoafrickou republikou (JAR) a Rhodesií, ovládanými bělochy. Jejich cílem bylo svrhnout tamní režimy; iniciovaly mezinárodní sankce proti JAR a Rhodesii (bojkot montrealské olympiády) a podporovaly Africký národní kongres a další opoziční skupiny. Organizaci frontových států založil v roce 1974 Kenneth Kaunda a jejími členy byli Zambie, Tanzanie, Mosambik, Angola, Botswana, Lesotho a Svazijsko. V roce 1980, po předání moci do rukou černošské většiny, přistoupilo Zimbabwe. Jediným státem regionu, které nepatřilo mezi frontové státy, bylo Malawi, které naopak s JAR úzce spolupracovalo. \n\nOrganizace byla spíše neformální, společný postup komplikovaly objektivní překážky: zatímco státy s levicovými režimy jako Zambie a Zimbabwe prosazovaly nesmiřitelný postup vůči apartheidu, Botswana nebo Lesotho vzhledem ke své ekonomické závislosti na JAR musely jít cestou kompromisů. Organizace frontových států zanikla poté, co Frederik Willem de Klerk zahájil proces přechodu k demokracii a vzniklo Jihoafrické rozvojové společenství. \n\nV roce 1990 se v Glasgow uskutečnil festival \"Frontline States\", představující kulturu a historii jihoafrických zemí.\n\n\n"}
{"id": "941434", "url": "https://cs.wikipedia.org/wiki?curid=941434", "title": "Seznam olympijských medailistů ve veslování – mužský dvojskif", "text": "Seznam olympijských medailistů ve veslování – mužský dvojskif\n\nToto je kompletní seznam olympijských medailistů v veslování (mužský dvojskif) od roku 1904 do roku 2016.\n"}
{"id": "941435", "url": "https://cs.wikipedia.org/wiki?curid=941435", "title": "Seznam olympijských medailistů ve veslování – mužská párová čtyřka", "text": "Seznam olympijských medailistů ve veslování – mužská párová čtyřka\n\nToto je kompletní seznam olympijských medailistů v veslování (mužská párová čtyřka) od roku 1976 do roku 2016.\n"}
{"id": "941436", "url": "https://cs.wikipedia.org/wiki?curid=941436", "title": "Seznam olympijských medailistů ve veslování – mužská dvojka bez kormidelníka", "text": "Seznam olympijských medailistů ve veslování – mužská dvojka bez kormidelníka\n\nToto je kompletní seznam olympijských medailistů v veslování (mužská dvojka bez kormidelníka) od roku 1904 do roku 2016.\n"}
{"id": "941437", "url": "https://cs.wikipedia.org/wiki?curid=941437", "title": "Seznam olympijských medailistů ve veslování – mužská čtyřka bez kormidelníka", "text": "Seznam olympijských medailistů ve veslování – mužská čtyřka bez kormidelníka\n\nToto je kompletní seznam olympijských medailistů v veslování (mužská čtyřka bez kormidelníka) od roku 1904 do roku 2016.\n"}
{"id": "941438", "url": "https://cs.wikipedia.org/wiki?curid=941438", "title": "Seznam olympijských medailistů ve veslování – mužská osma", "text": "Seznam olympijských medailistů ve veslování – mužská osma\n\nToto je kompletní seznam olympijských medailistů v veslování (mužská osma) od roku 1900 do roku 2016.\n"}
{"id": "941439", "url": "https://cs.wikipedia.org/wiki?curid=941439", "title": "Seznam olympijských medailistů ve veslování – mužský dvojskif lehkých vah", "text": "Seznam olympijských medailistů ve veslování – mužský dvojskif lehkých vah\n\nToto je kompletní seznam olympijských medailistů v veslování (mužský dvojskif lehkých vah) od roku 1996 do roku 2016.\n"}
{"id": "941440", "url": "https://cs.wikipedia.org/wiki?curid=941440", "title": "Seznam olympijských medailistů ve veslování – mužská čtyřka bez kormidelníka lehkých vah", "text": "Seznam olympijských medailistů ve veslování – mužská čtyřka bez kormidelníka lehkých vah\n\nToto je kompletní seznam olympijských medailistů v veslování (mužská čtyřka bez kormidelníka lehkých vah) od roku 1996 do roku 2016.\n"}
{"id": "941441", "url": "https://cs.wikipedia.org/wiki?curid=941441", "title": "Seznam olympijských medailistů ve veslování – mužská dvojka s kormidelníkem", "text": "Seznam olympijských medailistů ve veslování – mužská dvojka s kormidelníkem\n\nToto je kompletní seznam olympijských medailistů v veslování (mužská dvojka s kormidelníkem) od roku 1900 do roku 1992.\n"}
{"id": "941442", "url": "https://cs.wikipedia.org/wiki?curid=941442", "title": "Seznam olympijských medailistů ve veslování – mužská čtyřka s kormidelníkem", "text": "Seznam olympijských medailistů ve veslování – mužská čtyřka s kormidelníkem\n\nToto je kompletní seznam olympijských medailistů v veslování (mužská čtyřka s kormidelníkem) od roku 1900 do roku 1992.\n"}
{"id": "941443", "url": "https://cs.wikipedia.org/wiki?curid=941443", "title": "Seznam olympijských medailistů ve veslování – ženský skif", "text": "Seznam olympijských medailistů ve veslování – ženský skif\n\nToto je kompletní seznam olympijských medailistů v veslování (ženský skif) od roku 1976 do roku 2016.\n"}
{"id": "941444", "url": "https://cs.wikipedia.org/wiki?curid=941444", "title": "Seznam olympijských medailistů ve veslování – ženský dvojskif", "text": "Seznam olympijských medailistů ve veslování – ženský dvojskif\n\nToto je kompletní seznam olympijských medailistů v veslování (ženský dvojskif) od roku 1976 do roku 2016.\n"}
{"id": "941445", "url": "https://cs.wikipedia.org/wiki?curid=941445", "title": "Seznam olympijských medailistů ve veslování – ženská dvojka bez kormidelníka", "text": "Seznam olympijských medailistů ve veslování – ženská dvojka bez kormidelníka\n\nToto je kompletní seznam olympijských medailistů v veslování (ženská dvojka bez kormidelníka) od roku 1976 do roku 2016.\n"}
{"id": "941446", "url": "https://cs.wikipedia.org/wiki?curid=941446", "title": "Seznam olympijských medailistů ve veslování – ženská párová čtyřka", "text": "Seznam olympijských medailistů ve veslování – ženská párová čtyřka\n\nToto je kompletní seznam olympijských medailistů v veslování (ženská párová čtyřka) od roku 1976 do roku 2016.\nPoznámka: s kormidelníkem (1976–1984), bez kormidelníka (1988–)\n"}
{"id": "941447", "url": "https://cs.wikipedia.org/wiki?curid=941447", "title": "Seznam olympijských medailistů ve veslování – ženská osma", "text": "Seznam olympijských medailistů ve veslování – ženská osma\n\nToto je kompletní seznam olympijských medailistů v veslování (ženská osma) od roku 1976 do roku 2016.\n"}
{"id": "941448", "url": "https://cs.wikipedia.org/wiki?curid=941448", "title": "Seznam olympijských medailistů ve veslování – ženský dvojskif lehkých vah", "text": "Seznam olympijských medailistů ve veslování – ženský dvojskif lehkých vah\n\nToto je kompletní seznam olympijských medailistů v veslování (ženský dvojskif lehkých vah) od roku 1996 do roku 2016.\n"}
{"id": "941449", "url": "https://cs.wikipedia.org/wiki?curid=941449", "title": "Seznam olympijských medailistů ve veslování – ženská čtyřka bez kormidelníka", "text": "Seznam olympijských medailistů ve veslování – ženská čtyřka bez kormidelníka\n\nToto je kompletní seznam olympijských medailistů v veslování (ženská čtyřka bez kormidelníka) od roku 1992.\n"}
{"id": "941450", "url": "https://cs.wikipedia.org/wiki?curid=941450", "title": "Seznam olympijských medailistů ve veslování – ženská čtyřka s kormidelníkem", "text": "Seznam olympijských medailistů ve veslování – ženská čtyřka s kormidelníkem\n\nToto je kompletní seznam olympijských medailistů v veslování (ženská čtyřka s kormidelníkem) od roku 1976 do roku 1988.\n"}
{"id": "941451", "url": "https://cs.wikipedia.org/wiki?curid=941451", "title": "Kropenka (jeskyně)", "text": "Kropenka (jeskyně)\n\nKropenka je jediná přírodní jeskyně nacházející se v okolí města Zlaté Hory, nalézá se u obce Ondřejovice v Jeseníkách. Všechny ostatní podzemní prostory v okolí vznikly v nedávné minulosti lidskou činností při dobývání nerostů (hornictví), jde tedy o opuštěné štoly či šachty, nikoliv o jeskyně. \n\nJde o vápencovou skalní dutinu pocházející pravděpodobně z období svrchního devonu dlouhou přibližně 10 metrů. Jeskyně byla podrobně speleoologicky prozkoumána na počátku 80. let 20. století, na jejím dně byly nalezeny drobné kosti.\n\n"}
{"id": "941457", "url": "https://cs.wikipedia.org/wiki?curid=941457", "title": "Československá strana socialistická (1993)", "text": "Československá strana socialistická (1993)\n\nČeskoslovenská strana socialistická (ČSS) je česká levicová politická strana zaregistrovaná v roce 17. prosince 1993 se sídlem v Přerově. Předsedou strany je Jaroslav Vojtek.\n\nV parlamentních volbách v roce 2013 strana kandiduje pouze v Olomouckém kraji, nesplnila náležitosti přihlášky, proti rozhodnutí se však může odvolat. \n\n"}
{"id": "941464", "url": "https://cs.wikipedia.org/wiki?curid=941464", "title": "Vladimír Čáp", "text": "Vladimír Čáp\n\nVladimír Čáp (* 20. března 1976, Ostrava) je bývalý český fotbalista, záložník.\n\nHrál za FC Baník Ostrava, MFK Frýdek-Místek, 1. FK Drnovice, FC Marila Příbram, SK Dynamo České Budějovice, Zaglebii Lubin a Śląsk Wrocław. V české lize nastoupil celkem ve 156 utkáních a dal 4 góly.\n"}
{"id": "941472", "url": "https://cs.wikipedia.org/wiki?curid=941472", "title": "Cingroš (továrna)", "text": "Cingroš (továrna)\n\nCingroš byla kamenická továrna v Plzni, jedna z nejúspěšnějších plzeňských firem 19. století.\n\nTovárna se nacházela na území dnešní městské čtvrti Plzeň 2-Slovany a svého času byla nejvýznamnější kamenickou firmou v Rakousko-Uhersku, v 19. století exportovala své produkty do celého světa. Mezi její stěžejní výrobky patřily strojově řezané a leštěné kamenické články ze žuly, syenitu a porfyru, honosné součásti staveb i celé pomníky a náhrobky.\n\nVznik firmy je datován do roku 1866. Kameník Jan Cingroš (1841-1906) začal od sedmdesátých let 19. století pracovat na vybudování továrního areálu mezi Božkovskou a Koterovskou ulicí. Výroba zde pokračovala až do druhé světové války.\n\nZ dřívějšího areálu továrny se dochovala pouze pozdně klasicistní vzorkovna (s trojúhelníkovým štítem a vysokými půlobloukovými okny) a původní obytný dům. Další stavby byly zbourány, nebo úplně přestavěny.\n"}
{"id": "941475", "url": "https://cs.wikipedia.org/wiki?curid=941475", "title": "Villegenon", "text": "Villegenon\n\nVillegenon je francouzská obec v departementu Cher v regionu Centre-Val de Loire. V roce 2010 zde žilo 237 obyvatel.\n\n\"Počet obyvatel\"\n\n"}
{"id": "941494", "url": "https://cs.wikipedia.org/wiki?curid=941494", "title": "Daniel J. Boorstin", "text": "Daniel J. Boorstin\n\nDaniel Joseph Boorstin (1. října 1914, Atlanta – 28. únor 2004, Washington) byl americký historik, právník, spisovatel a esejista židovského původu. Byl profesorem historie na Univerzitě v Cambridge. Celosvětově proslul především knihou \"The Image: A Guide to Pseudo-events in America\" z roku 1962, kde nastolil tezi, že média pokřivují realitu informováním o tzv. pseudoudálostech, tedy událostech, které by se bez existence médií a jejich zájmu nestaly (od tiskových konferencí, až po složité procesy organizované jen proto, aby o nich média informovala). Termín pseudoudálost se pak stal velmi užívaný v kritice médií, byl však i terčem kritiky ze strany mediálních teoretiků (sám Boorstin byl v oblasti médií laik). Boorstin v knize především sledoval, jak se pod vlivem médií obraz události stává mnohem důležitější než událost sama, čímž předjímal pozdější poststrukturalistickou kritiku Jeana Baudrillarda s jeho pojmy hyperrealita či simulakrum. Jeho dalším tématem byly americké dějiny a kultura, za knihu \"The Americans: The Democratic Experience\" dostal roku 1974 Pulitzerovu cenu.\n\n\n\n"}
{"id": "941504", "url": "https://cs.wikipedia.org/wiki?curid=941504", "title": "E L James", "text": "E L James\n\nErika Leonard, rodným jménem Erika Mitchell (* 7. března 1963, Londýn), známá pod pseudonymem E. L. James, je britská autorka trilogie bestsellerů \"Padesát odstínů šedi\", \"Padesát odstínů temnoty\" a \"Padesát odstínů svobody\". Dohromady se ve Spojených státech prodalo více než 35 milionů výtisků a přes 70 milionů výtisků v celém světě. Trilogie je nejrychleji prodávaným paperbackem všech dob. V roce 2012 ji americký časopis \"Time\" zařadil mezi sto nejvlivnějších lidí světa.\n\n\n"}
{"id": "941505", "url": "https://cs.wikipedia.org/wiki?curid=941505", "title": "There Goes My Everything", "text": "There Goes My Everything\n\nThere Goes My Everything je americká country píseň, kterou napsal Dallas Frazier a publikoval ji v roce 1965. O rok později ji nazpíval americký country zpěvák Jack Greene, přičemž píseň dominovala sedm týdnů na vrcholu amerického hudebního žebříčku. Jack Greene s ní vyhrál titul „country píseň roku“ i „country zpěvák roku“ (na vůbec prvním udílení cen \"CMA Awards)\" a i díky ní se stal populárním zpěvákem.\n\nTuto populární píseň nazpívalo velké množství interpretů, např. Engelbert Humperdinck, Anne Murray, Elvis Presley, Ferlin Husky, Roger Whittaker, Loretta Lynn, Tammy Wynette, Patty Loveless, Slim Whitman, Erin Hay, Tennessee Ernie Ford a Glen Campbell a další.\n\nV roce 1967 nazpíval Milan Drobný českou verzi s názvem „Ztrácím svou lásku“. Český text k ní napsal Jiří Grossmann. Tato písnička se však nenesla již v původním country provedení, ale jako taneční.\n\nV roce 2012 se objevila na televizní stanici Šlágr TV rozšířená verze písně \"Ztrácím svou lásku\", kterou nazpívala skupina P. M. Band.\n\nDalší českou verzi písně \"There Goes My Everything\", tentokráte v country-provedení, napsal Ronald Kraus s názvem „Tam, kde jsi láskou měl žít“. Tuto verzi nazpívala v roce 1978 Karla Vosmanská-Bajerová ze skupiny Taxmeni (dříve Krajánci). Vyšla na albu \"Z pastvin velkoměsta\".\n\n"}
{"id": "941507", "url": "https://cs.wikipedia.org/wiki?curid=941507", "title": "Pomník padlým za svobodu, mír a demokracii (Plzeň)", "text": "Pomník padlým za svobodu, mír a demokracii (Plzeň)\n\nPomník stojící na náměstí Milady Horákové v Plzni připomíná mírové hnutí za svobodu a demokracii. V padesátých letech 20. století byl v Plzni umístěn strohý, jednoduchý pomník s podstavcem a trubkovou konstrukcí. Položení bylo spojeno s vybudováním plzeňského sídliště Slovany a založením náměstí Oty Synka (dnešní náměstí Milady Horákové). Své místo pomník našel v parku pod Velkou Homolkou.\n\nBohužel nevydržel dlouho a časem utrpěl celkovou devastací. Pozornost pomník získal opět po roce 1989, kdy se v Plzni opět aktivizovala Československá obec legionářská. Nebylo kam pokládat věnce a pořádat pietní akce na paměť vojáků Prvního i Druhého zahraničního odboje. Pylon u Hlavního nádraží nebyl vhodnou alternativou pro pomník padlým za svobodu, mír a demokracii. Tento bývalý pomník Klementa Gottwalda byl medailony s legionářskou tematikou od Vladimíra Havlice osazován provizorně.\n\nDalším významným mezníkem se stal rok 2000. Po tomto roce se opět začalo usilovat o vybudování pomníku padlým v boji za svobodu, mír, demokracii a lidská práva. Velmi se na tom zasloužili ČsOL, veteráni zahraničních misí Armády ČR (Sdružení válečných veteránů ČR) i město Plzeň.\n\nPůvodní místo na náměstí Milady Horákové bylo pro znovuumístění pomníku upraveno, postaveny stožáry, zřízeny byly terasní zdi i buňky pro uložení prstě z významných bojišť obou světových válek a bojišť AČR poslední doby. Ke slavnostnímu odhalení došlo dne 11. 11. 2007 v 11 hodin, tedy přímo na mezinárodně slavený Den veteránů. Události se zúčastnili významní hosté a skupiny vojenské historie z celé republiky. Památné místo slouží v dnešní době k vyznamenávání veteránů, k organizování pietních akcí a promenádních koncertů vojenské hudby. Tyto významné slavnosti se pořádají vždy na den 11. listopadu nebo v průběhu Květnových slavností.\n\n"}
{"id": "941511", "url": "https://cs.wikipedia.org/wiki?curid=941511", "title": "Gina Bellman", "text": "Gina Bellman\n\nGina Bellman (* 10. července 1966 Auckland, Nový Zéland) je britská herečka narozená na Novém Zélandě, která hrála v seriálu \"Dokonalý podraz\" Sophii Devereaux. Za tuto roli byla nominována na Saturn Award jako nejlepší seriálová herečka ve vedlejší roli.\n\nNarodila se rodičům rusko-polského a židovského původu, kteří emigrovali z Anglie na Nový Zéland kolem roku 1950. Její rodina se vrátila do Spojeného království v době kdy jí bylo 11 let.\n\nPo debutu v epizodě \"Into the Labyrinth\" v roce 1982 a dvou epizodách v \"Grange Hill\" v roce 1984, účinkovala jako stejnojmenná postava v dramatu Dennise Pottera \"Blackeyes\". Je také známa svou rolí Jane v sitcomu \"Coupling\". Její další televizní role byly ve \"Waking the Dead\", \"Jonathan Creek\", \"Little Napoleons\", \"Only Fools and Horses\" a v \"Hotel Babylon\". Také hrála ve filmu \"Král David\" po boku Richarda Gera a Edwarda Woodwarda. V roce 1992 ztvárnila postavu Anny ve slovenském filmu \"Všetko čo mám rád\" režiséra Martina Šulíka.\n\nV roce 2007 byla druhou hlavní postavou po boku Jamese Nesbitta na BBC One v dramatu seriálu \"Jekyll\", moderní verze Roberta Louise Stevensona o významném případu \"Dr. Jekylla a pana Hyda\" napsaného Stevenem Moffatem. V letech 2008 až 2012 hrála v TNT drama seriálu \"Leverage\" po boku Timothyho Huttona. V roce 2013 se podílela na dabingu literární antologie lásky \"The Love Book App\".\n\nJe stálou členkou Královského národního divadla v Londýně, kde účinkuje např. v tragédii \"From Morning to Midnight\".\n\nV letech 2005 až 2007 byla vdaná za španělského architekta Lucha Brievu. V roce 2009 se jí narodila dcera Romy. V září 2013 se provdala za Zaabu Sethnu.\n"}
{"id": "941513", "url": "https://cs.wikipedia.org/wiki?curid=941513", "title": "Loukas Vyntra", "text": "Loukas Vyntra\n\nLoukas Vyntra (řecky Λουκάς Βύντρα, * 5. února 1981, Město Albrechtice jako Lukáš Vydra) je řecký fotbalista českého původu. Hraje na postu obránce nebo defenzivního záložníka.\n\nNarodil se v Československu českému otci a řecké matce, v roce 1990 se rodina přestěhovala do Řecka.\n\nS fotbalem začínal v klubu TJ Dakon Město Albrechtice. Jeho prvním řeckým klubem byl AO Paniliakos, v roce 2004 přestoupil do Panathinaikos FC. S tímto mužstvem získal dva mistrovské tituly, zahrál si i Ligu mistrů, kde skóroval v zápase proti Arsenalu. V roce 2013 přestoupil do španělského Levante UD.\n\nV A-mužstvu Řecka debutoval 8. 6. 2006 proti Ukrajině.\n\nZa řeckou reprezentaci se zúčastnil EURA 2008, MS 2010 v Jihoafrické republice a MS 2014 v Brazílii, kde Řekové dosáhli svého historického maxima – poprvé na světových šampionátech postoupili do osmifinále (ze základní skupiny C), tam byli vyřazeni Kostarikou v penaltovém rozstřelu poměrem 3:5 (stav po prodloužení byl 1:1, na šampionátu Vyntra neodehrál ani minutu).\n\nHrál také za reprezentaci do 23 let na letní olympiádě v Aténách.\n\n"}
{"id": "941516", "url": "https://cs.wikipedia.org/wiki?curid=941516", "title": "Kaple svatého Václava (Keblice)", "text": "Kaple svatého Václava (Keblice)\n\nKaple svatého Václava v Keblicích je pseudogotická jednolodní obdélníková sakrální stavba s trojúhelníkovým štítem a plochostropým vnitřkem.\n\nKe stavbě kaple v Keblicích udělil svolení dekretem z 26. června 1694 litoměřický biskup Jaroslav Šternberk. Podle zápisu z roku 1768 se kapli píše: \"„jest postavena ke zvýšení pobožnosti z almužných sbírek obyvatelů Keblic a není při ní žádných fundací ani nadací ani realit.“\" Na udržování bohoslužebného života platily jednotlivé usedlosti příspěvky. Například keblický statek Fričovský, čp. 7, platil v roce 1768, 15 grošů.\n\nPůvodní kaple byla vystavěna v barokním slohu. Měla baňatou věžičku a prolamovaný štít směrem k silnici, v němž byla, v malém výklenku nade dveřmi, umístěna socha patrona kaple sv. Václava. Před kaplí se nacházela zahrádka obehnaná zdí. Strop kaple byl vymalován obrazy s barokními obrubami, na kterých byly výjevy ze života sv. Václava. Ten je také hlavní postavou rokokového oltářního obrazu signovaného: „\"Georgius Mathias Walter\", Litomeritii Anno 1755“. Sv. Václav je znázorněn jak sedí na koni a pod ním klečí zlický vévoda Radslav, prosící o milost po prohrané bitvě u Žitomíře. Kaple je vybavena kazatelnou a rokokovými lavicemi.\n\nProtože hrozilo zřícení keblické kaple, bylo v roce 1868 z usnesení tehdejšího výboru obce rozhodnuto o její opravě. Hrozilo totiž její úplné zřícení. Na tuto opravu přispěl i císař Ferdinand I.\n\nDo současné podoby kaple výrazně zasáhla adaptace z roku 1898, které se ujal keblický zednický mistr Josef Mareš. Během této přestavby byl prostor kaple zvětšen zastavěním zahrádky. Na rekonstrukci přispěl farář Václav Radiger, manželé Hofmanovi z Keblic, majitel čížkovického velkostatku Emanuel Karsch a obec Keblice. Obci pak v této době připadla povinnost svou kapli vlastním nákladem udržovat. Dne 11. října 1898 byl na venkovní zeď kaple umístěn kříž a 18. prosince 1898 byla kaple slavnostně vysvěcena.\n\nV roce 1906 byl interiér obohacen o křížovou cestu, kterou darovala keblická porodní bába Marie Hofmanová a na svátek sv. Václava byla v roce 1906 posvěcena R.D. Františkem Weichmannem.\n\nPro havarijní stav střechy a narušení prvků krovové konstrukce červotočem rozhodlo obecní zastupitelstvo v lednu 2011 o kompletní rekonstrukci, která proběhla v letech 2012–2013 s využitím dotace z Programu rozvoje venkova. Při této rekonstrukci byla z „makovice“ ve věžičce kaple vyjmuta schránka, ve které se nalézaly dobové mince, rukopisy, tiskoviny a osobní dopis mistra Stahra, klempíře z Terezína. Tyto materiály odkazující na rekonstrukci z roku 1898, byly doplněny o poselství z roku 2013 a vráceny zpět do makovice.\n\nPo dokončené opravě kapli znovupožehnal generální vikář litoměřické diecéze Stanislav Přibyl při bohoslužbě v předvečer svátku sv. Václava dne 27. září 2013.\n\n"}
{"id": "941530", "url": "https://cs.wikipedia.org/wiki?curid=941530", "title": "Veslování na Letních olympijských hrách 1996", "text": "Veslování na Letních olympijských hrách 1996\n\nVeslování na Letních olympijských hrách 1996 probíhalo na hladině přehradní nádrže Sidney Lanier severovýchodně od Atlanty.\n"}
{"id": "941531", "url": "https://cs.wikipedia.org/wiki?curid=941531", "title": "Chvojkovy lomy", "text": "Chvojkovy lomy\n\nChvojkovy lomy v Plzni na Slovanech sloužily k těžbě pískovce. Těžba dosáhla největšího rozmachu ve druhé polovině 19. století a na počátku 20. století. V 60. letech 20. století na části tohoto území vznikly Chvojkovy sady (oficiálním názvem park Přátelství), které slouží k relaxaci i pořádání menších kulturních akcí, v okrajových částech bývalých lomů se nachází také areál sportovního klubu TJ Lokomotiva Plzeň a plavecký bazén.\n\nJednu z dominant Chvojkových lomů tvoří dnes „Obří věž – maják“, která je výsledkem tvůrčí činnosti Ivana Hostaši. Tuto keramickou sochu tvořil ve dnech 17. až 21. června 1996. Hostaša při svém díle spolupracoval i s dalšími keramiky Petrem Markem, Martinem Holanem a Vladem Krátkým. Umělci používali ke zhotovení majáku techniku točení na hrnčířském kruhu z keramické hlíny. Věž dosahuje výšky 9,71 metrů, získala světový rekord „Nejvyšší plastika z keramické hlíny“.\n"}
{"id": "941532", "url": "https://cs.wikipedia.org/wiki?curid=941532", "title": "Cena lásky", "text": "Cena lásky\n\nCena lásky (v angličtině Lisa's Pony) je 8. díl 3. řady seriálu Simpsonovi. V USA se tento díl vysílal 7. listopadu 1991.\n\nHomer zklame Lízu, a aby jí zase rozveselil, koupí jí poníka. Získal si ji sice zpět, ale náklady na poníka jsou příliš vysoké, a tak si Homer sežene druhou práci. Když Líza vidí, jak se kvůli ní otec snaží, rozhodne se poníka prodat...\n"}
{"id": "941537", "url": "https://cs.wikipedia.org/wiki?curid=941537", "title": "Hromská sobota", "text": "Hromská sobota\n\nHromská sobota (v angličtině Saturdays of Thunder) je 9. díl 3. řady seriálu Simpsonovi. V USA se tento díl vysílal 14. listopadu 1991.\n\nPo naprosto neúspěšném absolvování testu „Jaký jste otec“ se Homer rozhodne více věnovat Bartovi. Postaví s ním auto na závody, ale po Martinově zranění po něm Bart auto převezme, aby alespoň on porazil nepřekonatelného Nelsona. Homer je zklamaný, ale když si znovu udělá rodičovský test, tentokrát úspěšně, rozhodne se Barta v závodu podpořit...\n"}
{"id": "941539", "url": "https://cs.wikipedia.org/wiki?curid=941539", "title": "Škoda sport park Plzeň", "text": "Škoda sport park Plzeň\n\nŠkoda sport park Plzeň je sportovní areál v Plzni. Areál vybudoval a zprovoznil Městský obvod Plzeň 2 – Slovany v letech 2000–2006.\n\nV parku je k dispozici hřiště pro kolektivní sporty, na kterém lze hrát hokejbal, volejbal, nohejbal, univerzální hřiště pro plážové sporty, hřiště pro pétanque a dráha pro in-line bruslení. V areálu se nachází rovněž venkovní horolezecká věž a lanové centrum s dvaceti překážkami ve výšce deseti metrů nad zemí. Dále lze provozovat skateboarding.\n\nVšechna sportoviště kromě lezecké věže a lanového centra jsou bezplatná. K dispozici je přilehlé parkoviště, občerstvení, pítko a sprcha.\n\n"}
{"id": "941544", "url": "https://cs.wikipedia.org/wiki?curid=941544", "title": "U ohnivého Vočka", "text": "U ohnivého Vočka\n\nU ohnivého Vočka (v angličtině Flaming Moe's) je 10. díl 3. řady seriálu Simpsonovi. V USA se tento díl vysílal 21. listopadu 1991.\n\nHomer předvede Vočkovi svůj vlastní drink, který nazval Ohnivý Homer, Vočko si ale pití přivlastní a přemění na Ohnivého Vočka. Vočko si na tomto pití může hodně vydělat, ale těsně před podpisem smlouvy na velké peníze Homer prozradí tajnou přísadu do pití a tak se odvděčí za Vočkovu zradu.\n"}
{"id": "941546", "url": "https://cs.wikipedia.org/wiki?curid=941546", "title": "Hans Blumenberg", "text": "Hans Blumenberg\n\nHans Blumenberg (13. července 1920, Lübeck - 28. března 1996, Altenberge) byl německý filozof.\n\nSvou filozofickou doktrínu nazýval \"metaforologie\", neboť věřil tomu, že lež uložená v metafoře (z níž je tvořena obecná řeč) je koneckonců blíže pravdě a méně nebezpečná než konstrukty ideologií a vědecké snahy odkrýt pravdu objektivní. Věda a ideologie (ale již třeba i neoplatonismus) podle něj používají tzv. absolutní metafory, tedy pojmy, u nichž se již zapomnělo, že jsou pouhými ilustracemi, metaforami. Prezentoval rovněž osobitý pohled na moderní éru, která je podle něj v opozici jak k antické, tak křesťanské tradici a vytvořila zcela osobité a nové pojetí lidské osobnosti. Polemizoval přitom především s tezemi Karla Löwitha, že ideologie modernosti je sekularizací hebrejské a křesťanské tradice.\n\n\n\n"}
{"id": "941549", "url": "https://cs.wikipedia.org/wiki?curid=941549", "title": "Turzové", "text": "Turzové\n\nTurzové ( \"Turzovci\", základní tvar \"Turzo\", historické slovenské psaní \"Thurzo\" nebo \"Turzo\", německy \"Thürzin\", \"Thurzo\" nebo \"Turzo\", maďarsky \"Thurzó\") byl německý kupecký rod. Jeho historicky nejvýznamnější členové měli převážně německé rodiče.\n\nPůvodní majetky rodu byly na Spiši v Betlanovcích, původně nazývaných Bethlenfalva. Prvním známým představitelem rodu je Ján z Betlanovců, který žil na přelomu 14. a 15. století, společně s bratry Jurajem Tatárem a Martinem. Příjmení Turzo poprvé použil jeho syn Juraj, levočský měšťan, narozený roku 1458.\n\nOd konce 15. století Turzové vlastnili firmy s kovy v Krakově a Levoči a podnikali na Spiši, Gemeru, středním Slovensku, Polsku, Sedmihradsku, Čechách a Německu v oblasti hutnictví a hornictví. V roce 1494 založili Turzovsko-fuggerovskou společnost, někdy považovanou za vůbec první raně kapitalistický podnik v Evropě. S ní brzy získali světový monopol na trhu s mědí a otevřeli obchodní místa po celé Evropě. Kolem roku 1500 ovládali výrobu drahých a neželezných kovů v Uhersku.\n\nZa vydělané peníze kupovali pozemky. Stali se vlastníky panství Šintava, Hlohovec, Bojnice, Tematín, Trenčín, Spiš, Orava, Bytča, Červený Kameň, Hričov, Lietava, Zvolen, Tokaj, a dalších pozemků v Uhrách a Německu. Byli jedním z nejvýznamnějších magnátských rodů v Uhersku po celé 16. století a začátkem 17. století a postupně zastávali téměř všechny nejvýznamnější hodnosti ve správě Uherska. Byly dědičnými župany Spiše a Oravy.\n\nV roce 1621 vymřela Imrichem po meči oravsko-bytečská větev, roku 1635 a 1636 Adamem a Michalem spišské větve rodu.\n\nTranskripce jmen kolísá mezi mezi maďarskou, německou, polskou, slovenskou a českou, stejně tak nejednotná jsou pořadová čísla za jmény.\n\n\n\n\"Upozornění: Na této stránce jsou jako zdroj použity maďarské dokumenty z konce 19. století a všechna jména pro Uhersko jsou zapsána v moderní maďarštině bez ohledu na to, jaké bylo původní první či druhé jméno osoby a zda skutečné jméno bylo slovenské, německé, české a podobně.\"\n"}
{"id": "941559", "url": "https://cs.wikipedia.org/wiki?curid=941559", "title": "Petter Solberg", "text": "Petter Solberg\n\nPetter Solberg (* 18. listopad, 1974, Askim, Norsko), je norský mistr světa v rally z roku 2003.V minulosti závodil za týmy Ford, svůj soukromý tým Petter Solberg WRT, Shell Norge a Subaru. Byl posledním vítězem v serialu Mistrovství světa v Rallye před érou Sebastiana Loeba.\n\nPo odchodu z WRC přešel k závodům rallycrossu. Nejdříve v roce 2013 závodil v Mistrovství Evropy, kde skončil celkově na 8.místě. Další roky přešel do nově vznikajícího Mistrovství světa v rallycrossu, kde se stal mistrem světa v letech 2014 a 2015.\n\n"}
{"id": "941562", "url": "https://cs.wikipedia.org/wiki?curid=941562", "title": "Cesta k věčné spáse", "text": "Cesta k věčné spáse\n\nCesta k věčné spáse byl kancionál brněnské diecéze římskokatolické církve, jehož úplné vydání vyšlo postupně ve třech svazcích v letech 1912, 1913 a 1915. O jeho sestavení bylo rozhodnuto v roce 1904, i když se předtím uvažovalo také o převzetí Holainova kancionálu používaného v olomoucké arcidiecézi. Uspořádal jej ThDr. Karel Eichler ve spolupráci s Jakubem Pavelkou, Františkem Musilem a dalšími spolupracovníky. Celé dílo bylo dokončeno roku 1907 a schváleno v letech 1908 až 1909. Z úplného vydání vyšla také řada výtahů různého rozsahu, například pro obecné a měšťanské školy (v letech 1910, 1911, 1921, 1932, 1936 a 1946) a pro střední školy (roku 1910).\n\nStejně jako další obdobné kancionály (v Čechách to byl Český kancionál, v olomoucké arcidiecézi Boží cesta) byla Cesta k věčné spáse uspořádána podle liturgických období a obsahovala také tzv. mešní písně. Po druhé světové válce byla nahrazena Cyrilometodějským kancionálem.\n\n"}
{"id": "941563", "url": "https://cs.wikipedia.org/wiki?curid=941563", "title": "Thierry Neuville", "text": "Thierry Neuville\n\nThierry Neuville (* 16. června 1988 St. Vith) je belgický rallyeový závodník.\n\nV roce 2013 bojoval o titul se Sébastienem Ogierem, měl mnoho podií a v Německu málem vyhrál, nebýt toho, že štěstí více přálo Danimu Sordovi z Citroënu. Thierry skončil mimo jiné celkově sedmý v JWRC 2010 s Citroënem C2 S1600. Ve WRC byl v roce 2013 nejlépe druhý a v roce 2012 skončil sedmý. Také závodil v IRC s týmy BF Goodrich Drivesr Team (2009) a Peugeot Team Bel-Lux a vozem Peugeot 207 S2000. V IRC skončil v roce 2009 neklasifikován, v roce 2010 devátý a 2011 pátý.\n\n"}
{"id": "941564", "url": "https://cs.wikipedia.org/wiki?curid=941564", "title": "Velký kněz k nám dnes přichází", "text": "Velký kněz k nám dnes přichází\n\nVelký kněz k nám dnes přichází (slovensky \"Veľký kňaz k nám dnes prichádza\") je slovenská duchovní píseň. Její text napsal Andrej Ľudovít Radlinský, melodii složil Mikuláš Schneider-Trnavský. V Jednotném katolickém zpěvníku je označena číslem 518. Má čtyři sloky a používá se k přivítání biskupa, takže se často zpívá například při biřmování.\n\n"}
{"id": "941566", "url": "https://cs.wikipedia.org/wiki?curid=941566", "title": "Veslování na Letních olympijských hrách 1992", "text": "Veslování na Letních olympijských hrách 1992\n\nVeslování na Letních olympijských hrách 1992 v Barceloně.\n"}
{"id": "941568", "url": "https://cs.wikipedia.org/wiki?curid=941568", "title": "Potštejn (zámek)", "text": "Potštejn (zámek)\n\nZámek Potštejn se nachází ve stejnojmenné obci nedaleko Vamberka ve východních Čechách.\n\nVznik zámku v Potštejně je spojen s rokem 1746, kdy panství Potštejn získal hrabě Jan Ludvík Harbuval Chamaré. Veškeré starší zmínky o potštejnském „zámku“ v době 16. a 17. století se týkají hradu Potštejna, kdy bylo takové označení panského sídla, majícího z dnešního pohledu charakter hradu, běžné.\n\nJan Ludvík na místě starší zástavby, panského poplužního dvora a zřejmě i další správní budovy, vystavěl jednopatrový barokní zámek s vysokou mansardovou střechou. Využití komplexu starších budov (z původní dispozice hospodářských staveb zůstal dochován pouze bývalý pivovar na západ od zámku) vedlo ke vzniku uzavřené čtyřkřídlé stavby s přízemními nádvorními arkádami, která byla ve své době v zámecké architektuře již archaismem.\n\nVstupní část zámku (východní část) je tvořena středním trojosým rizalitem vyvrcholeným tympanonem s aliančním erbem Jana Ludvíka, jeho manželky Anny Barbary ze Sannigů a letopočtem 1749. Především na východní průčelí se také soustředila výzdoba zevnějšku, kterou doplnil sloupový vestibul ve vstupním průjezdu. Hlavní stavební práce na zámku byly ukončeny v roce 1757, kdy měl být na místě bývalé sýpky dobudován převýšený hlavní sál. Autorem původní stavby a návrhu zámku byl architekt Josef Jäger. V letech 1771–1772 byly prováděny úpravy okolí zámku, zahrady a parku. Na stavbu obvodové zdi parku bylo použito kamenů ze zříceniny hradu Velešova.\n\nPo smrti Jana Ludvíka v roce 1765 se stal dalším majitelem zámku Jan Antonín Harbuval Chamaré a po něm od roku 1808 opět jeho syn, Jan Antonín, který zemřel v roce 1849 jako poslední mužský člen potštejnské větve rodu. Sňatkem s Alžbětou, dcerou Jana Antonína, přešel zámek s panstvím do držení Prokopa Jana Dobřenského z Dobřenic. Tomuto rodu byl zámek na základě Benešových dekretů v roce 1945 zkonfiskován. V letech 1945 a 1946 si sídlo pronajalo britské velvyslanectví. \n\nPo komunistickém převratu přešel zámek pod správu Revolučního odborového hnutí, které jej využívalo jako školící středisko. V následujícím období došlo vlivem účelových úprav k devastaci objektu, za své vzaly zejména mnohé prvky interiéru a převážná část mobiliáře zámku. K nejcitelnějším stavebním zásahům patřilo zazdění severních arkád v nádvoří, zbořena byla hospodářská budova v jižní části zámecké zahrady. Zanikly také některé z desek s erby majitelů hradu, které sem byly přemístěny koncem 19. století. Po roce 1989 zámek přešel do soukromých rukou, několikrát změnil majitele a docházelo k dalšímu chátrání objektu.\n\nČtyřkřídlá jednopatrová stavba s mansardovou střechou kolem čtvercového nádvoří, nádvoří s pilířovými arkádami. Přední křídlo s průčelím členěným lizénami, uprostřed rizalit s portálem a balkónem, rizalit vrcholí trojúhelníkovým tympanonem se znaky stavebníka a jeho manželky. V předním křídle nad průjezdem je slavnostní sál s mramorovými pilastry. V jižní fasádě půlválcový výstupek s kaplí Nejsvětější Trojice s rokokovým zařízením. \n\nV roce 2004 poničený zámek získali manželé Nováčkovi, kteří jej postupně renovují. Došlo k úpravám vnitřních prostor a okolí zámku, revitalizován byl i zámecký park. Objekt byl zpřístupněn veřejnosti v roce 2006. V roce 2010 byl otevřen zámecký park v anglickém stylu, na který navazuje růžová zahrada. Návštěvníkům se nabízí klasické prohlídky zámeckých interiérů, v přízemí je umístěna výstavní galerie. Majitelé zámku po většinu roku pořádají také doprovodné akce různého charakteru a díky těmto aktivitám se zámek stal přirozeným kulturním centrem obce.\n\n"}
{"id": "941581", "url": "https://cs.wikipedia.org/wiki?curid=941581", "title": "Seznam švýcarských obcí", "text": "Seznam švýcarských obcí\n\nTohle je abecední seznam švýcarských obcí k dubnu 2011.\n"}
{"id": "941589", "url": "https://cs.wikipedia.org/wiki?curid=941589", "title": "Geilo", "text": "Geilo\n\nGeilo je ves v obci Hol v norském kraji Viken. Leží v nadmořské výšce 800 metrů a prochází jí železnice Bergensbanen. V roce 2012 je udáváno v Geilo 2355 stálých obyvatel. Místo je důležitým centrem zimních sportů, v jeho okolí se nachází 39 lyžařských svahů a 20 vleků. Zdejší hotely a horské chaty v zimním období využívají bohatí Norové, kteří zde tráví dny volna. V létě se provozuje jízda na raftech nebo horských kolech. V roce 1980 pořádalo Geilo zimní Paralympijské hry.\n\n"}
{"id": "941590", "url": "https://cs.wikipedia.org/wiki?curid=941590", "title": "Laviny nad vsí", "text": "Laviny nad vsí\n\nLaviny nad vsí (1954, \"Lawines razen\") je dobrodružný román pro mládež, který napsala nizozemská spisovatelka An Rutgers van der Loeff-Basenauová. Kniha získala roku 1955 cenu za nejlepší knihu roku.\n\nRomán je založen na skutečné události, která se přihodila ve Švýcarských Alpách. Skupina válečných sirotků pod vedením Fina Hutamäkiho zde tráví v mezinárodní vesničce Pestalozzi své zimní prázdniny. Ze zimních radovánek je však jednoho dne vytrhne příjezd učitele Hanse Altschwanka a jeho patnáctiletého syna Wernera, kteří je varují před lavinovým nebezpečím. A v noci se skutečně zřítí obrovská lavina na vesnici Urteli, poničí stavení a zavalí i řadu obyvatel vesnice. Díky statečnosti a obětavosti chlapců je mnoho životů zachráněno.\n\n\n"}
{"id": "941591", "url": "https://cs.wikipedia.org/wiki?curid=941591", "title": "Weyoun", "text": "Weyoun\n\nWeyoun je fiktivní postava ze seriálu . Slouží jako velvyslanec Dominionu. Patří k rase Vortů.\n\nV seriálu vystupuje celkem pět jeho klonů. Weyoun IV. byl velitel bojového stíhače. Zabil ho jeden z jeho vlastních vojáků, prý za to, že pochyboval o úspěchu výpravy. Weyoun V. měl nejvýznamnější postavení. Pracoval jako velvyslanec i velitel armády v kvadrantu alfa. Dlouho také pobýval na stanici Deep Space Nine. Zemřel při údajné poruše transportéru, ale z okolností vyplývá, že šlo pravděpodobně o atentát. Weyoun VI. byl vadný klon, dezertoval a spáchal sebevraždu pomocí smrtícího implantátu, aby zachránil konstábla Oda. Weyoun VII. působil na Cardassii. Zabil ho poručík Worf. Weyoun VIII. pracoval také na Cardassii. Na konci války ho zastřelil Elim Garak, poté, co urazil Cardassii.\n"}
{"id": "941597", "url": "https://cs.wikipedia.org/wiki?curid=941597", "title": "Wilfrid Sellars", "text": "Wilfrid Sellars\n\nWilfrid Stalker Sellars (20. května 1912 – 2. července 1989) byl americký filozof. Ve svém díle se snažil syntetizovat americký pragmatismus, britskou analytickou tradici a německý logický pozitivismus. K jeho nejznámějším pracím patří kniha \"Empiricism and the Philosophy of Mind\" z roku 1956, v níž tvrdil, že přijímaný vjem nelze oddělit od konceptualizace, která vjem dotvoří (či spíše vytvoří) v naší mysli. V práci \"Philosophy and the Scientific Image of Man\" z roku 1962 zkoumal vztah vědy k realitě.\n\n\n"}
{"id": "941600", "url": "https://cs.wikipedia.org/wiki?curid=941600", "title": "Aubigny-sur-Nère", "text": "Aubigny-sur-Nère\n\nAubigny-sur-Nère je francouzská obec v departementu Cher v regionu Centre-Val de Loire. V roce 2010 zde žilo 5 769 obyvatel. Je centrem kantonu Aubigny-sur-Nère.\n\n\"Počet obyvatel\"\n\n"}
{"id": "941601", "url": "https://cs.wikipedia.org/wiki?curid=941601", "title": "USS Ramage (DDG-61)", "text": "USS Ramage (DDG-61)\n\nUSS Ramage (DDG-61) je americký torpédoborec třídy \"Arleigh Burke\". Je jedenáctou postavenou jednotkou své třídy. Postaven byl v letech 1993–1995 loděnicí Ingalls Shipbuilding ve městě Pascagoula ve státě Mississippi. Torpédoborec byl objednán v roce 1990, dne 4. ledna 1993 byla zahájena jeho stavba, hotový trup byl spuštěn na vodu 11. února 1994 a 22. července 1995 byl zařazen do služby.\n\nBěhem prvního nasazení od prosince 1996 do května 1997 byl \"Ramage\" zařazen do bojové skupiny letadlové lodě USS \"Theodore Roosevelt\". Od května do září 1999 byl \"Ramage\" podruhé nasazen se stejnou letadlovou lodí a podílel se na Operaci Spojenecká síla. Po 11. září 2001 se torpédoborec v rámci bojové skupiny \"Theodore Roosevelt\" zapojil do Operace Trvalá svoboda. Na základnu se vrátil v dubnu 2002.\n\n"}
{"id": "941604", "url": "https://cs.wikipedia.org/wiki?curid=941604", "title": "Bohemia Cantat", "text": "Bohemia Cantat\n\nBohemia Cantat je nesoutěžní festival sborového zpěvu, který se poprvé uskutečnil v roce 1989. Do roku 2003 se konal v Havlíčkově Brodě. Od roku 2003 se koná v Liberci. Festival je určený jednotlivým zpěvákům případně i celým sborům. Zpěváci se přihlašují do některého z ateliérů různého hudebního zaměření (stará hudba, česká klasická a moderní sborová tvorba, jazz a populární melodie, spirituály a gospely …), které pod vedením špičkových sbormistrů nastudují krátký program.\n\nFestival vrcholí veřejným koncertem jednotlivých ateliérů a závěrečným společným zpěvem všech účastníků festivalu.\n\nFestival pořádá občanské sdružení \"Bohemia Cantat Liberec\" ve spolupráci s Unií českých pěveckých sborů pod záštitou Libereckého kraje a Statutárního města Liberec za finanční podpory Ministerstva kultury a Ministerstva školství, mládeže a tělovýchovy ČR.\n\nSpolupořadatelem festivalu jsou liberecké pěvecké sbory Kvintus a Rosex.\n\nV minulosti ateliéry vedli významní čeští i zahraničtí sbormistři: David Eben, Jan Staněk, Libor Sládek, Jan Míšek, Stanislav Mistr, Jiří Kolář, Roman Válek a další.\n"}
{"id": "941606", "url": "https://cs.wikipedia.org/wiki?curid=941606", "title": "Oizon", "text": "Oizon\n\nOizon je francouzská obec v departementu Cher v regionu Centre-Val de Loire. V roce 2010 zde žilo 712 obyvatel.\n\n\"Počet obyvatel\"\n\n"}
{"id": "941607", "url": "https://cs.wikipedia.org/wiki?curid=941607", "title": "Razilka smrdutá", "text": "Razilka smrdutá\n\nRazilka smrdutá (\"Aposeris foetida\") je nízká, stínomilná, nevábně páchnoucí bylina se žlutými květy. Je to jediný druh monotypického rodu razilka který je v čeledi hvězdnicovitých řazen do podčeledě \"Cichorieae\".\n\nRostlina je ostrůvkovitě rozšířena po části areálu Evropy, převážně v horách a v přilehlých podhůřích Alp, Karpat a pohoří na Balkáně. Poblíž francouzských Přímořských Alp se výjimečně vyskytuje i na pobřeží Středozemního moře. V České republice vyrůstá pouze na východní Moravě v Bílých Karpatech v okolí města Brumov-Bylnice.\n\nJejím hlavním biotopem jsou lesní paseky a údolí lesních potoků ve vlhčích a stinných listnatých nebo smíšených lesích, vyžaduje hluboké a vápnem bohaté půdy s dostatkem humusu.\n\nVytrvalá, do 20 cm vysoká rostlina s vřetenovitým kořenem z něhož v růžici vyrůstají listy s krátkým křídlatým řapíkem. Listy bývají dlouhé 12 až 20 cm a v obrysu jsou tvaru vejčitého až široce obkopinatého. Jejich čepele jsou hluboce peřenosečné a mají postranní úkrojky nepravidelně trojúhelníkovité nebo obdélníkovité, koncový je kosníkovitý. Jsou lysé, pouze na žilkách z obou stran roztroušeně drsně chlupaté. Rostlina obsahuje (zejména kořeny a starší listy) bílou mléčnou šťávu. Po rozemnutí nať páchne po nahnilých bramborách.\n\nZ listové růžice vyrůstá holý, bezlistý a nevětvený stvol 10 až 20 cm vysoký s jediným úborem zářivě žlutých květů. Úbor je chudokvětý a mívá jen okolo 2 cm v průměru. Jazykovité kvítky jsou uspořádány radiálně v několika řadách a délka liguly se zmenšuje od vnějšku do středu. Zvonkovitý zákrov má ve dvou řadách lysé, tupé listeny čárkovitě vejčité nebo podlouhlé, vnitřní jsou podstatně delší než vnější.\n\nProtandrické květy jsou opylovány létajícím hmyzem, fakultativně může dojít i k samoopylení. Kvetou od května do července. Rostlina je hemikryptofyt, je diploidní 2n = 16. Plodem je asi 4,5 mm dlouhá žlutavě hnědá nažka bez chmýru. Rozmnožuje se úlomky kořenů nebo semeny.\n\nRazilka smrdutá je, s ohledem na velmi nízký počet lokalit na kterých se v ČR vyskytuje, Vyhláškou MŽP ČR č. 395/1992 Sb. ve znění vyhl. č. 175/2006 Sb. i v Červeným seznamem cévnatých rostlin České republiky z roku 2012 zařazena mezi druhy kriticky ohrožené (C1r).\n"}
{"id": "941613", "url": "https://cs.wikipedia.org/wiki?curid=941613", "title": "Tykvice stříkavá", "text": "Tykvice stříkavá\n\nTykvice stříkavá (\"Ecballium elaterium\") je vytrvalá, plazivá, chlupatá bylina podobná okurce která při zralosti z plodu vystřikuje slizem obalená semena. Je jediný druh rodu tykvice.\n\nPůvodní areál výskytu se nachází v jižní Evropě od Španělska přes Itálii, Balkán až po Ukrajinu a dále východním směrem přes Blízký východ až po Kavkaz; včetně severovýchodu Afriky. Odtud se druh ojediněle rozšířil severním směrem v Evropě i v Asii kde byl původně vysazován jako ozdobná rostlina k pokrytí plotů a postupně zplaněl.\n\nRoste obvykle na nepříliš kvalitní, písčité nebo kamenité půdě např. na rumištích, skládkách a na lidskou činnosti přetvořených a opuštěných místech, včetně zasolených mořských pobřežích. V ČR byl tento neofyt prvně zaznamenán v roce 1880.\n\nDruh je někdy dělen do dvou poddruhů:\nNominátní poddruh je jednodomý a zabírá převážnou část areálu rozšíření, kdežto druhý je dvoudomý a roste v jižní části Pyrenejského poloostrova a v severovýchodní Africe. Oba poddruhy se spolu snadno kříží.\n\nVytrvalá, v ČR obvykle jednodomá, poléhavá, celá silně chlupatá rostlina bez úponku s dužnatými, plazivými, bohatě větvenými drsnými lodyhami 20 až 100 cm dlouhými které vyrůstají z hlízovitých kořenů. Lodyhy jsou porostlé střídavými řapíkatými listy (u spodních listů je řapík delší než u horních) dlouhými 4 až 10 cm. Mívají trojúhelníkovité či široce vejčité, zvlněné, šedozelené čepele celokrajné nebo s okrajem nepravidelně laločnatým a vroubkovaným.\n\nPětičetné květy jsou pravidelné, žluté až sytě žluté které později blednou. Samčí, velké až 2 cm, vyrůstají v chudých hroznech z paždí listu, jejich kalich s krátkou trubkou je zvonkovitý a koruna široce nálevkovitá, mají pět tyčinek (dvě a dvě jsou srostlé a jedna je volná, takže vypadají jako tři volné). Samičí květy rostou z paždí jednotlivě, mají kalich, korunu i tyčinky podobně jako samčí a navíc chlupatý, podlouhlý třiplodolistový spodní semeník s mnoha vajíčky a tři krátké čnělky s dvoulaločnými bliznami. Kvete poměrně dlouho, od května do října. Ploidie je 2n = 18.\nPo opylení hmyzem se ze semeníku vyvine zelená, štětinatě chlupatá vejčitá bobule 4 až 5 cm dlouhá a široká 2,5 cm. Po uzrání bobule získá žluto-hnědou barvu a opadne, nato z otvoru po stopce tlakem nashromážděného plynu prudce vystřikuje 30 až 80 slizem obalených tmavých semen asi 4 mm velkých do vzdálenosti několika metrů. Tekutý obsah bobule dráždí pokožku a hlavně oči.\n\n \n"}
{"id": "941622", "url": "https://cs.wikipedia.org/wiki?curid=941622", "title": "Stratenec (Malá Fatra)", "text": "Stratenec (Malá Fatra)\n\nStratenec (1513 m n. m.) je hora v Malé Fatře na Slovensku. Nachází se v hlavním hřebeni kriváňské části pohoří mezi vrcholy Malý Kriváň (1671 m) na východě a Biele skaly (1462 m) na jihozápadě. Od Malého Kriváně je oddělen sedlem Priehyb (1462 m), od Bielych skal sedlem Vráta (1440 m). Severozápadním směrem vybíhá z vrcholu krátká skalnatá rozsocha klesající do údolí Kúr. Tato rozsocha, v níž se nachází 135 m dlouhá Stará stratenecká jaskyňa, dělí závěr údolí Kúr na dvě větve: Kukurišovu dolinu na severu a Prostrednú dolinu na jihu. Jihovýchodní svahy hory spadají do Súčianské doliny. Severozápadní svahy jsou chráněny v rámci národní přírodní rezervace Suchý.\n\n\n"}
{"id": "941625", "url": "https://cs.wikipedia.org/wiki?curid=941625", "title": "USS Fitzgerald (DDG-62)", "text": "USS Fitzgerald (DDG-62)\n\nUSS Fitzgerald (DDG-62) je americký torpédoborec třídy \"Arleigh Burke\". Je dvanáctou postavenou jednotkou své třídy. Postaven byl v letech 1993–1995 loděnicí Bath Iron Works ve městě Bath ve státě Maine. Torpédoborec byl objednán v roce 1990, dne 9. února 1993 byla zahájena jeho stavba, hotový trup byl spuštěn na vodu 29. ledna 1994 a 14. října 1995 byl zařazen do služby.\n\nV roce 2003 byl \"Fitzgerald\" nasazen v rámci bojové skupiny letadlové lodě USS Kitty Hawk (CV-63) do operace Irácká svoboda. V březnu 2011 se loď podílela na likvidaci škod způsobených zemětřesením a tsunami v Japonsku.\n\nDne 17. června 2017 se 56 námořních mil jihozápadně od japonského přístavu Jokosuka srazil s filipínskou kontejnerovou lodí ACX \"Crystal\". Torpédoborec byl vážně poškozen na pravoboku, kapitánova kajuta byla zničena, došlo také k poškození trupu lodi pod hladinou a poblíž kýlu a loď nabrala značné množství vody. Při kolizi zahynulo 7 námořníků, velitel plavidla Bryce Benson byl těžce raněn a další dva námořníci byli transportováni do nemocnice. Dle závěrů vyšetřování byla kolize způsobena špatným velením amerického torpédoborce a šlo jí zabránit. Komandér Bryce Benson a několik důstojníků bylo postaveno mimo službu.\n\n"}
{"id": "941632", "url": "https://cs.wikipedia.org/wiki?curid=941632", "title": "Poleská státní radiačně-ekologická rezervace", "text": "Poleská státní radiačně-ekologická rezervace\n\nPoleská státní radiačně-ekologická rezervace je přírodní území v Bělorusku, které bylo nejvíce zasaženo radioaktivním spadem z jaderné elektrárny Černobyl po její havárii. Rezervace sousedí s ukrajinskou zónou, která byla vytvořena ze stejného důvodu.\n\nDva roky po černobylské havárii byla běloruská část černobylské zóny rozšířená o další, vysoce kontaminované území. V Bělorusku poté vznikla uzavřená přírodní rezervace o rozloze 1313 km². Rezervace byla založena 18. července 1988. V ní se provádějí různá opatření, aby se minimalizoval přenos radioaktivních látek mimo rezervaci a také zde probíhá výzkum a studium ionizujícího záření a jeho účinky na faunu a flóru. V roce 1993 byla rozšířena o dalších 849 km² na celkových 2150 km², čímž se stala největším běloruským územím chránícím přírodu a jednou z největších rezervací v celé Evropě.\n\nRezervace vznikla v nejvíce postižených oblastech u obcí Brahin, Naroŭlja a Chojniki v Homelské oblasti (viz obrázek). Před havárii zde žilo více než 22 tisíc obyvatel v 96 obcích.\nSpráva PSRER se nachází ve městě Chojniki, zaměstnává více než 700 lidí a roční náklady na správu se pohybují kolem 4 miliónů dolarů (80 milionů Kč).\n\nHlavním cílem PSRER je chránit veřejnost před nepříznivými účinky ionizujícího záření zamořeného prostoru. Zaměstnanci, vědci a biologové mají proto za cíl provádět na území rezervace tyto hlavní činnosti:\n\n\nUzavřená rezervace je tedy pod stálým dohledem vědců a biologů. Lidský zásah je minimální a probíhají zde pouze nejnutnější práce spojené s ochranou lesů před škůdci a požáry. Od svého založení vzniklo v rezervaci přibližně 5000 hektarů nových lesů, které byly osázeny mladými duby, borovicemi a podobně.\nSvojí uzavřeností a omezeným přístupem lidí se stala rezervace domovem mnoha vzácných a ohrožených druhů fauny a flóry. Správa PSRER uvádí, že zde žije přibližně 7 druhů plazů, 11 druhů obojživelníků, 46 druhů savců, 213 druhů ptáků a 25 druhů ryb. Z tohoto celkového množství je více než 70 druhů vzácných a jsou uvedené v běloruské, nebo světové červené knize ohrožených druhů a jsou tedy chráněni mezinárodními úmluvami. Vyskytují se zde například medvědi, lišky, jezevci, koně Převalského, plži, bizoni, čápi černí, želvy bahenní, orli skalní a také orli mořští. Je zde také zaznamenáno přes 1250 druhů rostlin, z nichž 18 je vzácných.\n\n"}
{"id": "941634", "url": "https://cs.wikipedia.org/wiki?curid=941634", "title": "Mezoteliom", "text": "Mezoteliom\n\nMezoteliom (přesněji maligní mezoteliom) je vzácná forma rakoviny vyvíjející se z mezotelu, ochranné tkáně, jež pokrývá mnoho vnitřních orgánů těla. Výskyt mezoteliomu je většinou zapříčiněn vystavením azbestům. Nejběžnějším anatomickým umístěním je pleura (poplicnice [\"viscerální pleura\"] a pohrudnice [\"parietální pleura\"]), ale vzniká i v peritoneu (\"peritoneální membrána\"), perikardiu (\"perikard\"), či serózním obalu varlete (\"tunica vaginalis\"). \n\nVětšina pacientů s mezoteliomem pracovala v podmínkách, kde vdechovali či požili azbestová vlákna nebo byli jinak vystaveni jejich přítomnosti ve vzduchu. Praní oblečení člověka zaměstnaného v tomto prostředí též zvyšuje riziko onemocnění mezoteliomem. Na rozdíl od rakoviny plic zde není spojitost mezi kouřením tabáku a mezoteliomem, ale kouření výrazně zvyšuje možnost onemocnění jiným azbestem zapřičiněným nádorem. \n\nZnaky a symptomy mezoteliomu zahrnují zkrácený dech kvůli pleurální efuzi (přebytek tekutiny mezi pleurálními vrstvami), bolest na hrudi a ostatní příznaky, jako např. ztráta hmotnosti z neznámého důvodu. Primární diagnóza může být ustanovena na základě nálezů na snímků z RTG nebo CT hrudníku, ale potvrzena musí být buď cytologickým vyšetřením anebo bisopsií (prozkoumání vzorku podezřelé tkáně). Torakoskopie (vsunutí kamerky trubičkou do hrudníku) může být použita k získání materiálu pro biopsii a také k aplikaci substance, jakou je např. talek za účelem uhlazení prostor mezi pleurami (procedura zvaná pleurodéza) a zábraně hromadění se další tekutiny a omezení tlaku na plíci. Navzdory léčbě chemoterapií, radioterapií a případné operaci je prognóza mezoteliomu chabá. Výzkum týkající se screeningu a zachycení mezoteliomu v raných stádiích stále pokračuje.\n"}
{"id": "941641", "url": "https://cs.wikipedia.org/wiki?curid=941641", "title": "Mojský grúň", "text": "Mojský grúň\n\nMojský grúň (1525 m n. m.) je hora v Malé Fatře na Slovensku. Nachází se v jihovýchodní rozsoše Malého Kriváně, od kterého je oddělena širokým mělkým sedlem. Jihozápadní svahy hory spadají do údolí Tiesňavy, východní do údolí Studenec a jihovýchodní do údolí Tiesňavského potoka a do údolí Váhu.\n\nNa vrchol hory nevedou žádné turistické značky, tudíž je dle návštěvního řádu NP Malá Fatra nepřístupný. Hora je dobře vidět z vrcholu Malého Kriváně.\n\n"}
{"id": "941642", "url": "https://cs.wikipedia.org/wiki?curid=941642", "title": "USS Stethem (DDG-63)", "text": "USS Stethem (DDG-63)\n\nUSS Stethem (DDG-63) je americký torpédoborec třídy \"Arleigh Burke\". Je třináctou postavenou jednotkou své třídy. Postaven byl v letech 1993–1995 loděnicí Ingalls Shipbuilding ve městě Pascagoula ve státě Mississippi. Torpédoborec byl objednán v roce 1990, dne 11. května 1993 byla zahájena jeho stavba, hotový trup byl spuštěn na vodu 17. června 1994 a 21. října 1995 byl zařazen do služby.\n\nOd května do listopadu 1997 proběhlo první nasazení, během kterého se \"Stethem\" zapojil do operace Southern Watch a podporoval prosazování sankcí OSN vůči Iráku. Patřil do bojových skupin letadlových lodí USS \"Constellation\" a USS \"John F. Kennedy\". Druhé nasazení proběhlo od dubna do října 1999. Část nasazení loď strávila opět v Perském zálivu. Během svého třetího nasazení od ledna do června 2001 se \"Stethem\" například znovu zapojil do operace Southern Watch.\n\n"}
{"id": "941648", "url": "https://cs.wikipedia.org/wiki?curid=941648", "title": "Správce internetových stránek", "text": "Správce internetových stránek\n\nSprávce internetových stránek, nebo také webmaster (správce webových stránek), je označení pro osobu, která se stará o kvalitu webových stránek a její povinností je udržovat internetové stránky v dobrém technickém stavu. Webmaster na webu zodpovídá za dostupný obsah, funkční odkazy, kompatibilitu s webovým prohlížečem. \nOznačení webmaster se také často používá jako pojmenování pracovní pozice v zaměstnání. \nPokud je na webu uvedeno \"kontaktujte webmastera\", nejedná se o kontakt na subjekt webu, ale právě ke spojení s technickým správcem internetových stránek.\n"}
{"id": "941652", "url": "https://cs.wikipedia.org/wiki?curid=941652", "title": "Uzavřená zóna Černobylské jaderné elektrárny", "text": "Uzavřená zóna Černobylské jaderné elektrárny\n\nUzavřená zóna Černobylské jaderné elektrárny je oblast s regulovanou možností vstupu a pobytu z důvodů radioaktivní kontaminace způsobené černobylskou havárií v sobotu 26. dubna roku 1986. Nachází se na území Kyjevské a Žytomyrské oblasti Ukrajiny a na severu sousedí s běloruskou Poleskou státní radiačně-ekologickou rezervací.\n\nZóna je rozdělena na 2 části, vnitřní o průměru 10 km a vnější 30 km od místa nehody. Do vnitřní zóny mají vstup povolen pouze zaměstnanci elektrárny, vědci a na omezené povolení také účastníci exkurzí. Do vnější zóny se již pak pomalu na vlastní nebezpečí a dobrovolně vracejí lidé dříve vystěhování při evakuaci. Tito lidé, spíše vyššího věku, dostávají od státu příspěvek na nákup a dovoz vody a bezpečných potravin, vypěstovaných mimo zónu.\nVnější zóna sahá až za hranice Ukrajiny, konkrétně zasahuje až do Běloruska a části Ruska. Bělorusko bylo zasaženo nejvíce a na největším území. Silné zamoření tam sahá i za hranice 30 km zóny. Danou oblast vyhlásilo Bělorusko jako národní rezervaci, kam je vstup zakázaný nebo nedoporučovaný.\n\nTím, že se z oblasti evakuovali lidé, dostala příroda možnost se se situací vypořádat po svém a bere si pomalu vše člověkem stvořené zpět. I přes vyskytující se radioaktivitu dnes v zóně vznikla jedinečná přírodní rezervace, kam se postupně vrací mnoho divoké zvěře. Zabydluje se i v lidmi opuštěných staveních. Tím vzniká jedinečná rozmanitost druhů. Dva roky po nehodě byli vypuštěni koně Převalského a navzdory radioaktivní potravě se jim daří dobře. Populace se rychle rozrostla a to dnes láká pytláky. Taktéž místní vody a řeky jsou plné ryb a vodních živočichů.\n\n"}
{"id": "941653", "url": "https://cs.wikipedia.org/wiki?curid=941653", "title": "Dobrodružství opeřeného hada", "text": "Dobrodružství opeřeného hada\n\nDobrodružství opeřeného hada (1961, \"L’Aventure du serpent à plumes\") je dobrodružný románu pro mládež, který napsal francouzský spisovatel Pierre Gamarra. \n\nRomán vypravuje chlapec Bertrand z pyrenejské vesničky Fabiac a začíná jej slovy \"„Všechno to začalo jednoho prosincového večera, jednoho větrného a neklidného večera, kdy se celé horstvo zachvívalo pod nárazy vichřice.“\" Bertrand má nerozlučného kamaráda Felixe a oba společně mají plnou hlavu různých dobrodružství, a proto nadšeně sledují ve škole výklady o starém Mexiku a o říši Aztéků a Mayů. A právě tohoto bouřlivého večera se v jejich vesnici objeví tajemný cizinec Emil Durand, který podle jejich mínění vypadá jako typický Azték. Cizinec se ubytuje v malém horském hotelu Bertrandova otce a chlapci se snaží odhalit jeho tajemství.\n\nDostanou se do jeho pokoje, a tam objeví listiny nadepsané slovy \"„Toto je má závěť.“\" Listiny obsahují příběh jakéhosi Emila Ochoy, který se narodil v baskické horské vesnici ve Francii. Ten se po skončení první světové války odstěhoval do Mexika, které si představoval jako zázračnou zemi se spoustou ovoce a zlata. Místo toho musel velmi tvrdě pracovat, aby se uživil. Nakonec se nechal najmout na škuner \"Okřídlený had\" s podezřelým nákladem, pojmenovaný po starém indiánském bohovi Quetzalkoatovi. Při plavbě kolem severního Yucatánu loď v bouři ztroskotala. Ochoa se ještě s třemi druhy zachránil ve člunu a všichni se dostali na břeh. Při cestě lesem pak objevili zříceniny jakéhosi dávno mrtvého města. Při průzkumu zbořeného mayského chrámu se jim podařilo najít síň s množstvím zlatých prutů. Zde závěť skončila.\n\nChlapci se domnívají, že jsou na stopě příběhu o hledání pokladu a spřádají nefantastičtější domněnky. Brzy však ke svému údivu zjistí, že pan Duran je ve skutečnosti uznávaný spisovatel dobrodružných románů Patrick d’Oléron, který si přijel do hor odpočinout. A chlapci nalezená závěť že je rukopisem nového románu. \n\nKdyž d’Oléron po čase román dokončí, pošle ho chlapcům v balíčku. Chlapci se nedočkavě pustí do čtení a zjistí, že kniha začíná slovy \"„Všechno to začalo jednoho prosincového večera, jednoho větrného a neklidného večera, kdy se celé horstvo zachvívalo pod nárazy vichřice.“\", a že román je o nich dvou.\n"}
{"id": "941663", "url": "https://cs.wikipedia.org/wiki?curid=941663", "title": "Svatopluk Němeček", "text": "Svatopluk Němeček\n\nSvatopluk Němeček (* 23. února 1972 Bohumín) je český politik a lékař, od ledna 2014 do listopadu 2016 ministr zdravotnictví ČR, v letech 2005 až 2014 a opět pak 2016 až 2018 ředitel FN Ostrava, v letech 2012 až 2014 zastupitel Moravskoslezského kraje, v letech 1994 až 2014 zastupitel města Bohumína, člen ČSSD.\n\nV letech 1990 až 1996 vystudoval všeobecné lékařství na Lékařské fakultě Univerzity Palackého v Olomouci (získal titul MUDr.). V postgraduálním studiu získal v roce 1999 atestaci 1. stupně z vnitřního lékařství. Vzdělání si pak rozšířil, když v letech 2003 až 2005 absolvoval obor management se zaměřením na zdravotnictví na Brno International Business School (získal titul MBA).\n\nOd roku 1996 pracoval na interním oddělení bohumínské městské nemocnice, kterou pak od roku 2002 řídil. V roce 2005 se stal ředitelem Fakultní nemocnice Ostrava. 15. května 2009 se stal na čtyři roky předsedou představenstva akciové společnosti Centrum buněčné terapie a diagnostiky.\n\nSvatopluk Němeček je ženatý. Za manželku si vzal popáleninovou chiruržku Zdenku Crkvenjaš, která je známá mimo jiné tím, že operovala Natálku Kudrikovou po žhářském útoku ve Vítkově. Zdenka Němečková Crkvenjaš byla v letech 2010-2014 zastupitelkou Ostravy za stranu TOP 09.\n\nDo politiky vstoupil hned na začátku 90. let 20. století, když byl v komunálních volbách v roce 1994 zvolen jako člen Strany zelených do Zastupitelstva města Bohumína. Do městského zastupitelstva se dostal také v komunálních volbách v roce 1998, ale tentokrát už jako člen ČSSD. Na kandidátce stejné strany uspěl i v komunálních volbách v roce 2002, komunálních volbách v roce 2006 a komunálních volbách v roce 2010. Ve volebním období 2006 až 2010 navíc působil jako radní města.\n\nDo vyšší politiky se pokoušel vstoupit, když v krajských volbách v roce 2004 kandidoval za ČSSD do Zastupitelstva Moravskoslezského kraje, ale neuspěl. Podařilo se mu to až v krajských volbách v roce 2012.\n\nZa ČSSD kandidoval neúspěšně i ve volbách do Poslanecké sněmovny PČR v roce 1998 ještě v tehdejším Severomoravském kraji.\n\nPo 37. sjezdu ČSSD vystřídal v dubnu 2013 na postu ministra zdravotnictví ve stínové vládě ČSSD senátora Jana Žaloudíka. V lednu 2014 se stal kandidátem ČSSD na post ministra zdravotnictví ve vládě Bohuslava Sobotky. Dne 29. ledna 2014 byl do této funkce jmenován. Vzhledem ke svému jmenování ministrem rezignoval na konci února 2014 na post zastupitele Moravskoslezského kraje.\n\nDne 24. února 2014 byl v pořadu Reportéři ČT nepřímo obviněn ze závažných pochybení při správě cizího majetku nákupem předraženého přístroje CyberKnife. Přístroj dle zveřejněných informací pořídila Fakultní nemocnice v Ostravě za 2-3× vyšší cenu, než v okolních státech.\n\nPo z hlediska ČSSD neúspěšných krajských a senátních volbách v roce 2016 oznámil dne 11. listopadu 2016 premiér Bohuslav Sobotka, že jej odvolá z postu ministra zdravotnictví ČR. Ve funkci skončil k 30. listopadu 2016, nahradil jej Miloslav Ludvík. Po odchodu z politiky se vrátil do funkce ředitele FN Ostrava. Dne 9. února 2018 jej však jeden z jeho nástupců, ministr zdravotnictví ČR v demisi Adam Vojtěch, odvolal. Své rozhodnutí zdůvodnil manažerskými pochybeními, která podle něj vedla mimo jiné k personální a odborné destabilizaci nemocnice. Novým ředitelem se stal Evžen Machytka.\n"}
{"id": "941664", "url": "https://cs.wikipedia.org/wiki?curid=941664", "title": "Lectio continua", "text": "Lectio continua\n\nLectio continua je způsob výběru úryvků z Bible pro čtení při bohoslužbách, který spočívá v souvislém čtení určité biblické knihy na pokračování. Od židů, kteří takto četli Tóru, jej převzala prvotní církev, teprve později se v křesťanství pozvolna začaly používat perikopy.\n\n"}
{"id": "941671", "url": "https://cs.wikipedia.org/wiki?curid=941671", "title": "USS Franklin", "text": "USS Franklin\n\nOznačení USS \"Franklin\" neslo v historii amerického námořnictva pět plavidel:\n"}
{"id": "941675", "url": "https://cs.wikipedia.org/wiki?curid=941675", "title": "Skadovsk", "text": "Skadovsk\n\nSkadovsk (; – \"Skadovsk\") je město na jihu Chersonské oblasti na Ukrajině. Leží na břehu Černého moře naproti ostrovu Džarylhač a jedná se o mořský přístav. Od oblastního hlavního města Chersonu je Skadovsk vzdálen skoro 100 kilometrů na jih a v roce 2013 v něm žilo přes osmnáct tisíc obyvatel.\n\nNejbližší železniční stanice je přes padesát kilometrů daleko v Kalančaku.\n\nMěsto je pojmenováno po chersonském rodákovi Serhiji Skadovském, na jehož pozemcích bylo v roce 1894 založeno. První rok se jmenovalo \"Skadovskij\", do podoby Skadovsk bylo jméno změněno v roce 1895. Důležité bylo od počátku svým přístavem, z kterého se vyváželo zejména obilí, vlna a jehněčí maso do Francie, Německa a dalších zemí na západě Evropy.\n"}
{"id": "941676", "url": "https://cs.wikipedia.org/wiki?curid=941676", "title": "Park Pej-chaj", "text": "Park Pej-chaj\n\nPark Pej-chaj () je park v Pekingu, hlavním městě Čínské lidové republiky. Leží severozápadně od Zakázaného města v obvodě Si-čcheng a je významnou ukázkou čínské zahrady. Dříve se jednalo o císařské zahrady, které byly součástí Zakázaného města, ale od roku 1925 se jedná o veřejně přístupný park.\n\nZáklad císařských zahrad zde vznikl už za říše Liao, významněji je přebudoval v roce 1179 Š’-cung, císař džürčenské říše Ťin, který zde nechal zbudovat letní palác. Chán Kublaj si zde udělal v roce 1260 hlavní sídlo. Hlavní historická výstavba byla provedena za vlády císaře Čchien-lunga (vládl 1735–1795).\n\n"}
{"id": "941677", "url": "https://cs.wikipedia.org/wiki?curid=941677", "title": "René Šimek", "text": "René Šimek\n\nRené Šimek (* 13. dubna 1975) je bývalý český fotbalista.\n\nV české lize hrál za FK Jablonec. Nastoupil v 7 ligových utkáních. Ve druhé lize hrál za FK Teplice, kde jeho slibnou kariéru zastavila zlomenina nohy, a za FK Ústí nad Labem.\n\n"}
{"id": "941679", "url": "https://cs.wikipedia.org/wiki?curid=941679", "title": "Pivovar Světovar", "text": "Pivovar Světovar\n\nSvětovar je bývalý plzeňský pivovar, který fungoval mezi roky 1910–1932.\n\nČeský plzeňský akciový pivovar „Světovar“ byl založen 1910 společně podnikatelem Janem Kleisslem a Živnostenskou bankou a měl konkurovat starším pivovarům „Prazdroj“ a „Gambrinus“. Moderní stavbu provedla firma Müller a Kapsa podle návrhu architekta Bohuslava Strébla. Ve své době to byl nejmodernější pivovar v Rakousko-Uhersku a skutečně doznal značných úspěchů, a to i exportních (roční výstav až 100 000 hektolitrů). Areál je rozdělen do tří bloků, postavených ze železobetonu s využitím moderní techniky, elektromotorů atd. a propojený vlečkou (výhodou byla blízká trať na České Budějovice). Kromě oněch tří bloků, kde byly sklepy, lednice, stáčírna a umývárna, varna, laboratoře, sladovna atd. byla v areálu i administrativní budova, kantýna a byty zaměstnanců. Bohužel po Velké hospodářské krizi ztratil pivovar exportní příležitosti, omezoval výstav a 1932 ho koupila konkurence – První akciový pivovar „Gambrinus“. Areál pivovaru poté sloužil jen jako lahvovna (značka „Světovar“ či „Weltbräu“ se užívala u gambrinuských dvanáctek ještě nedávno) a později jen jako různé sklady různých firem. Po roce 1945 celý areál využívala jako sklady armáda, která odešla až v letech devadesátých, ale majetkem MO ČR zůstal až do 2003. V současnosti se v části areálu budují nové depozitární prostory pro Archiv města Plzně a ve zbytku má být vybudována tzv. Cultural Factory – středisko alternativní i klasické kultury a dějiště různých výstav, přednášek, performancí atd.\n\n"}
{"id": "941682", "url": "https://cs.wikipedia.org/wiki?curid=941682", "title": "Veslování na Letních olympijských hrách 1988", "text": "Veslování na Letních olympijských hrách 1988\n\nVeslování na Letních olympijských hrách 1988 v Soulu.\n"}
{"id": "941683", "url": "https://cs.wikipedia.org/wiki?curid=941683", "title": "Papírna Slovany", "text": "Papírna Slovany\n\nPapírna Slovany v Plzni byla založena koncem 19. století a prosperovala až do roku 2000, kdy došlo ke zrušení výroby. Cihlová budova bývalé papírny se nachází v Zahradní ulici na Slovanech.\n\nAreál papírny, akciové společnosti v Praze, později Piettovy papírny, vznikl na konci 19. století v Plzni-Slovanech. Již od roku 1870 tu stál malý výrobní objekt, úřednická budova, konírny a kolny, vše v pozdně klasicistním stylu. V osmdesátých letech koupila papírnu pražská společnost Piette, která provoz rozšířila a modernizovala (stroje od švýcarské firmy Wyss a plzeňské firmy Škoda, elektrizaci řídil ing. Fr. Křižík). Postaven byl velkorysý dvoupatrový objekt z červených cihel, později i funkcionalistické třípatrové skladiště aj. U papírny byl založen park a postavena tzv. „Papírenská“ vila. Papírna vyráběla papír se smrkovou vlákninou a brzy i jiné druhy papíru. Úspěch se dostavil brzy a export se pak rozšířil do celého světa (mj. i do Indie, Japonska a USA). Po roce 1945 byla papírna znárodněna, ale stále prosperovala. Vyráběl se tu i speciální papír, celulóza atd. Ještě v roce 2003 bylo vyrobeno 17 510 tun papíru a přes 247 milionů obálek. Postupně byl však provoz papírny omezován a v letech 2004/2005 se výroba zcela zrušila.\n\nPo roce 2000 se řada budov demolovala, včetně objektů nesporné památkové hodnoty. \n\nV roce 2012 v areálu začalo postupně vznikat \"Kulturní centrum Papírna\", za iniciativy občasnkého sdružení Pilsen Live! a kreativního Studia Petrohrad, které spojuje osoba Jaroslava Bláhy. Motivací projektu je vytvořit v Plzni skutečně fungující mezioborový prostor, jenž nabídne umělcům i návštěvníkům zázemí a programovou kvalitu.\n\nIndustriální prostor bývalé papírny na Slovanech se nachází zhruba 15 minut chůze z centra města oblíbenou vycházkovou trasou proti proudu řeky Radbuzy. Toto místo s atraktivním zevnějškem zachovalé cihlové továrny nabízí více než 2000m² otevřeného prostoru, v němž své místo nalezla galerie současného výtvarného umění, sál pro hudební produkci, koncerty, ﬁremní akce, taneční sál vedený mladými plzeňskými tanečníky, foto a video ateliér i ateliéry pro vystavující umělce. V přízemí situované Café Papírna svým hostům přináší stylovou možnost občerstvení s důrazem na kvalitu a původ sortimentu.\n\nTým stojící za tímto projektem se zformoval z mladých aktivních lidí různých kreativních oborů, kteří mají v dané problematice praktické zkušenosti a chtějí bez pasivního vyčkávání přispět k tomu, aby se Plzeň po kulturní stránce co nejvíce rozvíjela.\n\nČásti areálu jsou rovněž využívány k drobnému průmyslu jako skladovací prostory. A v roce 2015 byla i přes negativní stanovisko památkářů v areálu zahájena výstavba několikapatrového domu pro seniory s plánovanou kapacitou 142 lůžek. \n\nOd roku 2015 zde sídlí úniková hra UnlockTheDoor, jenž v současnosti disponuje dvěma hrami a jejíž místnost Stroj času (ve stylu steampunk/sci-fi) je v rámci ČR i Evropy unikátní svým designem a hádankami. \n\n"}
{"id": "941713", "url": "https://cs.wikipedia.org/wiki?curid=941713", "title": "Veslování na Letních olympijských hrách 1984", "text": "Veslování na Letních olympijských hrách 1984\n\nVeslování na Letních olympijských hrách 1984 probíhalo na hladině přehradní nádrže Casitas v Los Padres National Forest v okrese Ventura severozápadně od Los Angeles.\n"}
{"id": "941715", "url": "https://cs.wikipedia.org/wiki?curid=941715", "title": "Suché zvlákňování", "text": "Suché zvlákňování\n\nSuché zvlákňování (angl.: \"dry spinning\", něm.: \"Trockenspinnverfahren\") je technologie výroby vláken, při které se protlačuje tekutá vláknina tryskami proti proudu horkého vzduchu do zvlákňovací komory. Těkavá látka, ve které byla vláknina rozpuštěna, se vypaří (kondenzuje a recykluje) a vláknina ztuhne zpravidla za současného dloužení filamentu. \n\nVýrobní zařízení pracují s rychlostí do 1000 m/min. \nSuchým zvlákňováním se vyrábí většina elastických vláken, acetáty a část polyakrylů. \n\nMokré zvlákňování\n\nZvlákňování z taveniny\n\nDloužení vláken\n"}
{"id": "941720", "url": "https://cs.wikipedia.org/wiki?curid=941720", "title": "Předhradí", "text": "Předhradí\n\nPředhradí je samostatně opevněná část oddělená hradbami od vlastního hradu nebo hradiště. V předhradí byly zpravidla umístěny objekty správního (purkrabství) a hospodářského charakteru a ubytování pro čeleď. Jednalo se o méně důležité části většího hradu, které byly nicméně dostatečně důležité na to, aby byly rovněž chráněné vlastními hradbami. Někdy se předhradí označuje jako tzv. \"dolní hrad\", např. v Českém Krumlově, Kostomlatech, na Spišském hradě a jinde.\n\nPředhradí měla většina hradů, ale zatímco královské hrady si obvykle vystačily jen s nezbytně potřebnými provozy (např. kovárna), u šlechtických hradů hrála hospodářská složka mnohem významnější roli. Typickými stavbami v předhradí byly sýpky, stáje, mlýny a někdy i pivovar. Součástí širšího předhradí byly také malé rybníčky pro chov ryb. S rozvojem podnikání šlechty uvedená zařízení začala sloužit nejen hradu ale i širšímu okolí.\n\nCharakteristickým typem opevnění byly obvykle příkopy a valy, ale existovaly také mohutněji opevněná předhradí, zejména v případech, že se nacházela výš než vlastní hrad. Jejich úkolem bylo oddálit případný útok nepřítele od hradního jádra.\n\nOd názvu předhradí vznikla místní jména Předhradí na Chrudimsku (původně předhradí hradu Rychmburka) a Předhradí na Kolínsku (část obce Pňov-Předhradí u zaniklého hradu Oldříš).\n\n"}
{"id": "941733", "url": "https://cs.wikipedia.org/wiki?curid=941733", "title": "Jak vytrhnout velrybě stoličku", "text": "Jak vytrhnout velrybě stoličku\n\nJak vytrhnout velrybě stoličku je rodinná televizní komedie, natočená režisérkou Marií Poledňákovou v roce 1977.\n\nFilm vypráví o náhodném setkání baletky Anny (Jana Preissová) a jejího neposedného syna Vaška (Tomáš Holý) s dávnou Anninou láskou, náčelníkem horské služby a horolezcem Lubošem (František Němec).\n\nOsmiletý Vašek žije sám jen s mámou. Jeho tatínek prý zahynul na Annapurně pod lavinou. Není divu, že Vašek shání náhradního tatínka. A když neprojde školník ani tělocvikář, zkouší to Vašek přes psa. Dokonce pro nového tatínka obaluje i řízky, i když to ještě nikdy nedělal. Má ještě jeden sen: Jet s mámou na hory. Máma je ale baletka a uvolnit ji z divadla není hračka. Nakonec se to ale podaří a odjíždějí do Krkonoš.\n\nA tady se Vašek poprvé postaví na lyže, což samozřejmě skončí nezvladatelnou zběsilou jízdou ze svahu. Dole se u stanice Horské služby doslova srazí přímo s náčelníkem Horské služby Lubošem, ze kterého se vyklube horolezec. V divadle ale dojde ke změně a máma musí odjet. Vašík utíká za Lubošem a přemluví ho, aby si ho nechal na horách, dokud se máma zas nevrátí. Za tu dobu se naučí nejen lyžovat, ale i zjistí, že Luboš byl na Annapurně, stejně jako táta. Večer se Luboš ze zvědavosti vyptává Vaška na podrobnosti o tatínkovi. S Annou se totiž znají. Před léty tu byla na Silvestra. A ze speciální expedice na Annapurnu se tehdy vrátili všichni, nikdo nezůstal pod lavinou. Vychází najevo, že Vašek je Lubošův syn.\n\nNa jaře Luboš přijíždí do Prahy. Ve slabé chvilce řekne Vaškovi, že je jeho táta. Vašek se rozzlobí, že se na něj nepřijel za celých osm let ani podívat. Marně mu maminka vysvětluje, že Luboš nevěděl o tom, že má syna. Nakonec se Vašek s tátou udobří a Vašek se nemůže dočkat letních prázdnin, až s tátou zažije nová dobrodružství...\n\n\n"}
{"id": "941770", "url": "https://cs.wikipedia.org/wiki?curid=941770", "title": "Královské usínání", "text": "Královské usínání\n\nKrálovské usínání je televizní historické drama, natočené režisérkou Máriou Poledňákovou v roce 1974. Scénář k filmu napsal Vladimír Körner.\n\nFilm popisuje nesnadný vztah mladého Přemysla Otakara II. (Tomáš Töpfer) k jeho otci Václavovi (Josef Vinklář). Přemysl se v rámci dynastické politiky žení s postarší Markétou Babenberskou (Jana Dítětová), ale přednost dává jedné z dvorních dam (Libuše Šafránková). Připojí se také ke šlechtické rebelii proti svému otci.\n"}
{"id": "941773", "url": "https://cs.wikipedia.org/wiki?curid=941773", "title": "Seznam krajinných památkových zón v Česku", "text": "Seznam krajinných památkových zón v Česku\n\nSeznam krajinných památkových zón v České republice (počet: 25):\n\n"}
{"id": "941776", "url": "https://cs.wikipedia.org/wiki?curid=941776", "title": "Seznam archeologických památkových rezervací v Česku", "text": "Seznam archeologických památkových rezervací v Česku\n\nSeznam archeologických památkových rezervací v České republice (počet: 8):\n\n"}
{"id": "941779", "url": "https://cs.wikipedia.org/wiki?curid=941779", "title": "Tenrikjó", "text": "Tenrikjó\n\nTenrikjó (天 理 教, \"Cesta nebeské moudrosti\") je náboženství pocházející z Japonska, má přes dva miliony vyznavačů po celém světě. Vychází ze šintoismu, založila ho v roce 1838 prorokyně Miki Nakajamová, od roku 1908 je uznáváno jako samostatná církev. Tenrikjó je monoteistické náboženství, založené na víře v boha stvořitele \"Tenri-O-no-Mikoto\" („Pán nebeské moudrosti“), zvaného také \"Ojagami\" („Božský rodič“). Požadavkem na věřící je radost ze života a pomoc bližnímu (\"hinokišin\"). Náboženství obsahuje prvky šamanismu a přírodního léčitelství, v rituálech se uplatňuje hudba a tanec. Centrální chrám zvaný \"Džiba\" se nachází ve městě Tenri (Prefektura Nara), kde sekta provozuje také vlastní školu a nemocnici. Propagátorem učení Tenrikjó v západním světě byl americký spisovatel Avram Davidson.\n\n"}
{"id": "941782", "url": "https://cs.wikipedia.org/wiki?curid=941782", "title": "Zákon o státním občanství", "text": "Zákon o státním občanství\n\nZákon o státním občanství nebo zákon o nabývání a pozbývání státního občanství může být:\n\n\n"}
{"id": "941788", "url": "https://cs.wikipedia.org/wiki?curid=941788", "title": "Veslování na Letních olympijských hrách 1980", "text": "Veslování na Letních olympijských hrách 1980\n\nVeslování na Letních olympijských hrách 1980 v Moskvě.\n"}
{"id": "941790", "url": "https://cs.wikipedia.org/wiki?curid=941790", "title": "Metelesku blesku", "text": "Metelesku blesku\n\nMetelesku blesku je fiktivní rumunská fráze použitá v české filmové komedii \"Marečku, podejte mi pero!\" (námět a scénář Ladislav Smoljak, Zdeněk Svěrák, režie Oldřich Lipský, 1976).\n\nVe scéně, kde dílenský mistr Kroupa (Jiří Sovák) při návštěvě rumunské delegace v továrně na zemědělské stroje odhání podlézavého podřízeného Hujera (Václav Lohniský) slovy „Hujere, jděte si po svejch!“, tlumočník (Jaroslav Vozáb) přeloží tuto větu slovy „Hujer, metelesku blesku!“ Správný česko-rumunský překlad věty ovšem je: „Hujer, Vezi-ți de treaba ta!“. Předtím v téže scéně přeloží tlumočník tři věty do skutečné rumunštiny:\nJan Mattuš z Jednoty tlumočníků a překladatelů označil tuto scénu za zřejmě nejznámější tlumočnickou scénu v dějinách české kinematografie.\n\nSpojení „metelesku blesku“, podobně jako mnohé další fráze z tvorby pánů Svěráka a Smoljaka, se stalo velmi známým vlivem popularity filmu. Sousloví je někdy přepisováno i rumunským pravopisem jako metelescu blescu. Novinky.cz rumunský zápis v původních verzích článků dodatečně opravily na český zápis \"metelesku blesku\" odpovídající scénáři filmu. Spojení je používáno též ve variantách \"meteleskublesku\", \"meteleskum bleskum\" nebo \"metelescum blescum\".\n\nNázev a doménové jméno \"Meteleskublesku.cz\" má web, který dlouhodobě sbírá hlášky z českých filmů, přičemž čtenáři svými finančními příspěvky mohou ovlivnit, které další filmy budou zpracovány; autorem je Leo Brückner. Jiný web, internetový \"Magazín Meteleskublesku\" o informačních technologiích, vydává Radim Fryč, kterého přátelé už desítky let přezdívají Hujer. Web s názvem \"chs Meteleskum bleskum\" o své chovatelské stanici provozuje chovatelka psíků Vendula Zíková. Označení \"meteleskum bleskum\" nese též jablečný závin.\n\nSpojení „metelesku blesku“ se stalo předmětem soudního sporu o porušení duševního vlastnictví, když bylo v roce 2013 použito v kampani před sněmovními volbami v refrénu volební hymny bloku Hlavu vzhůru („metelesku blesku, pojďme pomoct Česku, hlavu vzhůru, přátelé, mějme vize veselé“ na nápěv podobný písni \"Na tom pražským mostě\"), jejímž autorem a interpretem byl zlínský primátor Tomáš Úlehla (ODS). Podle Zdeňka Svěráka i přes zlidovění jde stále o duševní vlastnictví. Právní zástupce Zdeňka Svěráka František Vyskočil je si na základě několika judikátů vrchního i nejvyššího soudu prakticky jist, že jedinečné spojení „metelesku blesku“ je autorským dílem a požívá autorskoprávní ochrany. Odškodné se podle něj v podobných případech pohybuje v řádu statisíců, jako tomu bylo v případě sousloví „Upeč třeba …zeď“ použitého Bauhausem. Po autorovi volební písně požadoval, aby tuto píseň nezpíval. Pokud se nepodaří s Tomášem Úlehlou se dohodnout, Zdeněk Svěrák zvažuje, že se obrátí na soud. Případné odškodné Zdeněk Svěrák přislíbil věnovat na dobročinné konto centru Paraple.\n\nTomáš Úlehla, když byl osočen z porušení autorského práva, o spojení řekl: „Vůbec si nejsem vědom, že by to bylo z nějakého filmu. My to na Moravě používáme jako zaklínadlo, které znamená něco jako mávnutím kouzelného proutku.“ Podle Zdeňka Svěráka může jen málokdo věřit tomu, že by Tomáš Úlehla neznal souvislost tohoto spojení s jeho filmem, a aby někdo neznal dotyčný Svěrákův film, musel by žít v jiné zemi. Na tvrzení Tomáše Úlehly Zdeněk Svěrák reagoval slovy: „Přirovnávat to k moravštině mi přijde směšné.“ Podle Svěrákova právního zástupce Františka Vyskočila je klidně možné, že Úlehla to někde slyšel, nicméně podle Vyskočila není pochyb o tom, že před premiérou filmu v roce 1976 se toto slovní spojení v Čechách nevyskytovalo, což podle Vyskočila lze dohledat.\n\nMetelescu i Blescu jsou reálná rumunská příjmení. Protože většina příjmení vznikala před nějakými pěti a více stovkami let, je podle překladatele Karla Machaly naprosto zřejmé, že pan Svěrák ani žádný jeho kolega tato slova nemohl vymyslet, protože v té době ještě nebyl na světě.\n\nZdeněk Svěrák se k autorství slov i jejich spojení přihlásil slovy: „My jsme s Ladislavem Smoljakem chtěli, aby to znělo jako rumunština. A dali jsme proto dohromady dvě slova - meteleskum od slova metelit a bleskum od slova blesk jako výraz rychlosti.“.\n\nK hypotéze, že celou tlumočnickou scénu si vymyslel jako hereckou improvizaci Jaroslav Vozáb, který prý měl velké jazykové znalosti a byl profesionálním překladatelem, se Zdeněk Svěrák vyjádřil, že „Jaroušek [Vozáb] rumunsky neuměl, ale do role se naučil, co potřeboval.“\n\nObjevují se i názory, že se podobné sousloví používalo už před použitím ve filmu. Blogger Petr Fojtík tvrdí, že jeho babička Moravanda ho na přelomu 60. a 70. let naháněla do postele slovy „Meteleskum bleskum, už ať jsi v posteli!“ Též Miroslav Macek tvrdí, že na něj jeho matka sem tam pokřikla „metelesku blesku“ už v dobách těsně poválečných, většinou, když se loudal se smetákem k metení dvorku, a dozajista si ono spojení nevymyslel, takže lze předpokládat, že i Zdeněk Svěrák to někde někdy slyšel a pak použil ve filmu, ač je pochopitelné, že mu mezitím paměť dávno slyšené zastřela. Jana Bobošíková v diskusním pořadu na TV Barrandov řekla: „Mně chodí maily, ve kterých lidé píší, že už jejich maminka jim někdy ve čtyřicátých letech úslovím metelesku blesku třeba říkala, aby zrychlili svoji činnost při zametání dvora například, takže já si opravdu nemyslím, že pan Svěrák je majitelem výrazu metelesku blesku.“\n\nÚstav pro jazyk český ve stanovisku vydaném pro Svěrákova advokáta Františka Vyskočila uvedl, že se toto slovní spojení v kartotečních záznamech lexikálního archivu před rokem 1976 nevyskytuje. František Vyskočil z toho vyvozoval, že je spojení skutečně původní a jedinečné a je zcela vyvráceno tvrzení, že bylo před vznikem filmu součástí české slovní zásoby.\n\nJana Bobošíková v reakci na obvinění z porušení autorských práv jejím hnutím 3. října 2013 v diskuzním pořadu TV Barrandov \"Témata Týdne: Rozhodněte volby\" na dotaz, proč za použití sousloví nezaplatí, řekla: „…no protože si nemyslíme, že pan Svěrák je majitelem duševních práv na výraz meteleskum bleskum, to je výraz z estonštiny, to si může každý najít, jako a nevidím jediný důvod, proč by – proč bychom my měli platit panu Svěrákovi, to bychom taky – by mu občané mohli platit za jméno Humpolec nebo, nevím, za něco takového. To je obecné slovo z estonštiny.“ Redakce IDnes.cz ověřovala toto tvrzení v estonsko-českých slovnících i dotazem na estonského velvyslance v Praze, s negativním výsledkem.\n\nJiří Čermák, odborník na autorské právo z firmy Baker & McKenzie, se domnívá, že slovní spojení metelesku blesku samo o sobě není autorským dílem, a tudíž není chráněno, avšak vzhledem k předchozímu rozsudku v kauze Bauhaus nevylučuje, že soud bude mít jiný názor.\n\nPoslanec za ODS Boris Šťastný to pro Právo komentoval slovy: „Na Moravě zazpívá kandidát metelesku blesku a Zdeněk Svěrák ho žene k soudu. Pan Svěrák je děsivá sebestředná postava. Hraje si na kulturního dobroděje, ale celý život vlastně koná komerčně neskonale promyšlené činy. Ještěže mi rodiče nedali jméno Kolja, ale Boris. Musel bych se přejmenovat, aby mě kvůli copyrightu neudal.“\n\nBývalý poslanec za ODS Miroslav Macek tvrdí, že případná Svěrákova žaloba je už za hranicemi chápání zdravého rozumu a Svěrák podlehl akutní blbitidě. Macek upírá Svěrákovi autorství výroku a tvrdí, že sousloví bylo lidově známé už dávno před natočením filmu. Macek projevil připravenost jít o tom proti Svěrákově žalobě svědčit u soudu. Zároveň nepochybuje, že se najde i spousta dalších lidí ochotných k takovém svědectví, ačkoliv styl a obsah kampaně Jany Bobošíkové je mu protivný.\n\n21. listopadu 2013 média zveřejnila informaci, že Zdeněk Svěrák žalobu nakonec nepodá. Jeho advokát František Vyskočil to zdůvodnil tím, že žalovaná strana by po svém „tragickém výsledku“ ve volbách mohla zaniknout ještě před koncem soudního řízení. Janu Bobošíkovou prý toto sdělení nijak nepřekvapilo, protože celou kauzu považovala od začátku za nesmyslnou. Tomáš Úlehla řekl, že si pana Svěráka váží, ale že jeho právní zástupkyně paní Kubíčková velmi pregnantně odpověděla na dopis advokáta Zdeňka Svěráka a tím logicky pominuly veškeré důvody k dalšímu sporu, ale ještě se chystal poradit se o nárokování náhrady nákladů spojených s jeho právním zastupováním.\n"}
{"id": "941793", "url": "https://cs.wikipedia.org/wiki?curid=941793", "title": "Mark Dzirasa", "text": "Mark Dzirasa\n\nMark Dzirasa (* 18. prosince 1974, Kutná Hora) je spisovatel, trenér, korporátní kouč, duchovní mentor a podnikatel. 13 let aktivně pracoval v politice.\n\nJe synem promované historičky, muzikoložky a učitelky jazyků Mgr. Bohumíry Dzirasy a ghanského lékaře MUDr. Christiana Dzirasy. Pochází z velmi rozvětvené rodiny, jeho dědeček z otcovy strany má 31 sourozenců.\n\nPodle svých vlastních slov vyučuje komunikaci, vyjednávání, osobní efektivitu a time management, prezentační a prodejní dovednosti, typologii osobností, řeč těla, leadership, team building, mentalitu úspěchu, relaxační, meditační a vizualizační techniky. Školí korporátní klientelu, organizace veřejné správy a pořádá semináře otevřené pro širokou veřejnost. \n\n\n\n"}
{"id": "941794", "url": "https://cs.wikipedia.org/wiki?curid=941794", "title": "Condom", "text": "Condom\n\nCondom je francouzská obec v departementu Gers v regionu Midi-Pyrénées. V roce 2010 zde žilo 7 012 obyvatel. Je centrem arrondissementu Condom.\n\n\"Počet obyvatel\" \n"}
{"id": "941795", "url": "https://cs.wikipedia.org/wiki?curid=941795", "title": "Jiří Netík", "text": "Jiří Netík\n\nJiří Netík (* 9. srpna 1953, Brno, Československo) je český sochař, řezbář a restaurátor, původní profesí profesionální hudebník. Je považován za jednoho z nejvýznamnějších současných českých řezbářů, který se ve své tvorbě věnuje betlémům.\n\nPracuje zejména se dřevem, občas kombinuje materiál s kovem, sklem nebo nalezenými objekty. Velká část dřevěných soch je odlévána do bronzu. Jeho tvorba odráží úctu a respekt ke světu a údělu člověka podobně jako v dílech středověkých a barokních mistrů, vlastní produkce je však významně současná a realistická. Precizně vypracované detaily (výrazy obličejů, drapérie) svědčí o dokonale zvládnutém řemesle. Zaměřuje se na život lidské bytosti v kontextu přírody, historie lidstva a vesmíru. Středem pozornosti zůstává jedinec se svými bolestmi, hledáním identity, kořenů a svého místa na zemi. Vystavuje od roku 1983 v České republice, na Slovensku, v Rakousku, Itálii, ve Švýcarsku, Nizozemí, Německu a Francii. Příležitostně pracuje jako učitel a arteterapeut, organizuje a vede řezbářské kurzy pro širokou veřejnost. Pracuje a vystavuje společně se svou ženou Martinou (také sochařka a řezbářka). Jeho sochy jsou zastoupeny v mnoha soukromých sbírkách po celém světě.\n\n\n\n\n\nO jeho práci byly natočeny filmy \"Pajduláci J. Netíka\" (1990, režie Křižan), \"Aj, stojím před dveřmi a tluku\" (1992, režie Tesáček) a \"Dřevo a duše Jiřího Netíka\" (2016, režie J. Vondrák) \n\nJe zařazen v publikaci \"Who is who\" v České republice od roku 1994/1995, zařazen v publikaci \"Oxford Encyclopedia Ltd.\" 2015\n\n"}
{"id": "941800", "url": "https://cs.wikipedia.org/wiki?curid=941800", "title": "Czech Grand Design", "text": "Czech Grand Design\n\nCzech Grand Design je česká cena udělovaná od roku 2006 za design. Uděluje ji v několika kategoriích Akademie designu České republiky, volné sdružení odborníků z oboru s vyloučením činných designérů. Cena má proměnlivou podobu, navrhuje ji vždy držitel hlavního ocenění z minulého ročníku.\n\n\nCeny se udělují jednotlivcům, tvůrčím kolektivům i designovým studiím. Pokud Akademie designu ČR v libovolné kategorii nenajde mimořádný počin za který bych chtěla cenu udělit, zůstává kategorie neoceněna.\n\n"}
{"id": "941807", "url": "https://cs.wikipedia.org/wiki?curid=941807", "title": "Petr Zemánek", "text": "Petr Zemánek\n\nPetr Zemánek (* 26. listopadu 1973 Ratíškovice) je český fotbalový trenér a bývalý prvoligový útočník.\n\nV české lize hrál za FC Svit Zlín a 1. FK Drnovice. V české lize nastoupil v 61 utkáních a dal 8 gólů, ve druhé lize odehrál 126 utkání, vsítil 31 branku. V nižších soutěžích hrál i za FK Baník Ratíškovice (41 / 20 ve 2. lize + 75 branek v MSFL), FK Kunovice (75 / 6 ve 2. lize) a FK Mutěnice (10 branek v MSFL).\n\nS 86 brankami je historicky 5. nejlepším střelcem MSFL (1991/92 – 2018/19) po Aleši Krčovi (130), Martinu Hanusovi (103), Pavlu Simrovi (94) a Karlu Kroupovi (87). 75 z nich dal za Ratíškovice (1994/95: 12, 1995/96: 9, 1996/97: 12, 1997/98: 24, 1998/99: 18) – což byl do sezony 2014/15 rekord za jeden klub – jednu za FC Tescoma Zlín B a zbylých 10 za FK Mutěnice (2006/07: 7, 2007/08: 3). Jeho rekordy překonal až v sezoně 2014/15 hlučínský Martin Hanus (celkem 103 branky v MSFL, z toho 87 za Hlučín). Současná maxima stanovil Aleš Krč (celkem 130 branek v MSFL, z toho 119 za Uničov) – údaje jsou platné po skončení ročníku 2018/19.\n\nPo skončení hráčské kariéry se stal trenérem FK Mutěnice, které naposled vedl v sezoně 2017/18 v Přeboru Jihomoravského kraje. Od sezony 2018/19 vede FK Baník Ratíškovice.\n\n"}
{"id": "941809", "url": "https://cs.wikipedia.org/wiki?curid=941809", "title": "Cornel West", "text": "Cornel West\n\nCornel Ronald West (* 2. červen 1953, Tulsa) je americký filozof a politický aktivista.\n\nRoku 1980 se stal prvním Afroameričanem v historii, který vystudoval filozofii na Princetonské univerzitě. Posléze se na Princetonu stal profesorem afroamerických studií a na Union Theological Seminary v New Yorku profesorem filozofie. Jeho ústředními filozofickými tématy jsou rasa, gender a třída. K jeho nejznámějším pracím patří knihy \"Race Matters\" (1994) a \"The Future of the Race\" (1996).\n\nObjevil se ve filmech \"Matrix Reloaded\" a \"Matrix Revolutions\". K filmové sérii \"Matrix\" navíc připravil široký filozofický komentář, spolu s Kenem Wilberem. Objevil se i v sitcomu \"30 Rock\".\n\nOznačuje se za \"nemarxistického socialistu\" a hlásí se k černošskému křesťanství (\"Black church\"). Je členem sociálně-demokratické strany Democratic Socialists of America (členky Socialistické internacionály). Roku 2008 patřil k hlavním podporovatelům Baracka Obamy v jeho první prezidentské kampani, později však svou podporu odvolal. Roku 2011 Obamu označil za \"černého maskota oligarchů z Wall Streetu\" a \"hlavu amerického stroje na zabíjení\".\n\n\n"}
{"id": "941813", "url": "https://cs.wikipedia.org/wiki?curid=941813", "title": "Moreno Argentin", "text": "Moreno Argentin\n\nMoreno Argentin (* 17. prosince 1960, San Donà di Piave) je bývalý italský cyklista. Začínal jako dráhař, v letech 1977 a 1978 vyhrál juniorské mistrovství Itálie ve stíhačce družstev. Po přestupu na silnici v roce 1979 vyhrál amatérský závod Piccolo Giro di Lombardia a v následujícím roce se stal profesionálem. Byl specialistou na jednorázové závody, tzv. klasiky, v roce 1986 se stal mistrem světa v silničním závodě jednotlivců (kategorie ELITE). Za tento úspěch obdržel Medaglia d'oro al valore atletico, udělovanou Italským olympijským výborem. Na Giro d'Italia získal 12 etapových prvenství, nejlepším celkovým umístěním bylo třetí místo v roce 1984. Závodní kariéru ukončil v roce 1994.\n\n\n"}
{"id": "941825", "url": "https://cs.wikipedia.org/wiki?curid=941825", "title": "Bývalá Bartelmusova továrna", "text": "Bývalá Bartelmusova továrna\n\nK velice věhlasným podnikům na území dnešního městského obvodu Plzně Slovany patřila v minulosti Bartelmusova továrna, založena roku 1870 Eduardem Bartelmusem. Bartelmusova továrna sloužila k výrobě smaltovaného nádobí.\nNejvětšího úspěchu továrna dosáhla až na přelomu století, kdy stál v jejím čele Mořic Bartelmus. Produkce smaltovaného nádobí se mocně rozšířila a vyvážela se dokonce do celého světa. Smaltované nádobí z Bartelmusovy továrny bylo velmi žádoucí. \nBartelmusova továrna se nachází na rohu Železniční a Lobezské ulice, nedaleko vlakového nádraží. V podnikovém areálu byla dříve slévárna, smaltovna, skladiště, ale i továrnická vila se zahradou, kuželníkem a fontánou.\nVýroba proslulého nádobí trvala až do roku 1948, kdy došlo k rozdělení podniku mezi Škodovku, energetické závody a ČSAD. Dřívější továrna poté plnila účel skladu a opravny. Vila byla využita jako mateřská školka. Své funkční období si prostory bývalé Bartelmusovy továrny až do devadesátých let.\nPoté byla většina areálu postupně zbourána. Z areálu bývalé Bartelmusovy továrny se zachovala pouze vila a skladiště v Železniční ulici.\n\n"}
{"id": "941826", "url": "https://cs.wikipedia.org/wiki?curid=941826", "title": "Veslování na Letních olympijských hrách 1976", "text": "Veslování na Letních olympijských hrách 1976\n\nVeslování na Letních olympijských hrách 1976 v Montréalu. Poprvé závodily také ženy.\n"}
{"id": "941827", "url": "https://cs.wikipedia.org/wiki?curid=941827", "title": "Maxova nádrž", "text": "Maxova nádrž\n\nMaxova nádrž (též \"Maxův klauz\") je splavovací nádrž nacházející se na říčce Smradlava, na severním svahu hraničního hřebene Moravskoslezských Beskyd v nadmořské výšce 647 m. Jedná se o největší beskydský klauz se sypanou hrází, která je 30 m dlouhá a 8 m vysoká. Objem nádrže je cca 15 500 m³.\n\nMaxova nádrž pro zachycení vody k plavení dřeva byla vybudována po roce 1836, kdy při modernizaci frýdlantských železáren došlo ke stavbě pomocných objektů. Pojmenována byla na počest olomouckého arcibiskupa Maxmiliána Josefa Sommerau-Beckha (v úřadu 1836 - 1853). Na konci 19. století převzata do péče lesní správy. Nádrž musela být několikrát opravována (1968, kompletní rekonstrukce hráze proběhla 1992−1993), ovšem po opakovaných povodních z let 2008 - 2013 je opět poškozena.\n\nNádrž byla osazena pstruhem obecným.\n"}
{"id": "941830", "url": "https://cs.wikipedia.org/wiki?curid=941830", "title": "La Chapelle-d'Angillon", "text": "La Chapelle-d'Angillon\n\nLa Chapelle-d'Angillon je francouzská obec v departementu Cher v regionu Centre-Val de Loire. V roce 2010 zde žilo 665 obyvatel. Je centrem kantonu La Chapelle-d'Angillon.\n\n\"Počet obyvatel\" \n\n"}
{"id": "941836", "url": "https://cs.wikipedia.org/wiki?curid=941836", "title": "Honda CBF-1000", "text": "Honda CBF-1000\n\nHonda CBF-1000 je model motocyklu, vyvinutý firmou Honda. Řada motocyklů Honda CBF je určena především pro začátečníky. V roce 2004 Honda vedle šestistovky Honda CB-600S Hornet představila klidnější model Honda CBF-600 s důrazem na bezpečnost, ovladatelnost a cenu. Po úspěchu tohoto modelu v roce 2006 představila litrový model řady CBF se stejným zaměřením, ale vyšším výkonem a pohodlím.\n\nZákladem zůstal jednoduchý páteřový rám použitý i u CBF-600, ovšem vyztužený pro stokoňový výkon. Díky stejnému rámu zůstává CBF1000 relativně malou motorkou. Vzhledově se liší také dvojicí oválných koncovek výfuků v nerezu.\n\nSedlo je výškově nastavitelné v rozmezí 78–81 cm, plexištít s možností zvýšení o 5 cm a řídítka s možností nastavení výšky a náklonu. Stupačky jsou umístěny tam, kam se noha intuitivně zvedne.\n\nPřístrojová deska je také do jisté míry podobná přístrojům CBF600, ale o dost sportovněji pojatá.\n\nJak je u značky Honda běžné, nemá motocykl v základu hlavní stojan, ale pouze \"policajta\", tedy stojan vedlejší, jenž je vybaven pojistkou proti rozjezdu s vysunutým stojánkem, kdy při zařazení rychlostního stupně přeruší zapalování motoru, který se vypne.\n\n\n\n"}
{"id": "941840", "url": "https://cs.wikipedia.org/wiki?curid=941840", "title": "Ivoy-le-Pré", "text": "Ivoy-le-Pré\n\nIvoy-le-Pré je francouzská obec v departementu Cher v regionu Centre-Val de Loire. V roce 2010 zde žilo 889 obyvatel.\n\n\"Počet obyvatel\" \n\n"}
{"id": "941848", "url": "https://cs.wikipedia.org/wiki?curid=941848", "title": "Heian godan", "text": "Heian godan\n\nHeian godan je pátá žákovská kata (型) Šótókan karate. Heian godan je poslední kata v řadě Heian a přibližuje se již k náročnějším kata. Heian godan je přípravnou kata pro kata Enpi se kterou má podobné prvky. Nové techniky v katě Heian godan jsou mimo jiné: kagi-cuki, mikacuki-geri či mandži-uke. Kata obsahuje jednu velmi náročnou skokovou techniku a učí aplikace pro boj z blízka. Heian godan je nutné ovládat pro úspěšné složení zkoušek na druhý fialový pás (4. kjú).\n\n\n\n\n\nPočet technik: 23\n\nDoba cvičení: cca 30 sekund\n\n\n"}
{"id": "941855", "url": "https://cs.wikipedia.org/wiki?curid=941855", "title": "Emmanuel Todd", "text": "Emmanuel Todd\n\nEmmanuel Todd (* 16. květen 1951 Saint-Germain-en-Laye) je francouzský historik, antropolog, sociolog, politolog a demograf. Soustřeďuje se především na výzkum rodiny.\n\nDo širšího povědomí vstoupil roku 1976, kdy předpovídal pád sovětského režimu, a to na základě analýzy demografických dat (v knize \"La chute finale: Essais sur la décomposition de la sphère Soviétique\"). Známou se stala též jeho kniha \"Après l’Empire : essai sur la décomposition du système américain\", kde předpovídá konec americké hegemonie a vznik multipolárního světa. Je odpůrcem konceptu střetu civilizací Samuela Huntingtona.\n\nJe vnukem filozofa a spisovatele Paula Nizana.\n\n\n\n"}
{"id": "941865", "url": "https://cs.wikipedia.org/wiki?curid=941865", "title": "China Open 2013", "text": "China Open 2013\n\nChina Open 2013 byl společný tenisový turnaj mužského okruhu ATP World Tour a ženského okruhu WTA Tour, hraný v Národním tenisovém centru na otevřených dvorcích s tvrdým povrchem. Konal se mezi 22. zářím až 6. říjnem 2013 v čínské metropoli Pekingu jako 15. ročník mužského a 17. ročník ženského turnaje.\n\nMužská polovina se řadila do třetí nejvyšší kategorie okruhu ATP World Tour 500 a její dotace činila 3 566 050 dolarů. Ženská část měla rozpočet 5 185 625 dolarů a po Grand Slamu byla součástí druhé nejvyšší úrovně okruhu WTA Premier Mandatory.\n\nMužskou dvouhru počtvrté opanovala úřadující světová jednička Novak Djoković. Přesto srbský hráč ztratil pozici lídra světové klasifikace. Španělovi finálová účast přinesla 300 bodů, když žádné z nich neobhajoval. Djoković strávil od 5. listopadu 2012 na čele nepřetržitě 48 týdnů, což v době ukončení, znamenalo 14. nejdelší období, jež spolusdílel s Rogerem Federerem. K 7. září 2013 setrval na čele světové klasifikace celkově 101 týdnů, což historicky představovalo 8. místo, o které se dělil s Američanem Andrem Agassim. V probíhající sezóně si Djoković připsal čtvrté turnajové vítězství a úhrnem 38. singlový titul kariéry. Nadal se na „tenisový trůn“ vrátil potřetí v kariéře a poprvé od 3. července 2011. Navázal tak na 102 týdnů, které do 7. října 2013 strávil na pozici světové jedničky.\n\nŽenskou dvouhru vyhrála americká světová jednička Serena Williamsová a po titulech z Miami a Madridu, triumfovala na třetím ze čtyř turnajů druhé nejvyšší kategorie Premier Mandatory.\n\n\nNásledující hráčí obdrželi divokou kartu do hlavní soutěže:\n\nNásledující hráči postoupili z kvalifikace:\n\n\n\n\nNásledující páry obdržely divokou kartu do hlavní soutěže:\n\n\nNásledující hráčky obdržely divokou kartu do hlavní soutěže:\nNásledující hráčky postoupily z kvalifikace:\n\n\n\n\nNásledující páry obdržely divokou kartu do hlavní soutěže:\n\nNásledující pár nastoupil do soutěže z pozice náhradníka:\n\n\n\n\n"}
{"id": "941872", "url": "https://cs.wikipedia.org/wiki?curid=941872", "title": "Distanční vzdělávání", "text": "Distanční vzdělávání\n\nDistanční vzdělávání je multimediální forma řízeného studia, která poskytuje nové vzdělávací příležitosti a podpůrné vzdělávací služby pro zpravidla samostatně studující dospělé účastníky, kde hlavní odpovědnost za průběh a výsledky vzdělávání spočívá na studujících, kteří jsou odděleni od vyučujících (konzultantů).\n\nDistanční vzdělávání může být chápáno také jako forma vzdělávání dospělých, při které je učící se jedinec fyzicky vzdálen od učitele. Je založeno na samostudiu za pomoci metodicky speciálně zpracovaných studijních materiálů (převážně písemných, ale doplňovaných multimédii – audio – a videokazetami, počítačovou technikou, rozhlasem a televizí). Distanční systém je pak doplňován v nezbytném rozsahu prezenčními formami (soustředěními, konzultacemi, semináři, jinak také tutoriály, rezidenčními školami).\n\nHistorie distančního vzdělávání jako nové vzdělávací příležitosti má kořeny v různých systémech korespondenčního studia, které se objevily již v polovině devatenáctého století v Anglii a Francii, později pak v Německu a Rakousko-Uhersku, a počátkem dvacátého století také v USA. V polovině minulého století se na nejprestižnějších amerických a kanadských univerzitách využívá způsobu studia přesahujícího klasickou výuku. Také v bývalém Sovětském svazu a následně v NDR, Polsku i v Česku se rozvinulo dálkové studium.\n\nDnes jsou největšími poskytovateli distančního vzdělávání britská Open University a španělská otevřená univerzita UNED, které mají každá více než 100 000 studentů a kladou velký důraz právě na aspekt otevřenosti. Naproti tomu německá FernUniversität má na vstup stejné požadavky jako jiné univerzity a klade větší důraz na aspekt distančnosti.\n\nDistanční vzdělávání v České republice nemá tradici. Proto také jeho zavedení do struktury vzdělávání bylo poměrně složité a pomalé. Kromě několika pokusů v institucích pro vzdělávání dospělých (1. česká korespondenční škola - ukončila svou činnost v r. 1992, švýcarská nadace Transfer - skončila v r. 1993, Německá korespondenční akademie - skončila v r. 1995, Evropská škola korespondenčních kurzů, Akademie Jana Amose Komenského) se tato forma usídlila především na vysokých školách, zejména na Vysokém učení technickém v Brně, Univerzitě Palackého v Olomouci, Technické univerzitě v Liberci.\n\nDistanční forma studia se v Česku v současné době realizuje ve dvou rovinách: jako distanční graduální vysokoškolské studium a jako kurzy tzv. celoživotního vzdělávání. Oba tyto způsoby výuky jsou málo rozvinuté.\n\n\nHlavními výhodami distančního vzdělávání jsou:\n\n\nK nevýhodám patří:\n\nPojmem studijní opory rozumíme studijní materiály připravené speciálně pro řízené samostatné studium a veškeré aktivity vzdělávací instituce, jejichž cílem je nejen řídit, ale i umožnit a usnadnit samostatné studium distanční formou. Studijními materiály rozumíme veškeré studijní a informační zdroje, které jsou součástí řízeného studijního programu a jsou připraveny speciálně pro distanční studium, nebo jsou doplněny tak, aby je bylo možno v distančním studiu efektivně použít.\n\nNejvýraznějším didaktickým elementem distančního studia je tzv. e-learning, tj. elektronické zpracování textů, grafů, tabulek, cvičení, testů do tzv. e-learningových opor a jejich využívání distančními studenty.\n\nStudijní opory (nebo texty) by měly splňovat tyto požadavky:\n\nTutor není totéž co učitel v obecném chápání. Tutor v systému distančního vzdělávání nepřednáší, neučí, ale různými způsoby a dostupnými prostředky podporuje studujícího při jeho studiu, aby zdárně dokončil studijní program nebo kurz.\n\nÚkolem tutora je zejména:\n\n\nDistanční vzdělávání je jedním z pilířů informační společnosti. V současnosti pak představuje jednu z možností, jak udržet krok s rychlými změnami ve všech odvětvích. Na tuto poptávku reagují mnohé univerzity a iniciativy. Mezi nejznámější weby ,na kterých vysoké školy z USA, Británie nebo Japonska provozují distanční vzdělávání, patří Coursera, dále EdX, Udacity, převážně britský Future Learn, Canvas Network nebo Iversity.\"\n\nKromě univerzit a vládních iniciativ přináší inovace v této oblasti i filantropové a velké firmy. Například Nadace Billa a Melindy Gatesových financuje výzkumnou iniciativu MOOC Research Initiative, která uděluje granty na další využití otevřených on-line kurzů. Google a Apple podporuje řadu aktivit a projektů zaměřených na nové možnosti v distančním vzdělávání.\n\nDigitální inovace pak: ,usnadňují celoživotní vzdělávání i dálkové vzdělávání handicapovaných, dlouhodobě nemocných, seniorů na univerzitách třetího věku či zájemců, kteří na ně nemohou fyzicky docházet.\" Distanční vzdělávání proto představuje důležitou pomůcku jak pro celoživotní, tak inkluzivní vzdělávání. Zaměřují se na něj proto i různé globální iniciativy a organizace snažící se o zlepšení životních podmínek a udržitelný rozvoj (např. Organizace spojených národů).\n\nV koncepci navrhovaných Cílů udržitelného rozvoje se vzdělání věnuje cíl čtvrtý, který je definován jako: „Zajištění inkluzivního a spravedlivého kvalitního vzdělání a podpora příležitostí k celoživotnímu vzdělávání pro všechny”. Jeho aplikace v rámci celosvětové populace je klíčová i pro úspěch Rozvojové agendy po roce 2015. Mezinárodní telekomunikační unie ve své studii pak vymezila otevřený přístup k informacím/znalostem, jako nejdůležitější faktor pro úspěch celé rozvojové koncepce.\n\nV souvislosti s distančním vzdělávání se diskutuje také role tradiční univerzity a interakce student-učitel. Je otázkou jakým způsobem by měl kantor své žáky vést v době přístupu k neomezenému množství informací a jakou podobu by tedy distanční vzdělávání mělo mít.\n\n"}
{"id": "941883", "url": "https://cs.wikipedia.org/wiki?curid=941883", "title": "Veslování na Letních olympijských hrách 1972", "text": "Veslování na Letních olympijských hrách 1972\n\nVeslování na Letních olympijských hrách 1972 v Mnichově.\n"}
{"id": "941888", "url": "https://cs.wikipedia.org/wiki?curid=941888", "title": "Liturgické období", "text": "Liturgické období\n\nLiturgické období nebo také liturgická doba je ucelená část liturgického roku, která má specifický ráz a podílí se na určení liturgických textů a písní pro bohoslužby, jakož i liturgické barvy. V římskokatolické církvi existují tato liturgická období:\n\n"}
{"id": "941892", "url": "https://cs.wikipedia.org/wiki?curid=941892", "title": "Agnès Abécassis", "text": "Agnès Abécassis\n\nAgnès Abécassis (* 16. března 1971, Paříž) je francouzská publicistka, časopisecká a televizní redaktorka, ilustrátorka, televizní scenáristka a prozaička.\n\n"}
{"id": "941893", "url": "https://cs.wikipedia.org/wiki?curid=941893", "title": "Veslování na Letních olympijských hrách 1968", "text": "Veslování na Letních olympijských hrách 1968\n\nVeslování na Letních olympijských hrách 1968 v Ciudad de México.\n"}
{"id": "941898", "url": "https://cs.wikipedia.org/wiki?curid=941898", "title": "Školní třída", "text": "Školní třída\n\nŠkolní třída označuje skupinu žáků základních a středních škol, kteří se společně učí a postupují z ročníku do ročníku. V přeneseném smyslu také nespecializovanou učebnu pro takovou skupinu spolužáků, hovorově i postupný ročník základní školy (například \"první třída\").\n\nV 19. století byl limit maximálně 80 žáků na třídu, roku 1922 byl snížen na 60 žáků.\n\nV České republice nyní tvoří školní třídu obvykle 15 až 30 žáků, chlapců i dívek přibližně stejného věku, kteří se společně učí a postupují z ročníku do ročníku. Pro výuku některých předmětů (tělesná výchova, praktická výchova) se třídy dělí na chlapce a dívky, pro výuku cizích jazyků, pro práci v laboratořích a podobně na menší skupiny či kroužky. Za třídu odpovídá třídní učitel nebo učitelka a průběh vyučování se zaznamenává do třídní knihy. Nižší počet žáků ve třídě ovšem nemusí znamenat lepší výsledky žáků.\n\nJe-li v dané škole více než 30 žáků stejného školního ročníku, zřizují se paralelní třídy (paralelky), obvykle označované písmeny. V malých obcích, kde je naopak žáků méně, se pro 1. stupeň základní školy mohou zřizovat tzv. malotřídky, kde se žáci dvou nebo více školních ročníků učí společně. Společné vyučování žáků různého věku užívají i některé alternativní školy. Podrobnosti upravuje Zákon o školním vzdělávání č. 561/2004 Sb. a další předpisy Ministerstva školství, mládeže a tělovýchovy.\n\nŠkolní třída je modelové společenství, kde se žáci nejen učí, ale také socializují. Za několik let společného života se ve školní třídě často vytvářejí trvalá přátelství a bývalí spolužáci se někdy scházejí až do stáří.\n\n\n\n"}
{"id": "941903", "url": "https://cs.wikipedia.org/wiki?curid=941903", "title": "RWDM Brussels FC", "text": "RWDM Brussels FC\n\nRWDM Brussels Football Club, známý také jako FC Brussels, byl belgický fotbalový klub z regionu Brusel, který naposled působil v belgické třetí lize Division 3. Klub byl založen v roce 1932 a svoje domácí utkání hrál na Stade Edmond Machtens s kapacitou 15 266 diváků. Dne 24. července 2014 klub ohlásil bankrot a byl následně zlikvidován.\n\n"}
{"id": "941915", "url": "https://cs.wikipedia.org/wiki?curid=941915", "title": "China Open 2013 – ženská dvouhra", "text": "China Open 2013 – ženská dvouhra\n\nDo soutěže ženské dvouhry na tenisovém turnaji China Open 2013, poslední události kategorie Premier Mandatory v sezóně, nastoupilo šedesát hráček. Z kvalifikace postoupilo osm tenistek. Obhájkyní titulu byla běloruská světová dvojka Viktoria Azarenková, kterou v úvodním kole vyřadila Němka Andrea Petkovicová.\n\nSemifinalistky z tokijského turnaje Toray Pan Pacific Open hraného v týdnu předcházejícím pekingské události – Petra Kvitová, Angelique Kerberová, Venus Williamsová a Caroline Wozniacká, obdržely volný los do druhého kola.\n\nSoutěž ženské dvouhry vyhrála nejvýše nasazená Američanka Serena Williamsová, která ve finále porazila osmou nasazenou Srbku Jelenu Jankovićovou po hladkém průběhu . V probíhající sezóně tak, po titulech z Miami a Madridu, triumfovala na třetí ze čtyř událostí druhé nejvyšší kategorie Premier Mandatory. Na žebříčku WTA si tím upevnila pozici světové jedničky. Celkově dosáhla na jubilejní desáté turnajové vítězství sezóny a 56. singlový titul kariéry.\n\n\n\n"}
{"id": "941929", "url": "https://cs.wikipedia.org/wiki?curid=941929", "title": "Jan Kunčík", "text": "Jan Kunčík\n\nJan Kunčík (* 20. března 1993) je český profesionální tenista. V roce 2010 obsadil 2. místo na Pardubické juniorce. Jeho nejoblíbenější povrch je trvdý.\n\n"}
{"id": "941937", "url": "https://cs.wikipedia.org/wiki?curid=941937", "title": "Pavel Trojan (hudebník)", "text": "Pavel Trojan (hudebník)\n\nPavel Trojan (* 14. srpna 1956 Domažlice) je český hudební skladatel a pedagog.\n\nNarodil se 14. srpna 1956 v Domažlicích. V letech 1977–1982 studoval na Pražské konzervatoři skladbu pod vedením Ilji Hurníka. V letech 1982–1989 následovalo studium na pražské Hudební akademii múzických umění ve třídě Jiřího Pauera. Od roku 1986 působí na Pražské konzervatoři nejprve jako pedagog hudebně teoretických předmětů, od roku 1991 vyučuje skladbu. Od roku 1992 zastával místo zástupce ředitele, od prosince 2004 do července 2019 působil ve funkci ředitele Pražské konzervatoře. Na místo ředitele nastoupil v červenci 2019 MgA. Petr Čech.\n\nTrojanovy skladby vyšly na řadě CD, mnoho jeho děl je natočeno v Českém rozhlase. Součástí Trojanovy kompoziční činnosti je také scénická a filmová hudba (např. k filmu \"Nepočestná\" režiséra Jiřího Krejčíka). Je též autorem publikace \"Vybrané příklady z harmonie\" (2003). Je předsedou jury Mezinárodní skladatelské soutěže Antonína Dvořáka v Praze, je členem Společnosti českých skladatelů, sdružení pro soudobou hudbu Přítomnost (2000–03 a 2005-06 předsedou) a skladatelských sdružení Collegia 2001 a Harmonie. \n\n\n\n\n\n\n\n\n\n\n\n"}
{"id": "941952", "url": "https://cs.wikipedia.org/wiki?curid=941952", "title": "Sauvage innocence", "text": "Sauvage innocence\n\nSauvage innocence je francouzský dramatický film režiséra Philippe Garrela z roku 2001. Hlavní roli mladého režiséra François Maugea v něm ztvárnil Mehdi Belhaj Kacem. Jeho přítelkyně nedávno zemřela na předávkování a on začne natáčet film zaměřený na drogy. Jeho otce zde hrál Garrelův otec Maurice Garrel. Autorem scénáře je Garrel, na dialozích s ním spolupracovali jeho dlouholetí spolupracovníci Marc Cholodenko a Arlette Langmann. Premiéru měl 6. září 2001 na Benátském filmovém festivalu. Zde se dostal do soutěže o Zlatého lva, avšak neuspěl. Byl zde však oceněn cenou FIPRESCI. Do francouzských kin byl uveden 19. prosince toho roku. Mezinárodní (anglický) název filmu byl \"Wild Innocence\". Hudbu k filmu složil francouzský hudební skladatel Jean-Claude Vannier, který s režisérem spolupracoval i na jeho dalších filmech \"Pravidelní milenci\" (2005) a \"Hranice úsvitu\" (2008). Jako doprovod závěrečných titulků byla použita skladba „Death Camp“ od velšského hudebníka a skladatele Johna Calea, který s Garrelem v minulosti rovněž spolupracoval. Kameramanem byl Raoul Coutard, který s Garrelem rovněž v minulosti spolupracoval (jde o poslední film, na němž se za svého života podílel). Jde o poslední Garrelův film až do roku 2015, kdy byl uveden \"Ve stínu žen\", v němž nehrál jeho syn Louis (mezitím hrál hlavní role ve čtyřech jeho filmech).\n\n"}
{"id": "941956", "url": "https://cs.wikipedia.org/wiki?curid=941956", "title": "Méry-ès-Bois", "text": "Méry-ès-Bois\n\nMéry-ès-Bois je francouzská obec v departementu Cher v regionu Centre-Val de Loire. V roce 2010 zde žilo 604 obyvatel.\n\n\"Počet obyvatel\" \n\n"}
{"id": "941958", "url": "https://cs.wikipedia.org/wiki?curid=941958", "title": "Neuvy-sur-Barangeon", "text": "Neuvy-sur-Barangeon\n\nNeuvy-sur-Barangeon je francouzská obec v departementu Cher v regionu Centre-Val de Loire. V roce 2010 zde žilo 1 251 obyvatel.\n\n\"Počet obyvatel\" \n\n"}
{"id": "941959", "url": "https://cs.wikipedia.org/wiki?curid=941959", "title": "2014 v hudbě", "text": "2014 v hudbě\n\nTento článek obsahuje události související s hudbou, které proběhly v roce 2014.\n\n\n\n\n"}
{"id": "941963", "url": "https://cs.wikipedia.org/wiki?curid=941963", "title": "Saint-Laurent (Cher)", "text": "Saint-Laurent (Cher)\n\nSaint-Laurent je francouzská obec v departementu Cher v regionu Centre-Val de Loire. V roce 2010 zde žilo 436 obyvatel.\n\n\"Počet obyvatel\" \n\n"}
{"id": "941970", "url": "https://cs.wikipedia.org/wiki?curid=941970", "title": "Čchen Sün", "text": "Čchen Sün\n\nČchen Sün (; 1385–1462 byl politik čínské říše Ming. Císař Jing-cung ho roku 1444 jmenoval velkým sekretářem, roku 1449 po smrti prvního velkého sekretáře Cchao Naje a zajetí Jing-cunga v bitvě u Tchu-mu stanul v čele sboru velkých sekretářů. Současně se novým císařem stal Ťing-tchaj. Po návratu Jing-cunga k moci začátkem roku 1457 byl odvolán z funkcí.\n\nČchen Sün používal zdvořilostní jméno Te-cun (), používal též pseudonym Fang-čou ().\n\nČchen Sün se narodil roku 1385, pocházel z okresu Tchaj-che v prefektuře Ťi-an na jihu provincie Ťiang-si.\n\nVynikl v úřednických zkouškách, hodnost \"ťin-š’\" získal roku 1415 jako první v pořadí u nejvyšších, palácových, zkoušek. S podporou velkého sekretáře Jang Š’-čchiho (také rodáka z Tchaj-che) stoupal v úředních hodnostech, roku 1444 po Jang Š’-čchiho smrti zaujal jeho místo ve velkém sekretariátu. Následující rok byl formálně jmenován i náměstkem ministra daní zprava (, \"chu-pu jou-š’-lang\").\n\nVe druhé polovině 40. let patřil mezi politiky spíše průměrné, zastíněn tehdejším prvním sekretářem Cchao Najem. Cchao Naj roku 1449 doprovázel císaře Jing-cunga na tažení proti Mongolům Esena-tajšiho a zahynul v bitvě u Tchu-mu, ve které Jing-cung padl do zajetí. Novým císařem se stal Jing-cungův bratr Ťing-tchaj a novým prvním sekretářem Čchen Sün (současně obdržel hodnost ministra daní a roku 1452 učitele korunního prince).\n\nČchen Sün, ani ostatní sekretáři, za vlády císaře Ťing-tchaje nepatřili mezi dominantní politiky. Zastiňovali je ministři – ministr státní správy Wang Č’ a především ministr vojenství Jü Čchien – a vedoucí eunuchové (Ťin Jing a Sing An). V čele sboru velkých sekretářů zůstal do začátku roku 1457, své postavení ztratil v čistce následující po převratu, kterým se na císařský trůn vrátil Jing-cung.\n"}
{"id": "941975", "url": "https://cs.wikipedia.org/wiki?curid=941975", "title": "Seznam kulturních památek v Benešově nad Ploučnicí", "text": "Seznam kulturních památek v Benešově nad Ploučnicí\n\n"}
{"id": "941976", "url": "https://cs.wikipedia.org/wiki?curid=941976", "title": "Rentgen (zařízení)", "text": "Rentgen (zařízení)\n\nRentgen je zařízení na vyšetřování, případně i terapii pomocí rentgenového záření. Užívá se hlavně v lékařství (skiagrafie, radiologie), ve fyzice, v krystalografii, v průmyslu a v bezpečnostních zařízeních. Název podle objevitele záření Wilhelma C. Röntgena.\n\nPronikavé elektromagnetické záření o velmi krátké vlnové délce 10 až 10 m prochází většinou látek, které je v různé míře pohlcují. Tak vzniká stínový obraz jejich vnitřku. Rentgenový přístroj se skládá ze zdroje záření, zdroje vysokého napětí, stojanu a zobrazovacího zařízení. Zdrojem záření je rentgenka, vakuová trubice s nejméně dvěma elektrodami a obvykle wolframovým terčíkem. Mezi katodu a anodu je přivedeno vysoké napětí (typicky 25 až 150 kV), které urychluje elektrony, emitované z katody. Vysoká energie těchto elektronů se při dopadu na anodu promění v pronikavé záření. To prochází zkoumaným tělesem a dopadá na světélkující stínítko, elektronický detektor nebo citlivý film. Stojan slouží k nastavení zdroje a stínítka vůči pacientovi nebo zkoumanému předmětu.\n\n\n\n\n"}
{"id": "941978", "url": "https://cs.wikipedia.org/wiki?curid=941978", "title": "Seznam kulturních památek ve Františkově nad Ploučnicí", "text": "Seznam kulturních památek ve Františkově nad Ploučnicí\n\n"}
{"id": "941980", "url": "https://cs.wikipedia.org/wiki?curid=941980", "title": "Seznam kulturních památek v Jetřichovicích", "text": "Seznam kulturních památek v Jetřichovicích\n\n"}
{"id": "941981", "url": "https://cs.wikipedia.org/wiki?curid=941981", "title": "Papasan", "text": "Papasan\n\nPapasan je křeslo kruhového nebo oválného půdorysu, které je obvykle vyráběno z ratanu nebo jiných přírodních materiálů.\n\nPapasany se od ostatních křesel liší především svou konstrukcí, která se skládá ze dvou částí – horního a spodního dílu. Tyto díly spolu nejsou pevně spojeny a tak lze polohu sedu či lehu libovolně nastavovat dle pohodlností. Komfort sezení zvyšuje polstr, který pokrývá celou část horního dílu. \n\nPapasany byly poprvé oficiálně představeny ve Spojených státech v padesátých letech dvacátého století. \n"}
{"id": "941982", "url": "https://cs.wikipedia.org/wiki?curid=941982", "title": "Seznam kulturních památek v Jiřetíně pod Jedlovou", "text": "Seznam kulturních památek v Jiřetíně pod Jedlovou\n\n"}
{"id": "941983", "url": "https://cs.wikipedia.org/wiki?curid=941983", "title": "Seznam kulturních památek v Mikulášovicích", "text": "Seznam kulturních památek v Mikulášovicích\n\n"}
{"id": "941985", "url": "https://cs.wikipedia.org/wiki?curid=941985", "title": "USS Carney (DDG-64)", "text": "USS Carney (DDG-64)\n\nUSS Carney (DDG-64) je americký torpédoborec třídy \"Arleigh Burke\". Je čtrnáctou postavenou jednotkou své třídy. Postaven byl v letech 1993–1996 loděnicí Bath Iron Works ve městě Bath ve státě Maine. Torpédoborec byl objednán v roce 1991, dne 3. srpna 1993 byla zahájena jeho stavba, hotový trup byl spuštěn na vodu 23. července 1994 a 13. dubna 1996 byl zařazen do služby.\n\nPrvní nasazení plavidla proběhlo ve Středomoří a na Blízkém východu od října 1997 do dubna 1998. Od září 1999 byl torpédoborec nasazen do bojové skupiny letadlové lodě USS \"John F. Kennedy\" operující ve Středomoří a Arabském zálivu. Nasazení ukončil v březnu 2000. Mezi únorem a zářím 2002 se \"Carney\", opět ve skupině letadlové lodě \"John F. Kennedy\", účastnil operace Trvalá svoboda.\n\n"}
{"id": "941986", "url": "https://cs.wikipedia.org/wiki?curid=941986", "title": "Seznam kulturních památek v Rumburku", "text": "Seznam kulturních památek v Rumburku\n\n"}
{"id": "941988", "url": "https://cs.wikipedia.org/wiki?curid=941988", "title": "Džók", "text": "Džók\n\nDžók nebo Gersoppa (\"Jog Falls\", \"Gersoppa Falls\", ಜೋಗ ಜಲಪಾತ) jsou vodopády na řece Šaravatí v indickém státě Karnátaka. Řeka zde 29 km před ústím do moře prudce padá ze stěn pohoří Západní Ghát. Vodopády jsou 253 metrů vysoké, což z nich činí druhé nejvyšší nepřerušované vodopády v Indii. Džók se skládá ze čtyř vodopádů: Raja, Rani, Roarer a Rocket. K vyhlídce na vodopády se dá dostat po schodišti se 1400 stupni. Pod vodopády se nachází přehrada Linganmakki z roku 1964 s vodní elektrárnou Mahátmá Gándhího, která má kapacitu 120 MW.\n\n"}
{"id": "941990", "url": "https://cs.wikipedia.org/wiki?curid=941990", "title": "Seznam kulturních památek ve Šluknově", "text": "Seznam kulturních památek ve Šluknově\n\n"}
{"id": "941992", "url": "https://cs.wikipedia.org/wiki?curid=941992", "title": "Veslování na Letních olympijských hrách 1964", "text": "Veslování na Letních olympijských hrách 1964\n\nVeslování na Letních olympijských hrách 1964 v Tokiu.\n"}
{"id": "942000", "url": "https://cs.wikipedia.org/wiki?curid=942000", "title": "USS Benfold (DDG-65)", "text": "USS Benfold (DDG-65)\n\nUSS Benfold (DDG-65) je americký torpédoborec třídy \"Arleigh Burke\". Je patnáctou postavenou jednotkou své třídy. Postaven byl v letech 1993–1996 loděnicí Ingalls Shipbuilding ve městě Pascagoula ve státě Mississippi. Torpédoborec byl objednán v roce 1991, dne 27. září 1993 byla zahájena jeho stavba, hotový trup byl spuštěn na vodu 9. listopadu 1994 a 30. března 1996 byl zařazen do služby.\n\nPrvní nasazení prodělal od srpna 1997 v rámci bojové skupiny letadlové lodě USS \"Nimitz\". Nasazení ukončil v únoru 1998. Druhé nasazení proběhlo od června do prosince 1999 v bojové skupině letadlové lodě USS \"Constellation\". Třetí nasazení proběhlo od března do září 2001.\n\n"}
{"id": "942007", "url": "https://cs.wikipedia.org/wiki?curid=942007", "title": "Veslování na Letních olympijských hrách 1960", "text": "Veslování na Letních olympijských hrách 1960\n\nVeslování na Letních olympijských hrách 1960 v Římě.\n"}
{"id": "942016", "url": "https://cs.wikipedia.org/wiki?curid=942016", "title": "Veslování na Letních olympijských hrách 1956", "text": "Veslování na Letních olympijských hrách 1956\n\nVeslování na Letních olympijských hrách 1956 v Melbourne.\n"}
{"id": "942018", "url": "https://cs.wikipedia.org/wiki?curid=942018", "title": "Josef Florian Vogl", "text": "Josef Florian Vogl\n\nJosef Florian Vogl (6. listopadu 1818 Kamenický Šenov – 1. října 1896 Horní Blatná ) byl český a rakouský geolog a politik německé národnosti, v 80. letech 19. století poslanec Českého zemského sněmu.\n\nPocházel ze severních Čech, ale pobýval a působil v Krušnohoří. Od roku 1868 až do své smrti žil v Horní Blatné.\n\nProfesí byl geologem. V letech 1850–1857 působil v jáchymovských dolech, západním důlním oddělení na cechu sv. Eliáše coby druhý horní přísežný, pak od roku 1857 pracoval na pozici c. k. hormistra v Horním Slavkově, kde setrval do roku 1868, kdy byly slavkovské doly uzavřeny. Následně opustil hornictví a působil coby obchodník s realitami v Horní Blatné. V období let 1877–1893 byl starostou Horní Blatné. V 80. letech 19. století se zapojil i do zemské politiky. V zemských volbách v Čechách v roce 1883 byl zvolen v kurii venkovských obcí (volební obvod Jáchymov – Blatná) do Českého zemského sněmu. V lednu 1887 byl prohlášen za vystouplého. Šlo o projev politiky pasivní rezistence, kdy němečtí poslanci na protest proti nevyslyšení německých národnostních a jazykových požadavků zahájili faktický bojkot sněmu. V doplňovacích volbách v září 1887 zde místo něj byl zvolen Josef Patzak.\n\nJe autorem ve své době nejvýznamnější publikace o geologii jáchymovských dolů \"Gangverhaltnisse und Mineralreichthum Joachimsthals\", která vyšla roku 1856. Publikoval množství dalších odborných statí. Je po něm pojmenován vzácný uranový minerál voglit.\n"}
{"id": "942026", "url": "https://cs.wikipedia.org/wiki?curid=942026", "title": "Fakulta designu a umění Ladislava Sutnara Západočeské univerzity", "text": "Fakulta designu a umění Ladislava Sutnara Západočeské univerzity\n\nFakulta designu a umění Ladislava Sutnara (zkratka FDULS, často také „SUTNARKA“) je nejmladší fakultou Západočeské univerzity v Plzni. Vznikla nejprve pod názvem \"Fakulta umění a designu\" (zkratka \"FUD\") 1. září 2013 z \"Ústavu umění a designu\" (UUD), který byl založen 1. dubna 2004. Na fakultě se vyučují studijní obory jako ilustrace a grafika, malba, socha, fashion design, design kovu a šperku, produktový, průmyslový a grafický design, design nábytku a interiéru, fotografie, keramika, multimédia a nová média.\n\nPrvním, pověřeným, děkanem byl doc. akad. mal. Josef Mištera, který byl později Akademickým senátem fakulty též zvolen řádným děkanem. \n\nFakulta byla pojmenována po Ladislavu Sutnarovi, plzeňském rodákovi a česko-americkém designérovi. Provozuje Galerii Ladislava Sutnara, která vznikla v květnu 2011 transformací dosavadní Univerzitní galerie. Fakulta se také velmi aktivně podílela na přípravě projektu Plzeň – Evropské hlavní město kultury 2015.\n\nBudova Fakulty designu a umění Ladislava Sutnara získala v říjnu 2019 nové opláštění. Autorem grafického návrhu je Rostislav Vaněk.\n\nV roce 2005 založil doc. Josef Mištera (zakladatel a umělecký ředitel) při UUD mezinárodní letní školu umění, kterou nazval ArtCamp. Provozní ředitelkou je od samého počátku PhDr. Lenka Kodýtková.\n\nNyní největší letní umělecká škola v České republice se koná v druhém, třetím a čtvrtém červencovém týdnu. Jejím cílem je umožnit českým i zahraničním studentům setkání s významnými českými i zahraničními umělci – pedagogy, případně připravit zájemce k přijímacím zkouškám na umělecké vysoké školy.\n\nArtCamp každoročně přivádí do Plzně a na Západočeskou univerzitu stovky českých i zahraničních účastníků, pro něž výtvarné kurzy představují nejen příjemné zpestření léta, ale i možnost rozvíjet svůj talent nebo se připravit ke studiu umění na vysokých uměleckých školách. V roce 2014, kdy proběhl jubilejní desátý ročník letní školy, prošlo 38 kurzy letní školy téměř 500 účastníků.\n\nV kurzech vedených pedagogy Fakulty designu a umění Ladislava Sutnara i hostujícími českými a zahraničními umělci studují účastníci různých věkových skupin, národností i zaměření. Výuka probíhá v ateliérech fakulty i v plenéru, hlavním jazykem je čeština a angličtina. Kurzy jsou vhodné jak pro širokou veřejnost od začátečníků po pokročilé, tak pro stávající i budoucí studenty uměleckých oborů, i pro hotové umělce, kteří chtějí rozšířit svoji kvalifikaci. Úspěšní absolventi ArtCampu obdrží Osvědčení o absolvování.\n\nArtCamp každoročně nabízí širokou škálu výtvarných kurzů. V nabídce nechybí tradiční výtvarné obory (např. kresba, malba, ilustrace, knižní vazba), oblíbené kurzy zaměřené na nová média (digitální fotografie, grafický design, videotvorba, light design) a design (design, design hračky, interiéru či nábytku, 3D modelování v programu Rhinoceros), ani kurzy určené jako příprava ke studiu umění na vysokých uměleckých školách (např. figurální kresba, ilustrace, design obuvi, fashion design).\n\n\na další\n\n\nFakulta designu a umění Ladislava Sutnara uděluje od roku 2012 Cenu Ladislava Sutnara osobnostem a institucím s mezinárodním věhlasem na poli designu a umění, jeho zprostředkování a teoretického uchopení. Laureáty ceny jsou například instituce jako: AIGA, the professional association for design, Art Institute of Chicago, Cooper Hewitt, Smithsonian Design Museum, Museum of Modern Art, Pratt Institute, Muzeum J. Paula Gettyho, nebo významné osobnosti: Anthon Beeke, Seymour Chwast, Steven Heller, William Lobkowicz, Tomáš Vlček, Richard Saul Wurman, Zdeněk Ziegler, a další. První ceny byly uděleny 18. října 2012 u příležitosti slavnostního otevření nové budovy Ústavu umění a designu ZČU, dnes již Fakulty designu a umění Ladislava Sutnara, a to za přítomnosti Radoslava L. Sutnara a jeho manželky Elaine.\n\nCena Ladislava Sutnara byla navržena doc. M.A. Petrem Vogelem, tvoří ji čtyři kovové destičky prořezané laserem. Motiv ceny vychází z loga Ladislava Sutnara a transformuje ho do prostorového objektu.\n\nGalerie Ladislava Sutnara vznikla v květnu 2011 transformací dosavadní Univerzitní galerie. Galerie hostí výstavy domácích i hostujících pedagogů a studentů, zároveň v rámci přeshraniční i euroregionální spolupráce seznamuje veřejnost s tvorbou spřízněných zahraničních umělců, designérů a institucí. Neméně významný je pro galerii jedinečný odkaz osobnosti a díla Ladislava Sutnara, plzeňského rodáka. \n\n"}
{"id": "942037", "url": "https://cs.wikipedia.org/wiki?curid=942037", "title": "K. Sint-Truidense VV", "text": "K. Sint-Truidense VV\n\nK. Sint-Truidense V.V. (celým názvem Koninklijke Sint-Truidense Voetbalvereniging, česky Královský fotbalový klub Sint-Truidense) je belgický fotbalový klub z města Sint-Truiden, který působí v belgické druhé lize Tweede klasse. Klub byl založen v roce 1924 a svoje domácí utkání hraje na stadionu Stayen s kapacitou 11 250 diváků.\n\n1× vítěz belgického ligového poháru (1999)\n\n"}
{"id": "942039", "url": "https://cs.wikipedia.org/wiki?curid=942039", "title": "Vojtěch Weidenhoffer", "text": "Vojtěch Weidenhoffer\n\nVojtěch Weidenhoffer (18. dubna 1826 Německý Brod – 1. července 1901 Německý Brod) byl rakouský a český podnikatel a politik, v 2. polovině 19. století poslanec Českého zemského sněmu.\n\nPocházel z rodu Weidenhofferových, který v 19. století patřil mezi měšťanskou honoraci v Německém Brodě. Provozovali obchod se střižním zbožím a podnikali v soukenictví. Vojtěch ve věku 21 let převzal po otci obchod v Dolní ulici. Dále zakoupil mlýn a začal rozvíjet podnikání v škrobárenství a bramborářství. Jako první v regionu zavedl roku 1869 ve svém závodě parní stroj. Založil škrobárnu v Pohledských Dvořácích. Byl členem četných českých hospodářských spolků. Podílel se na založení městského muzea v Brdě. Angažoval se i v místní politice. Zasedal v obecní radě v Německém Brodu (v obecním zastupitelstvu setrval po čtyřicet let). Byl taky členem okresního zastupitelstva. Zasadil se o rozvoj železničního spojení v Brodu, spoluzakládal pěvecký sbor \"Jasoň\".\n\nV 80. letech 19. století se zapojil i do zemské a celostátní politiky. Ve volbách v roce 1883 byl zvolen v městské kurii (volební obvod Německý Brod, Polná, Humpolec) do Českého zemského sněmu. Mandát zde obhájil ve volbách v roce 1889. Politicky patřil k staročeské straně.\n\nV roce 1997 byl v parku Budoucnost v Havlíčkově Brodu odhalen jeho pomník od brodského rodáka Jana Exnara. V roce 2013 byly publikovány jeho deníky pokrývající několik dekád jeho života.\n"}
{"id": "942044", "url": "https://cs.wikipedia.org/wiki?curid=942044", "title": "Ivan Krejčí", "text": "Ivan Krejčí\n\nIvan Krejčí (* 9. dubna 1966 Opava) je český politik a divadelní režisér, stínový ministr kultury v ČSSD, od roku 2009 člen Rady pro rozhlasové a televizní vysílání (od března 2014 její předseda), člen ČSSD.\n\nV letech 1980 až 1983 se vyučil důlním elektromontérem, v roce 1985 složil maturitu na SPŠ stavební. Po absolvování základní vojenské služby (1988 až 1990) se na začátku 90. let postupně živil jako umyvač oken, posunovač a redaktor TV 19 Plzeň. Zároveň v letech 1992 až 1997 vystudoval režii na DAMU v Praze. Následně působil jako režisér ve Slováckém divadle v Uherském Hradišti (1997 až 1998) a jako režisér a umělecký šéf v Městském divadle v Karlových Varech (1999 až 2001).\n\nKrátce působil jako pedagog na Janáčkově konzervatoři v Ostravě. Od roku 2005 je divadelním režisérem a uměleckým šéfem Komorní scény Aréna v Ostravě.\n\nV květnu 2009 byl zvolen členem Rady pro rozhlasové a televizní vysílání. Dne 5. března 2014 byl zvolen předsedou Rady pro rozhlasové a televizní vysílání (ve funkci tak nahradil Kateřinu Kalistovou). V dubnu 2015 jej ČSSD opět nominovala do RRTV, ale v prvním kole nebyl zvolen. Do druhého kola postoupil s bývalým šéfem Českého rozhlasu Radiožurnálu Miroslavem Konvalinou, kterého nominovala hnutí ANO 2011. Ve druhém kole nakonec vyhrál a zůstává tak členem RRTV. Na začátku června 2015 byl navíc opět zvolen předsedou RRTV.\n\nJe členem ČSSD, pracoval jako oblastní volební manažer této strany a asistent poslance (a místopředsedy Poslanecké sněmovny PČR) Lubomíra Zaorálka. V komunálních volbách v roce 2006 kandidoval jako člen ČSSD do Zastupitelstva Městského obvodu Ostrava-Moravská Ostrava a Přívoz, ale neuspěl.\n\nPo 37. sjezdu ČSSD vystřídal v dubnu 2013 na postu ministra kultury ve stínové vládě ČSSD poslance Vítězslava Jandáka. Při sestavování kandidátek pro předčasné volby do Poslanecké sněmovny PČR v roce 2013 usiloval o místo v Moravskoslezském kraji, ale na kandidátku se nedostal.\n"}
{"id": "942047", "url": "https://cs.wikipedia.org/wiki?curid=942047", "title": "International Soccer League", "text": "International Soccer League\n\nInternational Soccer League, v českém prostředí známá jako Americký pohár, byla fotbalová soutěž, která se konala v New Yorku a dalších městech USA v letech 1960 až 1965. Nejúspěšnějším účastníkem byla Dukla Praha se čtyřmi prvenstvími.\n\nTurnaj založil milionář William D. Cox, majitel baseballového klubu Philadelphia Phillies. Jeho cílem byla popularizace evropského fotbalu u amerického publika. Protože domácí hráči nedosahovali potřebné kvality, pozval přední evropské a jihoamerické kluby a doplnil je týmy New York Americans a Montreal Concordia, ve kterých ovšem také působila řada cizinců. V letní ligové přestávce se hrály dvě skupiny systémem každý s každým a jejich vítězové se utkali ve finále o celkové prvenství. První ročník v roce 1960 vyhrál brazilský tým Bangu Atlético Clube, na druhý ročník byla pozvána i pražská Dukla, která svoji skupinu vyhrála bez jediné porážky a se skóre 36:6.\n\nVe finále Dukla porazila Everton FC 7:2 a 2:0. Nejlepším střelcem turnaje byl Rudolf Kučera s 19 brankami.\n\nOd roku 1962 se formát soutěže změnil. Vítěz ligy se utkal v dvojzápase s obhájcem prvenství o \"American Challenge Cup\" (\"Americký vyzývací pohár\"). Dukla třikrát obhájila titul, až v posledním ročníku prohrála s mužstvem Polonia Bytom.\n\nZdroj:\n\nPo šestém ročníku byla existence International Soccer League ukončena. Důvodem byla jednak finanční ztrátovost podniku, jednak nesouhlas United States Soccer Federation, která v Coxově turnaji viděla nežádoucí konkurenci. Cox se později podílel na založení North American Soccer League.\n\n\n"}
{"id": "942050", "url": "https://cs.wikipedia.org/wiki?curid=942050", "title": "Jan Zabranský", "text": "Jan Zabranský\n\nJan Zabranský (29. dubna 1824 – 19. prosince 1899) byl rakouský a český politik, v 80. letech 19. století poslanec Českého zemského sněmu.\n\nPůsobil jako starosta obce Noutonice a okresní starosta na Smíchově. Bylo mu uděleno císařské vyznamenání Zlatý záslužný kříž s korunou za všeobecné zásluhy ve prospěch obecného dobra.\n\nV 80. letech 19. století se zapojil i do zemské a celostátní politiky. Ve volbách v roce 1883 byl zvolen v kurii venkovských obcí (volební obvod Smíchov, Zbraslav, Beroun, Unhošť, Kladno) do Českého zemského sněmu. Profesně se tehdy uvádí jako rolník a okresní starosta.\n"}
{"id": "942058", "url": "https://cs.wikipedia.org/wiki?curid=942058", "title": "Seznam městských památkových rezervací v Česku", "text": "Seznam městských památkových rezervací v Česku\n\nSeznam městských památkových rezervací v České republice.\n\nDatabáze MonumNet Národního památkového ústavu obsahuje 40 městských památkových rezervací. Z hlediska počtu jednotlivých začleněných objektů (budov, památek), které mají v MonumNetu samostatný záznam, patří mezi největší Pražská památková rezervace (cca 1330 objektů), následují MPR v Brně a Olomouci se stovkami objektů.\n\n\n"}
{"id": "942059", "url": "https://cs.wikipedia.org/wiki?curid=942059", "title": "Josef Žalud", "text": "Josef Žalud\n\nJosef Žalud (12. března 1850 Stádlec – 12. března 1923 Praha) byl rakouský a český advokát a politik židovského původu a české národnosti, v závěru 19. století poslanec Českého zemského sněmu.\n\nProfesí byl advokátem. Vystudoval gymnázium v Táboře a Karlo-Ferdinandovu univerzitu v Praze. Roku 1878 získal titul doktora práv. O tři roky později si otevřel vlastní advokátní kancelář. Byl činný i jako publicista. Napsal právní studie, učebnice židovského náboženství a překládal z němčiny a maďarštiny. Patřil mezi zakladatele českožidovského hnutí (proud uvnitř židovské komunity, který prosazoval identifikaci židů s českým národním táborem).\n\nOd roku 1892 zasedal po dvě volební období ve sboru obecních starších v Praze. Působil jako náměstek ředitele Zemské banky.\n\nV 80. letech 19. století se zapojil i do zemské politiky. V zemských volbách v roce 1883 byl zvolen v městské kurii (volební obvod Praha-Josefov) do Českého zemského sněmu. Mandát obhájil v zemských volbách v roce 1889, kdy se uvádí jako nezávislý český kandidát, a zemských volbách v roce 1895, nyní již jako člen mladočeské strany.\n\nZemřel v březnu 1923.\n\n"}
{"id": "942066", "url": "https://cs.wikipedia.org/wiki?curid=942066", "title": "Komošín (Jizerská tabule)", "text": "Komošín (Jizerská tabule)\n\nKomošín (351 m n. m.) je vrch v okrese Mladá Boleslav Středočeského kraje, ležící asi 1 km ssv. od obce Březovice, na příslušném katastrálním území.\n\nPod hranicí lesa jsou výhledy do členitého okolí (např. Bezdězy, Vrátenská hora).\n\nVrch náleží do celku Jizerská tabule, podcelku Středojizerská tabule, okrsku Bělská tabule a podokrsku Březinská tabule.\n\nAutomobilem lze přijet po Březovic, odkud lze pokračovat polní cestou severním směrem k vrcholu, nejlépe pěšky. Nebo z opačné strany od samoty \"U Daňků\" u žluté turistické trasy.\n"}
{"id": "942068", "url": "https://cs.wikipedia.org/wiki?curid=942068", "title": "Patrick Henry Brady", "text": "Patrick Henry Brady\n\nPatrick Henry Brady (* 1. října 1936) je bývalý důstojník Armády Spojených států amerických, který sloužil jako pilot vrtulníku ve vietnamské válce a získal mj. nejvyšší vyznamenání, Medal of Honor (Medaile cti).\n\nBrady vystudoval chlapeckou střední školu Kongregace křesťanských bratří ve městě Seattle. Potom začal studovat na místní univerzitě, ale zpočátku se mu nelíbil povinný program ROTC (program pro výcvik vojenských důstojníků) a byl vyloučen. Později si uvědomil, že by se mohl stát profesionálním vojákem a změnil názor. Po dokončení studia nastoupil roku 1959 v hodnosti poručíka k vojenské zdravotnické službě. V roce 1961 působil v Berlíně ve 279. staniční nemocnici. Vystudoval vojenskou leteckou školu ve Fort Rucker (Alabama) v roce 1963. \n\nBěhem prvního nasazení ve Vietnamu měl hodnost kapitána a sloužil u 57. zdravotnické ambulance (vrtulník Bell UH-1 Iroquois), kde jeho velicím důstojníkem byl major Charles Kelly. Po smrti majora Kellyho, dne 1. července 1964, Brady převzal velení ambulance. Následujícího dne, jeden z důstojníků hodil kulku, která zabila Kellyho na stůl před Bradyho a zeptal se, jestli nechce změnit agresivní styl létání. Brady zvedl kulku a odpověděl: „Budeme létat přesně tak, jak nás to učil major Kelly, bez váhání, kdykoliv a kdekoliv.“\n\nBěhem druhého nasazení Brady, nyní major, působil jako velitel 54. zdravotnické ambulance. Za činy v průběhu tohoto nasazení mu byla udělena Medaile cti.\nBěhem působení ve Vietnamu Brady nalétal přes 2000 bojových misí a evakuoval více než 5000 raněných. Po službě ve Vietnamu Brady zůstal i nadále v armádě. Odešel jako generálmajor v roce 1993 po 34 letech služby. \n\n\nOdůvodnění:\n\n\"Za statečnost a nebojácnost v akci ohrožující jeho život, nad rámec povinností, se major Brady vyznamenal, když sloužil ve Vietnamské republice a velel zdravotnickému vrtulníku UH-1H, dobrovolně zachránil raněné muže z místa na nepřátelském území, které bylo těžce bráněno a zahaleno mlhou. Sestoupil přes hustou mlhu a kouř a pohyboval se pomalu podél stezky v údolí, obrátil stroj šikmo kvůli odfouknoutí mlhy jeho lopatkami. Přes blízkost nepřátelské palby našel nebezpečně malé místo, kde úspěšně přistál a evakuoval dva těžce raněné jihovietnamské vojáky. Poté byl povolán do jiné oblasti zcela pokryté hustou mlhou, kde americké oběti ležely jen 50 metrů od nepřítele. Dvě letadla předtím byla sestřelena a jiná dělala neúspěšné pokusy o dosažení tohoto místa v průběhu dne. S bezkonkurenční dovedností a mimořádnou odvahou, major Brady uskutečnil 4 lety na tuto přistávací zónu a úspěšně zachránit všechny raněné. Na své třetí misi dne major Brady opět přistál na místě obklopeném nepřáteli. I když jeho stroj byl zle poškozen při prvním příletu do oblasti a řízení částečně nefungovalo, vrátil se o pár minut později a zachránil zbývající raněné. Krátce poté, po získání náhradního stroje byl major Brady požádán, aby přistál v oblasti nepřátelského minového pole, kde byla uvězněna četa amerických vojáků. Výbuch poblíž vrtulníku zranil dva členy posádky a vrtulník poškodil. Přesto se mu podařilo zabezpečit 6 těžce raněným pacientům lékařskou pomoc. Toho dne major Brady použil 3 vrtulníky k evakuaci celkem 51 vážně raněných osob. Mnozí z nich by zahynuli bez rychlé pomoci. Statečnost majora Bradyho byla v nejvyšších tradici vojenské služby a odráží jeho velké zásluhy v americké armádě.\"\n\n"}
{"id": "942069", "url": "https://cs.wikipedia.org/wiki?curid=942069", "title": "Sdružení výtvarníků Karlova mostu", "text": "Sdružení výtvarníků Karlova mostu\n\nSdružení výtvarníků Karlova mostu (zkratkou SVKM, o.s.) je spolek, který od poloviny roku 1993 v důsledku výběrového řízení z pověření úřadu městské části Praha 1 na základě uzavřené smlouvy zajišťuje organizaci a pořádek při vystavování, prodeji a jiném mimořádném užívání veřejné komunikace v lokalitě Karlova mostu v Praze. Sdružení vybírá umělce, kteří mohou na mostě vykonávat činnost, a vybírá od nich za to poplatky. Opakované zásahy jím najaté pořadatelské služby, při nichž z mostu vykazuje umělce provozující tam nekomerční aktivity, byly několikrát úřadem městské části označeny za překročení jejích pravomocí. Sdružení provozuje též doprovodné aktivity s cílem napomoci údržbě sochařské výzdoby Karlova mostu a informuje veřejnost o své veřejné činnosti. Podrobnosti o svých vnitřních záležitostech však v reakci na negativní ohlasy zveřejňovat přestalo.\n\nKaždoročně od roku 1994 pořádá sdružení dětskou výtvarnou soutěž „Karlův most očima dětí“. Finančně se podílelo na restaurování soch a sousoší na Karlově mostě a zadalo výrobu dvaceti pískovcových odpadkových košů na mostě umístěných.\n\nKarlův most poskytuje každý den obživu až stovce výtvarníků, fotografů a hudebníků, kteří uspěli u konkurzu pořádaného sdružením a zaplatili poplatek 350 Kč na den a čtvereční metr (pro nejvýše šestičlenné kapely hudebníků je cena 210 Kč). V době před regulací krátce po sametové revoluci byl na mostě provozován i prodej vojenských suvenýrů a údajně i obchod se zbraněmi. Za komunistického režimu byl jakýkoliv prodej na mostě zakázán, malovat a tajně prodávat své obrazy sem však chodila např. i oděvní návrhářka Hana Němcová či matka současného mluvčího Sdružení výtvarníků Karlova mostu Romana Kotrče.\n\nPoté, co 18. června 2012 deník \"Metro\" informoval, že podle stanoviska radnice městské části Praha 1 je na Karlově mostě zakázáno fotografování se stativem a také šíření fotografií Karlova mostu pořízených jakýmkoliv způsobem, svolala Česká pirátská strana na 28. června protestní happening nazvaný „Den tripodů na Karlově mostě“. Akce se zúčastnilo asi dvacet fotografů se stativy za dohledu osmi policistů a k žádnému střetu při ní nedošlo. Pořadatel akce v pozvánce upozornil na nejednotnost názorů představitelů radnice a na podobnou kauzu z roku 2002, kdy proti obdobné protestní akci jiné dvacítky fotografů uspořádané 16. října v reakci na článek v MF Dnes zasáhla soukromá bezpečnostní služba. Den poté, co záznam tohoto zásahu odvysílala ve svém zpravodajství TV Nova, vydala městská část Praha 1 tiskovou zprávu podepsanou místostarostou Pavlem Vlachem, v níž se od jakéhokoliv vybírání poplatků za používání stativů distancovala a označila vykázání fotografů za překročení pravomocí ochranky.\n\nKdyž ilustrátor Milan Martinec vyrazil 1. září 2013 s kamarádem na Karlův most, aby zde zdarma kreslil portréty kolemjdoucím, bylo mu v této činnosti bráněno ochrankou najatou Sdružením výtvarníků Karlova mostu. Přestože maloval v ruce (tedy nezabíral veřejné prostranství), amatérsky na skicáky zakoupené v supermarketu a bezplatně, hlídka městské policie, kterou k vyřešení sporu sám zavolal, jej a jeho kolegu z mostu vykázala. Poté, co incident popsal na internetu a rozhodl se zveřejnit i jím pořízenou videonahrávku, zaznamenal pozitivní ohlasy a zastal se jej místostarosta Prahy 1 Daniel Hodek, jehož prostřednictvím se mu Sdružení umělců Karlova mostu za incident omluvilo. Jen několik dní před tímto incidentem byl přitom z Karlova mostu ochrankou vykázán mladík, který držel v ruce ceduli s nápisem, kterým kolemjdoucí vyzýval, aby se s ním zdarma vyfotografovali. V reakci na vykázání nekomerčního výtvarníka byla na 28. září na Karlův most ohlášena protestní akce dvacítky výtvarníků se skicáky a transparenty, při které k žádnému incidentu nedošlo.\n\n"}
{"id": "942071", "url": "https://cs.wikipedia.org/wiki?curid=942071", "title": "Seznam nemovitých kulturních památek v Česku", "text": "Seznam nemovitých kulturních památek v Česku\n\nTato stránka obsahuje odkazy na seznamy nemovitých kulturních památek v České republice podle okresů, uspořádané podle samosprávných krajů. Seznamy jsou založené na státní databázi MonumNet (monumnet.npu.cz), spravované Národním památkovým ústavem. Movité kulturní památky nejsou z bezpečnostních důvodů ve veřejně přístupné databázi NPÚ uvedeny. Podle databáze MonumNet bylo k 12. září 2015 v České republice evidováno 40 346 nemovitých kulturních památek. Památkově chráněné jsou i leckteré objekty, které už fakticky zanikly nebo ztratily hodnotu, ale ochrana z nich ještě nebyla sňata. Databáze MonumNet eviduje (k 12. září 2015) též 3310 bývalých památek, které již nejsou chráněny, protože zanikly nebo jim byla z jiného důvodu (například kvůli ztrátě památkové hodnoty nebo změně hodnotících kritérií) odejmuta ochrana. Některé památky jsou jednotlivými budovami nebo plastikami, jindy je jako jedna památka veden třeba i rozsáhlý komplex (Pražský hrad, Vyšehrad) anebo soubor souvisejících objektů, leckdy zasahující do více katastrálních území, obcí či okresů. \n\nVe zde odkazovaných seznamech jsou jednotlivé položky vybaveny ilustračními fotografiemi a ikonkami pro snadnější nahrávání fotografií do příslušné kategorie dané památky v projektu Wikimedia Commons, též jsou uvedena státní rejstříková čísla památek, která fungují jako hypertextové odkazy na příslušný záznam v MonumNetu.\n\nV samostatných seznamech jsou uvedeny národní kulturní památky, městské památkové rezervace, městské památkové zóny, vesnické památkové rezervace, vesnické památkové zóny, archeologické památkové rezervace a krajinné památkové zóny; nejcennější objekty památkových zón a rezervací většinou bývají kulturními památkami.\n\n\n"}
{"id": "942074", "url": "https://cs.wikipedia.org/wiki?curid=942074", "title": "Peace Magazine", "text": "Peace Magazine\n\nPeace Magazine (česky Mírový časopis) je kanadský časopis o odzbrojení a budování míru, který publikuje Kanadský informační servis pro odzbrojení (Canadian Disarmanent Information Service - CANDIS).\n\nČasopis byl publikován jako měsíčník od března do prosince 1985, jako dvouměsíčník od ledna 1986 do června 1999 a pak čtvrtletně od července 1999. Časopis formálně i neformálně spolupracuje s jinými kanadskými a mezinárodními mírovými organizacemi a v letech 1993–2006 časopis zařadil část produkovanou v spolupráci s organizací Science for Peace (Věda pro mír).\n\n\"Peace Magazine\" začal v roce 1985 jako pokračování předchozí publikace CANDIS s názvem \"The Peace Calendar\" (Mírový kalendář), který byl publikován jako měsíčník od února 1983 do ledna 1985. Původně jedna stránka pro mírové události v oblasti Toronta, \"The Peace Calendar\" se rozšíril do 12-stránkového tabloidu s články a analýzami jako příloha ke kanadským seznamům krátce před zahájením publikování časopisu \"Peace Magazine\".\n\n\"Peace Magazine\" byl jeden z prvních kanadských časopisů produkovaných s desktop publishing software. Jeho webstránky byly v provozu od roku 1997 a obsahují archiv od roku 1983 do konce předchozího kalendářního roku.\n\nČasopis klade důraz na demokracii, lidská práva a technické aspekty odzbrojení. Jeho autoři patří mezi aktivisty a akademiky se značným překrýváním těchto dvou sfér. Šéfredaktorka je vysloužilá sociologička a mírová aktivistka Metta Spencer.\n\n"}
{"id": "942076", "url": "https://cs.wikipedia.org/wiki?curid=942076", "title": "China Open 2013 – mužská dvouhra", "text": "China Open 2013 – mužská dvouhra\n\nDo soutěže mužské dvouhry na tenisovém turnaji China Open 2013 nastoupilo třicet dva hráčů. Obhájcem titulu byl trojnásobný vítěz turnaje Novak Djoković ze Srbska.\n\nSvětová jednička Novak Djoković a dvojka Rafael Nadal svedli přímý souboj o čelo žebříčku ATP. Přestože Djoković obhájil titul díky finálové výhře nad Nadalem po dvousetovém průběhu 6–3 a 6–4, ztratil pozici světové jedničky. Španěl si z turnaje připsal 300 bodů, když žádné z nich neobhajoval. Od Wimbledonu 2012 až do konce sezóny na profesionálním okruhu absentoval pro zranění kolen.\n\nOd 5. listopadu 2012 strávil srbský tenista na prvním místě nepřetržitě 48 týdnů, což v době ukončení, znamenalo 14. nejdelší období, jež spolusdílel s Rogerem Federerem. K 7. září 2013 setrval na čele světové klasifikace celkově 101 týdnů, což historicky představovalo 8. místo, o které se dělil s Američanem Andrem Agassim. V probíhající sezóně si Djoković připsal čtvrté turnajové vítězství a úhrnem 38. singlový titul kariéry. Nadal se na „tenisový trůn“ vrátil potřetí v kariéře a poprvé od 3. července 2011. Navázal tak na 102 týdnů, které do 7. října 2013 strávil na pozici světové jedničky.\n\nČtvrtý nasazený Tomáš Berdych skrečoval semifinále proti Nadalovi v úvodní sadě za stavu 2–4 na gamy pro zranění zad.\n\n\n"}
{"id": "942078", "url": "https://cs.wikipedia.org/wiki?curid=942078", "title": "Steven Levitt", "text": "Steven Levitt\n\nSteven David Levitt (* 29. květen 1967 New Orleans) je americký ekonom, profesor ekonomie na Univerzitě v Chicagu. Věnuje se tzv. ekonomii zločinu. Jeho nejznámější prací se stala studie \"The Impact of Legalized Abortion on Crime\" publikovaná roku 2001 v časopise \"Quarterly Journal of Economics\". Zde dokazoval, že v místech, kde byly legalizovány potraty, došlo zhruba po osmnácti letech k nápadnému poklesu zločinnosti. Levitt z toho vyvozoval, že nechtěné děti páchají zločiny častěji než chtěné a právo na potrat tak může být jedním z nástrojů boje proti zločinu. Tyto závěry vzbudily v USA velké diskuse a Levittovi zajistili pozici jednoho z nejvlivnějších amerických akademiků. Když pak roku 2005 vydal knihu \"Freakonomics\", stala se bestsellerem - i proto ho časopisy \"Foreign Policy\" a \"Prospect Magazine\" vyhlásili roku 2008 46. nejvlivnějším intelektuálem světa.\n\n\n"}
{"id": "942080", "url": "https://cs.wikipedia.org/wiki?curid=942080", "title": "Rakuten Japan Open Tennis Championships 2013 – mužská dvouhra", "text": "Rakuten Japan Open Tennis Championships 2013 – mužská dvouhra\n\nDo soutěže mužské dvouhry na tenisovém turnaji Rakuten Japan Open Tennis Championships 2013 nastoupilo třicet dva hráčů. Obhájcem titulu byl čtvrtý nasazený Japonec Kei Nišikori, kterého ve čtvrtfinále vyřadila španělská turnajová šestka Nicolás Almagro.\n\nSoutěž dvouhry vyhrál nejvýše nasazený Argentinec Juan Martín del Potro, startující na divokou kartu, když ve finále přehrál kanadskou turnajovou trojku Milose Raonice po zvládnutých koncovkách obou setů 7–6 a 7–5.\n\nPo triumfech na Rotterdam Open a\nCiti Open si del Potro připsal třetí turnajovou trofej probíhající sezóny a celkově šestnáctou singlovou v kariéře. Bodový zisk mu v následné pondělní klasifikaci ze 7. října 2013 zajistil posun na 5. místo žebříčku ATP před Rogera Federera a Tomáše Berdycha, který na paralelně probíhajícím China Open skrečoval semifinále s nastupující světovou jedničkou Nadalem.\n\n\n"}
{"id": "942082", "url": "https://cs.wikipedia.org/wiki?curid=942082", "title": "Veslování na Letních olympijských hrách 1952", "text": "Veslování na Letních olympijských hrách 1952\n\nVeslování na Letních olympijských hrách 1952 v Helsinkách.\n"}
{"id": "942083", "url": "https://cs.wikipedia.org/wiki?curid=942083", "title": "Andreas Buberl", "text": "Andreas Buberl\n\nAndreas Buberl (29. listopadu 1832 Kynšperk nad Ohří – 3. července 1907 Františkovy Lázně) byl rakouský a český lékař a politik německé národnosti, na konci 19. století poslanec Českého zemského sněmu.\n\nVystudoval gymnázium v Chebu a pak lékařskou školu Josephinum ve Vídni. Získal doktorát z medicíny. Pak byl vojenským lékařem. Později působil jako lázeňský lékař (balneolog).\n\nByl aktivní ve veřejném a politickém životě. V 80. letech 19. století se zapojil i do zemské politiky. V doplňovacích zemských volbách v září 1887 byl zvolen na Český zemský sněm za městskou kurii (obvod Vildštejn, Kynžvart, Hazlov, Falknov). Byl tehdy jediným německým kandidátem, který porazil oficiálního kandidáta německého volebního výboru a na sněm tak vstoupil coby nezávislý německý poslanec. Mandát zde obhájil i v řádných volbách v roce 1889. Tehdy je již uváděn jako německý liberál (takzvaná Ústavní strana, později Německá pokroková strana).\n\nFrantiškovy Lázně a rodný Kynšperk mu udělily čestné občanství. Byl mu také udělen Řád Františka Josefa. Jeho manželkou byla Fanny rozená Cartellieri. Měli tři syny. Leonhard Buberl působil jako lékař ve Vídni, Paul Buberl byl odborníkem na umění ve Vídni a Friedrich Buberl byl inženýrem.\n\nZemřel v červenci 1907 ve Františkových Lázních, kde se konal i pohřeb.\n\n"}
{"id": "942084", "url": "https://cs.wikipedia.org/wiki?curid=942084", "title": "Veslování na Letních olympijských hrách 1948", "text": "Veslování na Letních olympijských hrách 1948\n\nVeslování na Letních olympijských hrách 1948 v Londýně.\n"}
{"id": "942086", "url": "https://cs.wikipedia.org/wiki?curid=942086", "title": "Ignaz Clar", "text": "Ignaz Clar\n\nIgnaz Clar (23. září 1829 Hřensko – 17. ledna 1905 Hřensko) byl rakouský a český podnikatel a politik německé národnosti, na konci 19. století poslanec Českého zemského sněmu.\n\nProfesí byl podnikatelem, měl obchod s dřívím v domovském Hřensku. Patřila mu firma \"Ignaz Clar & Söhne\".\n\nNa konci 80. let 19. století se zapojil i do zemské politiky. Ve volbách v roce 1889 byl zvolen na Český zemský sněm za kurii venkovských obcí (obvod Děčín, Benešov, Česká Kamenice). Uvádí se jako německý liberál (takzvaná Ústavní strana, později Německá pokroková strana). Rezignace na mandát byla oznámena na schůzi sněmu v březnu 1892. V roce 1893 se již uvádí, že v jeho obvodu do zemského sněmu nastoupil Stefan Richter.\n\nHřensko mu udělilo čestné občanství. Zemřel po delší nemoci v lednu 1905 v Hřensku, kde se také konal jeho pohřeb.\n\n"}
{"id": "942089", "url": "https://cs.wikipedia.org/wiki?curid=942089", "title": "Veslování na Letních olympijských hrách 1936", "text": "Veslování na Letních olympijských hrách 1936\n\nVeslování na Letních olympijských hrách 1936 v Berlíně.\n"}
{"id": "942093", "url": "https://cs.wikipedia.org/wiki?curid=942093", "title": "Jindřich Doležal", "text": "Jindřich Doležal\n\nJindřich Doležal (2. března 1857 Nový Bydžov – 4. prosince 1937 Nový Bydžov) byl rakouský a český inženýr a politik, v závěru 19. století a počátkem 20. století poslanec Českého zemského sněmu a Říšské rady.\n\nProfesí byl železničářem, agronomem a ředitelem banky. Vystudoval vyšší reálku v Hradci Králové a pak českou techniku v Praze. Byl železničním inženýrem, od roku 1885 se věnoval hospodářství.\n\nKoncem 80. let 19. století se zapojil i do zemské a celostátní politiky. Ve volbách v roce 1889 byl zvolen v kurii venkovských obcí (volební obvod Nový Bydžov, Chlumec) do Českého zemského sněmu. Politicky patřil k mladočeské straně. Mandát zde obhájil ve volbách v roce 1895 a volbách v roce 1901. Byl členem zemské zemědělské rady.\n\nZasedal také v Říšské radě (celostátní zákonodárný sbor), kam byl zvolen poprvé ve volbách roku 1891 za kurii venkovských obcí, obvod Kolín, Poděbrady atd. Rezignaci na mandát oznámil na schůzi 16. října 1894. Znovu sem byl zvolen ve volbách roku 1897, nyní za všeobecnou kurii, 10. volební obvod Semily, Jilemnice atd.\n"}
{"id": "942095", "url": "https://cs.wikipedia.org/wiki?curid=942095", "title": "Veslování na Letních olympijských hrách 1932", "text": "Veslování na Letních olympijských hrách 1932\n\nVeslování na Letních olympijských hrách 1932 v Los Angeles se konalo na Marine Stadium v Long Beach.\n"}
{"id": "942101", "url": "https://cs.wikipedia.org/wiki?curid=942101", "title": "Veslování na Letních olympijských hrách 1928", "text": "Veslování na Letních olympijských hrách 1928\n\nVeslování na Letních olympijských hrách 1928 v Amsterdamu.\n"}
{"id": "942106", "url": "https://cs.wikipedia.org/wiki?curid=942106", "title": "Alois Elhenický", "text": "Alois Elhenický\n\nAlois Elhenický (7. června 1844 Lhenice – 23. října 1915 Praha-Smíchov) byl rakouský a český stavitel, architekt a politik, na přelomu 19. století a 20. století starosta Smíchova, koncem 19. století poslanec Českého zemského sněmu.\n\nAbsolvoval reálku a pak roku 1869 pražskou techniku, kde studoval inženýrské stavitelství. Nastoupil do firmy \"E. Muzika a spol.\", jež budovala železniční tratě. Zde působil do roku 1879. Vykonal stavitelskou zkoušku a od roku 1879 měl koncesi stavitele a civilního geometra na Smíchově, kde také bydlel. Od 23. května 1888 působil ve Spolku inženýrů a architektů a patřil mezi zakládající členy České matice technické. Roku 1898 mu byla na výstavě architektury a inženýrství udělena stříbrná medaile hlavního města Prahy. Roku 1901 založil v obci Obrnice u Mostu továrnu na hliněné a cihelné zboží, která vyráběla glazované střešní tašky.\n\nArchitektonicky tvořil v historizujících slozích, zejména neorenesance. Jeho dílem je komplex ústředních jatek v Praze-Holešovicích z roku 1893. Postavil rovněž budovu Hypoteční banky na Senovážném náměstí v Praze. Roku 1902 se podílel na dostavbě Pražského soukromého ústavu pro hluchoněmé v Holečkově ulici. V roce 1904 postavil neobarokní kanceláře pro Schwarzenberský sklad dřeva v Nádražní ulici na Smíchově. Je rovněž autorem projektu ústavu slepců na Horní Palatě v Košířích, postaveného v letech 1891–1893 Leonardem Řepkou.\n\nAngažoval se i ve veřejném a politickém životě. Od roku 1887 zasedal ve smíchovském obecním zastupitelstvu. V období let 1888–1906 byl starostou Smíchova. Za jeho působení v čele obce byl vybudován přístav na Císařské louce. V centru Smíchova vyrostl Národní dům a tržnice.\n\nKoncem 80. let 19. století se zapojil i do zemské politiky. Ve volbách v roce 1889 byl zvolen v městské kurii (volební obvod Smíchov) do Českého zemského sněmu. Politicky patřil k staročeské straně.\n\nRoku 1893 mu byl udělen Řád Františka Josefa. Roku 1907 se stal stavebním radou.\n"}
{"id": "942109", "url": "https://cs.wikipedia.org/wiki?curid=942109", "title": "Římskokatolická farnost – děkanství Libáň", "text": "Římskokatolická farnost – děkanství Libáň\n\nŘímskokatolická farnost – děkanství Libáň (lat. \"Libana\") je územní společenství římských katolíků v Libáni a okolí. Organizačně spadá do turnovského vikariátu, který je jedním z deseti vikariátů litoměřické diecéze.\n\nDo farnosti náleží území obce:\n\nVe farnosti se nacházejí také další drobné sakrální stavby a pamětihodnosti.\n\nFarnost existuje již o roku 1370. Matriky jsou vedeny od roku 1665. Do 31. května 1993 byla farnost součástí nymburského vikariátu.\n\n\nZ důvodu efektivity duchovní správy byl vytvořen \"farní obvod\" (kolatura) sestávající z přidružených farností spravovaných excurrendo z Libáně. Jsou jimi farnosti (řazeno abecedně):\n\nŘímskokatolická farnost-děkanství Libáň\n\n"}
{"id": "942120", "url": "https://cs.wikipedia.org/wiki?curid=942120", "title": "Chrám svatého Mikuláše (Plzeň)", "text": "Chrám svatého Mikuláše (Plzeň)\n\nKostel svatého Mikuláše je kostel v Plzni. Byl založen roku 1406 na historické tvrzi Mitrvald pánů z Litic. K významné změně došlo roku 1599, kdy byl sklenut presbytář a kaple sv. Anny. Další úpravy kostela byly provedeny v období baroka v letech 1739–1744, kdy vznikl nový portál a boční loď. Ani v 19. století nezůstal kostel beze změny. Poslední úprava zahrnula dostavbu sakristie.\n\nKostel je dvoulodní s polygonálním presbytářem a obdélnou kaplí sv. Anny na severní straně. Oltář, sochy, kazatelna a jiné vnitřní zařízení jsou ve stylu barokním a rokokovém.\n\nOd roku 1993 používá chrám řeckokatolická církev, které nyní patří.\n\n"}
{"id": "942121", "url": "https://cs.wikipedia.org/wiki?curid=942121", "title": "Mikulášský hřbitov", "text": "Mikulášský hřbitov\n\nMikulášský hřbitov leží v Plzni u kostela svatého Mikuláše, jihovýchodně od centra města mezi ulicí Mikulášská a řekou Radbuza. \n\nPrvní zmínky o hřbitovu pochází z roku 1406. Byl určen pro plzeňskou chudinu. Významným se stal až při josefínských reformách na konci 18. století, kdy byly zrušeny městské hřbitovy farních i klášterních kostelů. Pohřbené jsou zde mnohé významné osobnosti, například Josef Kajetán Tyl, Emil Škoda, rodina Hahnekamova a další. Obrat nastal v roce 1902, kdy byl hřbitov uzavřen a v polovině 20. století mu dokonce hrozilo i jeho zrušení. Důvodem likvidace hřbitova mělo být plánované rozšíření Mikulášské třídy. Nakonec zvítězil zájem přestavět hřbitov na veřejný park, a tak byly v letech 1966-1969 hroby zrušeny. Část z nich byla úplně zlikvidována, cenné náhrobky se přesunuly do zadní části hřbitova a zbytek prostoru byl upraven do podoby parku. Důsledkem těchto změn však došlo i ke zničení spousty cenných architektonických děl a masivních zděných hrobek. V 90. letech 20. století byl prostor původního hřbitova opět zmenšován a hřbitovní zeď byla posunuta kvůli chystanému rozšíření Mikulášské třídy. K této změně nakonec stejně nedošlo. V současnosti plní úlohu hlavního plzeňského hřbitova Ústřední hřbitov u Rokycanské třídy, vybudovaný v letech 1897-1901.\n\n"}
{"id": "942126", "url": "https://cs.wikipedia.org/wiki?curid=942126", "title": "Udo Lindenberg", "text": "Udo Lindenberg\n\nUdo Lindenberg (* 17. května 1946, Gronau, Německo) je německý zpěvák, hudebník, malíř a spisovatel.\n\nZačínal jako bubeník v jazzových skupinách \"Free Orbit\" a \"Passport\", spolupracoval se saxofonistou Klausem Doldingerem (společně nahráli znělku seriálu \"Místo činu\"). V roce 1971 vydal první sólové album \"Lindenberg\", které nevzbudilo velký ohlas. Úspěch měly až jeho další desky \"Daumen im Wind\" a \"Andrea Doria\". V roce 1973 založil skupinu Panikorchester, která existuje dodnes. Vedle vlastních skladeb zpíval i coververze známých rockových hitů, často ve vlastním překladu do němčiny. Koncertoval společně s Ericem Burdonem, Allou Pugačovovou nebo Ninou Hagenovou. V roce 1978 uspořádal velké multimediální turné k desce \"Dröhnland Symphonie\", které režíroval Peter Zadek. V roce 1980 natočil film \"Panische zeiten\", kriminální komedii z rockového zákulisí: napsal scénář, režíroval a hrál hlavní dvojroli. Deska \"Stark wie zwei\" z roku 2008 byla nejprodávanějším albem v Německu. V roce 2011 nahrál živé album \"MTV unplugged – Live aus dem Hotel Atlantic\", což byla jeho první platinová deska.\n\nV roce 1983 nahrál píseň \"Sonderzug nach Pankow\" (\"Zvláštní vlak do Pankowa\") na melodii \"Chattanooga Choo Choo\", v níž reaguje na to, že mu nebylo povoleno koncertovat v NDR. V textu ironicky oslovuje Ericha Honeckera, vysvětluje mu, že vždy chtěl vystupovat ve státě dělníků a rolníků a že ani Sovětský svaz proti němu nic nemá. (Berlínská čtvrť Pankow, kde sídlili mnozí straničtí prominenti, byla na Západě pokládána za symbol východoněmeckého režimu.)\n\nAngažuje se v pomoci rozvojovým zemím, boji za lidská práva a proti neonacismu. Je příznivcem SPD. V roce 2006 založil vlastní humanitární nadaci.\n\nJe autorem autobiografické knihy \"El Panico\". V roce 2010 obdržel \"Cenu Jacoba Grimma\" za přínos, kterým byly jeho písňové texty pro rozvoj německé řeči.\n\nNěmecká pošta vydala v roce 2010 dvě známky, které navrhl sám Lindenberg na motivy svých písní.\n\nV roce 2011 měl premiéru muzikál \"Hinterm Horizont\", který napsal Thomas Brussig podle jeho písní.\n\nJeho partnerkou je fotografka Tine Acke (* 1977).\n\n"}
{"id": "942128", "url": "https://cs.wikipedia.org/wiki?curid=942128", "title": "Saran (vlákno)", "text": "Saran (vlákno)\n\nSaran™ je obchodní značka syntetického vlákna firmy \"Asahi-Kasei\". \n\nPlastické hmoty s touto značkou jsou známé od roku 1933, s komerční výrobou textilních vláken začala firma \"Dow Chemical\" v roce 1940. \n\nÚdaje o vyráběném množství nejsou zveřejňovány. \nSaran je kopolymer s obsahem nejméně 80 % vinylidenchloridu. Vyrábí se zvlákňováním z taveniny jako monofil (440-340 dtex) , multifilament (jednotl. vlákna (33-130 dtex) a stříž (32-150 mm, ø 0,04-0,58 mm) \nPevnost 1,3-2,0 cN/dtex, tažnost 20-40 %, spec. hmotnost 1,7 g/cm, bod tavení 160°C.\n\nVlákno je nehořlavé, odolné proti většině chemikálií, slunečnímu záření a povětrnostním vlivům. \nTkaniny a netkané textilie na geotextilie a izolace, ochranu proti slunečnímu záření a jako nehořlavé textilie, umělý trávník aj.\n"}
{"id": "942129", "url": "https://cs.wikipedia.org/wiki?curid=942129", "title": "Římskokatolická farnost Bystřice", "text": "Římskokatolická farnost Bystřice\n\nŘímskokatolická farnost Bystřice je územní společenství římských katolíků v Bystřici a okolí. Organizačně spadá do turnovského vikariátu, který je jedním z deseti vikariátů litoměřické diecéze.\n\nDo farnosti náleží území obce:\n\nVe farnosti se nacházejí také další drobné sakrální stavby a pamětihodnosti.\n\nTzv. \"starobylá farnost\" pocházející ze 14. století. Kanonicky byla znovuzřízena roku 1870. Do 31. května 1993 byla farnost součástí nymburského vikariátu.\n\n\nZ důvodu efektivity duchovní správy byl vytvořen \"farní obvod\" (kolatura) farnosti Libáň, jehož součástí je i farnost Bystřice, která je tak spravována \"excurrendo\".\n\n\n"}
{"id": "942133", "url": "https://cs.wikipedia.org/wiki?curid=942133", "title": "Veslování na Letních olympijských hrách 1924", "text": "Veslování na Letních olympijských hrách 1924\n\nVeslování na Letních olympijských hrách 1924 v Paříži.\n"}
{"id": "942136", "url": "https://cs.wikipedia.org/wiki?curid=942136", "title": "Veslování na Letních olympijských hrách 1920", "text": "Veslování na Letních olympijských hrách 1920\n\nVeslování na Letních olympijských hrách 1920 v Antverpách.\n"}
{"id": "942137", "url": "https://cs.wikipedia.org/wiki?curid=942137", "title": "China Open 2013 – mužská čtyřhra", "text": "China Open 2013 – mužská čtyřhra\n\nDo soutěže mužské čtyřhry na tenisovém turnaji China Open 2013 nastoupilo šestnáct dvojic. Obhájcem titulu byl pár amerických světových jedniček a sourozenců Boba a Mika Bryanových, kteří se rozhodli startovat na současně probíhajícím Rakuten Japan Open Tennis Championships v japonském Tokiu.\n\nVítězem turnaje se stala nenasazená bělorusko-rumunská dvojice složená ze zkušených deblistů Maxe Mirného a Horii Tecăua, kteří si ve finále poradili s italským párem Fabio Fognini a Andreas Seppi po dvousetovém průběhu 6–4 a 6–2.\n\nOba vítězové spolu v roce 2013 tvořili stálou dvojici, která si připsala třetí deblový triumf sezóny. Max Mirnyj získal celkově čtyřicátý osmý kariérní titul. Pro Horiu Tecăua výhra znamenala úhrnem šestnácté turnajové vítězství na okruhu ATP Tour ve čtyřhře.\n\n"}
{"id": "942139", "url": "https://cs.wikipedia.org/wiki?curid=942139", "title": "Veslování na Letních olympijských hrách 1912", "text": "Veslování na Letních olympijských hrách 1912\n\nVeslování na Letních olympijských hrách 1912 v Stockholmu.\n"}
{"id": "942144", "url": "https://cs.wikipedia.org/wiki?curid=942144", "title": "Rakuten Japan Open Tennis Championships 2013 – mužská čtyřhra", "text": "Rakuten Japan Open Tennis Championships 2013 – mužská čtyřhra\n\nDo soutěže mužské čtyřhry na tenisovém turnaji Rakuten Japan Open Tennis Championships 2013 nastoupilo šestnáct dvojic. Obhájcem titulu byl rakousko-brazilský pár Alexander Peya a Bruno Soares, který se na něm rozhodl nestartovat.\n\nVítězem soutěže čtyřhry se stala čtvrtá nasazená indicko-francouzská dvojice Rohan Bopanna a Édouard Roger-Vasselin, která ve finále porazila britsko-australský pár Jamie Murray a John Peers po dvousetovém průběhu 7–6 a 6–4.\n\nRohan Bopanna si připsal druhý deblový triumf sezóny a celkově devátý kariérní. Pro Édouarda Rogera-Vasselina výhra znamenala třetí turnajové vítězství v probíhajícím roce a šesté na okruhu ATP Tour.\n\n"}
{"id": "942146", "url": "https://cs.wikipedia.org/wiki?curid=942146", "title": "Veslování na Letních olympijských hrách 1908", "text": "Veslování na Letních olympijských hrách 1908\n\nVeslování na Letních olympijských hrách 1908 v Londýně.\n"}
{"id": "942148", "url": "https://cs.wikipedia.org/wiki?curid=942148", "title": "Veslování na Letních olympijských hrách 1904", "text": "Veslování na Letních olympijských hrách 1904\n\nVeslování na Letních olympijských hrách 1904 v St. Louis.\n"}
{"id": "942150", "url": "https://cs.wikipedia.org/wiki?curid=942150", "title": "Johannes Kinský", "text": "Johannes Kinský\n\nJohannes Kinsky von Wchinitz und Tettau (7. srpna 1964 Řezno – 29. června 2008 Praha) byl německý ekonom a finančník. V českém podnikatelském a bankovním sektoru známý bankéř.\n\nPocházel ze šlechtického rodu Kinských. Maturoval v Nice a na Institutu d’Etudes Politiques v Paříži studoval politické vědy, právo a finance. Pracoval v různých pozicích v Deutsche Bank a následně u JP Morgan pracoval v pozici vedoucího oddělení pro střední Evropu. Od roku 2007 byl členem představenstva Erste Group a podílel se na implementaci divize Podnikové a investiční bankovnictví (Group Corporate and Investment Banking). Krátce před smrtí byl jmenován předsedou dozorčí rady České spořitelny. Zemřel v roce 2008 na infarkt. Je pohřben na Břevnovském hřbitově v Praze.\n\nByl synem profesora Ferdinanda Kinského. Byl ženatý a měl 3 děti. V roce 2008 vydal knihu \"Ve velkém stylu\".\n\n"}
{"id": "942152", "url": "https://cs.wikipedia.org/wiki?curid=942152", "title": "Veslování na Letních olympijských hrách 1900", "text": "Veslování na Letních olympijských hrách 1900\n\nVeslování na Letních olympijských hrách 1900 v Paříži bylo olympijskou premiérou tohoto sportu. Soutěže se konaly ve dnech 25.–27. srpna na řece Seině mezi Asnières-sur-Seine a Courbevoie. Účastnilo se 108 sportovců z osmi zemí.\n\nKuriózní průběh měl závod dvojek s kormidelníkem. Posádka Nizozemska, kterou tvořili zástupci klubu Minerva Amsterdam, se rozhodla těsně před finále nahradit svého kormidelníka Hermana Brockmanna náhodně vybraným místním chlapcem, aby odlehčila loď. Podařilo se jim vyhrát: není známo jméno náhradního kormidelníka ani jeho věk, který se odhaduje mezi sedmi a dvanácti lety, je tedy pravděpodobně nejmladším olympijským vítězem všech dob. \n\n"}
{"id": "942154", "url": "https://cs.wikipedia.org/wiki?curid=942154", "title": "Marcos Aoás Corrêa", "text": "Marcos Aoás Corrêa\n\nMarcos Aoás Corrêa (* 14. květen 1994), známější jako Marquinhos, je brazilský fotbalový obránce a reprezentant, v současné době působí v týmu Paris Saint-Geramin ve francouzské Ligue 1. Hraje na pozici stopera (středního obránce).\n"}
{"id": "942155", "url": "https://cs.wikipedia.org/wiki?curid=942155", "title": "Římskokatolická farnost Markvartice u Sobotky", "text": "Římskokatolická farnost Markvartice u Sobotky\n\nŘímskokatolická farnost Markvartice u Sobotky (něm. \"Markwartitz\") je územní společenství římských katolíků v Markvarticích a okolí. Organizačně spadá do turnovského vikariátu, který je jedním z deseti vikariátů litoměřické diecéze.\n\nDo farnosti náleží území obce:\n\nVe farnosti se nacházejí také další drobné sakrální stavby a pamětihodnosti.\n\nTzv. \"starobylá farnost\" pocházející z roku 1359 byla od roku 1624 připojena k farnosti Sobotka. Matriky jsou v místě vedeny od roku 1743. Kanonicky se opět stala samostatnou farností ve vikariátu \"Münchengrätz\" od roku 1753.\n\n\"Začátek působnosti jmenovaného v duchovní správě farnosti od:\"\nZ důvodu efektivity duchovní správy byl vytvořen \"farní obvod\" (kolatura) farnosti Libáň, jehož součástí je i farnost Markvartice u Sobotky, která je tak spravována \"excurrendo\".\n\nŘímskokatolická farnost Markvartice u Sobotky\n\n"}
{"id": "942167", "url": "https://cs.wikipedia.org/wiki?curid=942167", "title": "Rakuten Japan Open Tennis Championships 2013", "text": "Rakuten Japan Open Tennis Championships 2013\n\nRakuten Japan Open Tennis Championships 2013 byl tenisový turnaj pořádaný jako součást mužského okruhu ATP World Tour, který se hrál na otevřených dvorcích s tvrdým povrchem areálu s centrálním kurtem Ariake Coliseum. Probíhal mezi 30. zářím až 6. říjnem 2013 v japonské metropoli Tokiu jako 41. ročník turnaje.\n\nTurnaj s rozpočtem 1 437 800 dolarů patřil do kategorie ATP World Tour 500. Nejvýše nasazeným hráčem ve dvouhře se stal sedmý tenista světa Juan Martín del Potro z Argentiny, který turnaj vyhrál a posunul se na 5. příčku světové klasifikace. Ve čtyřhře pak roli prvních nasazených plnil nejlepší pár světa Bob a Mike Bryanovi, jenž vypadl v úvodním kole.\n\n\nNásledující hráči obdrželi divokou kartu do hlavní soutěže:\n\nNásledující hráči postoupili z kvalifikace:\n\n\n\nNásledující páry obdržely divokou kartu do hlavní soutěže:\n\nNásledující pár do soutěže nastoupil z pozice náhradníka:\n\n\n\n"}
{"id": "942179", "url": "https://cs.wikipedia.org/wiki?curid=942179", "title": "Begging", "text": "Begging\n\n„Begging“ je píseň švédského zpěváka Antona Ewalda. Autory písně jsou Fredrik Kempe a Anton Malmberg Hård af Segerstad. Anton Ewald s písní vystoupil v národním výběru Melodifestivalen 2013 ve 2. semifinále, které se konalo 9. února 2013 v hale Scandinavium, v Göteborgu. Kvalifikoval se do \"Druhé šance\" z pozice 3./4. a do finále postoupil po duelu s Behrang Miri a písní \"\"Jalla Dansa Sawa\"\". Ve finále se umístil čtvrtý v poli deseti soutěžících a tedy nereprezentoval svou zemi na Eurovision Song Contest 2013. Navzdory tomu si píseň získala popularitu napříč švédskou veřejností a singl byl vydán bezprostředně po soutěži na pozici číslo 2 v Sverigetopplistan.\n"}
{"id": "942185", "url": "https://cs.wikipedia.org/wiki?curid=942185", "title": "Celková efektivnost zařízení", "text": "Celková efektivnost zařízení\n\nCelková efektivnost zařízení (CEZ), anglicky Overall equipment effectiveness (OEE), je kvantitativním ukazatelem efektivnosti výrobních zařízení. Poskytuje měřitelné srovnání efektivnosti jednotlivých výrobních zařízení. Zahrnuje v sobě více složek ovlivňujících celkovou efektivnost, které lze samostatně vyhodnotit.\n\nUkazatel Celkové efektivnosti zařízení (OEE) vytvořil v 60. letech Seiichi Nakajima ze společnosti Nippon Denso. Na konci 80. let se tato metodika dostává do povědomí díky rozšíření TPM. V polovině 90. let je pak aplikována v oblasti výroby polovodičových součástek za účelem zvýšení produktivity výrobních zařízení. Postupně metodiku přijala i ostatní odvětví průmyslové výroby.\n\nZákladní myšlenka metodiky spočívá ve vztahu:\n\nOEE = Užitečný čas zařízení / Disponibilní čas zařízení,\n\nkde\n\nRozdíl mezi užitečným časem a disponibilním časem je dán mírou využití, výkonu a kvality. Nejčastější vyjádření vztahu pro výpočet OEE používá právě tyto tři ukazatele:\n\nOEE = Availability x Performance x Quality,\n\nkde\n\nPro praktický výpočet uvedených ukazatelů se používají následující definice a vztahy. \n\nPoměr mezi výrobním časem a disponibilním časem. Výrobním časem se myslí doba, kdy je zařízení v chodu. Disponibilním časem se pak myslí očekávaná doba chodu zařízení. Pro výpočet se používá vzorec v tomto tvaru:\n\nAvailability = Operating Time / Loading Time,\n\nkde\n\nPoměr mezi skutečným výstupem a plánovaným výstupem. Pro výpočet se používá vzorec v těchto tvarech:\n\nPerformance = Total Output / Potential Output,\nPerformance = (Total Output * Ideal Cycle Time) / Operating Time,\n\nkde\n\nPoměr mezi výstupem kvalitních výrobků a výstupem všech výrobků. Pro výpočet se používá vzorec v tomto tvaru:\n\nQuality = Good Output / Total Output,\n\nkde\n\n\"Zjištěné hodnoty z výroby:\"\n\n\n\"Výpočet:\"\n\nAvailability = Operating Time / Loading Time\nAvailability = 16,075 hod / 22,83 hod = 0,704 = 70,4 % \n\nPerformance = (Total Output * Ideal Cycle Time) / Operating Time\nPerformance = (2000 * 28,3 s) / 16,075 hod = 0,979 = 97,9 %\n\nQuality = Good Output / Total Output\nQuality = 1970 ks / 2000 ks = 0,985 = 98,5 %\n\nOEE = Availability x Performance x Quality\nOEE = 0,704 * 0,979 * 0,985 = 0,679 = 67,9 %\n\nUvádí se, že špičkové společnosti po úspěšné realizaci TPM dosahují OEE na úrovni 85%. Většina výrobních společností však dosahuje OEE na úrovni asi 60%.\n\n"}
{"id": "942188", "url": "https://cs.wikipedia.org/wiki?curid=942188", "title": "Totální efektivnost zařízení", "text": "Totální efektivnost zařízení\n\nTotální efektivnost zařízení, anglicky Total Effective Equipment Performance (TEEP), je odvozeným ukazatelem metodiky OEE (celková efektivnost zařízení). TEEP posuzuje efektivnost zařízení vztaženou ke kalendářnímu času (tedy k 24 hodinám denně, 7 dnům v týdnu a 365 dnům v roce). Na rozdíl od OEE ve výpočtu zohledňuje plánované prostoje. Pokud by chod zařízení byl plánován na 24 hodin denně, 7 dnů v týdnu a 365 dní v roce, pak TEEP odpovídá OEE.\n\nTEEP lze vyjádřit vztahem:\n\nTEEP = Užitečný čas zařízení / Kalendářní čas,\n\nnebo:\n\nTEEP = Loading x Availability x Performance x Quality,\nTEEP = Loading x OEE,\n\nkde\n\nPro praktický výpočet uvedených ukazatelů se používají následující definice a vztahy.\n\nPoměr mezi disponibilním časem a kalendářním časem. Disponibilním časem se myslí očekávaná doba chodu zařízení. Kalendářní čas je 24 hodin denně, 7 dnů v týdnu a 365 dní v roce. Pro výpočet se používá vzorec v tomto tvaru:\n\nLoading = Loading Time / Calendar Time,\n\nkde\n\nPoměr mezi výrobním časem a disponibilním časem. Výrobním časem se myslí doba, kdy je zařízení v chodu. Disponibilním časem se pak myslí očekávaná doba chodu zařízení. Pro výpočet se používá vzorec v tomto tvaru:\n\nAvailability = Operating Time / Loading Time,\n\nkde\n\nPoměr mezi skutečným výstupem a plánovaným výstupem. Pro výpočet se používá vzorec v těchto tvarech:\n\nPerformance = Total Output / Potential Output,\nPerformance = (Total Output * Ideal Cycle Time) / Operating Time,\n\nkde\n\nPoměr mezi výstupem kvalitních výrobků a výstupem všech výrobků. Pro výpočet se používá vzorec v tomto tvaru:\n\nQuality = Good Output / Total Output,\n\nkde\n\n\"Zjištěné hodnoty z výroby:\"\n\nZařízení běžící ve třísměnném provozu má definován disponibilní čas: 22 hod a 50 min\nZařízení bylo ve skutečnosti v běhu: 16 hod 4 min a 29 s\nZařízení během této doby vyrobilo: 2000 kusů\nZ toho shodných kusů bylo: 1970 kusů\nPředepsaná délka cyklu je: 28,3 s\n\n\"Výpočet:\"\n\nAvailability = Operating Time / Loading Time\nAvailability = 16,075 hod / 22,83 hod = 0,704 = 70,4 %\n\nPerformance = (Total Output * Ideal Cycle Time) / Operating Time\nPerformance = (2000 * 28,3 s) / 16,075 hod = 0,979 = 97,9 %\n\nQuality = Good Output / Total Output\nQuality = 1970 ks / 2000 ks = 0,985 = 98,5 %\n\nOEE = Availability x Performance x Quality\nOEE = 0,704 * 0,979 * 0,985 = 0,679 = 67,9 %\n\nLoading = 22 hod 50 min / 24 hod = 0,951 = 95,1 %\nTEEP = 0,951 * 0,704 * 0,979 * 0,985 = 0,679 = 0,646 = 64,6 %\n\n"}
{"id": "942203", "url": "https://cs.wikipedia.org/wiki?curid=942203", "title": "Nařízení o evropském exekučním titulu", "text": "Nařízení o evropském exekučním titulu\n\nNařízení o exekučním titulu pro nesporné nároky je právní akt Evropské unie usilující o zjednodušení a urychlení procesu vzájemného uznávání a vykonávání rozhodnutí v občanských a obchodních věcech. Nařízení vytváří evropský exekuční titul pro nároky, které nejsou napadány dlužníky. Jedná se o potvrzení vydávané státem původu, které umožňuje v cílovém státu vykonat rozhodnutí, smíry a veřejné listiny týkající se nesporných nároků, aniž by bylo nutné v tomto druhém státě zahajovat jakékoliv řízení.\n\n"}
{"id": "942210", "url": "https://cs.wikipedia.org/wiki?curid=942210", "title": "Stolní tenis na Letních olympijských hrách 2012", "text": "Stolní tenis na Letních olympijských hrách 2012\n\nSoutěže ve stolním tenise na Letních olympijských hrách 2012 se konaly v Londýně.\n\nV soutěžích ve stolním tenise zcela dominovali reprezentanti Číny, kteří získali všechny zlaté medaile. \n"}
{"id": "942211", "url": "https://cs.wikipedia.org/wiki?curid=942211", "title": "Angel si ti", "text": "Angel si ti\n\n\"Angel si ti\" (bulharskou cyrilicí \"Ангел си ти\" česky \"Ty jsi anděl\") je píseň, kterou složil bulharský zpěvák Miroslav Kostadinov. Text napsal Mihail Mihailov. S touto písní Miroslav Kostadinov reprezentoval Bulharsko na Eurovision Song Contest 2010. Píseň byla vybrána dne 28. února z pěti písní představených Miroslavem Kostadinovem a \"\"Angel si ti\"\" zvítězila s celkovým počtem 48 % hlasů.\n\n"}
{"id": "942216", "url": "https://cs.wikipedia.org/wiki?curid=942216", "title": "LDU Quito", "text": "LDU Quito\n\nLiga Deportiva Universitaria de Quito je ekvádorský fotbalový klub, založený 11. ledna 1930. Sídlí ve městě Quito, kde od roku 1997 hraje své domácí zápasy na Estadio de Liga Deportiva Universitaria pro 55 104 diváky. Hraje nejvyšší ekvádorskou soutěž Serii A, kterou dosud dokázal vyhrát desetkrát. Na mezinárodní scéně je považován za nejúspěšnější klub na pobřeží Tichého oceánu, když jako jeden z pěti týmů dokázal alespoň jednou zvítězit ve všech třech pohárových soutěžích konfederace CONMEBOL.\n\nLiga byla oficiálně založena 11. ledna 1930 jako poloprofesionální tým a již v roce 1932 vyhrála první amatérský titul provincie Pichincha. Další dva přidala v letech 1952 a 1953. O rok později vznikl neamatérský fotbalový svaz provincie Pichincha, který pořádal ligu svých členských klubů z Quita a Ambata pojmenovanou Campeonato Professional Interandino. Tuto soutěž vyhrál klub celkem šestkrát v letech 1954, 1958, 1960, 1961, 1966 a 1967. Od roku 1960 byl vítěz soutěže zván k účasti v nově vzniklé Serii A, která od roku 1967 nahradila regionální soutěže.\n\nPrvního titulu v Serii A se klub dočkal již roce 1969, o tři roky později však zakončil sezónu na sedmém místě osmičlenné soutěže a po prohraném barážovém utkání proti Universidad Católica sestoupil do Serie B, kde strávil dva roky. Hned v první sezóně po návratu mezi elitu však dokázal přidat druhý primát a následně jej také obhájit. Titul z roku 1975 byl však na dlouhých patnáct let poslední. Svůj pátý triumf z roku 1998 slavil již na novém stadionu Estadio de Liga Deportiva Universitaria, přezdívaném \"La Casa Blanca\". Po mistrovské sezóně převzal mužstvo chilský trenér Manuel Pellegrini a dokázal s ním úspěch zopakovat.\n\nV novém tisíciletí klub nejenže přidal další čtyři tituly, ale především o sobě dal vědět na mezinárodní scéně. V roce 2008 se LDU stal prvním ekvádorským klubem, který dokázal vyhrát Pohár osvoboditelů, když v prvním zápase na domácí půdě porazil brazilské Fluminense FC 4:2 a po venkoní prohře v poměru 1:3 zvítězili hráči LDU 3:1 v penaltovém rozstřelu. Díky tomu se klub kvalifikoval na klubové mistrovství světa v Japonsku, kde po vítězství 2:0 vyřadil v semifinále mexický klub CF Pachuca a poté prohrál ve finále 1:0 s Manchesterem United. V roce 2009 se utkal s brazilským Internaiconalem o Recopa Sudamericana a po výhrách 1:0 v Porto Alegre a 3:0 v domácí odvetě si připsal další mezinárodní úspěch. Na konci roku 2009 si navíc zopakoval souboj s brazilským Fluminense, tentokráte o Copa Sudamericana.\nV prvním zápase na Casa Blanca vyhráli domácí 5:1 a po prohře 0:3 v odvetě v Rio de Janeiro zkompletovali pohárové trofeje konfederace CONMEBOL.\n\n\n"}
{"id": "942225", "url": "https://cs.wikipedia.org/wiki?curid=942225", "title": "John Newman (zpěvák)", "text": "John Newman (zpěvák)\n\nJohn Newman (* 16. červen 1990 Keighley Anglie) je britský zpěvák a hudebník. Proslavil se především svým singlem \"Love Me Again\", který se stal v červenci 2013 jedničkou britské hitparády.\n\nNarodil se v Keighley v hrabství West Yorkshire. Vyrůstal v obci Settle v Yorkshiru, kde také navštěvoval střední školu Settle College.\n\nVe čtrnácti letech začal hrát na kytaru a psát vlastní texty písní. Později začal tvořit vlastní nahrávky houseových skladeb. Ve dvaceti letech odešel do Londýna, kde založil hudební skupinu, začal vystupovat a také podepsal smlouvu s vydavatelstvím Island Records.\n\nV květnu 2012 se podílel na singlu skupiny Rudimental \"Feel the Love\", které vyšlo v roce 2012. V listopadu téhož roku spolupracoval i na dalším singlu skupiny - \"Not Giving In\", který se v britské hitparádě umístil na 14. místě.\n\nV červnu 2013 vydal svůj debutový singl \"Love Me Again\" jako hlavní song svého debutového alba.\n\n"}
{"id": "942228", "url": "https://cs.wikipedia.org/wiki?curid=942228", "title": "Falcké kurfiřtství", "text": "Falcké kurfiřtství\n\nFalcké kurfiřtství (německy \"Kurfürstentum von der Pfalz\"), zkráceně Kurfalc (z německého \"Kurpfalz\", ve starších pramenech \"Churpfalz\" = „Wahlpfalz“) je historické státoprávní označení pro Falcké hrabství na Rýně (\"Pfalzgrafschaft bei Rhein\") neboli Rýnského falckého hrabství (\"Rheinische Pfalzgrafschaft\") pro období od roku 1356, kdy mu byl Svatou říší římskou udělen kurfiřtský hlas. Státní útvar existoval v rámci Svaté říše římské do roku 1803 s hlavním městem provincie Heidelbergem, později Mannheimem.\n\n\"Kurpfalz\" se v současné době používá také v užším smyslu pro region Kurpfalz, tzn. někdejší falcká území v okolí Heidelberku a Mannheimu.\n\nVyvinulo se z rýnsko-lotrinského Falckého hrabství a rozkládalo se od pozdního středověku v rozsahu středního Horního Porýní – Oberrheinu. Kurfalc bylo území s ne zcela geograficky nebo samosprávně jasnými hranicemi, byla to pestrá mapa malých území. Jádro Falckého kurfiřtství se rozkládalo na obou březích Rýna od Hunsrücku na severozápadě až k východnímu výběžku Odenského lesa (Odenwaldu) u Mosbachu a území jižního Kraichgau kolem Brettenu, Knittlingenu a kláštera Maulbronnu.\n\nPanovník Kurfalce se nazýval falckrabě (\"Pfalzgraf)\" na Rýně. Ti již od 12. století, nejpozději pak od roku 1198, patřili mezi kurfiřty Římské říše. Od stejné doby příslušel falckrabím na Rýně také úřad říšského arcitruchsese a říšský vikář pro porýnské země a území franského a švábského práva, tedy západní části říše. Ve Zlaté bule byl stav falckrabích na Rýně stanoven jako jeden ze sedmi voličů krále/císaře.\n\nKurfalc patřila k nejvýznamnějším světským územím Staré německé říše. Ve století náboženské reformace byla Kurfalc jednou z nejaktivnějších a vedoucích protestantských sil v říši. Kurfiřt Fridrich V. Falcký dokonce na čas získal českou královskou korunu, čímž získal přídomek Zimní král. Jeho neúspěšné „české dobrodružství“ mělo za následek rozpoutání třicetileté války a zároveň bylo zlomovým bodem dějin Kurfalce. Země na desítky let upadla do cizího područí a byla jako dějiště četných válečných operací opětovně vyrabována a vylidněna. Dědičná vláda falckých Witelsbachů byla sice ve vestfálském míru roku 1648 obnovena, území však již nedokázalo dosáhnout svého někdejšího významu. Další těžkou zkoušku pro zemi znamenalo dobyvačné válečné tažení francouzského krále Ludvíka XIV. při realizaci své reunizace, zejména pak při devítileté válce (o falcké následnictví) v letech 1688 až 1697. Nakonec, v důsledku říšské mediatizace bylo teritorium Kurfalce rozděleno, čímž země zanikla. Někdejší kurfalcká území dnes leží ve spolkových zemích Bádensko-Württembersko, Porýní-Falc, Hesensko, Bavorsko (\"Obere Pfalz\" = Horní Falc / Oberpfalz), Sársko a dnes k Francii náležící region Alsasko.\nO \"Kurfalci\" je možné hovořit teprve od zemského dělení z roku 1410, kdy byla Falc rozdělena na území, které zbylo při Kurlinii (hranici falckého říšského volebního teritoria), které bylo kvůli rozlišený nazýváno \"kurfürstliche Pfalz\" (kurfiřtská Falc) nebo \"Kurpfalz\", a tři vedlejší země.\n\n"}
{"id": "942241", "url": "https://cs.wikipedia.org/wiki?curid=942241", "title": "Mario Montez", "text": "Mario Montez\n\nMario Montez (rodným jménem René Rivera; 20. července 1935 Ponce, Portoriko − 26. září 2013 Key West, Florida) byl portorický herec, jeden ze superstars pop artového umělce Andyho Warhola. Svůj pseudonym si vzal podle herečky Marie Montez. V roce 1963 hrál ve filmu \"Flaming Creatures\" režiséra Jacka Smithe a následně hrál v řadě Warholových filmů. V roce 2012 získal zvláštní cenu ocenění Teddy Award. Zemřel po mrtvici ve svých osmasedmdesáti letech.\n\n\n"}
{"id": "942256", "url": "https://cs.wikipedia.org/wiki?curid=942256", "title": "USS Intrepid (CV-11)", "text": "USS Intrepid (CV-11)\n\nUSS \"Intrepid\" (CV-11) je letadlová loď Námořnictva Spojených států, která působila ve službě v letech 1943–1974 a která od roku 1982 funguje jako muzeum v New Yorku. Jedná se o třetí jednotku třídy \"Essex\" (verze s krátkým trupem).\n\nJejí stavba byla zahájena 1. prosince 1941 v loděnici Newport News Shipbuilding v Newport News ve Virginii. K jejímu spuštění na vodu došlo 26. dubna 1943, do služby byla zařazena 16. srpna 1943. Do roku 1945 se účastnila operací v Tichém oceánu v rámci druhé světové války včetně bitvy u Leyte. V roce 1947 byla přeřazena do rezerv, kde zůstala do roku 1954. Roku 1952 byla mezitím překlasifikována na útočnou letadlovou loď CVA-11 a v období 1952–1954 podstoupila modernizaci SCB-27C. Po opětovném vstoupení do aktivní služby působila především v Atlantském oceánu. Na přelomu let 1956 a 1957 absolvovala modernizační program SCB-125, při kterém, mimo jiné, obdržela úhlovou letovou palubu. V roce 1962 byla její klasifikace změněna na protiponorkovou letadlovou loď CVS-11, v letech 1962 a 1965 se podílela na návratu vesmírných lodí Aurora 7 a Gemini 3 zpět na Zemi. Ve druhé polovině 60. let sloužila ve válce ve Vietnamu. Ze služby byla vyřazena 15. března 1974, zůstala odstavena a plány počítaly s jejím sešrotováním. Nakonec byla zachována a od roku 1982 funguje jako muzeum kotvící v New Yorku. Od roku 1986 je rovněž historickou památkou.\n\n"}
{"id": "942275", "url": "https://cs.wikipedia.org/wiki?curid=942275", "title": "Kreativní třída", "text": "Kreativní třída\n\nKreativní třída je nová společenská třída, která zahrnuje řadu profesí a povolání: učitele, umělce, poradce, architekty, designéry, vývojáře apod. Všechny profese, které nemají rutinní práci, ale tvoří. \n\nHistorie vzniku kreativní třídy: Dříve se společnost dělila na třídu rolníků, dělníků, živnostníků a pracující inteligenci. Jak se mění technologie a výrobní prostředky, ekonomika, společenské vlastnictví, přístup k informacím a rozšiřuje globalizace, mění se i pohled na pracovní sílu. Přibyla nová skupina lidí, tzv. „kreativní třída“, jež se pomalu stává společenskou elitou. Lidstvo počátkem 21. století vstoupilo do éry kreativity – do doby konceptuální a tím se vše kolem nás mění. Poptávka po nových konceptech, výrobcích a službách zvyšuje nároky na kreativitu lidí. \n\nKreativita jako pracovní náplň: Podle experta na kreativní ekonomiku profesora Richarda Floridy (George Mason University ve Washingtonu), je kreativita největší konkurenční výhodou dneška. Vysoká poptávka po kreativitě dala vzniknout nové společenské vrstvě, kterou Florida a další nazývají „kreativní třídou“. Florida rozšiřuje počet povolání, která mají za úkol přinášet nové nápady na zvyšování přidané hodnoty ve všech oblastech. Rozdíl mezi kreativní třídou a ostatními je, že kreativní třída musí věci dělat jinak a musí neustále vymýšlet změny a novoty. Oproti tomu ostatní povolání (ve výrobě a ve službách) jsou placena hlavně za to, aby se neodchylovala od pracovního postupu a dosahovala maximální přesnosti. Například u účetních je kreativita zakázána, rovněž manažer řízení kvality či dělník u pásu musí dodržovat předepsané veličiny na chlup přesně a nemohou kreativně měnit zadání.\n\nProfese: Do kreativní třídy řadí vědce, inženýry a doktory ve vývoji a konstrukci, architekty, designéry, pedagogy, umělce všeho druhu, pracovníky v zábavním průmyslu. Další autoři přidávají i top manažery v podnicích, kteří mají na starosti vize a strategie, urbanisty a plánovače rozvoje měst a regionů apod. Tyto profese souhrnně nazývá ústřední kreativní třídou. \n\nVýhody kreativní třídy: Kreativní třída je daleko svobodnější a při realizaci pracovního zadání se těší velké míře autonomie a flexibility. Jak se lidstvo posunuje více a více do doby koncepční, kreativní třída se rozrůstá. Podle Floridy kreativní třída v USA již činí asi 30 % zaměstnanců, dělníků je asi 26 % a ve službách pracuje asi 43 % lidí.\n\n\nRoboti nahrazují dělníky: Ze statistik je zřejmé, že pracovních míst jednotvárné opakující se manuální práce bude rychle ubývat a dělníci budou velmi brzy nahrazeni roboty. Tak například firma Foxcon, která ve světě zaměstnává asi 1,2 miliónu lidí, plánuje do konce roku nasadit ve výrobě asi 300 tisíc robotů, kteří nahradí stejný počet zaměstnanců. Během několika let chce Foxcon nasadit do výroby asi milión robotů. A mnohé firmy plánují totéž. Roboti totiž nejlépe dělají to, co mají – přesnou a kvalitní práci. Roboti nestonají, nemají špatnou náladu, nechodí kouřit, nepotřebují přestávky ani dovolenou, pracují 24 hodin denně, nemají žádné mzdové požadavky, nestávkují – zkrátka ideální pracovní síla.\nPodle vědce Michia Kaku bude okolo roku 2030 většina podobných dělnických míst s pouhými opakujícími se úkony nahrazena roboty. \n\nUbude i manažerů a úředníků: Ve firmách ubude asi 75 % manažerů, protože jsou často jen převodní pákou mezi vedením a vykonavateli práce. Ubude profesí, jako jsou nižší manažeři a úředníci, různí referenti na tabulky a hlášení, účetní i mnozí úředníci na úřadech. \n\nPovolání a profese, které nelze nahradit robyty: Podle Michia Kaku existuje velká skupina lidí, které počítače ani roboti v příštích třiceti letech nenahradí. Jsou to povolání, která vyžadují tzv. bezpečné rozpoznávání objektů – obrazů a schopnost nacházet nějaká kreativní řešení. Proto budou i nadále potřeba pracovníci na svoz odpadků, policisté vyšetřující zločiny, nejrůznější stavební profese, instalatéři, zahradníci, maséři, kadeřníci a umělci všeho druhu. Bude zapotřebí vědců všech disciplín, inspirativních vůdců a lidí, kteří budou umět sloužit veřejnosti. \n\nPoradci budou žádaní: Ačkoli pomocí internetu půjde v budoucnu koupit opravdu cokoliv, vždy budou žádáni odborníci, kteří opravdu dobře poradí. Například i tehdy, když si na internetu najdete nabídku na vysněný dům, tak opravdu dobrý makléř vám poradí s technickou stránkou domu, s financováním, s provozními náklady, pomůže odhalit skryté vady, upozorní na všechny aspekty okolí – kanalizace, místní doprava, školy, sousedé, rozvojové plány okolí, kluby, možnosti vyžití, zvláštnosti, sociální skladba obyvatel. Váš osobní bankéř (nemusí být zaměstnanec banky) pomůže s účinnou investiční strategií, právník Vám pomůže s interpretací a aplikací práva, živý lékař lépe posoudí rodinnou anamnézu, vlivy práce a stresu než lékař robot. \n\nV bohatých městech si budou občané z daní platit městské zahradní architekty a zahradníky, ale také i umělce, kteří budou zkrášlovat a zpříjemňovat životní a pracovní prostředí. Zůstanou tedy profese, kde je a bude zapotřebí to, co počítače a roboti nemají a hned tak mít nebudou: „zdravý rozum a zkušenost“, schopnost vidět věci jinýma očima než druzí a schopnost vyvodit ze známých faktů nové závěry, vidět příležitost tam, kde ji druzí nevidí, schopnost vidět „dopředu a za roh“. Profese, které budou poskytovat krásu, um, poznání, klid, pohodu, harmonii, vymýšlet nové věci a služby. Kreativní třída se tedy bude rozšiřovat. \n\n\n\"Článek byl napsán pro Technologickou agenturu ČR (TACR) a celý jej najdete na www.tacr.cz v části diskuse.\"\n\n(\"V článku byly použity myšlenky z knih Martina Cikánka: Kreativní průmysly, Michio Kaku: Fyzika budoucnosti, Daniel Pink: Úplně nová mysl, John Brockman: Příštích padesát let, Eric de Riedmatten: Objevy 21. století a články Karla Červeného.)\"\n"}
{"id": "942276", "url": "https://cs.wikipedia.org/wiki?curid=942276", "title": "Stolní tenis na Letních olympijských hrách 2004", "text": "Stolní tenis na Letních olympijských hrách 2004\n\nSoutěže ve stolním tenise na Letních olympijských hrách 2004 se konaly v Athénách.\n"}
{"id": "942277", "url": "https://cs.wikipedia.org/wiki?curid=942277", "title": "Dobrý voják Švejk (film, 1926)", "text": "Dobrý voják Švejk (film, 1926)\n\nDobrý voják Švejk je němá filmová groteska z roku 1926, ve které hlavní postavu Švejka ztvárnil Karel Noll. Režisér filmu Karel Lamač ve filmu hrál vedlejší dvojroli hostinského Palivce a nadporučíka Lukáše.\n\nSnímek byl natočen na námět z knihy \"Osudy dobrého vojáka Švejka za světové války\" Jaroslava Haška.\n\nObdobnými humorně laděnými snímky z prostředí války jsou polský film \"Jak jsem rozpoutal druhou světovou válku\" nebo britský film \"Jak jsem vyhrál válku\".\n"}
{"id": "942278", "url": "https://cs.wikipedia.org/wiki?curid=942278", "title": "Silnice I/10", "text": "Silnice I/10\n\nSilnice I/10 je česká silnice I. třídy v Libereckém kraji. Je dlouhá 47,723 km a spojuje Turnov, Železný Brod,Tanvald, Harrachov a státní hranici s Polskem.\n\n"}
{"id": "942281", "url": "https://cs.wikipedia.org/wiki?curid=942281", "title": "USS Intrepid", "text": "USS Intrepid\n\nOznačení USS \"Intrepid\" nesla v historii amerického námořnictva čtyři plavidla:\n"}
{"id": "942284", "url": "https://cs.wikipedia.org/wiki?curid=942284", "title": "Svatove", "text": "Svatove\n\nSvatove (; – \"Svatovo\") je malé město v Luhanské oblasti na Ukrajině. Leží na řece Krasně zhruba 160 kilometrů severozápadně od Luhansku a v roce 2013 v něm žilo přes osmnáct tisíc obyvatel.\n\nSídlo bylo založeno v roce 1606 pod jménem \"Svatova Lučka\" (), v roce 1825 bylo přejmenováno na \"Novokaterynoslav\" () a současné jméno nese od roku 1923. Rozvoj urychlila výstavba nádraží na trati Kupjansk – Lysyčansk, která proběhla v letech 1894–1895. Městem se Svatove stalo v roce 1938.\n"}
{"id": "942303", "url": "https://cs.wikipedia.org/wiki?curid=942303", "title": "Stolní tenis na Letních olympijských hrách 2000", "text": "Stolní tenis na Letních olympijských hrách 2000\n\nSoutěže ve stolním tenise na Letních olympijských hrách 2000 se konaly v Sydney.\n"}
{"id": "942322", "url": "https://cs.wikipedia.org/wiki?curid=942322", "title": "František Malkovský", "text": "František Malkovský\n\nFrantišek Malkovský (5. prosince 1897, Bystřice – 8. června 1930, Karlovy Vary) byl vojenský stíhací a akrobatický pilot, díky svému pilotnímu umění přezdívaný „král vzduchu“. Byl celkově pátým a druhým evropským pilotem, který provedl obrácený přemet (outside loop). Většinou vystupoval s červeně zbarveným stíhacím letounem Avia BH-21, přezdívaným „Rudý ďábel“. Tragicky zahynul roku 1930 při zřícení svého letounu na leteckém dni v Karlových Varech.\n\nNarodil se roku 1897 v Bystřici u Benešova. Jeho otec byl četníkem. V mládí byl na louce u Benešova svědkem veřejného leteckého vystoupení českého průkopníka letectví Jana Kašpara. Roku 1915 maturoval na reálce v Praze. Ve stejném roce narukoval do první světové války. Bojoval v pěších jednotkách na italské i ruské frontě. Konec války jej zastihl v Albánii.\n\nRoku 1918 vstoupil do československé armády. Od listopadu 1921 působil jako letecký pozorovatel a od listopadu 1922 jako pilot dvoumístných letounů. V roce 1922 úspěšně dokončil studium na pražském vysokém učení technickém. Dále se stal instruktorem na leteckém učilišti v Chebu. Stíhací výcvik úspěšně dokončil roku 1925. Roku 1926 byl jmenován velitelem Letky 10 1. leteckého pluku Praha.\n\nZačal se věnovat letecké akrobacii. Nejčastěji vystupoval se speciálně upravenou červeně zbarvenou stíhačkou Avia BH-21 (B.21.96). V srpnu 1927 vystoupil s akrobatickým letounem Avia B.22 na II. leteckém mýtinku v Curychu. Společně s letcem Kňažikovským dosáhl sdíleného sedmého až osmého místa. V červnu 1928 provedl na upraveném letounu BH-21 tři obrácené přemety. Stal se pátým člověkem na světě, který to dokázal. V roce 1928 zvítězil v akrobatické soutěži vojenských pilotů a roku 1929 zvítězil na mezinárodní soutěži v Jugoslávii. Velmi často také vystupoval na leteckých dnech. Roku 1929 také ve Francii a Řecku předváděl nový letoun Avia BH-33.\n\nDne 8. června 1930 vystupoval na leteckém dnu v Karlových Varech. Teprve krátce před svým vystoupením přiletěl z letiště Praha-Kbely, což ještě zesílilo únavu způsobenou virózou. V závěru svého vystoupení havaroval a v troskách letounu zahynul. Pohřben byl na hřbitově v Benešově.\n\n\n"}
{"id": "942325", "url": "https://cs.wikipedia.org/wiki?curid=942325", "title": "Paks", "text": "Paks\n\nPaks je okresní město stejnojmenného okresu v Maďarsku; leží v župě Tolna na pravém břehu Dunaje 110 km jižně od Budapešti. Městem prochází hlavní silnice č. 6 a při západním okraji města vede dálnice M 6. Podle sčítání v roce 2011 ve městě žilo 19 625 obyvatel. Na jižním okraji města se nachází Jaderná elektrárna Paks, jediná atomová elektrárna v Maďarsku, postavená v roce 1982.\n\nVe městě jsou dva chrámy, kostel Ježíšova srdce z roku 1901 a kostel svatého Ducha, který v roce 1987 navrhl moderní architekt Imre Makovecz. Další pamětihodností je Szeniczey-kúria, kde pobýval obrozenský politik Ferenc Deák. Každoročně v červenci se koná \"Gastroblues Festival\". V Paksi sídlí basketbalový klub Atomerőmű Sportegyesület, čtyřnásobný mistr Maďarska.\n\n\n\n"}
{"id": "942327", "url": "https://cs.wikipedia.org/wiki?curid=942327", "title": "Stanislav Lolek", "text": "Stanislav Lolek\n\nStanislav Lolek (10. listopadu 1873 v Paloníně – 9. května 1936 v Uherském Hradišti) byl český malíř, grafik a ilustrátor.\n\nPocházel z okolí Mohelnice. Narodil se v rodině učitele Jakuba Lolka a jeho ženy Anny, rozené Hlouškové. Nejprve studoval lesnickou školu v Písku a v letech 1893–1895 pracoval jako lesník na velkostatku ve Lnářích. Zde kreslil mapy a doplňoval je svými ilustracemi.\n\nPo třech letech svého zdejšího působení mu bylo doporučeno, aby šel studovat malířství na Akademii výtvarných umění do Prahy. Zde studoval v letech 1895–1901 u prof. Julia Mařáka a prof. Rudolfa Ottenfelda. Obdržel Hlávkovo absolventské cestovní stipendium v letech 1901 a 1902. V následujících letech studoval v Mnichově v grafické škole u prof. Wolfa a prof. Heinemanna.\n\nV letech 1896–1900 byl členem Spolku výtvarných umělců Mánes. Následně byl zakládajícím a dlouholetým členem Sdružení výtvarných umělců moravských. Rovněž byl členem Jednoty umělců výtvarných v Praze. Většinu života strávil v Uherském Hradišti, kde v letech 1929–1935 vykonával funkci ředitele Slováckého muzea.\n\nJeho tvorbu významně ovlvnila společná cesta do Francie s Ant. Slavíčkem a Janem Minaříkem v r. 1907. Celoživotně sledoval život zvířat. Byl vášnivý nimrod a vlastnil kolibu v revíru u Ružomberku.\n\nMaloval především krajinu, zvířata a pohledy do parků a zámeckých alejí s figurální stafáží. Jeho krajinářskou tvorbu charakterizovala dobová kritika jako impresionistickou a temperamentní.\nV době studia na AVU Praze tvořil v duchu střední generace Mařákových žáků (např. \"Na Litavce pod Plešivcem\", \"Na okraji lesa\" a \"Krajina před bouří\", vše z r. 1897). Výrazný zlom v jeho tvorbě nastal po návštěvě Paříže v r. 1907. V impresionistickém duchu maloval např. obrazy \"Luhačovická alej\" (1907) a \"Železárny vítkovické\" (1909). Neoimpresionistický dělený rukopis využíval ve svém nejlepším obraze \"Za humny (Podvečer)\" z r. 1912. V pozdějším období se jeho tahy štětcem prodlužovaly a bývaly uspořádány do šikmo směřující šrafury, např. \"Krajina s Buchlovem\", \"Senoseč\" (1923) a \"Pastva podvečer\" (1933). K vrcholným dílům pozdního období patří \"Letní restaurace\" z r. 1927.\nVýznamná je jeho činnost ilustrátorská (např. Z pole a lesa, vydal Promberg v Olomouci, Kniha džunglí, nakladatelství Vilímek Praha, Lovecký deník, vlastní kniha z r. 1947). V roce 1920 na podkladě jeho kreseb spisovatel Rudolf Těsnohlídek začal v \"Lidových novinách\" zvěřejňovat svoji bajku pro děti \"Liška Bystrouška\", hudební skladatel Leoš Janáček pak podle tohoto literárního díla napsal hudbu a libreto ke své opeře \"Příhody lišky Bystroušky\".\n\n\n"}
{"id": "942328", "url": "https://cs.wikipedia.org/wiki?curid=942328", "title": "Seznam kulturních památek v Bavorově", "text": "Seznam kulturních památek v Bavorově\n\n"}
{"id": "942330", "url": "https://cs.wikipedia.org/wiki?curid=942330", "title": "Seznam kulturních památek ve Vodňanech", "text": "Seznam kulturních památek ve Vodňanech\n\n"}
{"id": "942331", "url": "https://cs.wikipedia.org/wiki?curid=942331", "title": "Blanka Navarrská (1424)", "text": "Blanka Navarrská (1424)\n\nBlanka Navarrská ( \"Blanca de Trastámara y de Evreux\"; 6. června 1424, Olite – 2. prosince 1464, Orthez) byla kněžna z Asturie a titulární navarrská královna.\n\nNarodila se jako druhá dcera budoucího aragonského krále Jana II. a Blanky, dcery navarrského krále Karla III. Roku 1427 byla společně s bratrem a sestrou kortesy v Pamploně uznána následníky navarrského trůnu a roku 1436 byl u příležitosti smíru mezi Navarrou a Kastílií domluven její sňatek s kastilským infantem Jindřichem. 16. září 1440 se Blanka ve Valladolidu provdala, jejím věnem byla území a města původně navarrská, avšak obsazená kastilskými jednotkami v průběhu války, takže kastilským věno přineslo to, co již měli ve svém držení. Manželství nebylo nikdy naplněno a roku 1453 došlo k jeho anulování z důvodu manželovy impotence, jež měla být způsobena uhranutím.\n\nBlanka se vrátila na otcův dvůr, odmítla nabízený sňatek s francouzským princem a roku 1461 se na základě bratrova testamentu stala dědičkou Navarry. Svých práv se nemohla ujmout, protože ji otec jako vzpurnou a neposlušnou dceru držel ve vězení. Roku 1462 se vzdala svých práv k navarrskému trůnu ve prospěch exmanžela, jehož vyhlásila protektorem navzdory svému otci. Zemřela zřejmě na otravu jedem během pobytu ve vězení v Orthezu, kde ji věznila její sestra Eleonora. Tělo zesnulé bylo pohřbeno v katedrále Panny Marie v Lescaru.\n"}
{"id": "942333", "url": "https://cs.wikipedia.org/wiki?curid=942333", "title": "Ladislav Heger", "text": "Ladislav Heger\n\nLadislav Heger (3. února 1902, Nyklovice u Žďáru nad Sázavou – 18. ledna 1975, Praha) byl český překladatel z germánských jazyků, především z němčiny, nizozemštiny, dánštiny a islandštiny.\n\n\n\n\n\n"}
{"id": "942334", "url": "https://cs.wikipedia.org/wiki?curid=942334", "title": "Křižování (žehnání)", "text": "Křižování (žehnání)\n\nKřižování je v křesťanství žehnání, které činí věřící zejména při vstupu do kostela, při modlitbě (na jejím konci, případně i na začátku) a na určených místech při bohoslužbách. Zpravidla se doprovází slovy „Ve jménu Otce i Syna i Ducha svatého“ a popřípadě také aklamací „Amen“.\n\nTento zvyk se praktikoval už v prvotní církvi, v dnešní podobě existuje zhruba od 8. století. Při křižování se člověk pravou rukou dotkne postupně čela, prsou, levého a poté pravého ramene. V pravoslaví a dalších východních církvích včetně řeckokatolické se věřící křižují třemi spojenými prsty (palcem, ukazováčkem a prostředníčkem, které znázorňují spojenou Boží trojjedinost) a dotýkají se nejprve pravého a teprve poté levého ramene, což bylo obojí běžné i v západní církvi až do 13. století (ještě na konci 12. století nynější západní způsob křižování kritizoval budoucí papež Inocenc III.).\n\n"}
{"id": "942338", "url": "https://cs.wikipedia.org/wiki?curid=942338", "title": "Království lesních strážců", "text": "Království lesních strážců\n\nKrálovství lesních strážců je animovaný film ze studia 20th Century Fox z roku 2013.\n\nDívka jménem Mary se vrátí do svého rodného domu, kde bydlí její otec Bomba, který zkoumá civilizaci drobných lesních mužíčků, kteří žijí v lese. Mezitím lesní královna (Tara) musí vybrat následovníka, ale při následovníka jí zabijí, Mary se zmenší a pomůže zachránit svět.\n\n"}
{"id": "942339", "url": "https://cs.wikipedia.org/wiki?curid=942339", "title": "Chiswick Park", "text": "Chiswick Park\n\nChiswick Park je architektonicky upravený soubor administrativních objektů v západním Londýně.\n\nKancelářský komplex byl navržen sirem Richardem Rogersem a vybudován v letech 1999–2012. Projekt dostal ocenění od Civic Trust, registrované charitativní organizace.\n\nSpolečný park mezi budovami spojuje opticky všechny budovy v ucelený areál. Centrálním prvkem úpravy zahrady je rozlehlá vodní nádrž s vysokou a širokou vodní kaskádou. Plochy určené jako odpočívadla a cesty jsou zhotoveny ze dřeva. Vodní plochu překlenují mosty a na některých místech jsou vytvořeny víceúrovňové terasy a pobytové schody. Síť dřevěných cest doplňují také cesty mlatové a dlážděné. V návrhu byly vyprojektovány i výsadby jehličnatých a stálezelených rostlin. Součástí parku je i výrazně barevné noční osvětlení ploch a stromů. V areálu je použito kamenných bloků, společně účinkujících nebo soliterně umístěných velkých kamenů ale i menších ploch s oblázky.\nV blízkosti jsou parkovací plochy a podzemní dráha.\n\nVýsadba je pojata jako ukázka vhodného a přirozeného začlenění částí přírody jako jsou velké stromy, vodopády a vodní plochy do velkoměsta. Chiswick Business Park byl navržen na konci devadesátých let (1999), tedy v době kdy nebyla změna klimatu obecně považovaná za velmi důležitou. Chiswický park téměř nepotřebuje čerpat vodu z vnějších zdrojů, většina vody je přirozeně zadržována. \n\nAreál byl oceněn mnoha cenami, například i cenou za krajinářskou architekturu BALI National Landscaping Award 2002, RIBA Award 2003 nebo cena za nejlepší spekulativní budovu vně vnitřního Londýna OAS (Office Agents Society) Best Speculative Building Outside Central London 2006.\n\n"}
{"id": "942343", "url": "https://cs.wikipedia.org/wiki?curid=942343", "title": "USS Yorktown (CV-10)", "text": "USS Yorktown (CV-10)\n\nUSS \"Yorktown\" (CV-10) je letadlová loď Námořnictva Spojených států, která působila ve službě v letech 1943–1970 a která od roku 1975 funguje jako muzeum v Mount Pleasant. Jedná se o druhou jednotku třídy \"Essex\" (verze s krátkým trupem).\n\nPůvodně byla pojmenována USS \"Bon Homme Richard\". Její stavba byla zahájena 1. prosince 1941 v loděnici Newport News Shipbuilding v Newport News ve Virginii. Po potopení USS \"Yorktown\" (CV-5) v červnu 1942 byla o tři měsíce později přejmenována na její počest na USS \"Yorktown\". K jejímu spuštění na vodu došlo 21. ledna 1943, do služby byla zařazena 15. dubna 1943. Do roku 1945 se účastnila operací v Tichém oceánu v rámci druhé světové války. V roce 1947 byla přeřazena do rezerv, kde zůstala do roku 1953. Roku 1952 byla mezitím překlasifikována na útočnou letadlovou loď CVA-10 a v období 1951–1953 podstoupila modernizaci SCB-27A. Nedlouho po návratu do aktivní služby prošla během roku 1955 modernizačním programem SCB-125 (mj. úhlová letová paluba). V roce 1957 byla její klasifikace změněna na protiponorkovou letadlovou loď CVS-10. Po roce 1964 se zapojila do války ve Vietnamu, roku 1968 asistovala při přistání návratového modulu vesmírného letu Apollo 8. Ze služby byla vyřazena 27. června 1970, poté zůstala odstavena a v roce 1975 se stala součástí muzea v Mount Pleasant v Jižní Karolíně, kde je zpřístupněna veřejnosti. Od roku 1986 je historickou památkou.\n\n"}
{"id": "942349", "url": "https://cs.wikipedia.org/wiki?curid=942349", "title": "USS Yorktown", "text": "USS Yorktown\n\nOznačení USS \"Yorktown\" neslo v historii amerického námořnictva pět plavidel:\n"}
{"id": "942352", "url": "https://cs.wikipedia.org/wiki?curid=942352", "title": "Johorský průliv", "text": "Johorský průliv\n\nJohorský průliv je průliv na jihu Malajského poloostrova, který odděluje Singapur od malajsijského sultanátu Johor. Je přibližně padesát kilometrů dlouhý a zhruba kilometr široký. Na západě končí na rozhraní Singapurského a Malackého průlivu, na východě ústí do Singapurského průlivu společně s řekou Johor.\n\nPřes průliv vedou dvě komunikace. Od roku 1923 vede umělá hráz z města Johor Bahru v Malajsii do města Woodlands v Singapuru a od roku 1998 je v provozu most z Tanjungu Kupangu v Johoru do Tuasu v Singapuru.\n"}
{"id": "942354", "url": "https://cs.wikipedia.org/wiki?curid=942354", "title": "Seznam vrcholů ve Starohorských vrších", "text": "Seznam vrcholů ve Starohorských vrších\n\nSeznam vrcholů ve Starohorských vrších zahrnuje pojmenované vrcholy s nadmořskou výškou nad 800 m. K sestavení seznamu bylo použito map dostupných na stránkách hiking.sk.\n\n"}
{"id": "942355", "url": "https://cs.wikipedia.org/wiki?curid=942355", "title": "Rabah Madžer", "text": "Rabah Madžer\n\nRabah Madžer (celým jménem Mustafa Rabah Madžer; * 15. prosince 1958, Alžír) je bývalý alžírský fotbalista. V roce 1987 získal titul Africký fotbalista roku.\n\nZačínal v klubu NA Hussein Bey, v roce 1982 přestoupil do Racingu Paříž a odtud v roce 1985 do FC Porto. S Portem se stal třikrát mistrem Portugalska a vyhrál Pohár mistrů evropských zemí 1986/87. Ve finále proti Bayernu vyrovnal na 1:1 překvapivou patičkou a krátce nato nahrál na rozhodující gól. S Portem následně vyhrál i Superpohár UEFA a Interkontinentální pohár. V reprezentačním dresu odehrál 87 zápasů a vstřelil 29 branek, získal stříbro na Africkém poháru národů 1980 a zlato na Africkém poháru národů 1990. Také se zúčastnil mistrovství světa ve fotbale 1982 (kde přispěl brankou k nečekanému vítězství Alžířanů nad západním Německem 2:1) a mistrovství světa ve fotbale 1986. Po ukončení kariéry trénoval v letech 1993—1995 a 1999—2002 reprezentaci Alžírska a působil jako komentátor pro televizi Al-Džazíra.\n\n"}
{"id": "942356", "url": "https://cs.wikipedia.org/wiki?curid=942356", "title": "Peníze nebo život", "text": "Peníze nebo život\n\nPeníze nebo život je v pořadí druhý film Voskovce a Wericha. Ve filmu zazněla píseň Jaroslava Ježka \"Život je jen náhoda\", kterou zpívají Hana Vítová a Ljuba Hermanová. Snímek obsahuje i další písně, například valčík \"Rej vážek\" či \"Beguine Hydroplan\". Režisérem filmu byl člen Osvobozeného divadla Jindřich Honzl.\n\n\nTonda, který byl dříve zlodějem, našel zlatý náhrdelník, jenž ztratil lupič běžící kolem. Když plánuje Tonda svůj nález skrýt v parku, potká svého kamaráda a spolužáka Pepíka, jenž v těchto místech právě plánoval provést sebevraždu kvůli nevěře své manželky.\n\nTonda se rozhodne, že půjde s Pepíkem k němu domů. Tam se nacházejí jeho příbuzní, kteří oslavují výročí svatby Pepíka s Helenou. Když jsou v nejlepším, přijde tajný policista, který dříve zatýkal Tondu. Tonda ukryje šperk do vázy s kyticí, kterou Helena dostala od svého tajného ctitele. Helena ale šperk najde a myslí si, že to je dárek od onoho ctitele. Odjede s tímto mužem na pustý ostrov, kde ji ctitel okrade a opustí. Jakmile se Tonda s Pepíkem dozví o jejím zmizení, začnou po Heleně pátrat. Najdou jejího nepoctivého ctitele a šperk mu zase vezmou. Poté přepadnou zloději Tondu s Pepíkem v muzeu a vznikne z toho rvačka. Nakonec vše dopadne dobře a Tonda s Pepíkem poctivě odevzdají šperk zlatníkovi, jemuž byl původně ukraden.\n"}
{"id": "942357", "url": "https://cs.wikipedia.org/wiki?curid=942357", "title": "Leslie Lamport", "text": "Leslie Lamport\n\nLeslie Lamport (* 7. února 1941 v New Yorku) je matematik a informatik ze Spojených států amerických, původní autor sázecího systému LaTeX.\n\nNarodil se v roce 1941 v New Yorku, titul bakaláře získal na Massachusettském technologickém institutu v roce 1960 a pak získal titul magistra v roce 1963 a Ph.D. v roce 1972 na Brandeisově univerzitě. Pracoval pak v Massachusetts Computer Associates v letech 1970 až 1977, v SRI International v letech 1977 až 1985, v Digital Equipment Corporation a Compaqu v letech 1985 až 2001. V roce 2001 nastoupil do Microsoft Research.\n\nV roce 2005 získal jeho článek „Reaching Agreement in the Presence of Faults“ Dijkstrovu cenu. Od roku 2011 je členem Národní akademie věd Spojených států amerických. V roce 2014 mu byla za přínos ke spolehlivosti a konzistenci počítačových systémů udělena Turingova cena.\n\n"}
{"id": "942360", "url": "https://cs.wikipedia.org/wiki?curid=942360", "title": "USS Essex", "text": "USS Essex\n\nOznačení USS \"Essex\" neslo v historii amerického námořnictva pět plavidel:\n"}
{"id": "942361", "url": "https://cs.wikipedia.org/wiki?curid=942361", "title": "Michaela Marksová", "text": "Michaela Marksová\n\nMichaela Marksová, rozená Tominová, (* 20. března 1969 Praha) je česká politička, od ledna 2014 do prosince 2017 ministryně práce a sociálních věcí ČR v Sobotkově vládě, od března 2015 do února 2018 místopředsedkyně ČSSD a v letech 2006 až 2018 zastupitelka městské části Praha 2, od roku 2019 místopředsedkyně Rady ČTK.\n\nVystudovala Přírodovědeckou fakultu Univerzity Karlovy v Praze.\n\nV polovině 90. let byla několik let redaktorkou časopisu Cosmopolitan ve vydavatelství Stratosféra. V letech 1997 až 2004 byla ředitelkou pro styk s veřejností v obecně prospěšné společnosti Gender Studies. Od roku 2004 do roku 2006 pak působila ve funkci ředitelky odboru rodinné politiky na Ministerstvu práce a sociálních věcí ČR. Ve státní správě pak ještě pracovala od dubna 2009 do září 2010, kdy vedla odbor rovných příležitostí na Ministerstvu školství, mládeže a tělovýchovy ČR).\n\nVeřejně se vyjadřuje k postavení mužů a žen ve společnosti, k otázkám ženských práv a k rodinné politice. Na tato témata publikuje články a vystupuje v médiích. Je spoluautorkou knihy \"Na cestě do Evropské unie: průvodkyně nejen pro ženy\" a autorkou knihy \"Rodina a práce – jak je sladit a nezbláznit se\". Externě vyučovala na Fakultě humanitních studií Univerzity Karlovy.\n\nMichaela Marksová-Tominová je vdaná a má dvě dcery. Je neteří filosofa Julia Tomina a jeho manželky spisovatelky Zdeny Tominové, bývalé mluvčí Charty 77.\n\nV roce 1997 vstoupila do ČSSD. Za tuto stranu pak neúspěšně kandidovala v komunálních volbách v roce 1998 do zastupitelstva městské části Praha 10. Uspěla až v komunálních volbách v roce 2006, kdy se dostala do zastupitelstva městské části Praha 2. Znovu zvolena byla v komunálních volbách v roce 2010. V letech 2010 až 2012 pak zastávala funkci místostarostky městské části Praha 2. V komunálních volbách v roce 2014 obhájila za ČSSD post zastupitelky městské části.\n\nV rámci stínové vlády ČSSD působila jako mluvčí pro lidská práva a menšiny. Ve volbách do Poslanecké sněmovny PČR v roce 2013 kandidovala v hlavním městě Praze za ČSSD na 11. místě, ale neuspěla. V lednu 2014 ji Bohuslav Sobotka poté, co se vzdal nominace Petr Krčál, vybral z pěti kandidátek jako nominantku na ministryni práce a sociálních věcí do své vznikající vlády. Dne 29. ledna 2014 byla do této funkce jmenována.\n\nV květnu 2014 spolu s ministrem financí Andrejem Babišem zřídila důchodovou komisi, která měla připravit naplnění vládního programu v oblasti reformy důchodového systému. Mezi její hlavní úkoly patřilo nalézt optimální podobu budoucího důchodového systému, včetně zrušení II. pilíře od r. 2016, zajištění přiměřených a důstojných důchodů, posílení principu zásluhovosti, narovnání transferu mezi rodinou a společností a nastavení věku odchodu do důchodu. Předsedou komise se stal profesor Martin Potůček.\n\nV červenci 2014 prosadila obnovu valorizace důchodů k 1. lednu 2015, zastavenou v roce 2012. Důchody začaly být opět zvyšovány o inflaci a třetinu růstu reálné mzdy. Ke stejnému datu bylo také obnoveno porodné na druhé dítě.\n\nNa podzim 2014 prosadila ve vládě zvýšení minimální mzdy o 700 Kč na 9 200 Kč, přičemž cíl, který si vládní strany stanovily v koaliční smlouvě předpokládá zvýšení až na 40 % průměrné mzdy. Zároveň odmítla zvyšování životního minima, přičemž argumentovala snahou motivovat vyšším rozdílem mezi těmito částkami k přijetí pracovního místa. Zachování výše životního minima bylo kritizováno levicovým tiskem, který označoval jeho výši za nedůstojnou a neodrážející skutečné minimální životní náklady. Zvýšení minimální mzdy jako takové naopak kritizovali zástupci zaměstnavatelů.\n\nV říjnu 2014 odvolala ředitelku Úřadu práce Marii Bílkovou. Opatření zdůvodnila přílišným navyšováním počtu zaměstnanců v ústředí úřadu na úkor terénní práce. S tímto krokem vyjádřili nesouhlas někteří poslanci sociálního výboru sněmovny.\n\nProsazuje také zavedení zálohových plateb výživného na děti, které by hradil stát za rodiče, kteří tuto svou povinnost neplní. Chce také připravit zákon o sociálním bydlení tak, aby mohl vstoupit v platnost k 1. lednu 2017.\n\nNa 38. sjezdu ČSSD v březnu 2015 byla zvolena místopředsedkyní strany, získala 548 hlasů. Funkci obhájila v březnu 2017 na 39. sjezdu ČSSD v Brně. Hlas jí dalo 477 delegátů.\n\nVe volbách do Poslanecké sněmovny PČR v roce 2017 byla lídryní ČSSD v Libereckém kraji. ČSSD v Libereckém kraji nezískala ani jeden mandát a Marksová tak post poslance nezískala. Ve funkci ministryně práce a sociálních věcí ČR setrvala do 13. prosince 2017, kdy byla novou ministryní jmenována Jaroslava Němcová. V únoru 2018 skončila také ve funkci místopředsedkyně ČSSD.\n\nV komunálních volbách v roce 2018 kandidovala za ČSSD do Zastupitelstva hlavního města Prahy, ale neuspěla. Mandát zastupitelky městské části Praha 2 již neobhajovala.\n\nOd května 2019 je členkou Rady České tiskové kanceláře. Byla nominována ČSSD. V polovině prosince 2019 se stala místopředsedkyní Rady ČTK.\n"}
{"id": "942371", "url": "https://cs.wikipedia.org/wiki?curid=942371", "title": "Karel z Viany", "text": "Karel z Viany\n\nKarel z Viany ( \"Carlos de Trastámara y Évreux\"; 29. května 1421, Peñafiel – 23. září 1461, Barcelona) byl titulární navarrský král, básník a humanista. Měl rád hudbu a literaturu, přeložil do aragonštiny Aristotelovu Etiku a kromě jiného sepsal Kroniku navarrských králů.\n\nNarodil se jako jediný syn budoucího aragonského krále Jana II. a Blanky, dcery a dědičky navarrského krále Karla III. Dostal vynikající vzdělání. V erbu měl dva psi hádající se o kost, jež měla představovat Navarru. Psi symbolizovali francouzského a kastilského krále.\n\nRoku 1427 jej kortesy v Pamploně společně se sestrami uznaly následníkem navarrského trůnu. Matka zesnula roku 1441 a otec mu odmítl postoupit vládu nad Navarrou. Napjaté vztahy se zhoršily poté, co se král Jan znovu oženil. Roku 1451 vypukla občanská válka a o rok později padl Karel v bitvě u Aybaru do zajetí. Setrval v něm 20 měsíců a během té doby se králi narodil druhý syn. Karel přislíbil, že vyčká na královský titul až po otcově smrti, byl propuštěn a vydal se hledat podporu do Francie a Neapolského království na dvůr strýce Alfonse Aragonského. Po strýcově smrti byl zatčen a odvezen na Mallorku, roku 1459 se vrátil do vlasti, odmítl otcův návrh převzít Neapolské království a začal plánovat nový sňatek, jež by mu zabezpečil spojenectví s Kastílií. Otec jej nechal uvěznit a poté následovala revolta Katalánska a Navarry. Král byl obviněn z překročení barcelonského práva, poté ustoupil, syna 25. února 1461 propustil a následně jej uznal svým dědicem a guvernérem Katalánska.\n\nKarel zemřel zřejmě na tuberkulózu bez legitimních potomků v září 1461 během pobytu v Barceloně. Macecha byla lidem obviněna z jeho skonu, který se stal záminkou k občanské válce v Katalánsku. Roku 2001 bylo o jeho osudu natočeno televizní drama \"Carles, príncep de Viana\".\n\n"}
{"id": "942372", "url": "https://cs.wikipedia.org/wiki?curid=942372", "title": "Seznam kulturních památek v Hodslavicích", "text": "Seznam kulturních památek v Hodslavicích\n\n"}
{"id": "942373", "url": "https://cs.wikipedia.org/wiki?curid=942373", "title": "Ultrafialová katastrofa", "text": "Ultrafialová katastrofa\n\nUltrafialová katastrofa je výraz vyjadřující, že z klasické fyziky vyplývá nesprávná předpověď, že absolutně černé těleso vydává tepelné záření o nekonečném výkonu. Vychází totiž, že s klesající vlnovou délkou by spektrální intenzita vyzařování měla růst do nekonečna. Zásadní nesoulad s experimentem se objevuje od oblasti ultrafialového záření (proto \"ultrafialová\"). Tento výsledek, Rayleigh-Jeansův zákon, byl poprvé odvozen na začátku 20. století. Ultrafialová katastrofa a další problémy nalezené v té době ukázaly na nepoužitelnost klasické fyziky pro popis některých jevů a vedly ke zrodu kvantové fyziky.\n"}
{"id": "942377", "url": "https://cs.wikipedia.org/wiki?curid=942377", "title": "Spektrální intenzita záření", "text": "Spektrální intenzita záření\n\nSpektrální intenzita záření je spektrální radiometrická veličina, která pro danou vlnovou délku (resp. frekvenci) záření vyjadřuje, jaký zářivý tok na jednotku vlnové délky (resp. frekvence) prochází jednotkou plochy. Odpovídající integrální radiometrická veličina udávající součet přes celé spektrum je intenzita záření.\n\nZnačí se:\n\nPři popisu určitých situací spektrální intenzita záření dostává specifičtější názvy:\n"}
{"id": "942385", "url": "https://cs.wikipedia.org/wiki?curid=942385", "title": "Ebenezer Teichelmann", "text": "Ebenezer Teichelmann\n\nEbenezer Teichelmann (1859 Jižní Austrálie - 1938) byl australský lékař, horolezec a fotograf specializující se na fotografii hor.\n\nNarodil se v roce 1859 v jižní Austrálii. Dne 11. února 1887 se odstěhoval na Nový Zéland. Absolvoval 26 horských prvovýstupů včetně na mont Douglas, mont Green, mont Walter a sedm prvovýstupů „ascensions de cols“. V roce 1936 byl zvolen prezidentem klubu \"New Zealand Alpine Club\" a v roce 1937 doživotním členem stejného klubu.\n\n"}
{"id": "942390", "url": "https://cs.wikipedia.org/wiki?curid=942390", "title": "Karl Emil Ståhlberg", "text": "Karl Emil Ståhlberg\n\nKarl Emil Ståhlberg (30. listopadu 1862 – 27. června 1919) byl finský fotograf a inženýr. Založil a řídil své vlastní studio \"Atelier Apollo\" v Helsinkách a založil ateliéry i v dalších městech.\n\nDne 3. dubna 1904 otevřel jako první ve Finsku filmové divadlo s názvem \"Världen Runt – Maailman Ympäri\". Také se stal prvním filmovým producentem, který se zpočátku specializoval na vytváření krátkých dokumentárních filmů. V roce 1907 začal psát scénář, který nakonec vedl k vytvoření prvního finského fiktivního filmu \"Salaviinanpolttajat\". Ståhlberg byl také jeho produkčním a k režii snímku přemluvil svého přítele, malíře Louise Sparreho.\n\nJako fotograf pořídil celou řadu portrétních snímků v ateliéru, fotografií městských vedut a krajin. V mnoha směrech přispěl k rozvoji finské fotografie. Založil ateliéry v Helsinkách a dalších městech jako například Vaasa, Viipuri nebo Tampere.\n\nStåhlberg byl bratrancem prvního finského prezidenta Kaarlo Juho Ståhlberga.\n\n\n"}
{"id": "942392", "url": "https://cs.wikipedia.org/wiki?curid=942392", "title": "Edward Moss", "text": "Edward Moss\n\nEdward Moss, známý také jako Eddie Moss (11. července 1977 Los Angeles, Kalifornie) je americký herec a komik. Nejvíce se proslavil rolemi v nichž hrál postavu amerického zpěváka Michaela Jacksona. V mládí pracoval u společnosti McDonald, jeho spolupracovníci ho upozorňovali na podobu se slavným zpěvákem Michaelem Jacksonem. Na jejich podnět se rozhodl vystoupit v talentové soutěži, kterou vyhrál. Postupem času se dostal k filmu, kde podoby se slavným zpěvákem využívají i filmaři.\n"}
{"id": "942393", "url": "https://cs.wikipedia.org/wiki?curid=942393", "title": "Reinhart Koselleck", "text": "Reinhart Koselleck\n\nReinhart Koselleck (23. dubna 1923, Görlitz – 3. února 2006, Bad Oeynhausen) byl německý historik, představitel tzv. konceptuální historie (\"Begriffsgeschichte\"), která se soustřeďuje na zkoumání změn významů, jazyka a vědomí (\"konceptů\") v dějinách, a která má blízko k antropologii, lingvistice a kulturálním studiím. Toto pojetí shrnul spolu se svými kolegy v monumentální osmisvazkové encyklopedii \"Geschichtliche Grundbegriffe\", která vycházela v letech 1972–1997.\n\nV německém prostředí měla velký ohlas jeho teorie, že v letech 1750–1850 prošla němčina obrovským převratem, který indikoval zrod modernity.\n\nKoselleck byl silně ovlivněn Gadamerovou hermeneutikou, Heideggerovou fenomenologií, ale i konzervativní politickou filozofií Carla Schmitta.\nRoku 1999 získal Cenu Sigmunda Freuda za vědeckou prózu.\n\n\n\n"}
{"id": "942396", "url": "https://cs.wikipedia.org/wiki?curid=942396", "title": "Elisabeth Noelle-Neumannová", "text": "Elisabeth Noelle-Neumannová\n\nElisabeth Noelle-Neumannová (19. prosince 1916 – 25. března 2010) byla německá socioložka a politoložka. Nejvíce se proslavila svým konceptem spirály mlčení. Tento pojem prvně použila v článku \"Kumulation, Konsonanz und Öffentlichkeitseffekt\", který vyšel roku 1973 vyšel časopise \"Publizistik\".\n\nRoku 1991 vyšlo najevo, že v letech 1938-1941 psala antisemitské články pro nacistické časopisy. Roku 1940 též krátce pracovala pro nacistické noviny \"Das Reich\".\n\nPodle Noelle-Neumannové mají lidé strach být se svými názory v izolaci – tento strach je podle ní antropologickou konstantou. Proto lidé neustále sledují své okolí a vyhodnocují, který názor je většinový a který menšinový. Většinový názor pak bez obav vyjadřují, menšinový názor nikoli. Jsou při jeho vyjadřování opatrnější, či zcela umlknou. Tak se většinový názor stává ve společnosti hlasitější, než odpovídá jeho reálné síle, což vede k dalšímu umlkání menšiny. Podle Noelle-Neumannové má-li jedinec pocit, že jeho názor je sociálně nepřijatelný a marginální, může nejen utichnout, ale dokonce i změnit své chování. K tomu ji přivedly některé předvolební výzkumy, v nichž se objevují tzv. \"last-minute swings\" (změny názoru na poslední chvíli), tedy rozhodnutí zvolit nakonec jinou stranu, než bylo voličovým dlouhodobým záměrem, v drtivé většině stranu ve výzkumech veřejného mínění nejsilnější. Spirále mlčení ovšem nepodléhají dvě specifické skupiny, tzv. \"avantgardisté\", tedy lidé s potřebou jít proti hlavnímu proudu, a tzv. \"tvrdé jádro\", tedy vyznavači určitého názoru, kteří již předem se svou sociální izolací počítají a jsou připraveni ji podstupovat.\n\nKoncept spirály mlčení ovlivnil zejména sociologii a oblast výzkumů veřejného mínění, ale také mediální studia. Média totiž hrají ve spirále mlčení značnou roli, neboť lidé vnímají míru všeobecného souhlasu se svými názory právě z masových médií.\n\n\n"}
{"id": "942399", "url": "https://cs.wikipedia.org/wiki?curid=942399", "title": "Římskokatolická farnost Osenice", "text": "Římskokatolická farnost Osenice\n\nŘímskokatolická farnost Osenice (něm. \"Wossenitz\") je územní společenství římských katolíků v Osenicích a okolí. Organizačně spadá do turnovského vikariátu, který je jedním z deseti vikariátů litoměřické diecéze.\n\nDo farnosti náleží území obce:\n\nVe farnosti se nacházejí také další drobné sakrální stavby a pamětihodnosti.\n\nFarnost existuje již od středověku. Přesné datum jejího založení však není známo. Matriky jsou vedeny od roku 1658. Do 31. května 1993 byla farnost součástí nymburského vikariátu.\n\n\"Začátek působnosti jmenovaného v duchovní správě farnosti od:\"\nZ důvodu efektivity duchovní správy byl vytvořen \"farní obvod\" (kolatura) farnosti Libáň, jehož součástí je i farnost Osenice, která je tak spravována \"excurrendo\".\n\n\n"}
{"id": "942401", "url": "https://cs.wikipedia.org/wiki?curid=942401", "title": "Stolní tenis na Letních olympijských hrách 1996", "text": "Stolní tenis na Letních olympijských hrách 1996\n\nStolní tenis na Letních olympijských hrách 1996 probíhalo ve sportovní hale Georgia World Congress Center v Atlantě\n"}
{"id": "942403", "url": "https://cs.wikipedia.org/wiki?curid=942403", "title": "Sobík Niko", "text": "Sobík Niko\n\nSobík Niko je finsko-německo-dánsko-irská animovaná pohádka z roku 2008, režírovaná Michaelem Hegnerem a Karim Juusonenem. Postavu sobíka Nika ve finštině namluvil Olli Jantunen, postavu Julia Hannu-Pekka Björkman. V němčině jsou to Pete Stefanov a Olaf Reichmann, v angličtině Andrew McMahon a Norm MacDonald.\n\nNiko je malý sobík, který vyrůstá bez otce. Žije ve stádě dobře ukrytém před vlky v údolí. Od své maminky ví, že jeho otcem je jeden ze sobů z letky Santa Clause. Nikovým snem je naučit se létat stejně jako jeho otec. Jediný, kdo v tomto snu podporuje, je veverčák Julius, pro ostatní členy stáda je pouze pro smích.\n\nPřestože to má Niko od vůdce stáda zakázáno, jednoho dne se rozhodne trénovat létání na kopci. Tam si ho vyčíhají vlci, před kterými Niko musí utéct. Tím ale ukáže vlkům cestu ke svému stádu a stádo se tak musí vydat na cestu, aby našlo nové útočiště. Protože se Niko cítí provinile, opustí stádo a rozhodne se najít svého otce. Na cestě ho doprovází Julius. Po celou cestu ho sledují vlci.\n\nNiko objeví tajnou cestu, která vede do úkrytu letky Santa Clause. Cesta je plná překážek, které ale Niko překoná, a dostane se tak do skrýše letky. Touto cestou projdou i vlci. Niko se setkává se soby z letky, mezi kterými hledá svého otce. Nikdo se k němu ale nehlásí. Sobi chtějí otestovat Nikovu schopnost létání, protože ta se dědí po otci, a tak nechají Nika skočit ze skály. Protože ale Niko ještě létat neumí, jeden ze sobů ho musí zachránit.\n\nNiko varuje letku, že do skrýše míří vlci, ale nikdo ze sobů mu nevěří, než jim dojde, že i Niko musel projít všemi nástrahami na cestě k nim. Když si sobi uvědomí, jaké nebezpečí pro ně vlci představují, dostanou strach a jsou neschopni jakékoliv akce. Niko ovšem odvahu neztratil a proti vlkům bojuje. Jeden z vlků ho pronásleduje a Niko uteče na strom. Odtud ovšem spadne, ale v průběhu pádu se u něho objeví schopnost létání, takže si neublíží. Sobi nakonec odvahu seberou a vlky zaženou a i jeden ze sobů se k Nikovi přihlásí jako jeho otec. Niko je ale zklamán a vrací se ke svému stádu.\n\nNiko doprovází svoje stádo a ze vzduchu je varuje před nebezpečími. V tom se objeví Santova letka a přistane v blízkosti stáda. Nikův otec potvrdí před stádem, že je opravdu jeho otec, a Nikovi řekne, že je kdykoliv může navštívit. Juliovy je oznámeno, že se stal čestným členem letky. Po té Santova letka odlétá pokračovat ve své práci.\n"}
{"id": "942404", "url": "https://cs.wikipedia.org/wiki?curid=942404", "title": "Až já budu královna", "text": "Až já budu královna\n\nAž já budu královna je československá pohádka z roku 1984, režírovaná Vlastou Janečkovou.\n\nPepička je pekařka, jejíž koláče jsou oblíbené i u královského stolu. Jednoho dne Pepičku navštíví víla Marcipánka v podobě staré babky a prosí o něco k jídlu. Pepička už má vyprodáno, tak uřízne Marcipánce kus koláče pro královskou rodinu. Marcipánce se to zalíbí a rozhodne se, že u Pepičky zůstane. Kouzlem přičaruje koláči chybějící kousek. Pro koláče pro královskou rodinu chodí princ Lucián a Pepička se do něj zamiluje. Když Marcipánka nese koláče na zámek, zeptá se prince, kdy si Pepičku vezme za ženu. Princovým královským rodičům se to nezamlouvá a tak Marcipánce řeknou, že princ plánuje dalekou cestu. Princ prohlásí, že si Pepičku vezme, až bude mít svatební šaty z marcipánu. Když se Marcipánka vrátí do pekárny, přistihne Pepičku, jak myslí na prince a má rozdělané těsto a v troubě připálené pečivo, takže použije kouzlo, aby to dala do pořádku.\n\nPři příští návštěvě prince Luciána u Pepičky promění Marcipánka prince v preclík a odnese ho ke svému známému Krajcvajcovi. U něj princ musí sloužit. Pepička s Marcipánkou připravují svatební šaty z marcipánu, takže když si král přijde pro pravidelný koláč, žádný není, protože na jeho upečení není čas.\n\nAby Krajcvajc prince propustil ze služby, domluví se Krajcvajc s Marcipánkou, že Krajcvajc musí dostat koláč, který upeče sama královna. Královna se snaží upéct koláč, ale nedaří se jí ani umíchat těsto, tak se rozhodne udělat královnu z Pepičky. Pepička koláč upeče a jako královna ho zanese Krajcvajcovi. Princ se může vrátit na zámek, kde si vezme Pepičku za ženu.\n\n"}
{"id": "942405", "url": "https://cs.wikipedia.org/wiki?curid=942405", "title": "Paví král", "text": "Paví král\n\nPaví král je československá pohádka z roku 1978, režírovaná Jiřím Adamcem. Pohádka byla natočena na motivy pohádky Františka Hrubína.\n\nPrincezna Růžička dostane k narozeninám páva. Velmi si ho zamiluje a tráví s ním mnoho času. Její rodiče a bratři se snaží nají Růžičce jinou zábavu, aby tolik času s pávem netrávila. Jednoho dne si růžicka s pávem povídá a on se jí zeptá, kdy se vdá. Růžicka mu odpoví, že až přepluje moře, překoná hoře, cestičkou z oblázků dojde si pro lásku. Růžičce poté páv zmizí z náručí. Růžiččini bratři se vydají páva hledat.\n\nRůžiččcini bratři dojdou až k moři. Ryba jim slíbí, že je převeze na druhou stranu moře, když jí splní slib, že se vrátí za třikrát sedm dní. Princové pak dojdou až do zámku prince Radovana, pavího krále. Vypráví mu o Růžicce a on si na Růžičku i na její bratry rozvzpomene. Paví král pak nechá poslat pro Růžičku a princové se vydají zpět k moři za rybou. Pavímu králi slíbí, že se vrátí za třikrát sedm dní.\n\nRůžička se vydá na cestu lodí, na kterou s sebou vezme i Hněvku a sluhu Gabriela. Hněvka s Gabrielem vynesou Růžičku i s její postelí z její kajuty a hodí do vody. Hněvka se pak vydává za Růžičku. Po připlutí lodi na pobřeží se Hněvka zděsí pávů. V zámku pavího krále se Hněvky paví král zeptá, kdy se vdá a ona mu odpoví, že třeba hned. Paví král začne verš: \"Cestičkou z oblázků ...\" a Hněvka ho doplní \"... na myším ocásku\". Paví král tak pozná, že to není pravá Růžička. Se svatbou chce počkat, až se vrátí růžiččini bratři, protože jejich slovu věří.\n\nPrincové na pobřeží vidí svoji sestru Růžičku připlouvat na posteli, kterou nesou ryby. Matka ryba, které princové dali slib, chce, aby si princové vzaly její dcery. Princové, protože to slíbili, souhlasí, čímž z rybí podoby vysvobodí matku a sestry pavího krále, které do rybí podoby zaklel zlý kouzelník, jehož matka pavího krále odmítla vzít si za manžela.\n\nPaví král čeká smutně na svém trůně, když k němu přistoupí Růˇuička s tím, že cestičkou z oblázků došla si pro lásku. Paví král je šťastný, rodina pavího krále se seznamuje s rodinou Růžicky a může být svatba (tedy tři svatby).\n\n"}
{"id": "942406", "url": "https://cs.wikipedia.org/wiki?curid=942406", "title": "Vánoční skřítek", "text": "Vánoční skřítek\n\nVánoční skřítek je americký vánoční příběh z roku 2003, režírovaný Jonem Favreauem, který si v příběhu rovněž zahrál epizodní roli doktora.\n\nMalý Buddy byl odvezen na severní pól, kde ho vychovávli Santovi skřítkové jako jednoho z nich. Časem ale zjistí, že je jiný než ostatní skřítci, hlavně, že je větší. Od skřítka, který ho vychoval se dozví, že je člověk a kdo je jeho skutečný otec. Když zjistí, že jeho otec je na seznamu zlobivých, rozhodne se jít do New Yorku, aby ho našel.\n\nBuddy se v New Yorku chová tak, jak je zvyklý od skřítků, proto působí jako podivín. Působí tak i na svého otce a jeho novou rodinu, brzy se ale skamarádí se svým nevlastním bratrem. Buddyho otec, který o Buddyho existenci neměl ponětí, je redaktorem dětských knížek. Příliš pracuje a nedokáže si užívat život, natož Vánoce.\n\nBuddy je zaměstnán v obchodním domě, kde projevuje zájem o zaměstnankyni Jovie. Buddyho zájem o ni je způsoben zpočátku tím, že na oddělení nosí kostým vánočního skřítka. Buddy jednoho dne, když nemá večer kam jít, zůstane přes noc na oddělení, které přes noc velmi krásně a bohatě vyzdobí.\n\nV den Vánoc přilétá Santa do New Yorku rozdávat dárky. Má ale problém se svými saněmi a havaruje v parku. Tam ho najde Buddy. Santa Buddyho požádá, aby mu pomohl saně opravit, protože pouze on jako skřítek to může udělat. Buddy zjistí, že problém se saněmi je způsoben nedostatkem vánoční nálady, snaží se to změnit. Mezitím se okolo parku shromaďují lidé a reportéři, Buddy terdy musí jedna rychle. Poprosí Jovie, aby něco udělala, a ta začne zpívat vánoční koledy. Saně ukazují vyšší energii potřebnou k letu, takže se Santa rozhodne risknout to a rozjede saně s tím, že doufá, že se mu podaří vzlétnou. To se mu podaří, až když v davu před parkem začne koledy zpívat i Buddyho otec.\n\nBuddy si Jovie vezme, mají spolu potomka a chodí navštěvovat skřítky na severní pól.\n\nNásledující herci nejsou zmínění v titulcích:\n\n"}
{"id": "942408", "url": "https://cs.wikipedia.org/wiki?curid=942408", "title": "Stolní tenis na Letních olympijských hrách 1992", "text": "Stolní tenis na Letních olympijských hrách 1992\n\nSoutěže ve stolním tenise na Letních olympijských hrách 1992 se konaly v Barceloně.\n"}
{"id": "942409", "url": "https://cs.wikipedia.org/wiki?curid=942409", "title": "Anton Friedrich", "text": "Anton Friedrich\n\nAnton Friedrich (15. června 1820 Krásná Lípa – 9. ledna 1891 Krásná Lípa ) byl rakouský a český podnikatel a politik německé národnosti, v 2. polovině 19. století poslanec Českého zemského sněmu a Říšské rady.\n\nProfesí byl podnikatelem v průmyslu. Vyučil se v Praze a na praxi působil v přádelnách nití v Krásné Lípě. Od roku 1842 v tomto oboru sám začal podnikat. Firma měla tehdy jen pět zaměstnanců. Díky své píli a agilitě se mu podařilo obstát v konkurenci pokročilejšího nitařského průmyslu ve Slezsku. Růst jeho podniku zároveň inspiroval další podnikatele v regionu. Roku 1864 zavedl do své továrny na lněné nitě v Krásné Lípě parní pohon, coby v prvním průmyslovém podniku v tomto městě.\n\nJako továrník působil od roku 1866 také v Liberci. Byl členem obchodní komory v Liberci. Angažoval se i veřejně. Od roku 1862 byl členem organizace \"Verein für Geschichte der Deutschen in Böhmen\" (Spolek pro dějiny Němců v Čechách). Uvádí se jako německý liberál (takzvaná Ústavní strana, později Německá pokroková strana).\n\nJiž v 60. letech 19. století se zapojil i do zemské politiky. V doplňovacích volbách roku 1865 byl vyslán na Český zemský sněm za kurii obchodních a živnostenských komor (obvod Liberec). Mandát zde znovu získal ve volbách v březnu 1867, volbách v roce 1870 a volbách roku 1872. Ve volbách roku 1878 se poslancem sněmu nestal, ale usedl sem dodatečně v doplňovacích volbách roku 1881 místo poslance Josefa Heinricha. Nyní zastupoval kurii venkovských obcí (obvod Rumburk, Varnsdorf). Poslanecké křeslo zde obhájil i v řádných volbách roku 1883 a volbách roku 1889. Ve sněmu zasedal do své smrti roku 1891.\n\nZasedal také v Říšské radě (celostátní zákonodárný sbor), kam byl zvolen ve volbách do Říšské rady roku 1873. Zastupoval kurii obchodních a živnostenských komor, obvod Liberec.\n\nPo účasti na Světové výstavě ve Vídni roku 1873 mu byl udělen Řád Františka Josefa. Zemřel v lednu 1891.\n\nJeho švagrem, podle jiného zdroje zetěm, byl politik a podnikatel Wenzel Seifert (1832–1909), který Antona Friedricha nahradil roku 1891 na Českém zemském sněmu.\n\n"}
{"id": "942414", "url": "https://cs.wikipedia.org/wiki?curid=942414", "title": "Maria Minerva", "text": "Maria Minerva\n\nMaria Minerva, rozená Maria Juur, * 15. března 1988 Tallinn) je estonská hudebnice. Studovala na universitě Eesti Kunstiakadeemia v Tallinnu a později se přestěhovala do Londýna, kde zahájila studium na universitě Goldsmiths. Za své vzory označuje například Briana Eno nebo skupinu Cabaret Voltaire.\n\nV roce 2012 přispěla remixem písně „Whaddya Mean by That“ velšského hudebníka Johna Calea na album \"Extra Playful: Transition\".\n\n\n"}
{"id": "942415", "url": "https://cs.wikipedia.org/wiki?curid=942415", "title": "Kevin Nolan", "text": "Kevin Nolan\n\nKevin Nolan (* 24. červen 1982) je anglický fotbalový záložník. Profesionální kariéru začal v Bolton Wanderers roku 1999. V klubu odehrál téměř 300 ligových zápasů. V roce 2009 přestoupil do Newcastle United FC a roku 2011 do West Ham United FC.\n\nV národním týmu neodehrál ani jeden zápas. Hrál pouze v anglickém mládežnickém mužstvu do 21 let.\n\n"}
{"id": "942416", "url": "https://cs.wikipedia.org/wiki?curid=942416", "title": "Rychlostní silnice R9 (Slovensko)", "text": "Rychlostní silnice R9 (Slovensko)\n\nRychlostní silnice R9 (\"R9\") je nerealizovaný projekt plánované, asi 98 km dlouhé rychlostní silnice na Slovensku, která měla po svém vybudovaní spojit Lipníky, Humenné a Sninu. Vypracování studií a podkladů k zahájení výstavby se zavázala vypracovat vláda Slovenské republiky ve svém programovém prohlášení z 3. srpna 2010. Protože nevznikly žádné studie, nebyla známa ani její přesná délka, ani její trasování. Měla však být vedena v koridorech silnic I/18 a I/74.\n\nPodle informací ze srpna 2012 má být projekt R9 ministerstvem dopravy zastaven. Důvodem má být skutečnost, že R9 by byla rovnoběžná s dálnicí D1, a tudíž nadbytečná. Podle ministerstva o ní také není zmínka v žádných strategických dokumentech. Podle jednoho z kritiků rozhodnutí je intenzita 6000 aut denně, kterou používá ministerstvo poddimenzovaná. Za hlavní přínos R9 považují přístupnost regionu.\n\nV roce 2016 byla zadaná studie realizovatelnosti stavby, tvořené přeložkami a rekonstrukcemi silnie I/18 a I/74, jako náhrada za R9.\n"}
{"id": "942425", "url": "https://cs.wikipedia.org/wiki?curid=942425", "title": "Martin Sentiváni", "text": "Martin Sentiváni\n\nMartin Sentiváni (také Martin Svätojánsky, maďarsky Szentivány(i) nebo Szent-Ivány, latinsky Szentivanius, 20. října 1633, Liptovský Ján – 29. března 1705, Trnava) byl slovenský učenec, filozof, polyhistor, profesor na trnavské akademii.\n\nNarodil se v čistě slovenské oblasti Liptova v zemanské rodině. V roce 1653 vstoupil k jezuitům, řád ho vyslal na vysokoškolská studia do Vídně, kde studoval filozofii a teologii. Ve studiích pokračoval v jezuitském hornouherském centru v Trnavě. Na tamější univerzitě poté i vyučoval. V roce 1665 byl vysvěcen na kněze a řád jej vyslal na řadu míst v celé monarchii (Košice, Štýrský Hradec, Vídeň) i v zahraničí (bavorský Mnichov). Přednášel hebrejštinu, matematiku, logiku. Ve filozofické práci vycházel především z Aristotela, Francise Bacona, Reného Descarta a Nicolase Melabranche. V roce 1674 se stal správcem významné trnavské tiskárny.\n\nTrnavská jezuitská knihtiskárna byla proslavená v celých Uhrách. Sentiváni ji vedl dlouhých 22 let, vylepšil její technické vybavení a vůbec se zasloužil o rozvoj tiskařství i knižní kultury v Horních Uhrách. Taktéž sestavil katalog univerzitní knihovny v Trnavě. Ve vydavatelské činnosti se snažil jazykově zaměřovat na všechny národy v Uherském království. Vydával vědeckou ročenku „Ephemerides“, připravil nové vydání uherského práva Corpus iuris hungarici, pro Rusíny a Srby vydal katechismus v hlaholském písmu. V roce 1699 vydal také „Bukvar jazyka slavenska“ od J. Kornického.\n\nSentiváni se ve své tvorbě věnoval odborným i populárním tématům. Psal texty do lidových kalendářů i odborné teologické statě. Byl též významným encyklopedistou, když sepsal první všeobecnou encyklopedii v Uhersku „Curiosiora et selectiora variarum scientiarum miscellanea I-III“. Tato encyklopedie v barokním smyslu shrnuje dobové poznatky z různých oborů od historie (obhajoval postavení Slovanů v Uhrách a jejich právo na autonomii), přes přírodní vědy, medicíny, techniky až po astronomii. Speciální pozornost věnoval i zemědělství a především hmyzu, který způsoboval škody rolníkům. V této encyklopedii shrnul nejdůležitější poznatky z oblasti biologie a přírodovědy a ve své době šlo o nejvýznamnější přírodovědné dílo vydané na území Uherska. Důležité bylo, že encyklopedie měla formu dialogickou, což ji zpřístupňovalo i méně vzdělaným vrstvám. Většinu děl vydal v latině a k hlavním pracím, kromě výše zmiňovaných, patří:\n\n\n"}
{"id": "942427", "url": "https://cs.wikipedia.org/wiki?curid=942427", "title": "Stratios", "text": "Stratios\n\nStratios ( , ) je v řecké mytologii syn Klymena, krále Orchomenu v Bojótii.\n\nStratios měl čtyři sourozence, Ergina, Arrhóna, Pylea a Azea. Když jejich otce Klymena během slavností na počest boha Poseidona v Thébách zabil jakýsi kočí, stal se nástupcem trůnu v Orchomenu jeho nejstarší bratr Erginos, který pak spolu s ním a ostatními bratry vytáhl proti Thébám, a když je porazil, vynutil si, aby jim Thébané každoročně odváděli sto volů.\n\nThéby by samotná daň nevyčerpala, ale Thébany uráželo zpupné gesto, potvrzující Erginovu nadvládu. Od této daně i nadvlády Théby nakonec osvobodil hrdina Héraklés.\n"}
{"id": "942449", "url": "https://cs.wikipedia.org/wiki?curid=942449", "title": "Hentai Corporation", "text": "Hentai Corporation\n\nHentai Corporation je česká hudební skupina z Prahy založená roku 2005, která sama sebe řadí mezi styly thrash metal a rock 'n' roll. Kapela vyniká svými osobitými a živelnými vystoupeními, svými neotřelými instrumentálními linkami a vokálem Radka Škarohlída. Během koncertů se často strefují do populárních postav českého šoubyznysu, často říkají nahlas svůj názor. Známý je např. pokřik \"Jando, ty stará kurvo\". Skupina hraje ve složení kytara - basová kytara - klávesy - bicí - zpěv.\n\n\n\n\n\n\nNa album coverů Davida Kollera \"David Koller & Friends\" (2016) nahráli píseň \"Až ti řeknu\".\n\n\n"}
{"id": "942451", "url": "https://cs.wikipedia.org/wiki?curid=942451", "title": "Alva Noto", "text": "Alva Noto\n\nAlva Noto (vlastním jménem Carsten Nicolai, známý rovněž jako Noto a Aleph-1; * 18. září 1965 Chemnitz) je německý hudebník hrající elektronickou hudbu. Je členem několika hudebních uskupení jako Diamond Version s Olafem Benderem, Signal s Benderem a Frankem Bretschneiderem a Cyclo s Rjódžim Ikedou. Dlouhodobě spolupracuje s Rjúičim Sakamotem, své první společné album \"Vrioon\" vydali v roce 2002. Kromě dalších alb spolu složili hudbu k filmu \"Revenant Zmrtvýchvstání\" (2015). Rovněž spolupracoval s Blixou Bargeldem a dalšími hudebníky.\n\nV roce 2012 přispěl remixem písně „Catastrofuk“ velšského hudebníka Johna Calea na album \"Extra Playful: Transition\". Roku 2014 mixoval Caleovu skladbu „Sun Blindness Music“ pro film \"This Is Cosmos\" režiséra Antona Vidokla.\n\n\n"}
{"id": "942453", "url": "https://cs.wikipedia.org/wiki?curid=942453", "title": "The Sims 3: Showtime", "text": "The Sims 3: Showtime\n\nThe Sims 3: Showtime z dílny studia The Sims, vám poskytne možnost provázet svého Simíka na cestě z absolutního amatéra po profesionála prken, jež znamenají svět a dělit se o své zážitky se svými přáteli. S pomocí nových a inovativních sociálních prvků, jako je například individuální novinkový kanál, budou hráči v kontaktu dosud nevídaným způsobem. Předávání a výměna zážitků a zkušeností s přáteli či dalšími spoluhráči \"The Sims\" se odehrává zcela bez nutnosti opouštět prostředí hry. Hráči budou moci vejít do nového světa a splnit si svůj sen stát se zpěváky, akrobaty, kouzelníky nebo diskžokeji.\n\n\nThe Sims 3: Showtime bylo vydáno v březnu 2012.\n"}
{"id": "942460", "url": "https://cs.wikipedia.org/wiki?curid=942460", "title": "Lidové misie", "text": "Lidové misie\n\nLidové misie jsou spolu s exerciciemi speciálním pastoračním prvkem v katolické církvi. V současné době jsou v České republice konány řádem Redemptoristů a kromě nich je provádí od roku 1997 také FATYM z Vranova nad Dyjí. Lidové misie konají také členové Misijní společnosti sv.Vincence de Paul, kteří púsobí v České republice od roku 2000 a maji své sídlo v Dobrušce a Lošticích. Misie trvají zpravidla devět dní, během kterých se konají různá kázání a pobožnosti. Tyto misie se opakují jednou za 10-15 let. Cílem misií je obrácení k víře a přijetí a dodržování morálních zásad z toho vyplývajících, oživení života farností a prohloubení víry farníků. Misie by měli vést minimálně dva řeholní kněží a neměly by být jednodenní záležitostí. Doporučené je, aby se rok po skončení misií konala šestidenní obnova misií, která by měla utvrdit to, co se podařilo během lidových misií \"\"zasít\"\".\n\nV Čechách a na Moravě mají své kořeny lidové misie v půli 19. století\n\na konaly se až do zakázání veškerých řádů za komunistické diktatury v dubnu 1950 během Akce K. Redemptoristé své misie obnovili v roce 2002 v nové komunitě v Králíkách, odtud se později jejich komunita přesunula do Tasovic.\n\nLidové misie jsou v současné době doporučené Kodexem kanonického práva, který v kánonu 770 říká následující:\n\nPodle dostupných informací se v roce 2012 konalo pod patronátem české provincie redemptoristů 28 lidových misií, z nichž nemalá část se uskutečnila v obci Tasovice. na Znojemsku.\n\n\n"}
{"id": "942466", "url": "https://cs.wikipedia.org/wiki?curid=942466", "title": "Sportovní hala Vodova", "text": "Sportovní hala Vodova\n\nSportovní hala Vodova je sportovně kulturní a kongresové centrum v Brně. Její kapacita pro basketbalové zápasy dosahuje téměř 3 500 míst. V roce 2010 se zde odehrálo několik zápasů Mistrovství světa v basketbalu žen 2010.\n\nZdroj: \n\nSoučástí sportovního areálu je :\n\n\nZdroj: \n\n"}
{"id": "942471", "url": "https://cs.wikipedia.org/wiki?curid=942471", "title": "Wronskián", "text": "Wronskián\n\nWronskián (nebo také Wronského determinant) je v matematice funkce, která je definována jako determinant Wronského matice. Byl vymyšlen v roce 1812 polským matematikem Józefem Hoene-Wrońským a o 70 let později také po něm pojmenován. Je používán zejména v teorii diferenciálních rovnic při jejich řešení metodou variace konstant a při zjišťování lineární nezávislosti množiny funkcí.\n\nNechť funkce (reálné nebo komplexní proměnné) formula_1 mají v množině formula_2 všechny derivace až do řádu formula_3 včetně. Potom wronskiánem těchto funkcí nazýváme funkci definovanou vztahem \n\nformula_4\n\nDeterminant se skládá z formula_5 sloupců a formula_5 řádků. V prvním řádku se nachází původní funkce, v každém formula_7-tém řádku jejich formula_8 derivace.\n\n\nPři řešení lineárních diferenciálních rovnic se wronskián používá pro zjišťování lineární nezávislosti funkcí, které tuto rovnici řeší. Při nalezení tolika lineárně nezávislých rovnic jako je řád diferenciální rovnice lze určit její fundamentální systém, a na základě konkrétního partikulárního řešení také obecné řešení této rovnice .\n\nSpočtěme determinant systému funkcí formula_19 . Jde o formula_20 funkcí, determinant bude mít tedy formula_20 řádků a formula_20 sloupců. Wronskián je roven \n\nformula_23\n\nV posledním kroku výpočtu bylo využito, že determinant horní trojúhelníkové matice je roven součinu jejich prvků na diagonále. Tento výsledek bude vždy nenulový pro libovolné formula_24, a proto jsou tyto funkce lineárně nezávislé.\n\n\n"}
{"id": "942472", "url": "https://cs.wikipedia.org/wiki?curid=942472", "title": "Únos bankéře Fuxe", "text": "Únos bankéře Fuxe\n\nÚnos bankéře Fuxe je němá groteska z roku 1923. Hlavní postavu ztvárnil Augustin Berger. Mimo to byl tento film v pořadí druhý Saši Rašilova staršího, který si zahrál hlavního strážníka. Vedlejší postavu Sherlocka Holmese si ve filmu zahrál herec a hudebník Eman Fiala.\n\nBankéř Fux (Augustin Berger) i jeho velký věřitel Tom Darey (Karel Lamač) se moc a moc chtějí oženit. Ale bankéřova dcera Daisy Fuxová (Anny Ondráková) uveřejní tátovým jménem důležitý inzerát. Daisy chce, aby se její táta setkal s jednou moc překrásnou ženou jménem Maud. Jenže přitom se ona setká s Tomem Dareyem, který si zaplatí chytrého detektiva Sherlocka Holmese II. Ale Sherlock Holmes vypátrá Daisy a chce ji unést. Stane se však omyl a on unese jejího hodného tátu bankéře Fuxe. Nakonec se všechno vyjasní a dopadne to dobře. Na detektiva Sherlocka Holmese vina vůbec nepadne a Tom Darey s bankéřem Fuxem najdou své vyvolené.\n\n"}
{"id": "942474", "url": "https://cs.wikipedia.org/wiki?curid=942474", "title": "Whaddya Mean by That", "text": "Whaddya Mean by That\n\n„Whaddya Mean by That“ je píseň velšského hudebníka a hudebního skladatele Johna Calea. Poprvé vyšla dne 25. července 2011 jako první a jediný singl z alba \"Extra Playful\", které následně vyšlo v září téhož roku. Singl vyšel pouze v digitální formě, nikoliv však na CD ani na vinylové desce. Hudbu i text k písni složil Cale, který ji rovněž produkoval. Obal singlu je podobný obalu alba, jediným rozdílem je změna textu „EP: Extra Playful“ na „Whaddya Mean by That“. K písni byl představen i videoklip, ve kterém Cale chodí po lese. Jeho režiséry byli Charlie & Joe.\n\nPíseň byla poprvé hrána při koncertě již v červnu 2008 v Oxfordu. V její původní studiové verzi z roku 2011 hrají vedle Calea ještě Dustin Boyer (kytara), Erik Sanko (baskytara) a Deantoni Parks (bicí). V dubnu 2012 vyšel remix této písně na albu \"Extra Playful: Transitions\" v podání estonské hudebnice Maria Minerva.\n\n"}
{"id": "942477", "url": "https://cs.wikipedia.org/wiki?curid=942477", "title": "Tim Hecker", "text": "Tim Hecker\n\nTim Hecker (* 1974 Vancouver) je kanadský hudebník hrající elektronickou hudbu. V počátcích své kariéry vystupoval pod jménem Jetone a jeho hudba se řadila spíše mezi techno. Své první ambientní album nazvané \"Haunt Me, Haunt Me Do It Again\" vydal v roce 2001, do roku 2013 jich vydal dalších šest. V roce 2012 přispěl skladbou „Suffocation Raga for John Cale“ na album \"Extra Playful: Transition\".\n\n\n\n\n\n"}
{"id": "942478", "url": "https://cs.wikipedia.org/wiki?curid=942478", "title": "Stolní tenis na Letních olympijských hrách 1988", "text": "Stolní tenis na Letních olympijských hrách 1988\n\nSoutěže ve stolním tenise na Letních olympijských hrách 1988 se konaly v Soulu.\n"}
{"id": "942479", "url": "https://cs.wikipedia.org/wiki?curid=942479", "title": "Kostel svatého Gotharda (Slaný)", "text": "Kostel svatého Gotharda (Slaný)\n\nKostel svatého Gotharda je nejvýznamnější sakrální gotickou památkou města Slaný, jedinečnou dominantou historického jádra a centrem místní římskokatolické farní správy. Je prohlášen kulturní památkou České republiky.\n\nKostel sv. Gotharda byl založen v průběhu 12. století benediktinskými mnichy z ostrovského kláštera, kteří v této době ve Slaném založili expozituru pro správu majetku v okolí. Na ostrovský klášter odkazuje samotné patrocinium kostela, neboť ke sv. Gothardu měl blízký vztah vycházející z historických vazeb na mateřský klášter v Niederaltaichu, kde světec působil jako opat. Za nejstarší zmínku v písemných pramenech související se založením kostela bývá někdy považován příběh o zázračném uzdravení ženy na přímluvu sv. Gotharda spojené s vystavěním kostela tomuto světci, zaznamenaný v kronice Vyšehradského kanovníka k roku 1137. Kronikář uvádí jako lokaci svatogothardského kostela obec Slapy, což považují někteří historici za záměnu se Slaným. To se ovšem v seznamu klášterního majetku v 1. polovině 12. století neobjevuje. Přesnější datační určení fundace kostela v rámci 12. století tedy zatím není možné. S jistou určitostí lze naopak konstatovat, že ještě před koncem 12. století vznikla na místě dnešního chrámu románská trojlodní bazilika. V této podobě kostel sloužil po celé 13. století, kdy ostrovská expozitura, později proboštství, získávala na významu, i v podmínkách nově založeného královského města krátce po roce 1300, kdy v jeho bezprostřední blízkosti vzniká městské opevnění. Zde, na dolním konci dnešní Vinařického ulice, stávala a po staletí sousedství kostela dotvářela mohutná Pražská brána, zbořená v 19. století (do současnosti se z bran města Slaného dochovala pouze Velvarská brána na severní straně městského jádra).\n\nK první gotické fázi výstavby dochází ve 2. polovině 14. století. Byla nejspíše zahájena ještě před požárem města v roce 1372. Nejdříve byla přistavěna západní věž, a to ke stojícímu průčelí románské stavby, která nadále sloužila svému účelu. Její kvádříkové zdivo je v úrovni věže dodnes částečně zachováno (patrné je v podkroví severní lodi, běžně nepřístupném). V další fázi byla postavena severní boční loď, kterou následovala loď hlavní s novým presbytářem, zřejmě o něco nižším než dnešní. Do husitských válek byla dokončena gotická trojlodní stavba. Na počátku husitských bouří opouští Slaný ostrovští benediktini, kteří se do města již nevrátili a duchovní správy se na další dvě staletí ujímají nejprve utrakvističtí a později také luteránští kněží.\n\nKrutě se kostela dotkly události z dubna 1425, kdy bylo město dobyto vojsky táboritů a někteří z obránců byli upáleni přímo v kostelní věží. Poškozena však byla celá stavba a nejnutnější opravy musely být provedeny neodkladně, k celkové přestavbě se ovšem přistoupilo až v dobách míru kolem poloviny 15. století, kdy byla zvýšena a nově zaklenuta hlavní loď a přistavěna západní předsíň. Následně došlo ve 2. polovině století k výstavbě pozdně gotického presbytáře zaklenutého síťovou a hvězdicovou klenbou, vzápětí doplněnou nástěnnými malbami. Těm dominuje v ústředním výjevu Kristus držící kalich, symbol přijímání pod obojí způsobou (tzn. jak v podobě Hostie, Těla Kristova, tak i v podobě mešního vína z kalicha, Krve Kristovy) provázeného anděly s nástroji umučení (Arma Christi) a postavami evangelistů, doplněnými na počátku 17. století. Na vnější straně je kněžiště po vzoru katedrální architektury členěno fiálami s kraby a křížovou kytkou a dnes torzálně dochovanou architektonickou plastikou. Kdo stál za výstavbou této nejkvalitnější středověké architektury ve městě, ukazuje hrdě městský znak umístěný na severní straně obracející se k hlavní komunikaci. Pozdně gotická stavební fáze byla potom dokončena výstavbou sakristie po jižní straně kněžiště, která byla dokončena k roku 1520. Za zcela jedinečný je třeba považovat dochovaný původní pozdněgotický krov lodi a presbytáře, který ukazuje nejen řemeslný um našich předků, ale také dobovou vertikalitu stavby podtrhující celkový účinek architektury.\nDnešní podobu kostela ovlivnila přístavba barokní kruchty, nové schodiště do krovu při západním průčelí a také opravy v poslední třetině 19. století. Ty jsou spojeny s osobou významného slánského děkana Josefa Kandlera a jejich první fáze proběhla v 70. letech podle návrhů architekta Achille Wolfa, který v této době působil pro patrony kostela smečenské Clam-Martinice. V této době byla sjednocena krytina, přistavěna předsíň při severním vstupu, čtyři opěrné pilíře na jižní straně (1868, 1874) či pořízena nová dlažba v interiéru z žehrovického pískovce a cementových dlaždic (1879). Roku 1890 byl podle návrhu Rudolfa Štecha obnoven interiér, v jehož rámci byly pořízeny také barevné vitráže. Další obnovy kostela proběhly v roce 1933 a v exteriéru naposledy v 70. letech 20. století.\n\nPřestože vnitřní vybavení kostela působí dojmem jednotné barokní výzdoby, nalezneme zde několik podstatně starších součástí mobiliáře. Západní vstup uzavírají v našem prostředí zcela výjimečně dochované dřevěné dveře s bohatě vyřezávaným slepým kružbovím z 2. poloviny 15. století. Cínová křtitelnice je datována nápisem do roku 1511 a jejími autory byli mistři Pavel a Jan Faber. Z doby dokončení výstavby chrámu pochází také tři zvony zavěšené ve věži: Gothard (1494), Vojtěch (1508), a Erasmus (1545). Původní zvon Dominik (1521) byl v roce 1876 přelit a později během světové války zrekvírován. Převážně pozdně barokní oltáře pocházejí z let 1770–1782, kdy byl kostel po obnově nově vysvěcen světícím biskupem pražským Erasmem Dionysiem Kriegerem. Jejich autoři jsou neznámí, některé obrazy (sv. Gotharda na hlavním oltáři a sv. Jana Nepomuckého) vykazují blízkost tvorbě rokokového malíře Františka Xavera Palka. Varhany byly postaveny roku 1783 varhanářem Antonínem Reisem, který do Slaného zhotovil také varhany pro klášterní kostel Nejsvětější Trojice a kolejní kapli piaristů.\n\nVe věži kostela jsou zavěšeny čtyři zvony:\n\n"}
{"id": "942480", "url": "https://cs.wikipedia.org/wiki?curid=942480", "title": "Vzpírání na Letních olympijských hrách 1992", "text": "Vzpírání na Letních olympijských hrách 1992\n\nVzpěračské soutěže na Letních olympijských hrách 1992 v Barceloně.\n"}
{"id": "942482", "url": "https://cs.wikipedia.org/wiki?curid=942482", "title": "Auta 2", "text": "Auta 2\n\nAuta 2 je animovaný film z roku 2011. Jde o pokračování filmu \"Auta\" z roku 2006.\nBritský agent Finn McMissile pronikne na ropnou plošinu, ze které mu předtím jeho kolega poslal zprávu o jakémsi tajném zařízení, které objevil. Podaří se mu jej vyfotografovat, ale přitom zjistí, že agenta již našli a zabili poskoci doktora Zweitakta, který celé plošině velí. Finn je odhalen a prchá z plošiny tak, že finguje svou smrt. \n\nDěj se vrací do Kardanové Lhoty. Blesk McQueen je po sezoně, ve které získal čtvrtý Zlatý píst v řadě pozván na celosvětový závod World Grand Prix, který pořádá Sir Miles Axlerod jako cestu ke zviditelnění svého nového paliva Allinol, které prý objevil na své cestě kolem světa a jímž je napájeno každé auto učastnící se závodu. Závod je rozdělen na tři části (Japonsko, Itálie a Anglie). Do Japonska Blesk kromě týmu vezme navíc svého přítele Buráka, který ho tam před všemi ztrapní. Na záchodech se stane svědkem boje mezi třemi auty. Jedno mu předá (aniž by si toho Burák všiml) disk na podvozek. Ono auto je americký agent, který je nakonec zajat dvěma auty pracujícími pro doktora Zweitakta. Zweitakt ho mučí oním přístrojem, maskovaným jako televizní kamera, dokud mu neprozradí, komu dal onen disk. Agent sice nic neřekne, ale na obraze, který mu ukazují, Buráka pozná a profesor si toho všimne. Protože už ví, co chce, zapne kameru, ve skutečnosti vysílač elektromagnetických vln, naplno, a americký agent umírá poté, co mu exploduje motor. Mezitím se Burák seznámí na té samé párty v Japonsku s agentkou CIA Holley Shiftwellovou, která má kvůli disku na Burákově podvozku Buráka za onoho již mrtvého agenta. Burák si myslí, že s ním chce navázat vztah, a tak se ničemu nebrání. Oba dva se setkají s Finnem McMissilem a domlouvají se, kdy jim Burák předá informace. Burák nicméně nemá tušení, o čem to mluví. \n\nNa prvním ze tří závodů Blesk dojede druhý, kvůli Burákovi – omylem odvádi Bleskovu pozornost, protože ho kontaktuje Holley a zároveň po něm jdou poskoci doktora Zweitakta, a tak závod vyhraje italská formule Francesco Bernoulli. Blesk se na Buráka naštve a pohádají se, Burák se tedy rozhodne odjet. Na letišti ho ale vyzvedne Finn a společně s Holley odletí letadlem do Itálie, aby vypátrali příčiny tajemných výbuchů aut. Burákovi vyjmou disk, na kterém jsou fotky oné kamery. Zjistí, že kameru vyvinula ona parta doktora Zweitakta, nad kterou je ovšem ještě někdo vyšší, boss celé operace. Všichni se druhý den sejdou v Itálii, kde se jede druhý závod. Na jejich setkání proniká v přestrojení i Burák. Ukazuje se, že tato auta jsou majiteli největšího ropného pole na světě a chtějí zdiskreditovat Allinol, aby všichni začali znovu používat fosilní paliva a oni se stali bohatými a mocnými. Setkání se prostřednictvím televizní obrazovky účastní i šéf celé bandy, ze kterého je ale vidět jen motor a navíc hovoří upraveným hlasem. Burák je svědkem toho, jak šunky ničí paprskem jednoho závodníka za druhým, až to celé skončí hromadnou havárií. Té se vyhnou jen Blesk a Francesco, kteří dojedou v opačném pořadí než v Japonsku a vyrovnají se na čele. Zdrcený Sir Axlerod oznamuje, že vzhledem k nehodám nebude vyžadovat, aby závodníci použili Allinol i v posledním závodě v Londýně - přesně podle plánu padouchů. Blesk však v televizi prohlásí, že Allinol použije, a tak Zweitakt rozhoduje, že jej v posledním závodě zabijí. Finn, který se snaží celé ničení zastavit, je chycen na obří magnet zavěšený z helikoptéry. Padouši pak zajmou i Holley a Buráka, který se marně snaží Bleska varovat.\n\nVšichni tři se probouzejí spoutaní v Big Benu, v Anglii, kde jim padouši uchystali pomalou a bolestivou smrt. Tam se taky Holley a Finn dozvídají, kdo Burák ve skutečnosti je. Jeho vysvětlování brali předtím pouze jako vtipkování. V tu dobu už se jede posledí závod a přímo z hodin se padouši pokoušejí zabít paprskem Bleska. Kamera však z nějakého důvodu selže a Burák se dozvídá, že použijí záložní plán - do Bleskova pitstopu nastražili bombu. Burákovi se podaří uvolnit se z provazů a odjíždí Bleska varovat. Vzápětí se podaří díky Holleyině nápadu utéct i jí a Finnovi, ale s hrůzou zjišťují, že ona nastražená bomba je ve skutečnosti Burák. Zločinci mu nastražili bombu do motoru, protože věděli, že se pokusí Bleska varovat. Doktor už se také chystá Buráka i s Bleskem vyhodit do povětří, ale protože Burák se vehementně snaží Bleskovi ujet, dostane se mimo dosah odpalovacího zařízení. Vzápětí má profesor své vlastní práce nad hlavu, protože musí prchnout před Holley a Finnem, kterému se ale nakonec podaří jej zajmout. Holley mezitím likviduje auta, která pronásledují Buráka a Bleska. Společně s ostatními auty z Kardanové Lhoty pak zneškodní zbylé poskoky a snaží se Zweitakta donutit, aby bombu, ovládanou hlasem, deaktivoval. Ukazuje se však, že on nebyl ten, kdo ji původně aktivoval, a naopak tím spustí odpočítávání do výbuchu. Všechny snahy dostat bombu z Buráka jsou marné, když Burákovi náhle něco dojde a spěchá za Sirem Axlerodem, který sleduje závod spolu se samotnou královnou. Tam Axleroda obviňuje, že on je oním tajemným šéfem celé zločinecké bandy. Axlerod se sice tváří, že se Burák zbláznil, ale ten mu nedovolí odjet, a protože do výbuchu zbývají už jen vteřiny, vyděšený Axlerod bombu deaktivuje a tím se prozradí. Vzápětí je zatčen, a když mu Burák nadzvedne kapotu, ukáže se, že jeho motor odpovídá tomu z oné fotografie. Blesk se také dozvídá, že Serža pro poslední závod vyměnil Allinol za obyčejné palivo a proto paprsek z kamery Bleska nezabil. Burák je za své zásluhy vyznamenán od královny a vrací se do Kardanové Lhoty, kde se sejdou i všichni závodníci z Grand Prix a uspořádají poslední závod. Jsou zde i Finn a Holley, kteří přemlouvají Buráka, aby se přidal k agentům, to však s díky odmítá. Prosí však Finna, aby mu nechal rakety, které používal jako špión, a zapojí se s nimi do závodu.\n\n"}
{"id": "942486", "url": "https://cs.wikipedia.org/wiki?curid=942486", "title": "Anton Amand Paudler", "text": "Anton Amand Paudler\n\nAnton Amand Paudler, OSA (8. října 1844 Kamenická Nová Víska – 10. listopadu 1905 Praha), byl římskokatolický duchovní, člen augustiniánského řádu a vlastivědec.\n\nStudoval na českolipském gymnáziu, které vedli členové augustiniánského řádu. Po gymnaziálních studiích sám do augustiniánského řádu vstoupil, v Praze studoval teologii a byl vysvěcen na kněze. Poté byl umístěn do českolipského kláštera a působil jako pedagog na gymnáziu, kde sám kdysi studoval.\n\nKromě pedagogické činnosti se věnoval regionální vlastivědě a psal odborné statě, které později vydal tiskem. V roce 1878 stál u zrodu vlastivědného \"Excursionsclubu\". Společně s malířem Augustem Frindem (1852–1924) procestoval severočeskou část turistické cesty Kammweg, o čemž napsal knihu \"Der neue Kammweg vom Jeschken zum Rosenberg\". Zemřel v roce 1905. Dva roky po jeho smrti mu byl v českolipském městském parku odhalen pomník (dnes již nedochovaný).\n\n"}
{"id": "942487", "url": "https://cs.wikipedia.org/wiki?curid=942487", "title": "Automatofon", "text": "Automatofon\n\nAutomatofon neboli hrací stroj nebo i hrací strojek je mechanický hudební nástroj. Jde o zařízení, které vytváří hudební melodii (libozvuk) pomocí mechanických součástí. Patří sem například orchestriony, flašinety, hrací obrazy, hrací dětské hračky, hrací skříňky, hodiny se zvonohrami apod.\n\nJde o předchůdce pianol, fonografů a gramofonů.\n\nPolyfon je obchodní označení pro hrací skříňky na kotouče, mechanické zařízení, které byly poprvé vyrobené firmou Polyphon Musikwerke. Byla založena v r. 1885 v Lipsku v Německu. Výroba v plném rozsahu začala okolo r. 1897 a pokračovala v počátečních letech 20. století. Polyfony byly vyváženy do celého světa a hudba byla dodávána pro anglický, francouzský a německý trh, jakož i dodatečně do ciziny s hudební produkcí určenou pro ruský, polský a balkánský region.\n\nV češtině se často nepřesně užívá jako obecné označení pro různé hrací mechanické stroje a přístroje, které přehrávají hudbu zaznamenanou na válcích, discích nebo pásech pomocí děr, výstupků, kolíčků nebo hřebíčků.\n\n\n"}
{"id": "942492", "url": "https://cs.wikipedia.org/wiki?curid=942492", "title": "Seznam olympijských medailistů ve vzpírání mužů – bantamová váha", "text": "Seznam olympijských medailistů ve vzpírání mužů – bantamová váha\n\nToto je kompletní seznam olympijských medailistů ve vzpírání mužů (bantamová váha) od roku 1948 do roku 2016.\n"}
{"id": "942494", "url": "https://cs.wikipedia.org/wiki?curid=942494", "title": "Seznam olympijských medailistů ve vzpírání mužů – pérová váha", "text": "Seznam olympijských medailistů ve vzpírání mužů – pérová váha\n\nToto je kompletní seznam olympijských medailistů ve vzpírání mužů (pérová váha) od roku 1920 do roku 2016.\n"}
{"id": "942495", "url": "https://cs.wikipedia.org/wiki?curid=942495", "title": "Seznam olympijských medailistů ve vzpírání mužů – lehká váha", "text": "Seznam olympijských medailistů ve vzpírání mužů – lehká váha\n\nToto je kompletní seznam olympijských medailistů ve vzpírání mužů (lehká váha) od roku 1920 do roku 2016.\n"}
{"id": "942496", "url": "https://cs.wikipedia.org/wiki?curid=942496", "title": "Fotofon", "text": "Fotofon\n\nFotofon, anglicky \"photophon\", je telekomunikační přístroj pro přenos zvuku pomocí měnící se intenzity paprsku světla. Fotofon vynalezl Alexander Graham Bell společně s jeho asistentem Charlesem S. Tainterem 19. února 1880. Fotofon byl později patentován Bellem v roce 1881. Umožňoval pouze jednosměrnou komunikaci - přenos probíhal z vysílací stanice do přijímací stanice. Bell fotofon označil za svůj \"\"největší vynález, ještě významnější než telefon\"\".\n\nPrvní čočka usměrňuje světlo stálé intenzity na pružné zrcadlo. To se zakřivuje působením zvuku a tak střídavě zaostřuje a rozostřuje jeho paprsky. Ty se odráží do druhé čočky, která je soustředí do určité vzdálenosti na zrcadlo přijímače.\n\nPřijímač je vybaven parabolickým zrcadlem, v jehož ohnisku je selenový člen (selen je totiž výrazným fotoodporem). Přicházející paprsky jsou na něj zaostřovány a podle proměn světla mění inverzně svůj elektrický odpor (silnější světlo → menší odpor → silnější proud), to tedy znamená, že hlasitější zvuk na vysílači znamená i silnější signál na přijímači. Stejnosměrný elektrický proud, který prochází selenem, je takto modulován na proměnlivý podle přicházejícího signálu a při průchodu reproduktorem je vytvořen původní zvuk.\n\nPřístroj nebyl nikdy v praxi velmi rozšířen, využíván byl pouze na experimentální úrovni. Jeden z prvních pokusů byl test Bella a Taintera při komunikaci mezi budovami na vzdálenost 213 m. Bell se snažil technologii fotofonu vylepšit, ale zásadní vadu technologie - narušení přenosu při nepřízni počasí jako mlha, déšť, sněžení - se mu vyřešit nepodařilo. Fotofon byl dále experimentálně využíván a vylepšován pro vojenské využití, zejména v 1. světové válce, kdy byl dosah zvětšen až na 11 kilometrů. Tyto fotofony používaly uhlíkových obloukových lamp a uplatnění nalezly při mezilodní komunikaci německého námořnictva. Britové vydali v roce 1916 citlivější fotofony používající molybdenové přijímače, které mají větší citlivost v infračerveném spektru a nahradily dosavadní selenové přijímače. V roce 1935 zahájila německá společnost Carl Zeiss AG produkci infra-červených fotofonů pro své tanky používající rtuťové lampy, infračervené filtry a přijímače se sulfidem olovnatým. V kombinaci se zesilovači to zvětšilo dosah až na 14 kilometrů. O vojenský vývoj fotofonu se také zajímaly USA, Japonsko a Itálie. Pokračoval až do 50. let experimenty s vysokotlakými rtuťovými obloukovými lampami o výkonu 0,5 až 2 kW. Radiotechnika, optické kabely a další technologie ale nakonec fotofony zcela vytlačily v oblasti praktického využití.\n\n"}
{"id": "942497", "url": "https://cs.wikipedia.org/wiki?curid=942497", "title": "Seznam olympijských medailistů ve vzpírání mužů – střední váha", "text": "Seznam olympijských medailistů ve vzpírání mužů – střední váha\n\nToto je kompletní seznam olympijských medailistů ve vzpírání mužů (střední váha) od roku 1920 do roku 2016.\n"}
{"id": "942498", "url": "https://cs.wikipedia.org/wiki?curid=942498", "title": "Seznam olympijských medailistů ve vzpírání mužů – lehkotěžká váha", "text": "Seznam olympijských medailistů ve vzpírání mužů – lehkotěžká váha\n\nToto je kompletní seznam olympijských medailistů ve vzpírání mužů (lehkotěžká váha) od roku 1920 do roku 2016. Aktuální odpovídající hmotnostní kategorie je do 89 kg.\n"}
{"id": "942499", "url": "https://cs.wikipedia.org/wiki?curid=942499", "title": "Seznam olympijských medailistů ve vzpírání mužů – polotěžká váha", "text": "Seznam olympijských medailistů ve vzpírání mužů – polotěžká váha\n\nToto je kompletní seznam olympijských medailistů ve vzpírání mužů (polotěžká váha) od roku 1952 do roku 2016.\n"}
{"id": "942500", "url": "https://cs.wikipedia.org/wiki?curid=942500", "title": "Seznam olympijských medailistů ve vzpírání mužů – těžká váha", "text": "Seznam olympijských medailistů ve vzpírání mužů – těžká váha\n\nToto je kompletní seznam olympijských medailistů ve vzpírání mužů (těžká váha) od roku 1920 do roku 2016.\n"}
{"id": "942501", "url": "https://cs.wikipedia.org/wiki?curid=942501", "title": "Seznam olympijských medailistů ve vzpírání mužů – supertěžká váha", "text": "Seznam olympijských medailistů ve vzpírání mužů – supertěžká váha\n\nToto je kompletní seznam olympijských medailistů ve vzpírání mužů (supertěžká váha) od roku 1972 do roku 2016.\n"}
{"id": "942503", "url": "https://cs.wikipedia.org/wiki?curid=942503", "title": "Seznam olympijských medailistů ve vzpírání žen – bantamová váha", "text": "Seznam olympijských medailistů ve vzpírání žen – bantamová váha\n\nToto je kompletní seznam olympijských medailistů ve vzpírání žen (bantamová váha) od roku 2000 do roku 2016.\n"}
{"id": "942504", "url": "https://cs.wikipedia.org/wiki?curid=942504", "title": "Seznam olympijských medailistů ve vzpírání žen – pérová váha", "text": "Seznam olympijských medailistů ve vzpírání žen – pérová váha\n\nToto je kompletní seznam olympijských medailistů ve vzpírání žen (pérová váha) od roku 2000 do roku 2016.\n"}
{"id": "942505", "url": "https://cs.wikipedia.org/wiki?curid=942505", "title": "Seznam olympijských medailistů ve vzpírání žen – lehká váha", "text": "Seznam olympijských medailistů ve vzpírání žen – lehká váha\n\nToto je kompletní seznam olympijských medailistů ve vzpírání žen (lehká váha) od roku 2000 do roku 2016.\n"}
{"id": "942506", "url": "https://cs.wikipedia.org/wiki?curid=942506", "title": "Seznam olympijských medailistů ve vzpírání žen – střední váha", "text": "Seznam olympijských medailistů ve vzpírání žen – střední váha\n\nToto je kompletní seznam olympijských medailistů ve vzpírání žen (střední váha) od roku 2000 do roku 2016.\n"}
{"id": "942507", "url": "https://cs.wikipedia.org/wiki?curid=942507", "title": "Dragon Age: Inquisition", "text": "Dragon Age: Inquisition\n\nDragon Age: Inquisition (anglicky: \"Dragon Age: Inquisition\", nebo také DA3, či DA:I) je RPG videohra vyvíjená firmou BioWare Edmonton a vydávaná firmou Electronic Arts. Je volným pokračováním předešlých dílů a Dragon Age II. Hra vyšla 21. listopadu 2014.\n\n\nMinimální nároky:\n\nDoporučené nároky:\n\n\n\nPostava hráče se objeví se znamením - \"kotvou\" - na své ruce a zjistí, že s její pomocí může uzavírat trhliny do Úniku, postava hráče si nepamatuje co se stalo. Zmatenou postavu zajme hledačka (seeker) Cassandra, protože je hlavním podezřelým za útok na koncil, při kterém byla zabita Božská Justina a na obloze vznikla trhlina do úniku.\nCestou je vězeň ozbrojen a pomáhá Cassandře i uprchlíkům, do bezpečí Útočiště, potká Varrica (Hawkův parťák z DA II) a elfa Solase, oba se přidají do družiny. V Útočišti (Heaven) se hráč setkává s Lelianou (členka družiny Hrdiny Fereldenu z DAO), templářem Cullenem a diplomatkou Jesephinou.<br>\n\nKruhy mágů padly, což zavinil Anders v DA II, Oltář je bez vedení a ze všech mágů se vlastně staly odpadlíci. Je založena inkvizice, bez jakékoliv podpory a hráčova postava, protože jako jediná může uzavírat trhliny, je ustavena do vedení.<br>\n\nInkvizitor prozkoumává okolí, rozšiřuje vliv inkvizice a naverbuje nové společníky. Později získá nové spojence templáře, nebo mágy a s jejich pomocí uzavře trhlinu na obloze. Tento čin vyprovokuje Corypheuse (bývalý trevinterský magistr, který touží stát se bohem. Hawke ho již zabil v DA II, ale našel si způsob jak se oživit) zaútočit na Útočiště, spolu se svým drakem, aby zničil inkvizici hned na počátku. Útočiště padne, ale inkvizici to nezlomí, najde si nové sídlo opuštění hrad Nebetvrz (Skyhold).<br>\n\nInkvizice potřebuje získat podporu císařství Orlais, inkvizitor v Zimním paláci shromáždí důkazy a odhalí intriky a odhalí spiknutí Florianne, sestřenice císařovny Celene, která se spolčila s Corypheusem a pokusí se císařovnu zabít, což ji inkvizitor může i umožnit. Císařovnou může být nadále Celene, nebo její bratranec Gaspard, popřípadě i Briala. Pokud inkvizitor nashromáží dost důkazů, může přesvědčit Celene, Gasparda a Brialu aby vládly spolu. Florianne může být zabita inkvizitorem, nebo může i zůstat naživu, pokud inkvizitor domluví spolupráci vládců. Po návštěvě Zimního paláce se k inkvizici připojí čarodějka Morrigan (členka družiny Hrdiny Fereldenu v DAO), pokud má dítě, tak i se svým synem Kieranem.<br>\n\nInkvizitor musí pomoci šedým strážcům, které trápí \"volání\", které je vábí do hlubokých cest, kde zemřou v boji se zplozenci, toto volání imituje Corypheus. Šedí strážci jsou jediní, kteří mohou porazit arcidémona a tedy Nákazu. V tomto úkolu pomůže inkvizitorovi i šampion Kirkwalu Hawke. Šedí strážci jsou voláním natolik vyděšeni, že se mnozí přidají k sektě, pod vlivem Coryphea, provozující krvavou magii. Inkvizice je donucena zaútočit proto na Nezdolnou pevnost, sídlo strážců, a krvavou magii u strážců vymýtit, pevnost doletí bránit Corypheův drak, a tak nedopatřením inkvizitor použije svou kotvu a skončí hmotně v úniku. V úniku potkává ducha Božské, která inkvizitorovi pomáhá dostat se z úniku ven. Inkvizitor také zjišťuje, že ke kotvě došel náhodou, při Corypheově rituálu, kterým zabil Božskou, Božská poté v úniku inkvizitorovi pomohla, vlastně inkvizitorovi zachránila život. Než se všichni z úniku dostanou, je nutné aby se Straud (poslední starší šedý strážce), nebo Hawke obětoval a zachránil ostatní před příšerou. Po vystoupení z úniku se šedí strážci můžou přidat k inkvizici, nebo mohou být vyhoštěni z Orlais.<br>\n\nMorrigan se domnívá, že Corypheus hledá v elfských ruinách zrcadlo Eluvian, které umožňuje cestovat fyzicky do úniku, o tuto schopnost došel ztrátou kotvy. Corypheus chce ale využít studnu zármutku, která by mu mohla dát velkou moc. Studnu střeží elfové, inkvizitor zlikviduje Corypheusovi noshledy, v čele se Sansonem, za splnění určitých podmínek, mohou elfové povolit použít studnu, pokud ne tak si Morrigan uzme studnu násilím a elfa Abelase zabije. Poté se ze studny zármutku může napít buď Morrigan, nebo inkvizitor. Tímto se studna zničí, Corypheus, došel pozdě a inkvizitor se pomocí Eluvianu dostává zpět do Nebetvrze. Díky schopnostem získaných ze studny zármutku se Morrigan, nebo inkvizitor dozvídá o Corypheusových plánech. Schopnosti studny ale přináší i povinnost \"sloužit\" Mythal, elfské bohyni, kterou je vlastně Flemeth, matka Morrigan.\nInkvizitor zjišťuje, že Corypheuse nelze zabít, protože se po smrti může opět zhmotnit v jiném těle, o tuto schopnost by došel, kdyby zemřel jeho drak, se kterým je propojený. Inkvizitor se ve chrámu Mythal pokusí získat svého draka. V chrámu se setká s Flemeth, která se rozhodne inkvizitorovi pomoci. Pokud se ze studny napila Morrigan, tak bude mít schopnost sama se proměnit v draka, zjišťuje ale, že ji ze získané moci přicházejí i povinnosti sloužit Mythal, tedy své matce, se kterou má velmi špatné vztahy. Pokud se napil inkvizitor, tak si musí ochočit draka. Cassandra, Leliana, nebo Vivienne se mohou stát novou Božskou, inkvizitor může podpořit je jednu.<br>\n\nV závěrečné bitvě je zabit drak, s pomocí Morrigan, nebo spřáteleného draka, a následně Corypheus, všechny postavy souboj přežijí, je Solas po bitvě odejde, neznámo kam. Z inkvizice se stane velmi mocná organizace a z inkvizitora hrdina. Závěrečná animace se liší na základě inkvizitorových rozhodnutí.\n\nV dovětku, po závěrečných titulcích, se Solas setká s Flemeth, Solas lituje toho, že elfský orb, který měl Corypheus, se při porážce Corypheuse zničil. Solas mu ho pravděpodobně sám dal. Flemeth Solasovi padně do náruče a rozplyne se, načež na Solase přestoupí její síla, nebo spíše do něj vstoupí Mythal.\n\n\nHra nebyla oficiálně lokalizována do Českého jazyka, překlad hry zajistily fanoušci z portálu www.rpgcestiny.cz, stejně jako u Dragon Age II.\n\n\n\n"}
{"id": "942508", "url": "https://cs.wikipedia.org/wiki?curid=942508", "title": "Seznam olympijských medailistů ve vzpírání žen – polotěžká váha", "text": "Seznam olympijských medailistů ve vzpírání žen – polotěžká váha\n\nToto je kompletní seznam olympijských medailistů ve vzpírání žen (polotěžká váha) od roku 2000 do roku 2016.\n"}
{"id": "942509", "url": "https://cs.wikipedia.org/wiki?curid=942509", "title": "Seznam olympijských medailistů ve vzpírání žen – těžká váha", "text": "Seznam olympijských medailistů ve vzpírání žen – těžká váha\n\nToto je kompletní seznam olympijských medailistů ve vzpírání žen (těžká váha). Poprvé se v této kategorii bude soutěžit v roce 2020.\n"}
{"id": "942510", "url": "https://cs.wikipedia.org/wiki?curid=942510", "title": "Seznam olympijských medailistů ve vzpírání žen – supertěžká váha", "text": "Seznam olympijských medailistů ve vzpírání žen – supertěžká váha\n\nToto je kompletní seznam olympijských medailistů ve vzpírání žen (supertěžká váha) od roku 2000 do roku 2016.\n"}
{"id": "942511", "url": "https://cs.wikipedia.org/wiki?curid=942511", "title": "Římskokatolická farnost Třešť", "text": "Římskokatolická farnost Třešť\n\nŘímskokatolická farnost Třešť je územní společenství římských katolíků s farním kostelem svatého Martina v děkanátu Jihlava.\nFarní kostel svatého Martina byl založen ve 13. století, dostavěn ve druhé polovině 15. století a později barokně upraven. \nNa webové stránce farnosti je přehled duchovních správců ve druhé polovině 20. století. Mezi ně patřil mj. Pavel Posád, farář v letech 1989 až 1990. Do roku 1981 působili v Třešti vždy farář a farní vikář (kaplan), od tohoto roku zde působí pouze farář. Od října 2010 zde byl farářem P. Mgr. Tomáš Caha. S platností od srpna 2018 byl ve farnosti ustanoven administrátorem P. ThLic. Damián Jiří Škoda, OP.\n\nDnem vzájemných modliteb farností za bohoslovce a bohoslovců za farnosti brněnské diecéze je 8. únor. Adorační den připadá na 8. září.\n\nPravidelně při bohoslužbách vystupuje farní sbor a schola. Výuka náboženství se koná na faře. Ministranti se mimo služby při bohoslužbách setkávají také na ministrantských schůzkách. Pravidelně se schází společenství mládeže, rodin i seniorů. Farnost vydává šestkát ročně časopis Věžník.\n\nFarnost je známa svými betlémy, které mají v Třešti tradici sahající do začátku devatenáctého století.\n\nKaždoročně se zde koná tříkrálová sbírka, v roce 2015 se v Třešti a okolí vybralo 126 985 korun. V roce 2017 dosáhl výtěžek sbírky 160 137 korun.\n\n"}
{"id": "942515", "url": "https://cs.wikipedia.org/wiki?curid=942515", "title": "Pianola", "text": "Pianola\n\nPianola je mechanický hudební nástroj, který kombinuje klasické piáno a automatofon. Jde o automatický klavír, který umožňuje přehrávat hudbu resp. melodii z děrovaného pásu (jakési obdoby pozdějších děrných pásek) pomocí vestavěného aeromechanického strojku.\n\nDěrný pás se v nástroji posouval zpravidla pomocí klasického hodinového stroje přes soustavu vzduchových trubiček. Při průchodu otvoru přes trubičku vzduch pohnul příslušným kladívkem nástroje odpovídajícím příslušné klávese klavíru. Každá klávesa spojená s kladívkem měla svoji vlastní vzduchovou trubičku, které odpovídala i příslušná řada otvorů na pásu (tedy každá klávesa měla v pásu svoji vlastní mechanicky zaznamenanou hudební stopu).\n\nJde o předchůdce pozdějších jukeboxů, který byl využíván především v 19. století.\n\nPianoly přestaly být využívámy s nástupem elektrifikace domácností ve 20. a 30. letech 20. století, tedy v době, kdy vznikaly jiné formy záznamu zvuku, první elektrické zesilovače a šířilo se i rozhlasové vysílání.\n\n"}
{"id": "942519", "url": "https://cs.wikipedia.org/wiki?curid=942519", "title": "Římskokatolická farnost Růžená", "text": "Římskokatolická farnost Růžená\n\nŘímskokatolická farnost Růžená je územní společenství římských katolíků s farním kostelem svaté Maří Magdalény v děkanátu Jihlava.\nPrvní písemná zmínka o obci pochází z roku 1483. V tomto roce byl jmenován na růženskou faru administrátorem kněz Jakub.\nAdministrátorem excurrendo byl od září 2004 R. D. Mgr. Tomáš Caha. S platností od srpna 2018 byl ve farnosti ustanoven administrátorem excurrendo P. ThLic. Damián Jiří Škoda, OP.\n\nDnem vzájemných modliteb farností za bohoslovce a bohoslovců za farnosti brněnské diecéze je 6. květen. Adorační den připadá na 26. dubna.\n\nKaždoročně se ve farnosti koná tříkrálová sbírka. V roce 2017 dosáhl výtěžek sbírky v Třešti a okolí 160 137 korun.\n\n"}
{"id": "942533", "url": "https://cs.wikipedia.org/wiki?curid=942533", "title": "Římskokatolická farnost Vílanec", "text": "Římskokatolická farnost Vílanec\n\nŘímskokatolická farnost Vílanec je územní společenství římských katolíků s farním kostelem svatého Jakuba Staršího v děkanátu Jihlava.\n\nPrvní historicky doložená zmínka o obci pochází z roku 1327, kdy zde už byl farní kostel.\n\nAdministrátorem excurrendo byl od 1. listopadu 1982 do své smrti 5. ledna 2015 P. Mgr. Pavel Horký, který byl zároveň děkanem jihlavského děkanství. Novým administrátorem excurrendo byl od 1. srpna 2015 ustanoven R. D. Mgr. Jiří Buchta.\n\nDnem vzájemných modliteb farností za bohoslovce a bohoslovců za farnosti brněnské diecéze je 6. červen. Adorační den připadá na 9. září.\n\nV roce 2017 dosáhl výtěžek sbírky ve Stonařově, Otíně, Pavlově a Vílanci 20 464 korun.\n"}
{"id": "942536", "url": "https://cs.wikipedia.org/wiki?curid=942536", "title": "Your Funeral... My Trial", "text": "Your Funeral... My Trial\n\nYour Funeral… My Trial je čtvrté studiové album rockové skupiny Nick Cave and the Bad Seeds, vydané v listopadu 1986 u vydavatelství Mute Records. Jeho nahrávání probíhalo od července do srpna 1986 v berlínském studiu Hansa Tonstudio a jeho producentem byl Flood spolu s Tonym Cohenem.\n\n"}
{"id": "942541", "url": "https://cs.wikipedia.org/wiki?curid=942541", "title": "Římskokatolická farnost Pavlov u Stonařova", "text": "Římskokatolická farnost Pavlov u Stonařova\n\nŘímskokatolická farnost Pavlov u Stonařova je územní společenství římských katolíků s farním kostelem svatého Víta v děkanátu Jihlava.\nNejstarší dochovaná zpráva o obci je z roku 1350. Z té doby, ne-li starší, je farní kostel sv. Víta, hlavní dominanta obce. Tato pozdně gotická stavba je písemně doložena roku 1365, dnešní podoba vznikla barokní přestavbou v letech 1772–1775.\n\nAdministrátorem excurrendo byl od 1. ledna 1986 do 5. ledna 2015 P. Mgr. Pavel Horký. Ten byl zároveň děkanem jihlavského děkanství. Od 28. ledna 2015 byl administrátorem excurrendo P. Roman Strossa z Batelova.Novým administrátorem excurrendo byl od 1. srpna 2015 ustanoven R. D. Mgr. Jiří Buchta.\n\nDnem vzájemných modliteb farností za bohoslovce a bohoslovců za farnosti brněnské diecéze je 8. říjen. Adorační den připadá na 19. květen.\n\nKaždoročně se ve farnosti koná tříkrálová sbírka. V roce 2017 dosáhl výtěžek sbírky ve Stonařově, Otíně, Pavlově a Vílanci 20 464 korun.\n\n"}
{"id": "942556", "url": "https://cs.wikipedia.org/wiki?curid=942556", "title": "František Žák", "text": "František Žák\n\nJméno a příjmení František Žák se může vztahovat k následujícím osobnostem:\n\n"}
{"id": "942561", "url": "https://cs.wikipedia.org/wiki?curid=942561", "title": "Tvůrce mocný", "text": "Tvůrce mocný\n\nTvůrce mocný nebo také Tvůrce mocný nebe, země je česká duchovní píseň pocházející ze 17. století. Zmiňuje se o ní i literatura, například kniha Boženy Němcové \"Chudí lidé\" nebo román \"Jan Cimbura\" od Jindřicha Šimona Baara. Do jednotného kancionálu byla zařazena pod číslem 904 s nápěvem z počátku 19. století a šesti slokami vzniklými přepracováním textu z letáčku, který byl vytištěn v roce 1827. Při mši se může zpívat při vstupu, před evangeliem a při obětním průvodu.\n\n"}
{"id": "942567", "url": "https://cs.wikipedia.org/wiki?curid=942567", "title": "Davidovy narozeniny", "text": "Davidovy narozeniny\n\nDavidovy narozeniny (\"Il compleanno\", tj. \"Narozeniny\") je italský hraný film z roku 2009, který režíroval Marco Filiberti podle vlastního scénáře. Film o latentním homosexuálovi byl poprvé uveden na 66. ročníku Filmového festivalu v Benátkách v roce 2009.\n\nDva manželské páry – Matteo a Francesca a Diego a Shary se rozhodnou strávit spolu léto v domě na pláži. Matteo je čtyřicetiletý psychoanalytik a s Francescou mají pětiletou dceru Elenu. Diego je advokát, který se kdysi seznámil s američankou Shary, se kterou má syna Davida. David, který žije ve Spojených státech, kde nyní navštěvuje vysokou školu, se vrací po pěti letech do Itálie strávit dovolenou se svou rodinou. David vzbudí v Matteovi nečekanou silnou touhu, které se nemůže ubránit. Do domu přijíždí na pár dní i Sharyn bratr Leonard, který jediný pochopí, co se děje. Vztahy mezi partnery začnou skřípat a zvyšuje se napětí. Matteo je nevrlý a mezi Shary a Diegem vyplouvají na povrch staré neshody. Leonard se poté, co se marně snaží varovat svou sestru i Mattea, rozhodne odjet a události směřují k tragickému konci v den Davidových narozenin.\n"}
{"id": "942568", "url": "https://cs.wikipedia.org/wiki?curid=942568", "title": "Budiž vděčně velebena", "text": "Budiž vděčně velebena\n\nBudiž vděčně velebena je česká mariánská píseň. Její text napsal František Žák v roce 1908 na starší nápěv tehdy již zemřelého Františka Pivody. V jednotném kancionále, v němž má přepracovaný text, je označena číslem 801. Má šest slok a při mši se může zpívat při vstupu, před evangeliem a při obětním průvodu.\n\n"}
{"id": "942572", "url": "https://cs.wikipedia.org/wiki?curid=942572", "title": "Rugles", "text": "Rugles\n\nRugles je francouzská obec v departementu Eure v regionu Normandie. V roce 2010 zde žilo 2 367 obyvatel. Je centrem kantonu Rugles.\n\n\"Počet obyvatel\" \n\n"}
{"id": "942581", "url": "https://cs.wikipedia.org/wiki?curid=942581", "title": "Římskokatolická farnost Kostelec u Jihlavy", "text": "Římskokatolická farnost Kostelec u Jihlavy\n\nŘímskokatolická farnost Kostelec u Jihlavy je územní společenství římských katolíků s farním kostelem svaté Kunhuty v děkanátu Jihlava.\nFarní kostel svaté Kunhuty byl postaven v polovině 13. století v pozdně románském a raně gotickém slohu. Přestavěn byl v roce 1805. Zásadní změnou prošla farnost po roce 1945, kdy byla odsunuta převážná část německého obyvatelstva obce. Faráři přímo v Kostelci působili do roku 1990, od té doby je farnost spravována z Třeště. \n\nAdministrátorem excurrendo byl od září 2004 R. D. Mgr. Tomáš Caha.Toho v srpnu 2016 vystřídal, také jako administrátor excurrendo, P. Mgr. Adam Wolny, OFMConv. Ten zde ale působil pouze měsíc a poté byl administrátorem excurrendo ustanoven opět R. D. Mgr. Tomáš Caha. S platností od srpna 2018 byl ve farnosti ustanoven administrátorem excurrendo P. ThLic. Damián Jiří Škoda, OP.\n\nDnem vzájemných modliteb farností za bohoslovce a bohoslovců za farnosti brněnské diecéze je 6. prosinec. Adorační den připadá na 10. září.\n\nKaždoročně se ve farnosti koná tříkrálová sbírka. V roce 2015 se vybralo 14 668 korun. V roce 2018 šlo o 13 362 korun.\n"}
{"id": "942582", "url": "https://cs.wikipedia.org/wiki?curid=942582", "title": "Křídlok", "text": "Křídlok\n\nKřídlok (\"Pterocarpus\") je rod rostlin z čeledi bobovité. Jsou to stromy, často velmi vysoké a s opěrnými pilíři u paty kmene. Vyskytují se v tropech celého světa mimo Austrálie. Mají nápadné ploché okrouhlé plody se širokým křídlem. Některé druhy poskytují vyhledávané a vysoce ceněné dřevo.\n\nZástupci rodu křídlok jsou středně velké až vysoké, opadavé nebo stálezelené stromy, u paty kmene často s opěrnými pilíři. Kůra je hladká nebo mělce až hluboce brázditá a vylučuje červenou pryskyřici. Koruna je obvykle deštníkovitého tvaru. Listy jsou střídavé, lichozpeřené, složené nejčastěji z 5 až 11 střídavých nebo řidčeji téměř vstřícných celokrajných lístků. Palisty jsou drobné, opadavé. Květy jsou poměrně malé, žluté až žlutooranžové, max. 2 cm dlouhé, motýlovité, v bohatých úžlabních hroznech nebo latách. Kalich je zakončen 5 drobnými zuby. Koruna je delší než kalich. Pavéza je vejčitá až okrouhlá, 10 až 19 mm dlouhá, na vrcholu lehce vykrojená, na bázi krátce nehetnatá, ve střední části s bělavou nebo fialovou kresbou. Křídla jsou okrouhle vejčitá až vejčitě oválná, 10 až 18 mm dlouhá, volná. Člunek je 10 až 15 mm dlouhý, ouškatý, na bázi až v polovině srostlý. Tyčinek je 10 a jsou jednobratré nebo dvoubratré. Semeník je stopkatý až přisedlý, se 2 až 7 vajíčky a nitkovitou zahnutou čnělkou nesoucí nenápadnou bliznu. Plody jsou ploché, nepukavé, okrouhlého tvaru, tenké nebo kožovité, kolem dokola se širokým pevným křídlem. Ve středu nebo po straně plodu je 1 až 3 podlouhlá či ledvinovitá semena.\n\nRod křídlok zahrnuje asi 35 až 40 druhů. Je rozšířen v tropech téměř celého světa s výjimkou Austrálie a Madagaskaru. Nejvíce druhů se vyskytuje v Africe. Druh \"P. santalinoides\" je rozšířen v tropické Africe i v tropické Americe. Křídloky nejčastěji rostou ve vlhkých tropických deštných lesích, na zaplavovaných půdách podél řek a lagun. Některé druhy rostou na suchých horských svazích.\n\nDřevo asijských druhů \"Pterocarpus santalinus\" a \"P. dalbergioides\" obsahuje červené barvivo santalin a žlutý flavonoid santal. Jádrové dřevo \"Pterocarpus santalinus\" obsahuje terpenoidy eudesmol, pterokarpol, iso-pterokarpolon, kryptomeridiol, pterokarptriol a pterokarpdiolon. V kůře jsou obsaženy triterpenoidy - beta-ampyron, lupenon a deriváty lupeolu, v běli kyselina acetyl-oleanolová, aldehyd této kyseliny a erythrodiol. Jádrové dřevo \"P. dalbergioides\" obsahuje pterostilben, pterokarpin, liquiritigenin a isoliquiritigenin. Kořeny a jádrové dřevo křídloku vakovitého (\"Pterocarpus marsupium\") obsahují isoflavonoidy, terpenoidy and tanniny. Mezi hlavní účinné látky tohoto druhu náleží epikatechin.\n\n\nNěkteré africké a asijské druhy křídloků poskytují vyhledávané a ceněné dřevo. V tropické Africe je těžen zejména \"Pterocarpus soyauxii\", jehož dřevo je známo pod názvem africký padouk. Mívá korálově červenou až červenohnědou barvu, je středně tvrdé, těžké a dobře se soustruží. Je ceněno např. na luxusní podlahy, neboť je velmi odolné proti otěru. V Evropě je toto dřevo používáno již od 17. století. Z dalších afrických druhů je těžen např. \"P. angolensis\", jehož načervenalé dřevo, známé jako muninga, je používáno jako náhrada teakového dřeva.\n\nZ asijských druhů má velmi atraktivní dřevo \"P. dalbergioides\", pocházející z Andamanských ostrovů. Dřevo je obchodováno pod názvem \"padouk andaman\" a je používáno na luxusní nábytek, kulečníkové stoly, podlahy, držadla a podobně. Obdobné využití má i dřevo \"P. macrocarpus\" z Barmy a \"P. indicus\" z Indie. Dřevo \"P. indicus\" voní po růžích a je odolné proti termitům. Velmi podobné dřevo mají i druhy \"P. echinatus\" a \"P. blancoi\". Křídlok vakovitý (\"Pterocarpus marsupium\") je spolu s teakem a dalbergií nejčastěji pěstovanou indickou dřevinou.\n\nPryskyřice \"Pterocarpus draco\", nazývaná v Latinské Americe \"sangre de draco\" (dračí krev), je hojně využívána v lidové medicíně a slouží k výrobě politur. Z některých druhů pterokarpů se získává pryskyřice, nazývaná kino. Tzv. malabarské kino poskytuje asijský křídlok vakovitý (\"Pterocarpus marsupium\"). Používá se k vydělávání jemných kůží, přibarvování vín a jako léčivo. Z afrických druhů poskytuje kino druh \"Pterocarpus erinaceus\".\n\nCelá řada druhů pterokarpů je používána v místní medicíně. V Indii slouží jako léčivo zejména druhy \"Pterocarpus dalbergioides\", \"P. indicus\", \"P. marsupium\" a \"P. santalinus\". Pasta ze dřeva \"P. santalinus\" je aplikována zevně na spáleniny a bolesti hlavy, plody slouží při léčbě úplavice. Odvar ze dřeva \"Pterocarpus indicus\" je podáván při edémech a na žlučníkové kameny. Kino z kůry tohoto druhu je používáno na boláky a při průjmu. Kino z druhu \"P. marsupium\" má silně stahující účinky. V Barmě je používána kůra \"P. santalinus\" jako astringens při průjmech. Kořeny a kůra afrického \"P. angolensis\" jsou používány při ošetřování problémů s menstruací. Kůra \"P. rotundifolius\" je v Africe užívána k inhalacích při potížích s horními cestami dýchacími a při zvracení.\n\nNěkteré druhy pterokarpů jsou pěstovány jako okrasné dřeviny, např. \"P. podocarpus\" ve Venezuele. V Zimbabwe se pěstují druhy \"P. echinatus\", \"P. rotundifolius\" a \"P. sericeus\", na Filipínách \"P. stevensonii\".\n\n"}
{"id": "942584", "url": "https://cs.wikipedia.org/wiki?curid=942584", "title": "Helmuth von Moltke", "text": "Helmuth von Moltke\n\nHelmuth von Moltke je jméno dvou německých vojevůdců 19. a počátku 20. století:\n\n"}
{"id": "942585", "url": "https://cs.wikipedia.org/wiki?curid=942585", "title": "Vernon (Eure)", "text": "Vernon (Eure)\n\nVernon je francouzské město v departementu Eure v regionu Normandie. V roce 2010 zde žilo 25 147 obyvatel. Leží na řece Seině. Je centrem kantonů Vernon-Nord a Vernon-Sud.\n\n\"Počet obyvatel\" \n"}
{"id": "942586", "url": "https://cs.wikipedia.org/wiki?curid=942586", "title": "Kitěž", "text": "Kitěž\n\nKitěž (\"Китеж\") je ztracené město z ruských legend, zvané \"Ruská Atlantida\". Údajně se nacházelo na místě dnešního jezera Světlojar (Nižněnovgorodská oblast).\n\nPodle pověsti, zachované starověrci v rukopise \"Китежский летописец\", založil vladimirský velkokníže Jurij II. Vsevolodovič dvě města: \"Malý Kitěž\" na Volze (snad dnešní Goroděc) a severovýchodně od něj bělokamenný \"Velký Kitěž\". V roce 1237, když Mongolové vedení Bátúem plenili Rusko, uprchli obyvatelé Malého Kitěže do Velkého Kitěže. Když pronásledovatelé dorazili po tajné stezce k jezeru Světlojar, viděli, že obyvatelé města se místo příprav na obranu modlí. Vtom začala hladina jezera stoupat a celé město zmizelo pod vodou.\n\nPověst zpracovali Pavel Melnikov v románu \"V lesích\", Nikolaj Andrejevič Rimskij-Korsakov v opeře \"Vyprávění o neviditelném městě Kitěži a panně Fevroniji\" a Werner Herzog v dokumentárním filmu o ruské spiritualitě \"Bells from the Deep\". \n\nRoku 2018 bylo oznámeno, že se lokalitu podařilo nalézt v bažinách.\n\n\n"}
{"id": "942590", "url": "https://cs.wikipedia.org/wiki?curid=942590", "title": "Římskokatolická farnost Vyskytná nad Jihlavou", "text": "Římskokatolická farnost Vyskytná nad Jihlavou\n\nPrvní písemná zmínka o kostele pochází z roku 1303. Postaven byl v gotickém slohu, dodnes se dochoval gotický portál do sakristie a gotická žebrová klenba s triumfálním obloukem nad presbytářem. Barokně byl kostel přestavěn v roce 1709, upraveny byly fasády kostela a krov, interiér lodi i presbytáře byl vybaven podlahou z dlaždic a kamenů.\n\nAdministrátorem excurrendo byl od září 2013 do července 2017 P. ThLic. Petr Ivan Božik, O.Praem. Novým administrátorem excurrendo se od srpna 2017 stal P. Mgr. Vavřinec Martin Šiplák, O.Praem.\n\nPravidelně se ve farnosti koná tříkrálová sbírka. Farnost se zapojila do projektu Adopce na dálku.\n\n"}
{"id": "942591", "url": "https://cs.wikipedia.org/wiki?curid=942591", "title": "Vzpírání na Letních olympijských hrách 1980", "text": "Vzpírání na Letních olympijských hrách 1980\n\nVzpěračské soutěže na Letních olympijských hrách 1980 v Moskvě.\n"}
{"id": "942592", "url": "https://cs.wikipedia.org/wiki?curid=942592", "title": "Jabkenická plošina", "text": "Jabkenická plošina\n\nJabkenická plošina je geomorfologický okrsek při východním okraji Dolnojizerské tabule, ležící v okresech Mladá Boleslav a Nymburk Středočeského kraje. Území okrsku zvenčí vymezují sídla Domousnice na severním výběžku, Jabkenice na severozápadě, Všejany na jihozápadě a Rožďalovice na východě. Uvnitř okrsku leží Ledce, Seletice, Mcely a Loučeň.\n\nOkrsek Jabkenická plošina náleží do celku Jizerská tabule a podcelku Dolnojizerská tabule, dále se již nečlení. Plošina sousedí na západě s Luštěnickou kotlinou v rámci Dolnojizerské tabule, na jihu a východě se Středolabskou tabulí a na severu s Jičínskou pahorkatinou.\n\nNejvyšším vrcholem Jabkenické plošiny jsou Zámrsky (281 m n. m.).\n\n\n"}
{"id": "942594", "url": "https://cs.wikipedia.org/wiki?curid=942594", "title": "Vzpírání na Letních olympijských hrách 1976", "text": "Vzpírání na Letních olympijských hrách 1976\n\nVzpěračské soutěže na Letních olympijských hrách 1976 v Montréalu.\n"}
{"id": "942595", "url": "https://cs.wikipedia.org/wiki?curid=942595", "title": "Vzpírání na Letních olympijských hrách 1972", "text": "Vzpírání na Letních olympijských hrách 1972\n\nVzpěračské soutěže na Letních olympijských hrách 1972 v Mnichově.\n"}
{"id": "942598", "url": "https://cs.wikipedia.org/wiki?curid=942598", "title": "Trick", "text": "Trick\n\nTrick je americký hraný film z roku 1999, který režíroval Jim Fall. Filmová komedie se odehrává během jediného dne, kdy se dva mladíci snaží najít místo pro nerušený sex. Snímek byl v ČR poprvé uveden na Febiofestu v roce 2003.\n\nGabriel je mladý skladatel. Bydlí v New Yorku ve společném pronájmu s egoistickým Richem. Má nudnou práci v kanceláři a zkouší se prosadit se svým muzikálem. Testovací uvedení části muzikálu s jeho nejlepší kamarádkou Katherine v hlavní roli ovšem nepřinese pozitivní ohlas. Večer jde do gay baru, protože jeho spolubydlící Rich chce byt pro sebe a svou přítelkyni, která se právě vrátila z Paříže. V baru sleduje vystoupení go-go tanečníka. Když se vrací nočním metrem domů, opět tanečníka potká. Gabriel se Markovi líbí a dohodnou se na sexu na jednu noc. Tím začíná dlouhá noc, při které hledají místo, kde by nebyli rušeni. V bytě je nečekaně vyruší Katherine a později Riche se svou přítelkyní. Potloukají se tedy nočním New Yorkem, povídají si a vzájemně se sblíží. Až ráno se rozloučí a vymění si telefonní čísla.\n\n\n"}
{"id": "942619", "url": "https://cs.wikipedia.org/wiki?curid=942619", "title": "Saint-André-de-l'Eure", "text": "Saint-André-de-l'Eure\n\nSaint-André-de-l'Eure je francouzská obec v departementu Eure v regionu Normandie. V roce 2010 zde žilo 3 481 obyvatel. Je centrem kantonu Saint-André-de-l'Eure.\n\n\"Počet obyvatel\" \n\n"}
{"id": "942626", "url": "https://cs.wikipedia.org/wiki?curid=942626", "title": "Pierre Alexis Ponson du Terrail", "text": "Pierre Alexis Ponson du Terrail\n\nPierre Alexis, vikomt de Ponson du Terrail (8. července 1829, Montmaur, Hautes-Alpes – 20. ledna 1871, Bordeaux) byl francouzský spisovatel proslulý sérií románů o tajemném zlosynovi a mstiteli Rocambolovi.\n\nPonson du Terrail byl šlechtického původu. Narodil se na panství svého praděda z matčiny strany a měl se stát důstojníkem. Studií na škole v Apt však záhy zanechal a od svých dvaceti let publikoval v pařížských novinách a časopisech na pokračování celou řadu dobrodružných románů (až třicet ročně) psaných chvatným stylem a vyznačujících se psychologickou nepravděpodobností a melodramatičností. Šlo v podstatě o gotické romány, které byly ve své době velmi oblíbené pro svou poutavost. Celkem napal více než dvě stě děl.\n\nRoku 1857 začal psát pod vlivem \"Tajností pařížských\" od Eugèna Suea pro deník \"La Patrie\" román o Rocambolovi, tajemném zlosynovi a mstiteli obdařeném mimořádnými schopnostmi. Román měl obrovský úspěch, takže Ponson du Terrail napsal ještě dalších osm pokračování.\n\nVliv Rocambola na vývoj dobrodružné literatury nelze podceňovat. Cyklus představuje přechod od zastaralého gotického románu k moderním napínavým příběhům. Slovo \"rocambolesque\" se ve francouzštině dokonce stalo označením pro žánr fantastických dobrodružství plných dramatických zvratů. Postava Rocambola se stala vzorem pro Leblancova Arsèna Lupina i pro Fantomase od Marcela Allaina a Pierra Souvestreho.\n\nLiterární kariéru Ponsoan du Terrail přerušila Prusko-francouzská válka. Po kapitulaci Naoleona III. odjel na své venkovské sídlo poblíž Orléansu a s přáteli zde zorganizoval gerilovou válku. Když mu Němci jeho sídlo vypálili, byl nucen prchnout do Tours a pak Bordeaux, kde roku 1871 zemřel při epidemii pravých neštovic. Pohřben je na hřbitově Montmartre v Paříži.\nO dobrodruhovi Rocambolovi, který se ze zločince přerodil na lupiče-gentlemana, napsal Ponson du Terrail v letech 1857–1870 devět knih, přičemž poslední díl zůstal nedokončen.\n\n\n\n"}
{"id": "942632", "url": "https://cs.wikipedia.org/wiki?curid=942632", "title": "Carlo Lizzani", "text": "Carlo Lizzani\n\nCarlo Lizzani (3. dubna 1922 v Římě − 5. října 2013) byl italský filmař, publicista, scenárista, režisér, herec a producent. Šlo o velmi plodného scenáristu, který působil ma poli dokumentárního i hraného filmu.\n\nV roce 1951 natočil svůj první snímek \"Pozor, banditi!\" s Ginnou Lolobrigidou v hlavní roli. V roce 1954 natočil snímek \"Kronika chudých milenců\", za nějž obdržel hlavní cenu na Filmovém festivalu v Cannes. Mezi jeho nejznámější díla patří film \"Poslední dny Mussoliniho\".\n\nVe věku 91 let v roce 2013 spáchal sebevraždu skokem ze 3. patra.\n\n"}
{"id": "942633", "url": "https://cs.wikipedia.org/wiki?curid=942633", "title": "Megamysl", "text": "Megamysl\n\nMegamysl je animovaný film ze studia DreamWorks z roku 2010.\n\nMegamysl je jako malé dítě poslán na Zem, kde přistane na zemi uprostřed vězeňského dvora. Ve vězení ho vězni učí základy života. Jednoho dne ho za dobré chování pošlou do školy, kde se setká se svým rivalem - Metromanem.Metroman má supesílu, leizr z očí a umí létat.Megamysl se v dospělosti baví únosy Metromanovy přítelkyně Roxanne Ritchieové s cílem ho konečně jednou porazit, není však úspěšný. Jednoho dne se mu to však podaří a ovládne celé město. Zanedlouho zjistí, že když už nemůže soupeřit s Metromanem, nemá dál pro co žít. Roxan ho přivede k nápadu stvořit nového superhrdinu, který by páchal dobro, a se kterým by mohl Megamysl soupeřit. Jeho plán se ale zvrtne a možnosti Metromana dostane Roxanin kamarád Hal. I přesto, že se evidentně nejedná o člověka, který by byl těchto možností hoden, se Megamysl rozhodne, že ho bude zaučovat a udělá z něj nového hrdinu, kterého pojmenuje Titán. Titána ale nebaví páchat dobro. Zároveň ho odmítne Roxen a v rozčilení začne krást. Megamysl ho vyprovokuje k boji ale prohraje. Titán se ale nezachová jako superhrdina, ale pokusí se Megamysla zabít. Ten se zatím stihne schovat a Titán začne terorizovat město. Megamysl s Titánem svede finální souboj a ten vyhraje. Poté z Titána pomocí techniky vyčerpá jeho schopnosti a Hal je zase normální člověk. Je ihned zatčen a Megamysl přestane být padouchem, ale začne chránit město a stane se tak superhrdinou.\n\nV roce 2011 uvedl prezident DreamWorks že sequel k filmům Megamysl a Monstra vs. Vetřelci nebude.\n\n \n\nDalši hlasy: Jolana Smyčková, Radek Hoppe, Aneta Talpová, David Kotouček & Jindřich Žampa\n\n"}
{"id": "942640", "url": "https://cs.wikipedia.org/wiki?curid=942640", "title": "Seznam vrcholů ve Skorušinských vrších", "text": "Seznam vrcholů ve Skorušinských vrších\n\nSeznam vrcholů ve Skorušinských vrších zahrnuje pojmenované vrcholy s nadmořskou výškou nad 1000 m. K sestavení seznamu bylo použito map dostupných na stránkách hiking.sk.\n\n"}
{"id": "942641", "url": "https://cs.wikipedia.org/wiki?curid=942641", "title": "Julius Garreis", "text": "Julius Garreis\n\nJulius Garreis (1. října 1838 Libočany – 16. listopadu 1898 Děčín) byl rakouský a český advokát a politik německé národnosti, v závěru 19. století poslanec Českého zemského sněmu.\n\nProfesí byl advokátem v Děčíně. Narodil se roku 1838 v rodině státního úředníka v Libočanech. Vystudoval práva na Karlo-Ferdinandově univerzitě v Praze, kde získal v červenci 1864 titul doktora práv. Působil jako advokát, usadil se v Děčíně. Od roku 1878 zasedal v obecním zastupitelstvu Děčína. Byl rovněž členem místní školní rady. Od roku 1881 byl městským radním, přičemž post zastával nepřetržitě až do své smrti. Od roku 1874 také působil jako člen okresního zastupitelstva a roku 1884 se stal okresním starostou.\n\nV 80. letech 19. století se zapojil i do zemské politiky. V doplňovacích zemských volbách v září 1887 byl vyslán na Český zemský sněm za městskou kurii (obvod Děčín, Podmokly, Kamenice, Chřibská). Mandát tu obhájil v řádných volbách roku 1889. Uvádí se jako německý liberál (takzvaná Ústavní strana, později Německá pokroková strana). Na mandát rezignoval a v doplňovací volbě v únoru 1892 ho ve sněmu nahradil August Fournier.\n\nZemřel v listopadu 1898 \"po krátké, bolestivé nemoci\".\n\n"}
{"id": "942648", "url": "https://cs.wikipedia.org/wiki?curid=942648", "title": "Gustav Gschier", "text": "Gustav Gschier\n\nGustav Gschier (30. listopadu 1852 Cheb – 29. prosince 1916 Cheb) byl rakouský a český advokát a politik německé národnosti, v závěru 19. století poslanec Českého zemského sněmu, na přelomu století starosta Chebu.\n\nJeho otcem byl chebský právník a politik (a též starosta Chebu) Anton Gschier. Gustav Gschier také vystudoval práva. Pracoval jako advokát v Chebu. V letech 1892–1911 působil jako chebský starosta. V roce 1912 mu Cheb udělil čestné občanství.\n\nV 80. letech 19. století se zapojil i do zemské politiky. Ve volbách roku 1889 byl vyslán na Český zemský sněm za městskou kurii (obvod Cheb). Uvádí se jako německý liberál (takzvaná Ústavní strana, později Německá pokroková strana). Rezignace na mandát byla oznámena v dubnu 1893.\n\nZemřel v prosinci 1916.\n\n"}
{"id": "942650", "url": "https://cs.wikipedia.org/wiki?curid=942650", "title": "Josef Hampl (politik)", "text": "Josef Hampl (politik)\n\nJosef Hampl (1. února 1849 Bobnice – 14. prosince 1912 Nymburk) byl rakouský a český politik, v závěru 19. století poslanec Českého zemského sněmu.\n\nProfesí byl statkářem v Bobnicích. Zastával funkci okresního starosty v Nymburku. Zasloužil se o rozšíření nymburské nemocnice. Předsedal výboru místní nemocnice a sirotčince. Byl členem správní rady spolkového cukrovaru v Nymburce. Zastával také funkci předsedy okresní hospodářské záložny a člena okresní školní rady. V rodných Bobnicích byl starostou. Byl mu udělen Řád Františka Josefa.\n\nKoncem 80. let 19. století se zapojil i do zemské politiky. Ve volbách v roce 1889 byl zvolen v kurii venkovských obcí (volební obvod Nymburk, Benátky) do Českého zemského sněmu. Politicky patřil k mladočeské straně.\n\nZemřel v prosinci 1912.\n\n"}
{"id": "942651", "url": "https://cs.wikipedia.org/wiki?curid=942651", "title": "Rudapithecus hungaricus", "text": "Rudapithecus hungaricus\n\nRudapithecus hungaricus je druh vyhynulých hominidů, žijících ve svrchním miocénu (asi před 9,5 - 10 miliony let) na území dnešního Maďarska, Německa a Rakouska. V současnosti se jedná o sporný taxon, protože bývá mnoha odborníky zahrnován do rodu \"Dryopithecus\" jako druh \"Dryopithecus brancoi\".\n\nPrvní nálezy byly učiněny v roce 1966 při pracích ve zlatém dole u obce Rudabánya v severním Maďarsku. Paleontolog Milkos Kretzoi je publikoval v roce 1969 pod jménem \"Rudapithecus hungaricus\". Později však byla rozeznána podobnost s rodem \"Dryopithecus\", která je tak výrazná, že nálezy rodu Rudapithecus byly přeřazeny do druhu \"Dryopithecus brancoi\". Až od počátku 21. století začínají někteří badatelé samostatný rod Rudapithecus opět rozeznávat.\n\nNálezy rodu \"Rudapithecus\" byly zachyceny také u Salmendingen v německém Bádensku-Württembersku a snad i na dalších lokalitách v Rakousku (\"Mariathal\", \"Götzendorf\") a Německu (\"Melchingen\", \"Ebingen\", \"Trochtelfingen\" a \"Wissberg\").\n\nSystematické vykopávky na lokalitě Rudabánya odhalily velké množství ostatků, takže Rudapithecus je v současnosti velmi dobře doloženým hominidem. Patřil ke středně velkým hominidům. Dosahoval hmotnosti až 45 kg, tedy téměř velikosti současného šimpanze.\n\nNejvýznamnější jsou nálezy několika dobře dochovaných lebek. Zejména lebka, zachycená v roce 1999 je unikátní, protože se z ní dochovaly nejen kosti obličeje, ale i mozkovny. Nález získal přezdívku \"Gabi\" podle objevitele prvního nálezu z roku 1966, jímž byl maďarský geolog Gabor Hernyák. Mezi typické znaky patří dlouhá nízká mozkovna, méně vystupující nozdry a čelisti, slabé ale zřetelné nadočnicové oblouky, úzký nosní otvor a velká vzdálenost mezi očnicemi. Lebeční kapacita u dvou nejlépe dochovaných lebek dosahovala 305 cm a 320 cm. Lehce stavěné čelisti a stoličky se slabou vrstvou skloviny ukazují, že se Rudapithecus živil převážně měkkým subtropickým ovocem.\n\nKromě lebečních kostí jsou na lokalitě Rudabánya poměrně hojně nalézané i části postkraniální kostry. Pažní, loketní i vřetenní kost, několik karpálních kůstek, články prstů, hlezenní kost, pánev i stehenní kosti vykazují typické znaky hominidů. Značně se podobají kostem moderních orangutanů a ukazují, že Rudapithecus se zcela adaptoval na stromový život. Plně pohyblivé klouby a dlouhé, silně zakřivené články prstů odpovídají schopnosti ručkování a brachiace ve větvích.\n"}
{"id": "942652", "url": "https://cs.wikipedia.org/wiki?curid=942652", "title": "Adlai Stevenson", "text": "Adlai Stevenson\n\nAdlai Ewing Stevenson II. (5. února 1900, Los Angeles — 14. července 1965, Londýn) byl americký politik, guvernér státu Illinois v letech 1949—1953 a prezidentský kandidát ve volbách 1952 a 1956.\n\nPocházel z rodiny politiků, jeho dědeček Adlai E. Stevenson byl viceprezidentem za vlády Grovera Clevelanda. Absolvoval \"University High School\" ve městě Normal (Illinois) a Princetonskou univerzitu. V roce 1928 se oženil s Ellen Bordenovou, která se s ním rozvedla v roce 1949, protože neschvalovala jeho politickou kariéru. Jejich synem je bývalý senátor Adlai Stevenson III.. Vykonával právnickou praxi a pracoval v Rooseveltově administrativě na projektu \"Agricultural Adjustment Act\". Za 2. světové války působil v tiskovém oddělení námořnictva a byl delegátem v OSN. V roce 1952 byl kandidátem demokratů na prezidenta, získal však pouze 44,3 %, devět států a 89 volitelů, takže hlavou státu se stal Dwight Eisenhower. Stevenson proti němu znovu kandidoval v roce 1956, ale skončil ještě hůře: 42 %, sedm států a 73 volitelů. V roce 1960 se stal vyslancem Spojených států u OSN, upozornil na sebe energickým postojem v kubánské krizi. Zemřel na infarkt myokardu při procházce na Grosvenor Square.\n\nAdlai Stevenson se hlásil k unitářství.\n\nVe filmu \"Třináct dní\", pojednávajícím o kubánské krizi, hrál Stevensona Michael Fairman.\n\n"}
{"id": "942653", "url": "https://cs.wikipedia.org/wiki?curid=942653", "title": "Anselm Heinzel", "text": "Anselm Heinzel\n\nAnselm Heinzel (19. února 1846 Jetřichov – 14. prosince 1921 Jetřichov) byl rakouský a český podnikatel a politik německé národnosti, v závěru 19. století poslanec Českého zemského sněmu.\n\nVystudoval nižší reálku v Náchodě a Trutnově. Profesí byl statkářem a továrníkem v Jetřichově. Provozoval zde cca od roku 1879 barvírnu příze a přádelnu. Firma navazovala na přádelnu lnu, kterou založili okolo roku 1862 v nedalekých Hynčicích bratři Josef a Ferdinand Heinzelové. Jetřichovský podnik byl roku 1892 proměněn na firmu J. A. Kluge. Toho roku Heinzel zprovoznil v Hynčicích novou tkalcovnu. Podnik potom rozvíjel se synem Anselmem Heinzelem mladším.\n\nAngažoval se i ve veřejném a politickém životě. Zasedal v obecním zastupitelstvu v Hynčicích, byl členem tamní městské školní rady. Zastával funkci náměstka okresního starosty (v jiném zdroji uváděn i jako okresní starosta) a člena okresní školní rady. Byl starostou hospodářského spolku v Broumově a členem německé sekce zemské zemědělské rady. Koncem 80. let 19. století se zapojil i do zemské politiky. Ve volbách v roce 1889 byl zvolen v kurii venkovských obcí (volební obvod Broumov, Police) do Českého zemského sněmu. Politicky patřil mezi německé nacionály (Německá lidová strana). Mandát obhájil za týž obvod i ve volbách v roce 1895. Po nich se ale uvádí jako německý liberál (takzvaná Ústavní strana, později Německá pokroková strana).\n\nByl mu udělen Řád Františka Josefa a Zlatý záslužný kříž. Od četných obcí v regionu získal čestné občanství. Zemřel v říjnu 1921.\n\n"}
{"id": "942659", "url": "https://cs.wikipedia.org/wiki?curid=942659", "title": "Vrutická pahorkatina", "text": "Vrutická pahorkatina\n\nVrutická pahorkatina je geomorfologický okrsek při jihovýchodním okraji Dolnojizerské tabule, ležící v okresech Mladá Boleslav a Nymburk Středočeského kraje. Území okrsku zvenčí vymezují sídla Čachovice a Všejany na východě, Předměřice nad Jizerou na západě, Lysá nad Labem na jihu a Milovice na jihovýchodě.\n\nZ chráněných území je zde NPR Hrabanovská černava, zasahuje sem PR Pod Benáteckým vrchem.\n\nOkrsek Vrutická pahorkatina náleží do celku Jizerská tabule a podcelku Dolnojizerská tabule. Dále se člení na podokrsky Jiřická plošina na severu a Lyská pahorkatina na jihu. Pahorkatina sousedí v rámci Dolnojizerské tabule na severu s Luštěnickou kotlinou a Košáteckou tabulí, ze západu, jihu a východu jí svírají kotliny Středolabské tabule.\n\n\nNejvyšším bodem je bezejmenná kóta (255 m n. m.) jižně od Lipníka.\n\n"}
{"id": "942660", "url": "https://cs.wikipedia.org/wiki?curid=942660", "title": "Muniční sklad Hajniště", "text": "Muniční sklad Hajniště\n\nMuniční sklad Hajniště je bývalý vojenský prostor (označovaný \"VÚ 1337/A\") rozkládající se na vrchu Chlum nacházejícím se jihozápadním směrem od Hajniště, části Nového Města pod Smrkem ve Frýdlantském výběžku na severu České republiky. Sloužil k uskladnění střeliva 55. dělostřelecké základny z Týniště nad Orlicí. S budováním skladu se začalo v roce 1955 a po čtyřech letech byla jeho výstavba dokončena. V areálu se nachází celkem třicet zděných skladovacích hal, každá o ploše 800 metrů čtverečních, vybavených vykládací rampou, elektrickým osvětlením či telefonem. Vedle toho se zde nacházely dvě zemní kobky určené k uskladnění střelného prachu a dále čtrnáct skládek pro deponii (odložení) munice s prošlou záruční lhůtou. Mezi jednotlivými objekty vedly panelové cesty, jejichž celková délka dosahovala téměř 15 kilometrů. Na přelomu 50. a 60. let 20. století došlo ke zbudování železniční vlečky vedoucí sem z blízké zastávky v Hajništi, která zajistila pružnější dopravu střeliva do areálu muničního skladu. Po dobu, kdy byl sklad v provozu, dosahovalo jeho naplnění 95 %. Při dělení Československa se odsud část střeliva odvezla na Slovensko a během následné reorganizace armády bylo rozhodnuto o ukončení provozu tohoto skladu. Objekty kasáren přešly pod správu Nového Města pod Smrkem a areál muničního skladu využívala soukromá firma k likvidaci nepotřebného střeliva. Současně je zde v provozu útulek pro psy spolu s cvičištěm.\n\nRoku 1954 rozhodly orgány Ministerstva národní obrany o vytvoření úložiště munice dělostřelectva, letectva a tankových či motostřeleckých vojsk 55. dělostřelecké základny se sídlem v Týništi nad Orlicí. Pro tyto účely měl sloužit muniční sklad „A“ vybudovaný u obce Hajniště ve Frýdlantském výběžku na severu tehdejšího Československa. Následujícího roku proto ministerstvo zakoupilo pozemek kolem vrchu Chlum o výměře asi 315 hektarů a započalo s výstavbou jednoho z největších objektů svého druhu v Československu. Budování muničního skladu prováděl vojenský 56. silniční a stavební prapor, který měl své sídlo v Zákupech. Během stavby jeho muži pobývali ve škole v Hajništi a na faře a ve škole v blízkém Novém Městě pod Smrkem. Celému praporu, který čítal 600 mužů, velel pplk. K. Čermák, jehož poté vystřídal kpt. V. Cimpa.\n\nJelikož se na pozemku nacházel les, proběhlo nejprve jeho vymýcení, spolu s nímž se prováděly také úpravy terénu v místech budoucích staveb skladiště. Následně probíhala stavba jednotlivých objektů. Prvních dvanáct skladovacích hal bylo během jara roku 1958 dostavěno a zkolaudováno. Stavba však pokračovala dále a následující rok stálo 30 zděných objektů. Jednotlivé haly měly rozlohu 800 metrů čtverečních a každá disponovala svojí vykládací rampou, elektrickým osvětlením, požárním přístřeškem a telefonem. Stavby měly takzvanou lehkou střechu, která by v případě výbuchu v objektu zajistila, aby tlaková vlna detonace směřovala vzhůru.\n\nSpolu s tím se zbudovaly dvě kobky v zemních valech, které sloužily k ukládání střelných prachů a jiných výbušnin, a dále 14 chráněných skládek o úhrnné rozloze asi 3600 metrů čtverečních. Ty se využívaly na ukládání munice s prošlou záruční dobou, jež byla určena k delaboraci (zničení). Ke skladu patřilo také jeho zázemí sestávající z garáží, kotelny, strážnice a sociální budovy. Jednotlivé objekty areálu spojovaly panelové cesty, jejichž celková délka dosahovala skoro 15 kilometrů.\n\nAreál muničního skladu byl obehnán dvojitým plotem a na vnitřním z nich se nacházel ještě elektrický ohradník s vysokým napětím. Po určitých vzdálenostech stály u tohoto oplocení strážní věže spolu s kotci pro psy, které byly vybaveny automatickým otvíráním. To sloužilo pro případ, kdy by do střeženého prostoru někdo vnikl. Po dokončení výstavby celého muničního skladu opětovně jeho prostor Vojenské lesy Mimoň zalesnily.\nJeště během dostavby svážely nákladní automobily ze železničních stanic ve Frýdlantě, v Raspenavě a v Novém Městě pod Smrkem dělostřeleckou, pěchotní a raketometnou munici. Manipulace s ní probíhala ručně (a to až do výšky 2,10 metru), neboť v místech, kam byla ukládána, platil zákaz použití manipulačních strojů poháněných výbušnými motory. Protože však byl přísun munice pomocí automobilů pomalý, přistoupilo ministerstvo národní obrany k výstavbě železniční vlečky, která by sem vedla z manipulační koleje zastávky v Hajništi. Na základě žádosti vojenského útvaru došlo 22. ledna 1956 k vydání stavebního povolení pro tuto vlečku a 1. ledna 1961 na ní byl zahájen provoz. Ale již v polovině dubna téhož roku došlo k nehodě, při níž lokomotiva řady T 211.0 neubrzdila dva naložené vozy, prorazila zarážedlo a spadla do strže.\n\nSklad oficiálně vznikl k 1. říjnu 1958 a jeho velitelství sídlilo v Lázních Libverdě, v objektu bývalého mlýna, tedy v místech, kde dnes () stojí tamní informační středisko. Prvním velitelem skladu byl jmenován kpt. Ján Rapčan. Během roku 1958 nastoupilo k útvaru pět důstojníků a jeden aspirant (tedy uchazeč či čekatel). Na počátku roku 1959 převzal velení pplk. J. Pospíšil a k útvaru přišli i dva technici, a sice por. K. Jakoubě a por. Josef Kazmíř. Následně se přijímali ještě občanští pracovníci, tedy například řidiči, skladníci, dělníci ve skladištích či administrativní pracovníci.\nZávěrem roku 1958 se součástí muničního skladu stala také samostatná strážní rota zformovaná ve Šťáhlavech u Plzně, v jejímž čele stál štáb ve složení por. M. Král, por. F. Plančík, kpt. K. Čermák a staršina M. Bárta. Velitelem roty byl kpt. P. Rohla. Rota se dělila na tři čety, jimž veleli důstojníci a posléze i poddůstojníci nebo vojáci aspiranti. Celá rota po přidělení k ostraze muničního skladu bydlela v Lázních Libverdě, v místní restauraci Vzlet. Ubytováni byli ve zdejším bývalém tanečním sálu a jídlo si vařili na dvoře v polní kuchyni. Každý den vojáky dopravovaly automobily ke stráženému areálu.\n\nK rotě patřilo též 26 psovodů se psy. Ti byli rovnoměrně rozděleni k jednotlivým strážním četám. Jejich příslušníci během dne konali pravidelné obchůzky v jim vymezeném prostoru a na noc psy umisťovali do kotců podél vnitřního oplocení objektu a strážní prováděli pouze jejich pravidelnou kontrolu.\n\nBěhem roku 1958 začala na okraji Hajniště výstavba kasárenských objektů s příslušným zázemím (kotelna, kuchyně, garáže). Dokončeny byly následující rok a ihned se do nich sestěhovaly všechny součásti vojenského útvaru, které se do té doby nacházely rozmístěné po sousedních městech a obcích. Na náměstí v Novém Městě pod Smrkem navíc vyrostly bytové jednotky určené vojákům z povolání a občanským zaměstnancům skladu.\n\nPracovníci ve skladu v rámci své pracovní náplně přijímali, ošetřovali a vydávali uskladněnou munici vojenským útvarům na území republiky. Po dobu, kdy byl sklad v provozu, dosahoval naplnění 95 %. To svědčí o vysokém pohybu jednotlivých druhů střeliva. Po dobu provozu skladu navíc nedošlo k narušení nebo ke snaze o vniknutí do střeženého areálu. Pomohla tomu jednak dostatečná informovanost obyvatelstva z okolních obcí o míře zabezpečení a střežení objektu, ale také skutečnost, že došlo k uzavření silnice číslo III/29011 v úseku mezi Raspenavou a Ludvíkovem pod Smrkem, která vede těsně při jižní straně střeženého areálu.\n\nK počátku září 1963 proběhla reorganizace nadřízeného velitelství 55. dělostřelecké základny na Vojenský opravárenský závod Týniště nad Orlicí, a přesně za čtyři roky poté se přejmenoval na 55. kompletační základnu. Pojmenování muničního skladu však zůstávalo navzdory těmto změnám totožné.\n\nZaměstnanci, ať už vojenští, tak civilní, se zde často měnili. Příčinou toho byly obtížné pracovní podmínky způsobené denním dojížděním na pracoviště, a to nejprve vojenským a po zavedení úsporných opatření do československé armády běžným linkovým autobusem, který musel celý areál muničního skladu objíždět. Až v roce 1964 začala jezdit přímá autobusová linka z Nového Města pod Smrkem ke vstupní bráně do muničního skladu.\n\nS nástupem normalizace bylo několik důstojníků z politických důvodů propuštěno. Na počátku září 1969 došlo k přesunu muničního skladu k 52. muniční základně Bílek-Chotěboř a spolu s tím k přejmenování na 12. pobočku této základny. Během roku 1971 se velitelem muničního skladu stal pplk. J. Klaus, jehož postupně vystřídali mjr. R. Ruthan, mjr. Jan Rapčan, mjr. F. Dobeš, mjr. S. Vaněček a pplk. J Králík. Ke konci osmdesátých let 20. století již kvalita kolejového svršku zdejší vlečky nedosahovala potřebných parametrů, a proto se roku 1990 přistoupilo k rekonstrukci celého jejího kolejiště. Dnem 1. listopadu 1992 se muniční sklad stal součástí 1. výzbrojní základny Drhovice a jeho velitelem byl jmenován mjr. Ing. Miroslav Beran.\n\nOd roku 1993 patřil sklad Armádě České republiky. V souvislosti s dělením majetku bývalého Československa odsud vyrazilo na Slovensko několik stovek plně naložených železničních vozů střeliva. Tím došlo ke snížení zásob ve skladu, takže během reorganizace armády prováděné v roce 1995 bylo rozhodnuto, že ke konci toho roku dojde ke zrušení muničního skladu. Uskladněné střelivo se odtud muselo odvézt, což znamenalo denně naložit municí pět železničních vozů. Celkem tak bylo během této operace naloženo 1500 vozů munice. V prosinci roku 1995 ukončil muniční sklad svoji činnost. Objekty bývalých kasáren byly v roce 1999 předány do užívání Novému Městu pod Smrkem. Železniční vlečka po ukončení činnosti chátrala, ale od roku 2000 je opět v provozu. Využívá ji společnost likvidující v areálu vyřazenou munici. Tou je společnost STV Group a po vlečce se například roku 2008 dopravilo 40 kontejnerů na 38 vozech, které přes Meziměstí směřovaly do přístavu Gdaňsk v Polsku. Na konci roku 2014 se však objevily plány společnosti STV Group na přesun své činnosti na Českomoravskou vrchovinu. Ostrahu hajnišťského areál by ale i nadále měla společnost STV Group zajišťovat. Přesun se nakonec realizoval a likvidaci munice firma přesunula, nicméně v Hajništi si ve svém užívání ponechala sklady. O tři roky později (2017) navíc společnost plánovala svůj provoz v někdejším muničním skladu rozšířit a vyrábět zde střelivo do ručních zbraní. O získání objektu ale tehdy soupeřila se stavební firmou Kvapro podnikatele Roberta Kvapila, jež zde chtěla zbudovat své nové sídlo. V objektu bývalých kasáren je navíc v provozu psí útulek spolu se cvičištěm.\nDo areálu někdejšího muničního skladu zasahovala jedna ze dvou možných lokalit na území Libereckého kraje, kde mohla býti zbudována přehradní nádrž jako záložní zásobárna pitné vody. Rozkládala by se odtud na pozemcích směrem k Raspenavě. V této oblasti je již ale navržen suchý polder, který má oblast Frýdlantska ochránit před povodněmi. V roce 2016 však Josef Jadrný, tehdejší krajský radní pro životní prostředí, předpokládal, že obě krajské lokality ze seznamu plánovaných přehradních nádrží vypadnou. Předpoklad byl správný a obě lokality nakonec ze seznamu zmizely.\n\n"}
{"id": "942666", "url": "https://cs.wikipedia.org/wiki?curid=942666", "title": "Silovoň", "text": "Silovoň\n\nSilovoň (\"Dipteryx\") je rod rostlin z čeledi bobovité. Jsou to vesměs mohutné stromy s opěrnými pilíři u paty kmene a zpeřenými listy. Vyskytují se v počtu asi 10 druhů v tropické Americe. Některé druhy mají jedlé plody nebo se používají v medicíně, parfumerii a podobně.\n\nZástupci rodu silovoň jsou většinou mohutné stromy (\"Dipteryx magnifica\" dorůstá výšek až 45 metrů) s masivními opěrnými pilíři při bázi kmene. Kůra bývá hladká. Listy jsou střídavé, sudozpeřené, složené ze střídavých nebo vstřícných celokrajných lístků. Čepel lístků je často proti světlu průsvitně tečkovaná. Osa listu bývá plochá nebo křídlatá a její konec je prodloužen za poslední pár lístků. Palisty jsou drobné a opadavé. Květy jsou purpurové, fialové nebo nafialovělé, ve vrcholových latách. Kalich je prosvítavě tečkovaný, dvoupyský. Horní pysk je dvoulaločný, zvětšený a nezřídka delší než koruna, spodní velmi krátký, celokrajný nebo trojzubý. Pavéza je vykrojená. Tyčinek je 10 a jsou jednobratré. Semeník je stopkatý a obsahuje jediné vajíčko. Plod připomíná peckovici, je vejcovitý až podlouhlý, s tlustým vláknitým mezokarpem a tvrdým endokarpem. Plody se otevírají až později po dopadu na zem.\n\nRod silovoň zahrnuje 9 nebo 10 druhů. Je rozšířen v tropické Střední a Jižní Americe od Hondurasu po Bolívii a Paraguay. Největší počet druhů roste v Brazílii. Nejjižněji (do Bolívie a Paraguaye) zasahuje \"D. alata\". Ve Střední Americe roste \"D. oleifera\".\nVětšina druhů roste v nížinných až nižších horských lesích do nadmořské výšky 500 metrů.\n\nSemena silovoně obecného (\"Dipteryx odorata\"), známá jako tonkové boby, jsou používána k ovonění potravin a tabákových výrobků a také v parfumerii. Sušením dochází k enzymatické reakci při níž se uvolňuje kumarin jako hlavní vonná složka. Mletá semena smíchaná s bílým vínem jsou v Jižní Americe používána na žaludeční nevolnost. Olej ze semen je používán na afty, bolesti břicha a ke stimulaci růstu vlasů, v Brazílii také na ušní bolesti. Tinktura ze semen je užívána ke zmírnění různých bolestí.\nPlody silovoně \"Dipteryx punctata\" jsou jedlé a také jsou používány při bolestech břicha. Strom je v Jižní Americe také pěstován.\n\nDřevo silovoně obecného (\"Dipteryx odorata\") je žlutohnědé až červenohnědé, těžké a tvrdé a má široké uplatnění zejména na podlahy, paluby a podobně.\n\n"}
{"id": "942668", "url": "https://cs.wikipedia.org/wiki?curid=942668", "title": "Parkinsonie", "text": "Parkinsonie\n\nParkinsonie (\"Parkinsonia\") je rod rostlin z čeledi bobovité. Jsou to stromy a keře s nápadně redukovanými drobnými listy, jejichž asimilační funkci částečně přebírají zelené dlouze jehlicovitá vřetena zpeřených listů. Parkinsonie se vyskytují v počtu 7 druhů v tropické Americe a Africe. V tropech celého světa je jako zajímavý okrasný strom pěstována americká parkinsonie pichlavá.\n\nParkinsonie jsou keře nebo nevelké trnité stromy. Dospělé listy jsou dvakrát zpeřené, s nápadně drobnými lístky. Hlavní osa listu je silně zploštělá, krátká, se 2 až 4 dlouhými zploštělými postranními osami s mnoha drobnými střídavými nebo téměř vstřícnými redukovanými lístky. Květy jsou nápadné, dlouze stopkaté, ve volných úžlabních hroznech, žluté, uvnitř s terčovitým receptákulem. Kalich má krátkou kališní trubku a 5 laloků. Koruna je složena z 5 podobných korunních lístků, horní lístek je o něco širší než ostatní a dlouze nehetnatý. Tyčinek je 10 a jsou volné, s nitkami na bázi vlnatými. Semeník je krátce stopkatý, s mnoha vajíčky a nitkovitou čnělkou zakončenou vrcholovou bliznou. Lusky jsou čárkovité až jehlicovité, nepukavé, s nepravidelně tlustými kožovitými chlopněmi. Semena jsou podlouhlá.\n\nRod parkinsonie zahrnuje 7 druhů. Je rozšířen v tropické Americe od jižních oblastí USA po Argentinu a v subsaharské Africe. Parkinsonie pichlavá pochází z tropické Ameriky, je však běžně pěstována v tropech celého světa a místy zdomácněla.\n\nParkinsonie jsou přizpůsobeny růstu v suchých oblastech. V obdobích sucha shazují drobné lístky a zůstávají pouze zelené jehlicovité osy listů, (fylokladia), ve kterých dále probíhá fotosyntéza. V Austrálii náležejí parkinsonie mezi invazivní dřeviny.\n\nBlízce příbuzným rodem je \"Cercidium\" a v minulosti docházelo k přesunům druhů mezi oběma rody.\n\n\nParkinsonie pichlavá (\"Parkinsonia aculeata\") je v tropických zemích běžně pěstovaný strom neobvyklého vzhledu a velmi odolný proti suchu. Při dobré drenáži může být pěstován i ve vlhčích oblastech tropů. Snáší i subtropické klima a je vysazován ve Středomoří.\nV České republice je tato parkinsonie dosti často k vidění v botanických zahradách, např. v Pražské botanické zahradě v Tróji a v botanické zahradě v Teplicích.\nV domorodé medicíně je používána na snižování horečky.\n\n"}
{"id": "942671", "url": "https://cs.wikipedia.org/wiki?curid=942671", "title": "Římskokatolická farnost – děkanství Mnichovo Hradiště", "text": "Římskokatolická farnost – děkanství Mnichovo Hradiště\n\nŘímskokatolická farnost – děkanství Mnichovo Hradiště (lat. \"Hradistium\") je územní společenství římských katolíků v Mnichově Hradišti a okolí. Organizačně spadá do turnovského vikariátu, který je jedním z deseti vikariátů litoměřické diecéze.\n\nDo farnosti náleží území obce:\n\nVe farnosti se nacházejí také další drobné sakrální stavby a pamětihodnosti.\n\nFarnost existuje od roku 1627. Matriky jsou vedeny od roku 1683. Od roku 1691 byla povýšena na děkanství.\n\n\nZ důvodu efektivity duchovní správy byl vytvořen \"farní obvod\" (kolatura) sestávající z přidružených farností spravovaných excurrendo z Mnichova Hradiště. Jsou jimi farnosti (řazeno abecedně):\n\nŘímskokatolická farnost-děkanství Mnichovo Hradiště\n\n"}
{"id": "942672", "url": "https://cs.wikipedia.org/wiki?curid=942672", "title": "Josef Hodys", "text": "Josef Hodys\n\nJosef Hodys (8. června 1838 Nová Ves pod Pleší – 10. prosince 1915 Nová Ves pod Pleší) ,byl rakouský a český politik, na přelomu 19. a 20. století poslanec Českého zemského sněmu.\n\nProfesí byl statkářem a politikem. V letech 1864–1908 zastával funkci starosty domovské Nové Vsi pod Pleší. Od roku 1865 zasedal v okresním zastupitelstvu a okresním výboru v Dobříši, vedl zde silniční referát. Od roku 1871 byl i členem okresní odhadní komise pro oceňování pozemků v soudním okrese Příbram – Dobříš a od roku 1873 i okresní školní rady v Příbrami. V období let 1873–1915, tedy až do své smrti, byl dobříšským okresním starostou. Od roku 1891 (podle jiného zdroje od roku 1893) zasedal v zemské zemědělské radě. V Dobříši se podílel na založení muzejního spolku. Po dobu patnácti let předsedal okresní hospodářské záložně v Dobříši.\n\nKoncem 80. let 19. století se zapojil i do zemské politiky. Ve volbách v roce 1889 byl zvolen v kurii venkovských obcí (volební obvod Příbram, Dobříš) do Českého zemského sněmu. Politicky patřil k mladočeské straně. Mandát zde obhájil i ve volbách v roce 1895. a volbách v roce 1901.\n\nZemřel v prosinci 1915 v Nové Vsi, kde byl také pohřben.\n\n"}
{"id": "942674", "url": "https://cs.wikipedia.org/wiki?curid=942674", "title": "Anadenanthera", "text": "Anadenanthera\n\nAnadenanthera je rod rostlin z čeledi bobovité. Jsou to stromy s bohatě jemně členěnými listy a s charakteristickými dlouhými lusky. Vyskytují se ve dvou druzích v tropické Americe. Oba druhy obsahují tryptaminy a jsou tradičně využívány jako halucinogen.\n\nZástupci rodu \"Anadenanthera\" jsou stromy s deštníkovitou korunou, dorůstající výšky až 37 metrů. Na kmeni mohou být ve spodní části kuželovité výrůstky připomínající trny. Listy jsou dvakrát zpeřené, složené z velkého množství drobných lístků, s opadavými štětinovitými palisty a nektáriovou žlázkou na řapíku. Květenství jsou kulovité hlávky uspořádané ve svazcích nebo zdánlivých hroznech. Květy jsou drobné, bělavé nebo krémové, pětičetné. Kalich je zvonkovitý, s 5 zuby. Korunní lístky jsou téměř volné až do necelé poloviny srostlé. Tyčinek je 10, s volnými nitkami, a jsou 2x až 3x delší než koruna. Semeník je lysý, téměř přisedlý. Lusky jsou čárkovité, ploché, 10 až 30 cm dlouhé, mezi semeny slabě zaškrcované, s kožovitými chlopněmi a pukající pouze jedním švem. Uvnitř jsou bez přehrádek a bez dužniny a obsahují asi 8 až 16 plochých, diskovitých, lesklých semen s ostrým okrajem.\n\nRod \"Anadenanthera\" zahrnuje pouze 2 druhy. \"Anadenanthera peregrina\" je rozšířena v tropické Jižní Americe od Kolumbie a Francouzské Guyany po Brazílii a Paraguay a také na některých ostrovech v Karibiku. Do některých oblastí byla pravděpodobně přenesena člověkem. \"Anadenanthera colubrina\" se vyskytuje v Jižní Americe na jih od Amazonky od Brazílie po Peru a severní Argentinu.\n\nZástupci rodu \"Anadenanthera\" rostou zejména v poříčních lesích, na savanách a na skalnatých svazích až do nadmořské výšky 2000 metrů. V některých typech suchých lesů dominují.\n\nÚčinnými látkami v rostlinách rodu \"Anadenanthera\" jsou tryptaminové sloučeniny a D-karboliny.\n\nPražená rozdrcená semena \"Anadenanthera peregrina\" jsou po smísení s alkalickým rostlinným popelem zdrojem silně halucinogenního šňupacího prášku zvaného \"yopo\" a tradičně využívaného zejména v povodí Orinoka. Kouří se také listy. Obdobným způsobem je zejména v severní Argentině a Peru využíván i příbuzný druh \"Anadenanthera colubrina\", známý jako vilca nebo také sebil. Byl používán již starými Inky.\n\nDřevo obou druhů je tvrdé a těžké a je používáno na stavbu domů a hrubé stavby. \"Anadenanthera colubrina\" poskytuje klovatinu podobnou arabské gumě.\n\n"}
{"id": "942675", "url": "https://cs.wikipedia.org/wiki?curid=942675", "title": "Ben Perowsky", "text": "Ben Perowsky\n\nBen Perowsky (* 12. května 1966 New York) je americký bubeník. Pocházel z hudební rodiny a po dokončení střední školy se zapsal na Berklee College of Music, kde jej vyučoval například jazzový bubeník Alan Dawson. Po ukončení školy odehrál turné se zpěvačkou Rickie Lee Jones a později hrál například s vibrafonistou Royem Ayersem. Během své kariéry vydal několik alb jako leader, ale působil převážně jako studiový hudebník. Spolupracoval s řadou dalších hudebníků, mezi které patří například John Zorn, John Medeski, Mike Stern, Dave Douglas, Bill Frisell, Uri Caine a John Scofield.\n\n\n"}
{"id": "942677", "url": "https://cs.wikipedia.org/wiki?curid=942677", "title": "Edward T. Hall", "text": "Edward T. Hall\n\nEdward Twitchell Hall (16. května 1914 Webster Groves – 20. července 2009 Santa Fe) byl americký antropolog. Byl blízkým spolupracovníkem Marshalla McLuhana a Buckminstera Fullera. K jeho nejdůležitějším pracím patří kniha \"Beyond Culture\" z roku 1976.\n\nV knize \"The Hidden Dimension\" z roku 1966 zkoumal prostorové souvislosti komunikace a zavedl u té příležitosti pojem proxemika, který se stal významným v sociální psychologii.\n\nV knize \"The Silent Language\" z roku 1959 Hall rozlišil kultury polychromní a monochromní. V polychromní kultuře je samozřejmé přijímat více událostí najednou, v monochromní kultuře nějaká událost vždy dominuje a ta je především vnímána a prožívána.\n\nV \"Beyond Culture\" Hall mimo jiné rozlišil tzv. vysokokontextuální a nízkokontextuální kultury (\"high-context cultures\" a \"low-context cultures\"). Ve vysokokontextuální kultuře slova v běžné řeči zasvěcenému zpřítomňují velké bloky významů, které jsou však pro nezasvěceného nedostupné. Velmi podstatný je v takové kultuře výběr slov, neboť některé slovo kontext nevyslovených významů aktivuje a jiné, byť významově blízké, nikoli. V nízkokontextuální kultuře je v běžné řeči \"nevyslovených obsahů\" méně a výběr slov není tak důležitý. V takové kultuře se nezasvěcený snadněji orientuje a lidé v ní také více hovoří, neboť musí význam zpřítomnit sami, nemohou se spolehnout na kulturní kontext. Typickým příkladem pro Halla byl jih Spojených států (např. Texas), který je vysokokontextuální, zatímco zbytek USA, zejména velká města na pobřeží (např. New York) jsou nízkokontextuální. Podobně za vysokokontextuální Hall považoval kulturu frankofonních Kanaďanů, naopak za nízkokontextuální kulturu Kanaďanů anglofonních. Za silně vysokokontextuální bývá považována například kultura čínská či japonská. Sám Hall byl k objevu inspirován svým několikaletým pobytem mezi indiány kmenů Navajo a Hopi - indiánské kultury jsou silně vysokokontextuální.\n\nVysokokontextuální bývají kultury rasově a etnicky homogenní, historicky uzavřenější, společnosti s preferencí kolektivismu oproti individualismu, společnosti s dlouhou kulturní tradicí.\n\nTypickým znakem vysokokontextuálních kultur je, že jejich humor nebývá přenositelný do jiných kultur. U nízkokontextuálních kultur je tomu právě naopak.\n\nHallův koncept se stal dosti vlivným například v marketingu, mezinárodní firmy mohou v nízkokontextuálních kulturách užívat \"globální reklamu\", kdežto ve vysokokontextuálních kulturách ji musí silně lokalizovat.\n\n\n"}
{"id": "942678", "url": "https://cs.wikipedia.org/wiki?curid=942678", "title": "Julius Hofmann (politik)", "text": "Julius Hofmann (politik)\n\nJulius Hofmann (12. dubna 1840 Karlovy Vary – 12. května 1913 Vídeň) byl rakouský a český lékař, sběratel umění a politik německé národnosti, v závěru 19. století poslanec Českého zemského sněmu.\n\nProfesí byl lékařem, dlouhodobě působil v Karlových Varech. Kromě toho se zabýval podporou umění a sbíráním uměleckých artefaktů (grafické listy). Publikoval sborníky o dějinách grafického umění.\n\nKoncem 80. let 19. století se zapojil i do zemské politiky. Ve volbách v roce 1889 byl zvolen v městské kurii (volební obvod Karlovy Vary, Jáchymov) do Českého zemského sněmu. Politicky se uvádí jako německý liberál (takzvaná Ústavní strana, později Německá pokroková strana).\n\nZemřel v květnu 1913 ve Vídni, pohřeb se konal v Karlových Varech.\n\n"}
{"id": "942679", "url": "https://cs.wikipedia.org/wiki?curid=942679", "title": "Julius Hofmann", "text": "Julius Hofmann\n\nJméno a příjmení Julius Hofmann má více nositelů:\n\n"}
{"id": "942680", "url": "https://cs.wikipedia.org/wiki?curid=942680", "title": "Vzpírání na Letních olympijských hrách 1968", "text": "Vzpírání na Letních olympijských hrách 1968\n\nVzpěračské soutěže na Letních olympijských hrách 1968 v Ciudad de México.\n"}
{"id": "942682", "url": "https://cs.wikipedia.org/wiki?curid=942682", "title": "Taylor Mead", "text": "Taylor Mead\n\nTaylor Mead (31. prosince 1924 Grosse Pointe, Michigan − 8. května 2013 Denver, Colorado) byl americký herec a básník. V šedesátých letech byl jedním ze superstars pop-artového výtvarníka a režiséra Andyho Warhola a hrál v několika jeho filmech. V roce 2005 o něm režisér William A. Kirkley natočil dokumentární film \"Excavating Taylor Mead\". Zemřel na mrtvici ve svých osmaosmdesáti letech.\n\n\n"}
{"id": "942684", "url": "https://cs.wikipedia.org/wiki?curid=942684", "title": "Vzpírání na Letních olympijských hrách 1964", "text": "Vzpírání na Letních olympijských hrách 1964\n\nVzpěračské soutěže na Letních olympijských hrách 1964 v Tokiu.\n"}
{"id": "942686", "url": "https://cs.wikipedia.org/wiki?curid=942686", "title": "Josef Horák (poslanec Českého zemského sněmu)", "text": "Josef Horák (poslanec Českého zemského sněmu)\n\nJosef Horák (19. června 1850 Horky – ???) byl rakouský a český statkář, vydavatel a politik, na konci 19. století poslanec Českého zemského sněmu.\n\nVystudoval reálku Kutné Hoře. Profesně působil jako statkář a nájemce dvora Šumbor v Čáslavi. V Čáslavi rovněž vydával regionální noviny \"Čáslavské listy\" a \"Pravda\". Byl členem vedení Ústřední hospodářské společnosti v Království českém a vedení Hypoteční banky. Od roku 1899 působil jako soukromník. Byl předsedou hasičského a ochotnického spolku. V roce 1893 vedl korespondenci s Tomášem Masarykem.\n\nKoncem 80. let 19. století se zapojil i do zemské politiky. Ve volbách v roce 1889 byl zvolen v kurii venkovských obcí (volební obvod Poděbrady, Městec Králové) do Českého zemského sněmu. Politicky patřil k mladočeské straně. Mandát zde obhájil i ve volbách v roce 1895.\n"}
{"id": "942687", "url": "https://cs.wikipedia.org/wiki?curid=942687", "title": "Vzpírání na Letních olympijských hrách 1960", "text": "Vzpírání na Letních olympijských hrách 1960\n\nVzpěračské soutěže na Letních olympijských hrách 1960 v Římě.\n"}
{"id": "942695", "url": "https://cs.wikipedia.org/wiki?curid=942695", "title": "The Sims 3: Hrátky osudu", "text": "The Sims 3: Hrátky osudu\n\nThe Sims 3: Hrátky osudu je v řadě 4. datadisk ke hře The Sims 3. Datadisk přidává nové aktivity pro simíky všech generací.\n\nThe Sims 3: Hrátky osodu bylo vydáno na konci května a začátku června 2011.\n"}
{"id": "942697", "url": "https://cs.wikipedia.org/wiki?curid=942697", "title": "Vzpírání na Letních olympijských hrách 1956", "text": "Vzpírání na Letních olympijských hrách 1956\n\nVzpěračské soutěže na Letních olympijských hrách 1956 v Stockholmu.\n"}
{"id": "942700", "url": "https://cs.wikipedia.org/wiki?curid=942700", "title": "CD Guadalajara", "text": "CD Guadalajara\n\nClub Deportivo Guadalajara je mexický fotbalový klub z města Guadalajara hrající nejvyšší mexickou fotbalovou soutěž Primera División de México. Byl založen 8. května 1906.\n\n\n"}
{"id": "942701", "url": "https://cs.wikipedia.org/wiki?curid=942701", "title": "Vzpírání na Letních olympijských hrách 1952", "text": "Vzpírání na Letních olympijských hrách 1952\n\nVzpěračské soutěže na Letních olympijských hrách 1952 v Helsinkách.\n"}
{"id": "942705", "url": "https://cs.wikipedia.org/wiki?curid=942705", "title": "And I'll Scratch Yours", "text": "And I'll Scratch Yours\n\nAnd I'll Scratch Yours (původně oznámeno jako I'll Scratch Yours) je album složené z písní britského hudebníka Petera Gabriela v podání jiných hudebníků. Album vyšlo v září 2013 pod hlavičkou vydavatelství Real World Records, ale některé z písní byly představeny již v roce 2010. Album navazuje na desku \"Scratch My Back\" z roku 2010, na které naopak Gabriel nahrál písně jiných hudebníků.\n\nAutorem všech skladeb je Peter Gabriel.\n"}
{"id": "942708", "url": "https://cs.wikipedia.org/wiki?curid=942708", "title": "Vzpírání na Letních olympijských hrách 1948", "text": "Vzpírání na Letních olympijských hrách 1948\n\nVzpěračské soutěže na Letních olympijských hrách 1948 v Londýně.\n"}
{"id": "942709", "url": "https://cs.wikipedia.org/wiki?curid=942709", "title": "František Hovorka (politik)", "text": "František Hovorka (politik)\n\nFrantišek Hovorka (1. května 1850 Německá Rybná – 16. října 1906 Německá Rybná) ,byl rakouský a český sedlák a politik, na přelomu 19. a 20. století poslanec Českého zemského sněmu a Říšské rady.\n\nVystudoval reálnou školu v Hradci Králové, vyučil se řezníkem a po smrti otce roku 1873 se ujal rodinného zemědělského hospodářství a k němu patřící hospody. Po jistou dobu pobýval na zkušené v Německu. Od roku 1885 zasedal v zemské zemědělské radě. V roce 1892 se stal okresním starostou v Žamberku a od roku 1896 také působil jako člen žamberské okresní školní rady. Podle jiného pramene se okresním starostou stal až roku 1896. V Rybné se podílel na založení divadelního spolku a Sboru dobrovolných hasičů.\n\nKoncem 80. let 19. století se zapojil i do zemské politiky. Ve volbách v roce 1889 byl zvolen v kurii venkovských obcí (volební obvod Žamberk, Ústí n. Orlicí) do Českého zemského sněmu. Politicky patřil k mladočeské straně. Mandát zde obhájil i ve volbách v roce 1895. a volbách v roce 1901. Na sněmu se výrazně projevil v lednu 1891, kdy při debatě o rozdělení zemské zemědělské rady na dvě národnostní sekce vystoupil z pozic českého rolnictva proti takzvaným punktacím (projekt česko-německého smíru v Čechách, odmítaný mladočechy). Roku 1895 se opětovně zviditelnil při veřejné schůzi konané v Dolní Dobrouči, kde Hovorka agitoval ve prospěch zavedení všeobecného volebního práva, přičemž schůze byla následně rozpuštěna poté, co došlo k vzrušeným polemikám s představiteli konzervativních klerikálů. Podobně při slavnosti svěcení praporu katolické jednoty v Kostelci nad Orlicí se Hovorka dostal do potyček s klerikály a četnictvem. Čelil následně soudnímu stíhání. V roce 1896 se uvádí náhradník ústřední komise pro revizi katastru pozemkové daně v Čechách. Angažoval se též v otázce českých menšin v převážně etnicky německých oblastech Čech. Roku 1897 vystoupil na mítinku v Litici, který byl českou reakcí na podobnou kampaň českých Němců na podporu svého etnika.\n\nZasedal také v Říšské radě (celostátní zákonodárný sbor), kam se poprvé dostal ve volbách do Říšské rady roku 1897. Zastupoval kurii venkovských obcí, obvod Rychnov n. Kněžnou, Žamberk atd. Mandát zde obhájil ve volbách do Říšské rady roku 1901. Ve volbách roku 1897 zvítězil téměř jednohlasně, v roce 1901 porazil agrárnického kandidáta.\n\nPodporoval rozvoj místních rolnických záložen. Sám jich založil okolo stovky (v rodné Rybné vznikla záložna roku 1890). Roku 1899 ho zemský sněm zvolil na post ředitele Zemské banky království Českého.\n\nZemřel v říjnu 1906 po delší, vážné nemoci.\n\n"}
{"id": "942711", "url": "https://cs.wikipedia.org/wiki?curid=942711", "title": "Tender Prey", "text": "Tender Prey\n\nTender Prey je páté studiové album rockové skupiny Nick Cave and the Bad Seeds, vydané v září 1988 u vydavatelství Mute Records. Jeho producentem byl Flood spolu se členy skupiny. Albu předcházelo vydání singlu „The Mercy Seat“.\n\n"}
{"id": "942712", "url": "https://cs.wikipedia.org/wiki?curid=942712", "title": "Seznam dílů seriálu Wolfblood", "text": "Seznam dílů seriálu Wolfblood\n\nToto je seznam dílů seriálu \"Wolfblood\". Britsko-německý fantasy seriál pro děti \"Wolfblood\" vysílá od září 2012 stanice CBBC. Od roku 2013 je také uváděn na americké kabelové stanici Disney Channel i v programu její české mutace. Autorkou seriálu je Debbie Moonová. Příběh se točí kolem Maddy a Rhydiana (později i Jana) a jejich kamarádů Shannon a Toma, kteří nevědí o jejich nadpřirozených schopnostech.\n\n<onlyinclude>\n\nDne 10. března 2015 Debbie Moonová potvrdila objednávku čtvrté série, čtvrtá série se začala vysílat od 8. března 2016 do 13. dubna 2016.\n"}
{"id": "942714", "url": "https://cs.wikipedia.org/wiki?curid=942714", "title": "Verneuil-sur-Avre", "text": "Verneuil-sur-Avre\n\nVerneuil-sur-Avre je francouzská obec v departementu Eure v regionu Normandie. V roce 2010 zde žilo 6 205 obyvatel. Je centrem kantonu Verneuil-sur-Avre.\n\n\"Počet obyvatel\" \n\n"}
{"id": "942715", "url": "https://cs.wikipedia.org/wiki?curid=942715", "title": "Felix Hubáček", "text": "Felix Hubáček\n\nFelix Hubáček (29. srpna 1845 Chotěboř – 17. listopadu 1899 Chotěboř) byl rakouský a český sedlák a politik, na přelomu 19. a 20. století poslanec Českého zemského sněmu.\n\nPůsobil po delší dobu jako starosta rodné Chotěboře. Byl čestným občanem města. Zastával rovněž funkci okresního starosty.Stál v čele kuratoria pro správu městského muzea a byl místopředsedou muzejního spolku založeného roku 1885.\n\nKoncem 80. let 19. století se zapojil i do zemské politiky. Ve volbách v roce 1889 byl zvolen v kurii venkovských obcí (volební obvod Chotěboř, Habry) do Českého zemského sněmu. Politicky patřil k staročeské straně.\n\nZemřel v listopadu 1899, \"v 54. roce svého věku\".\n\n"}
{"id": "942719", "url": "https://cs.wikipedia.org/wiki?curid=942719", "title": "Hala Rosnička", "text": "Hala Rosnička\n\nHala Rosnička je víceúčelová sportovní hala v Brně. Základní kámen haly byl položen na začátku 70. let 20. století. Dostavěna byla ale až v roce 1989. V roce 2000 přišla na řadu nutná rekonstrukce haly. Rekonstrukcí prošla nejen hrací plocha a tribuny, která byla mimochodem navýšená na 1300 diváků, ale i šatny hráček a veškeré sociální zázemí, včetně nového tiskového střediska.\n\nV roce 2005 přišla na řadu druhá rekonstrukce haly. Přes léto se rozšířilo hlediště za druhým košem o dvě tribuny nad sebou. Kapacita haly se zvedla na 2 000 míst na sezení.\n\n"}
{"id": "942725", "url": "https://cs.wikipedia.org/wiki?curid=942725", "title": "Damville", "text": "Damville\n\nDamville je francouzská obec v departementu Eure v regionu Normandie. V roce 2010 zde žilo 1 982 obyvatel. Je centrem kantonu Damville.\n\n\"Počet obyvatel\" \n\n"}
{"id": "942727", "url": "https://cs.wikipedia.org/wiki?curid=942727", "title": "Seznam kulturních památek v Úpici", "text": "Seznam kulturních památek v Úpici\n\n"}
{"id": "942730", "url": "https://cs.wikipedia.org/wiki?curid=942730", "title": "Seznam kulturních památek v Peci pod Sněžkou", "text": "Seznam kulturních památek v Peci pod Sněžkou\n\n\n"}
{"id": "942733", "url": "https://cs.wikipedia.org/wiki?curid=942733", "title": "Tommy Durden", "text": "Tommy Durden\n\nTommy Durden (rodným jménem Thomas Russell Durden; 15. prosince 1919 Morgan County, Georgie − 17. října 1999 Houghton Lake, Michigan) byl americký kytarista a autor písní. V počátcích své kariéry vystupoval se skupinou Westernaires a počátkem padesátých let hrál s kapelou Smilin' Jack Herring and his Swingbillys. Spolu s Mae Boren Axton napsal hit Elvise Presleyho „Heartbreak Hotel“.\n\nZemřel v roce 1999 ve svých devětasedmdesáti letech.\n"}
{"id": "942736", "url": "https://cs.wikipedia.org/wiki?curid=942736", "title": "Vzpírání na Letních olympijských hrách 1936", "text": "Vzpírání na Letních olympijských hrách 1936\n\nVzpěračské soutěže na Letních olympijských hrách 1936 v Berlíně.\n"}
{"id": "942737", "url": "https://cs.wikipedia.org/wiki?curid=942737", "title": "Vzpírání na Letních olympijských hrách 1932", "text": "Vzpírání na Letních olympijských hrách 1932\n\nVzpěračské soutěže na Letních olympijských hrách 1932 v Los Angeles se konalo v Grand Olympic Auditoriu v Los Angeles.\n"}
{"id": "942739", "url": "https://cs.wikipedia.org/wiki?curid=942739", "title": "Vzpírání na Letních olympijských hrách 1928", "text": "Vzpírání na Letních olympijských hrách 1928\n\nVzpěračské soutěže na Letních olympijských hrách 1928 v Amsterdamu.\n"}
{"id": "942740", "url": "https://cs.wikipedia.org/wiki?curid=942740", "title": "Josef Inwald", "text": "Josef Inwald\n\nJosef Inwald, též Inwald von Waldtreu (28. ledna 1837 Chyška – 19. května 1906 Vídeň), byl rakouský a český podnikatel ve sklářském průmyslu a politik židovského původu a české národnosti, na sklonku 19. století poslanec Českého zemského sněmu.\n\nNarodil se v místní části Chyška městyse Pollersdorf/Úsobí jako syn obchodníka Michaela Inwalda. Vystudoval polytechniku. V roce 1862 otevřel v Německém Brodě sklárnu, při níž usídlil 14 rodin sklářských dělníků, roku 1874 pak druhou sklárnu v Německém Šicendorfu, kde pracovalo téměř 400 lidí. Roku 1878 přibyla sklárna a rafinerie skla v Praze na Zlíchově, která byla jednou z největších v monarchii (měla 500 zaměstnanců). Německobrodskou sklárnu Inwald přesunul roku 1885 zcela do Německého Šicendorfu. Roku 1893 koupil opuštěnou sklárnu v Poděbradech (pozdější Sklárny Bohemia), která se pak specializovala na sifonové lahve, a kde do konce století zvýšil počet tamních zaměstnanců na 300. Roku 1898 zahájil jeho v závodě v Hudcově (\"Hundorf\") produkci okenních skel, přičemž tento provoz měl pak ještě pobočné závody ve Velkém Březně a ve Floridsdorfu na předměstí Vídně. Inwaldova firma expandovala, výrazně se soustřeďovala na export, na Balkán i např. do Španělska. Synové ji proměnili v akciovou společnost\n\nFirma získala medaile na Světové výstavě ve Vídni roku 1873 a v Paříži roku 1878. V roce 1892 byl Inwald jmenován členem ústředního výboru pro přípravu Světové výstavy v Chicagu. V roce 1891 zastával funkci prezidenta Jubilejní zemské výstavy v Praze roku 1891, kde měl v Průmyslovém paláci velkou centrální expozici skla. Působil i jako znalec u obchodního soudu v Praze..\nVýměrem c.k. místodržitelství ze dne 10. června 1902 byl Josef Inwald s manželkou a synem Oskarem povýšen do šlechtického stavu s titulem von Waldtreu. Dále byl za šíření zahraničního obchodu se sklem vyznamenán zlatým záslužným křížem a byl jmenován rytířem španělského řádu Karla III. a držitelem srbského řádu Takovského IV. třídy.\n\nKoncem 80. let 19. století se zapojil do komunální i zemské politiky. V zemských volbách v roce 1889 byl zvolen v městské kurii (volební obvod Praha-Josefov) do Českého zemského sněmu. Politicky patřil k mladočeské straně. V nekrologu je ovšem uváděn jako stoupenec staročeské strany.\nZa židovskou komunitu zasedal v zemské školní radě. Židovskou městskou část Josefov zastupoval také jako člen obecního zastupitelstva a rady města Prahy.\nOženil se s Karolínou Munelesovou (21.1.1837 Praha-1909 Vídeň), s níž měl šest dětí: syn Rudolf (*1864 Praha) přesídlil k firmě do Vídně. Syn Oskar (*1874) vystudoval filozofii a chemii a vedl po otci pražskou a poděbradskou sklárnu, roku 1900 konvertoval ke katolické víře a oženil se s baronkou Metou Danitou von Winschen. Dcery byly čtyři: Hedvika (*1866), Ernestína (*1868), která se provdala za advokáta Josefa Fritsche do Vídně - Ottakringu, Pavlína (*1869) a Adéla (*1872). \nZemřel v květnu 1906 ve Vídni, kde byl také pohřben.\nJeho bratr Heřman Michael Inwald (1838-1907) byl klenotníkem a velkoobchodníkem se zlatnickým zbožím v Praze.\n"}
{"id": "942742", "url": "https://cs.wikipedia.org/wiki?curid=942742", "title": "Vzpírání na Letních olympijských hrách 1924", "text": "Vzpírání na Letních olympijských hrách 1924\n\nVzpěračské soutěže na Letních olympijských hrách 1924 v Paříži.\n"}
{"id": "942743", "url": "https://cs.wikipedia.org/wiki?curid=942743", "title": "Seznam kulturních památek ve Rtyni v Podkrkonoší", "text": "Seznam kulturních památek ve Rtyni v Podkrkonoší\n\n"}
{"id": "942749", "url": "https://cs.wikipedia.org/wiki?curid=942749", "title": "Seznam kulturních památek v Žacléři", "text": "Seznam kulturních památek v Žacléři\n\nNa území vsi částečně zasahuje i část památkově chráněného souboru „Soubor objektů těžkého a lehkého opevnění s tvrzí Stachelberg“ (viz Seznam kulturních památek v Trutnově#Babí).\n"}
{"id": "942750", "url": "https://cs.wikipedia.org/wiki?curid=942750", "title": "Vzpírání na Letních olympijských hrách 1920", "text": "Vzpírání na Letních olympijských hrách 1920\n\nVzpěračské soutěže na Letních olympijských hrách 1920 v Antverpách.\n"}
{"id": "942751", "url": "https://cs.wikipedia.org/wiki?curid=942751", "title": "USS Bainbridge", "text": "USS Bainbridge\n\nOznačení USS \"Bainbridge\" neslo v historii amerického námořnictva pět plavidel:\n\n"}
{"id": "942752", "url": "https://cs.wikipedia.org/wiki?curid=942752", "title": "Seznam kulturních památek v Janských Lázních", "text": "Seznam kulturních památek v Janských Lázních\n\n"}
{"id": "942755", "url": "https://cs.wikipedia.org/wiki?curid=942755", "title": "Vzpírání na Letních olympijských hrách 1904", "text": "Vzpírání na Letních olympijských hrách 1904\n\nVzpěračské soutěže na Letních olympijských hrách 1904 v St. Louis.\n"}
{"id": "942756", "url": "https://cs.wikipedia.org/wiki?curid=942756", "title": "Obléhání hradu Sion", "text": "Obléhání hradu Sion\n\nObléhání hradu Sion, jenž je situován zhruba 8 km jihozápadně od Kutné Hory, probíhalo přibližně od 1. května do 6. září 1437. Úspěšné akce se na rozkaz císaře Zikmunda Lucemburského účastnily oddíly české šlechty a českých měst pod velením nejvyššího hofmistra Hynce Ptáčka z Pirkštejna, kterého v posledních dnech před pádem pevnosti posílil uherský kontingent velmože Michala Országha. Poražení obránci patřili k řadě táborských husitů z protizikmundovské opozice, kterým velel majitel fortifikace Jan Roháč z Dubé. Ačkoli některé písemné prameny dokládají, že čtyřměsíční obléhání hradu bylo velkou a obtížnou událostí, archeologický výzkum prokázal, že šlo o tendenční výpověď, podmíněnou politickou situací a obléhací akce byly mnohem skromnějšího charakteru.\n\nV měsících následujících po bitvě u Lipan začala česká politická scéna pozvolna hledat cestu k dohodě s římskoněmeckým císařem Zikmundem Lucemburským. K zásadnímu obratu v tomto směru došlo 5. července 1436 na sjezdu v Jihlavě, kdy byla tzv. \"Jihlavskými kompaktáty\" oficiálně uzavřena dohoda mezi husity a basilejským koncilem. Když po této události císař Zikmund potvrdil všechna starší privilegia českého království, byl českými stavy 20. července 1436 přijat za českého panovníka. Z Jihlavy vzápětí odcestoval do Prahy, kde byl přivítán 23. srpna. Éra jeho krátkého kralování, které bylo poznamenáno pokusy o rekatolizaci země a nedodržováním sjednaných smluv, se však stala pro velkou část kališníků zklamáním a záhy se proti němu postavila široká utrakvistická opozice. Ta byla ve svých počátcích zastoupena zejména odporem Hradce Králové v čele s knězem Ambrožem a otevřeným odbojem táborského hejtmana Jana Roháče z Dubé. Někdejší spolubojovník Jana Žižky k tomuto účelu narychlo zesiloval opevnění svého hradu Sion, který patrně v letech 1426–1427 vybudoval v místech nevelkého slovanského hradiště na skalnatém ostrohu nad pravým břehem potoka Vrchlice. Posádku tohoto sídla, které bylo obklopeno 120–180 cm silnou hradbou, tvořilo několik desítek ozbrojenců, které doplnili uprchlíci z Hradce Králové, jehož měšťané uzavřeli dohodu s královskou stranou v březnu roku 1437. Společně s těmito muži pak otevřeně vedl drobnou válku proti zboží v osobním držení krále a zůstával tak výrazným symbolem protizikmundovské opozice. Trpělivost s odporem na Sionu došla českému panovníkovi v únoru 1437, kdy na zemském sněmu nechal k jeho eliminaci svolat zemskou hotovost. Vojsko vytáhlo k hradu koncem dubna a dorazilo zde v prvních květnových dnech krátce poté, co oddíl Jana Roháče přepadl konvoj z Uher a ukořistil králi množství volů a sudů s vínem. Úkolem zastrašit další nespokojence a vyrovnat účty s odbojným pánem, byl pověřen někdejší účastník bitvy u Lipan hofmistr Hynce Ptáček z Pirkštejna, který se už v roce 1435 osvědčil při obléhání hradu Ostromeč.\n\nPočátky odboje Jana Roháče, který byl podle \"Starých letopisů českých\" Ptáčkovým strýcem (s tímto údajem se moderní historici neztotožňují), se datovaly již k prvním polipanským událostem. Krátce po bitvě se chopil velení táborské obce a na sklonku roku svolal na Tábor schůzku nespokojenců, která 21. prosince 1434 vyvrcholila přijetím společného programu, v němž se účastníci zavazovali hájit čtyři artikuly, vzájemně si pomáhat proti králi Zikmundovi i dalším protivníkům a jednotně vystupovat na zemském sněmu. Před polovinou února následujícího roku pak Jan Roháč se souhlasem Hradiště hory Tábor dobyl rožmberskou Soběslav, kam umístil vlastní vojenskou posádku. Avšak netrvalo dlouho a jeho muži byli nuceni hrad vyklidit, což otřáslo Roháčovým postavením v roli táborského vůdce. K opuštění této pozice a odchodu na Sion (podzim 1435) jej nakonec přiměly dvě neúspěšné akce, z nichž jednou byla kapitulace Ostromeče a druhou pak porážka táborského zásobovacího oddílu v bitvě u Křeče (19. srpna 1435). Podle svědectví ze 60. let 15. století si na místo svého posledního odporu odnášel i jeden svazek zemských desek, kde byly zaznamenány majetkové poměry některých významných zástupců z řad české nobility.\n\nO událostech, které se váží k obléhání hradu Sionu a k okolnostem jeho pádu, hovoří řada dobových zpráv různé výpovědní hodnoty. Nejzevrubněji akci popsal italský humanista a pozdější papež Enea Silvio Piccolomini ve svém díle \"Historie česká\". Díky archeologickému průzkumu hradu prováděnému v šedesátých letech 20. století však bylo prokázáno, že tato výpověď, kterou převzala i starší česká historiografie, je z politických důvodů značně tendenční a jejím záměrem bylo zamlčet neochotu české šlechty bojovat za Zikmundovy zájmy. K dalším literárním pramenům patří soudobá anonymní latinská píseň o Roháčovi \"Historia de quondam raptore Bohemiae Rohacz nomine\" (Pověst o jednom lupiči českém, jménem Roháč), některé texty \"Starých letopisů českých\" a krátká zmínka v \"Kronice\" katolického vojáka Bartoška z Drahonic. Ze zahraničních relací se o pádu Sionu zmiňuje dvorní kronikář a životopisec císaře Zikmunda Eberhard Windecke v kronice \"Denkwürdigkeiten zur Geschichte des Zeitalters Kaiser Sigmunds\".\n\nZákladními písemnými prameny, o které se při popisu bojových operací u Sionu opírali čeští historici v čele s Františkem Palackým, byly \"Historie česká\" a latinská \"píseň o Roháčovi\". Podle těchto záznamů obléhání trvalo čtyři měsíce a bylo vedeno se značnou intenzitou. Sion byl prý umístěn ve velmi výhodné poloze a opevněn pevnými zdmi, valy a příkopy, což z něj činilo význačnou pevnost. Hynce Ptáček proto údajně nechal na rovině východně od hradu vystavět věže, které převyšovaly opevnění a byla z nich vedena přímá střelba do fortifikace. Ve zteči proti hradbám měl útočníkům navíc bránit hluboký příkop, jenž bylo díky střelbě vedené z okolních zdí prakticky nemožné překročit. Z tohoto důvodu byly ke hradu vybudovány důmyslné podkopy, jejichž využití bylo možné teprve za správných povětrnostních podmínek, které by zaručily útočící pěchotě krytí kouřovou clonou. K příhodným okolnostem došlo 6. září, krátce poté, co k hradu dorazil pomocný uherský kontingent, který k Sionu vyslal netrpělivý císař Zikmund. Útok byl zahájen někdy kolem poledne a překvapil Roháče u oběda. Při střetnutí byla řada obránců zabita a 58 jich padlo do zajetí.\n\nPalackého výkladu se držely prakticky veškeré historické práce sepsané do druhé poloviny 20. století. Změnu v jeho závěrech přinesl teprve archeologický průzkum hradu Sion, prováděný pod vedením zaměstnanců Vojenského historického ústavu v Praze v čele s Evou Jánskou v letech 1953 a 1962–65. Vykopávkové práce přinesly poměrně překvapivé závěry, neboť bylo potvrzeno, že v případě Sionu šlo jen o malý hrad, jenž nedisponoval ani vlastním zdrojem vody, tedy že mohl sotva vzdorovat několikaměsíčnímu obléhání. V celém areálu fortifikace, která byla spíš jen soukromým sídlem hejtmana, bylo nalezeno kolem 100 kamenných koulí, což vypovídá o tom, že došlo pouze k několikadennímu ostřelování. Podle místa nálezu se zdá, že střelba výrazně poškodila hradní palác a budovu při východní hradbě. Známky průlomu do hradby, pozůstatky většího obléhacího zařízení nebo podkopy nebyly nikde nalezeny.\n\nZ těchto informací lze usuzovat, že obléhání probíhalo spíš vlažně, neboť nespokojenost se Zikmundem Lucemburským stoupala. Tuto nevoli symbolizoval i postoj části české šlechty, jež se po královské výzvě z 24. května odmítala připojit k již probíhajícímu obléhání, protože tento boj považovala za soukromou panovníkovu válku. Oddíly, které přitáhly k Sionu, nebyly nijak početné a převládali v nich kališníci, není tedy vyloučeno, že vojáci byli více oddáni Hynce Ptáčkovi než králi. Moderní čeští historici proto usuzují, že úmyslem pána z Pirkštejna bylo ze soukromých politických důvodů protahovat obléhání do poslední možné chvíle a posádce zřejmě nebránil v zásobování ani v čerpání vody z blízké Vrchlice. Podle jedné domněnky se všeobecně očekávalo, že se nejvyšší hofmistr s odbojným hejtmanem dohodne, k bojovým akcím proto došlo zřejmě až po příchodu Uhrů, vedených mladým, ambiciózním šlechticem Michaelem Országhem z Gutu, kteří vyrazil z Prahy 3. září, neboť Hynce Ptáček nechtěl riskovat otevřenou roztržku s králem. Jeho vojáci měli k dispozici minimálně jeden prak, houfnice a bombardu, samotné ostřelování však netrvalo déle než den nebo dva. Zteč hradeb prý překvapila Jana Roháče u oběda, z čehož lze usuzovat, že on sám s útokem většího rozsahu pravděpodobně nepočítal. Některé písemné prameny pak zevrubněji dokládají, že byl zajat mimo jádro hradu, tedy na valech nebo v předhradí.\n\nPokud jde o postavení vojska zemské hotovosti, systematický archeologický průzkum blízkého okolí Sionu započatý v roce 2011 identifikoval stopy po obléhacích pracích ve třech polohách. Nejrozlehlejší zemní úpravy byly prováděny severně od husitské fortifikace, kde lze přímo proti hradu rozeznat pozůstatky pravoúhlého objektu po celé délce ohraničeného valem s baštovitými výběžky umístěnými ve všech čtyřech rozích. Šlo zřejmě o hlavní ležení vojska, které někteří historičtí badatelé označují jako tzv. stanoviště velitele. Bezprostředně na tento komplex navazuje soustava valů a příkopů s několika skupinami obdélných jam. Dále lze s událostmi z roku 1437, zatím pouze jen hypoteticky, spojit i pozůstatky půlkruhového příkopu, jenž byl vybudován přibližně 400 metrů východně od příkopu předhradí. Stopy po třetím stanovišti lze zaznamenat jižně v protilehlém svahu, nad údolím Vrchlice, v místech, pod nímž se kdysi rozkládal rybník. Není vyloučeno, že jde o pozůstatky většího areálu, kde mohly být umístěny vrhací a další obléhací zbraně. Pokud jde o bojové operace, výzkum potvrzuje, že o hrad byl sveden tvrdý boj, nicméně nelze stanovit jeho časové rozmezí.\n\nKrátce po zajištění přeživších obránců Hynce Ptáček o úspěchu informoval krále Zikmunda a nechal dobyté sídlo zapálit. Zajatci byli přivedeni do Prahy 8. září, a ještě téhož dne si prý český panovník nechal přivést Jana Roháče na Pražský hrad, aby se poraženému vysmál. Odbojný šlechtic přitom údajně vykřikoval, aby mu raději vypíchli oči, než aby se musel na Zikmunda podívat. Následně byl odveden do mučírny na Staroměstské radnici, kde byl podroben právu útrpnému takovým způsobem, \"že z něho střeva plula\". Druhého dne, v pondělí 9. září 1437, byli Jan Roháč spolu s dalšími obránci Sionu, mezi něž patřili polský šlechtic Vyšek Račinski, kněz Jan Prostředek a puškař řečený Zelený, při veřejné exekuci oběšeni. Na stavbu šibenic tesaři použili dřevo složené na Staroměstském náměstí, které bylo původně určeno pro krovy Týnského chrámu. Poprava se však nekonala na Staroměstském náměstí ale na popravišti u úpatí Vítkova, v oblasti dnešní křižovatky Bulhar. Není vyloučeno, že někteří z popravených neměli se Sionem nic společného.\n\nZa odůvodněním, proč písemné prameny hovoří o těžkém obléhání, stojí patrně sám Hynce Ptáček, ale i další politické důvody. Pán z Pirkštějna musel nějakým způsobem vysvětlit průtahy s dobytím nepříliš obranyschopného hradu, navíc i králi Zikmundovi se pro posílení vlastní reputace hodila vleklá, nákladná akce, namísto lehce získaného vítězství. Také Enea Silvio Piccolomini patrně nechtěl přiznat neochotu české šlechty bojovat za Zikmundovy zájmy, proto vytvořil pověst o Sionu jako o nedobytné pevnosti.\n\n\n\n"}
{"id": "942759", "url": "https://cs.wikipedia.org/wiki?curid=942759", "title": "Vzpírání na Letních olympijských hrách 1896", "text": "Vzpírání na Letních olympijských hrách 1896\n\nVzpěračské soutěže na Letních olympijských hrách 1896 v Athénách.\n"}
{"id": "942760", "url": "https://cs.wikipedia.org/wiki?curid=942760", "title": "Seznam kulturních památek v Rudníku", "text": "Seznam kulturních památek v Rudníku\n\n"}
{"id": "942762", "url": "https://cs.wikipedia.org/wiki?curid=942762", "title": "Wenzel Jäger", "text": "Wenzel Jäger\n\nWenzel Jäger (7. června 1846 Vrutice – 20. září 1896 Vrutice) byl rakouský a český statkář a politik německé národnosti, v závěru 19. století poslanec Českého zemského sněmu.\n\nV letech 1875–1883 byl starostou rodné obce Vrutice, kde působil jako statkář. Zasedal v okresním zastupitelstvu ve Štětí, byl členem okresní školní rady v Dubé a hospodářského spolku v Litoměřicích a Štětí. Působil rovněž spolku pro pěstování chmele v Polepích.\n\nKoncem 80. let 19. století se zapojil i do zemské politiky. Ve volbách v roce 1889 byl zvolen v kurii venkovských obcí (volební obvod Dubá, Štětí) do Českého zemského sněmu. Politicky se uvádí jako německý liberál (takzvaná Ústavní strana, později Německá pokroková strana). Mandát ve sněmu obhájil i ve volbách v roce 1895.\n\nZemřel v září 1896 po krátké nemoci, v důsledku mozkové příhody, která ho postihla o několik dnů dříve.\n\n"}
{"id": "942763", "url": "https://cs.wikipedia.org/wiki?curid=942763", "title": "Seznam vrcholů v Chočských vrších", "text": "Seznam vrcholů v Chočských vrších\n\nSeznam vrcholů v Chočských vrších zahrnuje pojmenované vrcholy s nadmořskou výškou nad 1000 m. K sestavení seznamu bylo použito map dostupných na stránkách hiking.sk.\n\n"}
{"id": "942767", "url": "https://cs.wikipedia.org/wiki?curid=942767", "title": "William Bainbridge", "text": "William Bainbridge\n\nWilliam Bainbridge (7. května 1774 – 27. července 1833) byl komodor Námořnictva spojených států amerických. Během své dlouhé kariéry velel několika významným lodím, včetně USS \"Constitution\", a bojoval v Berberských válkách a britsko-americké válce. Velel lodi USS \"Philadelphia\", když uvázla na pobřeží u Tripolisu v Severní Africe, což vyústilo v jeho zajetí a věznění po mnoho měsíců. Ke konci své kariéry se stal komisařem amerického námořnictva. Na jeho počest bylo po něm pojmenováno několik amerických lodí, včetně prvního amerického torpédoborce.\n\nNarodil se v Princetonu ve státě New Jersey jako nejstarší syn dr. Absaloma Bainbridge a Mary Taylorové. Jeho otec byl za americké války za nezávislost loajalista, sloužil jako chirurg v britské armádě a byl odsouzen za velezradu státem New Jersey. William měl dva bratry: Josepha, který se také stal námořním kapitánem, a Johna T., a sestru Mary. Byl vychováván svým dědem z matčiny strany Johnem Taylorem v Middletonu poté, co jeho otec odešel roku 1783 do Velké Británie a matka zůstala v USA kvůli chatrnému zdraví.\n\nU lodí začal na řece Delaware. V roce 1792 sloužil na malé obchodní lodi \"Cantor\". Po svém návratu z Brazílie se v roce 1796 dostal na obchodní loď \"Hope\". Při své čtvrté plavbě, když \"Hope\" kotvila v ústí řeky Garonny v Bordeaux, zažehnal vzpouru, když se sám postavil 7 námořníkům. Přitom byl těžce raněn, málem zemřel. Za svou odvahu a jako uznání jeho navigačních a námořnických dovedností byl jmenován kapitánem této lodi ve věku 19 let.\n\nPo opuštění Francie se plavil po Karibiku. Když se nacházel v přístavu St. Johns, \"Hope\" se setkala s britským škunerem, který ji vyzval, aby zastavila. To Bainbridge neudělal a škuner zahájil palbu. Bainbridge ji opětoval a s pouhými dvěma bočními děly způsobil britské lodi tolik škody, že ta se raději vzdala.\n\nSe znovuzaložením amerického námořnictva v roce 1798 se stal součástí námořnického důstojnického sboru a v září téhož roku byl jmenován velícím poručíkem škuneru USS \"Retaliation\". Měl za úkol spolu s USS \"Norfolk\" (kapitán Williams) a USS \"Montezuma\" (kapitán Murray) hlídkovat v Západní Indii. Dne 20. listopadu 1798 narazil Bainbridge na dvě francouzské fregaty (44dělová \"Le Volontier\" a 40dělová \"l'Insurgente\"), které považoval za britské lodě, a proto se k nim bez obav přiblížil. Poté se byl nucen vzdát bez odporu. Spolu s posádkou byl vzat na \"Le Volontier\". \"Retaliation\" se stala první lodí amerického námořnictva, která se kdy vzdala. Bainbridge za tento čin nebyl nijak potrestán. V březnu 1799 se stal hlavním velitelem \"Norfolku\" a opět vyrazil proti Francouzům.\n\nV roce 1800, měsíce před začátkem první berberské války, dostal Bainbridge potupný úkol, kdy měl přepravit americký tribut alžírskému beji. Američané beji platili kvůli ochraně svých lodí před berberskými piráty ve Středomoří. Se svou 24dělovou lodí USS \"George Washington\" dorazil do Alžíru a nechal se přístavním lodivodem dovést přímo pod děla pevnosti strážící přístav. Poté po něm bej požadoval, aby se svou lodí přepravil alžírského vyslance a dary do Istanbulu a aby při tom použil alžírskou vlajku. Pod hrozbou pevnostních děl a bejových lodí Bainbridge neochotně souhlasil kvůli strachu ze zajetí, vyvěsil alžírskou vlajku a dopravil dary do osmanského hlavního města.\n\nPrezident Thomas Jefferson po této události dospěl k přesvědčení, že podplácení pirátů berberských států nezabírá a že je nutné k ochraně amerických lodí použít sílu. Dne 21. května 1803 byl Bainbridge jmenován velitelem USS \"Philadelphia\" a pověřen blokádou severoafrického přístavu Tripolis. Bainbridge 21. října 1803 omylem navedl loď na útes, nezanesený na mapách. Všechny pokusy vyprostit loď pod pět hodin trvající palbou tripolských dělových člunů a pobřežních baterií selhaly a proto se rozhodl vzdát. Nařídil hodit do vody všechny ruční zbraně, zatopit skladiště střelného prachu a zničit signalizační knihy. Brzy poté se loď díky vysokému přílivu uvolnila a byla zajata tripolským pašou. Bainbridge byl spolu s posádkou vězněn v Tripolisu 19 měsíců.\n\"Philadelphia\" byla zničena 16. února 1804 během výpadu poručíka Stephena Decatura a jeho USS \"Intrepid\". Američané díky pozemní akci Williama Eatona obsadili město Dernu a paša raději uzavřel v červnu 1805 mír. Bainbridge byl osvobozen 3. června téhož roku a vrátil se do Spojených států. Námořní vyšetřovací soud neshledal na jeho kapitulaci žádné známky špatného vedení a tak mohl pokračovat ve službě. Po svém propuštění se načas vrátil k obchodnímu loďstvu. Po porážce berberských států byla síla amerického loďstva opět zredukována. Stále vzrůstající možnost konfliktu s Velkou Británii Bainbridge zneklidňovala a proto se roku 1809 spolu s komodorem Stewartem vydal do Washingtonu, kde u prezidenta Jeffersona a Kongresu požadoval opětovné posílení námořnictva. Jejich rada byla přijata a Kongres změnil svou politiku vůči námořnictvu. Bainbridge se pak vrátil do Bostonu a převzal vedení loděnic v Charlestonu. Již v září 1809 převzal velení nad fregatou USS \"President\", se kterou hlídkoval u pobřeží Atlantiku. V červnu 1810 byl převelen ke službě na souši.\n\nDne 15. září 1812, krátce po vypuknutí britsko-americké války, byl jmenován velitelem 44dělové fregaty USS \"Constitution\", kde nahradil kapitána Isaaca Hulla. \"Constitution\", která již za války stihla zajmout HMS \"Guerriere\", se vydala křižovat do jižního Atlantiku.\nDne 29. prosince 1812 narazil na 38dělovou HMS \"Java\" pod velením kapitána Henryho Lamberta nedaleko pobřeží Brazílie. \"Java\" byla na cestě do Východní Indie, kam převážela nově jmenovaného generálporučíka Hislopa, a také se zásilkou depeší pro Svatou Helenu, Mys Dobré naděje a každý britský přístav v Indickém oceánu, Jihočínském moři, Východočínském moři. \"Java\" měla nezkušenou posádku o 400 mužích s několika vycvičenými námořníky a pouze s jednodenním dělostřeleckým cvičením. Na palubě se nacházelo dalších 400 mužů, důstojníků a námořníků pro britskou flotilu ve Východní Indii. Naproti tomu \"Constitution\" měla velmi kvalitní posádku s perfektním dělostřeleckým výcvikem.\n\n\"Java\" byla prakticky rozstřílena, z jejího plachtoví nezůstalo nic a musela kapitulovat. \"Constitution\" utrpěla jen malé škody, náhodným zásahem bylo zničeno její kormidlo. Bainbridge byl během boje dvakrát raněn, ale dále velel, dokonce nahradil chybějící kormidlo tím z \"Javy\" před tím, než se potopila. Posádka britské lodi byla zajata a samotná loď, kvůli jejímu těžkému poškození a značné vzdálenosti od amerických přístavů, byla zapálena a potopena. Dne 3. března 1813 udělil prezident James Madison Bainbridgeovi Zlatou medaili Kongresu za jeho zásluhy na palubě \"Constitution\".\n\nPo uzavření války s Velkou Británií se SPojené státy roku 1815 zapojily do druhé berberské války. Dne 3. března 1815 posvětil Kongres vyslání námořních sil proti Alžírsku, k útoku byly připraveny dvě eskadry. Bainbridge získal velení nad jednou z nich, jejímiž úkoly bylo provedení blokády Alžíru, projekce dosahu amerických námořních sil a odhodlání a vynucení neutrality a míru, který byl zaveden Stephena Decatura a Williama Shalera. Válka skončila ještě téhož roku, když se alžírský bej zřekl poplatků placených mu Američany za „ochranu“ jejich lodí.\n\nV roce 1820 byl Bainbridge sekundantem Stephenu Decaturovi v jeho souboji s Jamesem Barronem, ve kterém Decatur zahynul. Decaturova žena, spolu s mnohými historiky, věřila, že Bainbridge choval proti jejímu slavnějšímu manželovi dlouhodobou zášť a že zařídil onen souboj, ve kterém by bylo zranění nebo smrt účastníka velmi pravděpodobné.\n\nV letech 1824 až 1827 sloužil ve Výboru námořních komisařů. Zemřel ve Filadelfii a byl zde pohřben na hřbitově Christ Church.\n"}
{"id": "942768", "url": "https://cs.wikipedia.org/wiki?curid=942768", "title": "Špola", "text": "Špola\n\nŠpola (ukrajinsky a rusky \"\") je město v Čerkaské oblasti na Ukrajině. Leží zhruba sedmdesát kilometrů jihozápadně od Čerkas a v roce 2012 v něm žilo přes osmnáct tisíc obyvatel.\n\nPrvní zmínka o Špole je z roku 1594. V roce 1938 se stala městem. Před druhou světovou válkou byla ve Špole silná židovská menšina (až 45 %), která ovšem zanikla k roku 1942.\n\n"}
{"id": "942769", "url": "https://cs.wikipedia.org/wiki?curid=942769", "title": "Luštěnická kotlina", "text": "Luštěnická kotlina\n\nLuštěnická kotlina je geomorfologický okrsek v severovýchodní části Dolnojizerské tabule, ležící v okresech Mladá Boleslav a Nymburk Středočeského kraje. Území okrsku zvenčí vymezují sídla Mladá Boleslav na severním výběžku, Dobrovice na severu, Ledce na východním výběžku, Jabkenice na východě, Všejany na jižním výběžku a Brodce na západě. Nejvýznamnějším sídlem uvnitř okrsku je obec Luštěnice.\n\nOkrsek Luštěnická kotlina náleží do celku Jizerská tabule a podcelku Dolnojizerská tabule, dále se již nečlení. Kotlina sousedí v rámci Dolnojizerské tabule na východě s Jabkenickou plošinou, na jihu s Vrutickou pahorkatinou a na západě s Košáteckou tabulí. Dále na západě sousedí se Středojizerskou tabulí, na severu s Jičínskou pahorkatinou a na jihu se Středolabskou tabulí.\n\nVýznamnějším vrcholem je Lánský kopec (221 m n. m.).\n\nNejvyšším bodem je bezejmenná kóta (250 m n. m.) severně od Ledců, při hranici s okrskem Chloumecký hřbet v Jičínské pahorkatině.\n\n"}
{"id": "942772", "url": "https://cs.wikipedia.org/wiki?curid=942772", "title": "Atletika na Letních olympijských hrách 1992 – 200 metrů ženy", "text": "Atletika na Letních olympijských hrách 1992 – 200 metrů ženy\n\nBěh na 200 metrů žen na Letních olympijských hrách 1992 se uskutečnil ve dnech 3.–6. srpna na Olympijském stadionu v Barceloně. Zlatou medaili získala Američanka Gwen Torrenceová, stříbrnou Juliet Cuthbertová z Jamajky a bronz další Jamajčanka Merlene Otteyová.\n\n"}
{"id": "942775", "url": "https://cs.wikipedia.org/wiki?curid=942775", "title": "Jan Jindáček", "text": "Jan Jindáček\n\nJan Jindáček, plným jménem Jan Jaroslav Jindáček (25. října 1846 Dobříš – 15. ledna 1927 Hořovice), byl rakouský a český podnikatel a politik, na konci 19. století poslanec Českého zemského sněmu, dlouholetý starosta Hořovic.\n\nAbsolvoval reálnou školu a obchodní akademii v Praze. Pracoval jako účetní v Schmidtově továrně. V roce 1852 se oženil s Leopoldinou Schmidtovou. Působil v Hořovicích, kde vlastnil železářský obchod, který jeho manželka dostala jako věno od svého otce a který Jan Jindáček rozšířil o železářskou dílnu. Přikoupil mlýn na Jalové strouze nad Schmidtovou továrnou a vyráběl v něm železářské zboží. Roku 1895 se osamostatnil a v Hořovicích založil strojírny a zbudoval slévárnu na kujnou a šedou litinu. Podnik vyráběl klíče, obrtlíky, litinové pláty, rošty, plužní patky a kola. Exportoval spodky petrolejových lamp do Haliče, žehličky do Uher, Rumunska a Bulharska. Počátkem 20. století prošel rozšířením a do sortimentu přibyly i pekařské pece a stroje. Během 1. světové války byl provoz továrny dočasně přerušen. Pak s obnovením výroby za první republiky začala firma produkovat i přívěsné vozy.\n\nByl členem obecního i okresního zastupitelstva. Po více než dvacet let zastával až do roku 1916 třikrát funkci starosty Hořovic. V období let 1897–1902 byl rovněž okresním starostou. Byl taky funkcionářem hořovického Sokola.\n\nKoncem 80. let 19. století se zapojil i do zemské politiky. Ve volbách v roce 1889 byl zvolen v kurii venkovských obcí (volební obvod Hořovice, Zbiroh) do Českého zemského sněmu. Politicky patřil k staročeské straně.\n"}
{"id": "942779", "url": "https://cs.wikipedia.org/wiki?curid=942779", "title": "Taekwondo na Letních olympijských hrách 2004", "text": "Taekwondo na Letních olympijských hrách 2004\n\nTaekwondo na Letních olympijských hrách 2004 v Athénách.\n"}
{"id": "942780", "url": "https://cs.wikipedia.org/wiki?curid=942780", "title": "Hustota energie záření", "text": "Hustota energie záření\n\nHustota energie záření je radiometrická veličina vyjadřující množství zářivé energie v jednotkovém objemu v daném místě a čase. Oním zářením může být elektromagnetické záření, ale i jakýkoli jiný druh vlnění. Veličina se obvykle značí formula_1 nebo formula_2 a její jednotkou je joule na metr krychlový (J/m).\n\nDefinuje se vztahem\n\nkde\n\nProtože záření vždy \"přenáší\" energii, je užitečné se ptát, jak rychle tento přenos probíhá. Jestliže všechno záření v daném místě přichází z jednoho směru, pak zářivý tok jednotkovou plochou kolmou ke směru šíření vyjadřuje intenzita záření, pro kterou platí\n\nkde\n\nPřichází-li záření naopak rovnoměrně ze všech směrů, jako je tomu například uvnitř dutiny v termodynamické rovnováze, potom přenos energie nejlépe vystihuje veličina zář formula_11 (tj. zářivý tok jednotkou plochy na jednotku prostorového úhlu), pro kterou platí\n\nIntenzita vyzařování malým otvorem z takové dutiny pak je formula_13. Těchto vztahů se využívá například při odvození popisu záření absolutně černého tělesa.\n"}
{"id": "942781", "url": "https://cs.wikipedia.org/wiki?curid=942781", "title": "Taekwondo na Letních olympijských hrách 2012", "text": "Taekwondo na Letních olympijských hrách 2012\n\nTaekwondo na Letních olympijských hrách 2012 v Londýně.\n"}
{"id": "942783", "url": "https://cs.wikipedia.org/wiki?curid=942783", "title": "Garden Party (film)", "text": "Garden Party (film)\n\nGarden Party je americký hraný film z roku 2008, který režíroval Jason Freeland podle vlastního scénáře. Film popisuje životy několika lidí v Los Angeles, jejichž osudy se vzájemně protnou.\n\nSally je realitní agentka, která se setká s Tomem, od něhož se dozví, že erotické fotografie, které kdysi nafotila, jsou umístěné na internetu a společně pátrají, kdo je tam umístil. Sally vedle své práce pěstuje marihuanu, kterou distribuuje svým klientům. Pro Sally pracuje jako asistent Nathan, který je gay a do Kalifornie přišel z Nebrasky. Jednou se potká se Sammym, který je hudebník a nemá kde spát, tak mu nabídne místo u sebe. Avril je mladá dívka, která bydlí u sestřenice a jednou si vydělá peníze erotickými fotografiemi, ovšem poté shání jinou práci. Sammy s amatérskou hudební skupinou zpívá na večírku, kde si ho všimne hudební producent a nabídne mu spolupráci. Odstěhuje se od Nathana k přítelkyni. Nathan se rozhodne odjet zpátky k rodičům do Nebrasky. Avril získá místo asistentky u Sally.\n"}
{"id": "942784", "url": "https://cs.wikipedia.org/wiki?curid=942784", "title": "Zabití Jesseho Jamese zbabělcem Robertem Fordem", "text": "Zabití Jesseho Jamese zbabělcem Robertem Fordem\n\nZabití Jesseho Jamese zbabělcem Robertem Fordem (anglicky \"The Assassination of Jesse James by the Coward Robert Ford\") je americký westernový film režiséra Andrewa Dominika z roku 2007 natočený podle stejnojmenné knihy Rona Hansena z roku 1983. Hlavní role ve filmu hrají Brad Pitt a Casey Affleck a jeho natáčení probíhalo z velké části v Kanadě, ale také v Utahu. Hudbu k filmu složil Nick Cave spolu s Warrenem Ellisem.\n\n"}
{"id": "942785", "url": "https://cs.wikipedia.org/wiki?curid=942785", "title": "Pojistný podvod", "text": "Pojistný podvod\n\nPojistný podvod je jednání, kterého se dopouštějí fyzické nebo právnické osoby za účelem získání výhody nebo obohacení se na úkor pojišťovny. V České republice, stejně jako v zahraničí, se jedná o trestný čin, jehož skutková podstata je obsažena v § 210 \"trestního zákoníku\". Pojistného podvodu se dopustí každý, kdo při sjednávání pojistné smlouvy nebo uplatnění nároku na pojistné plnění uvede nepravdivé nebo hrubě zkreslené údaje nebo podstatné údaje zamlčí, nebo úmyslně vyvolá pojistnou událost nebo stav vyvolaný pojistnou událostí udržuje v úmyslu zvýšit vzniklou škodu. Za toto jednání může být viník potrestán zákazem činnosti, propadnutím věci nebo jiné majetkové hodnoty, popřípadě odnětím svobody s trestní sazbou do výše 10 let. Boj proti pojistnému podvodu, který je považován za velmi nebezpečnou formu trestné činnosti zejména pro svoji kvalifikovanost a výskyt jak v oblasti obecné kriminality, tak v oblasti hospodářské kriminality, je zásadní pro celou společnost, neboť neodhalené pojistné podvody vedou ke zhoršení celkového škodného průběhu pojištění s přímým dopadem na výši pojistného všech klientů pojišťoven.\n\n(1) Kdo uvede nepravdivé nebo hrubě zkreslené údaje nebo podstatné údaje zamlčí\nbude potrestán odnětím svobody až na dvě léta, zákazem činnosti nebo propadnutím věci nebo jiné majetkové hodnoty.\n\n(2) Stejně bude potrestán, kdo v úmyslu opatřit sobě nebo jinému prospěch vyvolá nebo předstírá událost, s níž je spojeno právo na plnění z pojištění nebo jiné obdobné plnění, nebo stav vyvolaný pojistnou událostí udržuje, a způsobí tak na cizím majetku škodu nikoli nepatrnou.\n\n(3) Odnětím svobody na šest měsíců až tři léta bude pachatel potrestán, spáchá-li čin uvedený v odstavci 1 nebo 2 a byl-li za takový čin v posledních třech letech odsouzen nebo potrestán.\n\n(4) Odnětím svobody na jeden rok až pět let nebo peněžitým trestem bude pachatel potrestán, způsobí-li činem uvedeným v odstavci 1 nebo 2 větší škodu.\n\n(5) Odnětím svobody na dvě léta až osm let bude pachatel potrestán,\n\n(6) Odnětím svobody na pět až deset let bude pachatel potrestán,\n\n(7) Příprava je trestná.\n\nPojistný podvod je spáchán ve spojitosti s pojištěním a dopouštějí se ho fyzické nebo právnické osoby za účelem získání výhody nebo obohacení se na úkor pojišťovny. Dochází k němu při sjednání smlouvy nebo při uplatnění nároků z pojistné smlouvy, jsou-li uvedeny nesprávné údaje nebo jsou některé údaje zamlčeny. Za toto jednání může být uvalen trest odnětí svobody se základní sazbou na 2 roky (maximální sazba je 10 let), trest peněžitý, zákaz činnosti či propadnutí věci. Trestní sazba se zvyšuje podle rozsahu způsobené škody nebo v případě, že pachatel tohoto činu je členem organizované skupiny nebo pokud spáchal takový čin s úmyslem umožnit nebo usnadnit spáchání trestného činu vlastizrady, teroristického útoku nebo teroru. Základní skutková podstata (odstavec 1) nevyžaduje způsobení škody na majetku (tzv. ohrožovací trestný čin). K trestnosti postačí nepravdivé uvedení (resp. zatajení) relevantních údajů pro pojistnou smlouvu nebo v souvislosti s likvidací pojistné události nebo pro posouzení nároku na pojistné plnění. Pojistná událost je trestná i tehdy, pokud se podvodné jednání vztahuje pouze na část pojistného plnění. Naopak chybu, neúmyslné zkreslení nebo nedostatek pečlivosti nelze kvalifikovat jako podvod, protože toto jednání nebo opomenutí nezahrnuje úmysl podvádět.\n\nŠkodou nikoli nepatrnou se rozumí škoda, která dosahuje částky minimálně 5000 Kč, větší škodou se rozumí škoda dosahující částky nejméně 50 000 Kč, značnou škodu představuje škoda dosahující částky nejméně 500 000 Kč a škoda velkého rozsahu značí škodu dosahující nejméně částky 5 000 000 Kč.\n\nZpůsoby pojistného podvodu jsou velmi různorodé a existuje široká škála rozsahu jeho páchání. Nejčastěji dochází k této trestné činnosti při zamlčování podstatných údajů či při úmyslném uvádění nepravdivých nebo hrubě zkreslených údajů (věk, zdravotní stav, velikost rizika, výše škody, důvod vzniku, doložené doklady atd.). Dále při úmyslném nadhodnocení náhodně vzniklé škody, při úmyslném způsobení škody (autonehoda, ublížení na zdraví atd.), která je prezentována jako náhodná událost krytá pojištěním. Nezřídka jde též o nadhodnocení majetku při uzavírání pojištění a následně uměle vyvolaná pojistná událost, pojištění již poškozené věci jako nové (např. havarovaného vozidla) nebo při různé kombinaci výše uvedených jednání. Jednou z nejčastějších klasických forem jsou tzv. \"oportunistické pojistné podvody\", při nichž se klienti pojišťoven pokouší skutečnou pojistnou událost využít ke svému obohacení.\n\nZpůsoby páchání pojistného podvodu odborníci rozdělují podle toho, zda jsou předmětem tohoto účelného jednání pojistné smlouvy uzavřené v rámci životního pojištění (pojištění osob) nebo neživotního pojištění (pojištění majetku a odpovědnosti za škodu) – to je ještě možno rozdělit na pojištění zákonné nebo smluvní. Pojistné podvody lze rozdělit nejen podle předmětu útoku, ale také podle osoby pachatele, a to na vnější pojistný podvod a vnitřní pojistný podvod. U prve uvedeného je pachatelem pojištěný nebo pojistník, který obvykle nemá spolupachatele mezi zaměstnanci pojišťovny. Naproti tomu u vnitřního pojistného podvodu je pachatelem zaměstnanec pojišťovny, jenž má obvykle za spolupachatele osobu pojištěnou nebo pojistníka.\n\nPo řadu let vévodily statistikám podvody v oblasti pojištění motorových vozidel, které jsou popsány níže. V roce 2018 však Allianz pojišťovna odhalila organizovaný podvod týkající se škod od vodovodního potrubí. Tento podvod byl spáchán formou falešné fotodokumentace a byl vyšetřován již od roku 2013.\n\nNejvíce pojistných podvodů Česká asociace pojišťoven (ČAP) a jednotlivé české pojišťovny evidují ve spojitosti s pojištěním motorových vozidel. Tento druh podvodu lze rozdělit do dvou skupin. První z nich zahrnuje pachatele, kteří se pokouší vymáhat náhradu za údajně zcizená vozidla. Klienti zde protizákonně uvádí pojišťovnu v omyl zejména tím, že se snaží nadhodnotit vozidlo dodatkovou výbavou, která k němu nikdy pořízena nebyla nebo je vymontována ihned poté, co je sjednaná pojistná smlouva. Dále tím, že ve spolupráci se zaměstnanci pojišťoven uzavírají pojistné smlouvy na vozidla, která již byla skutečně odcizena, a antedatováním smlouvy se snaží vzbudit dojem, že vozidlo bylo v době krádeže pojištěno nebo pojišťují vozidla prodaná do zahraničí a de facto pojišťují pouze doklady vozidla. Nezřídka je také pachateli nahlášeno zcizení vozidla, které bylo ve skutečnosti vyvezeno a prodáno do zahraničí nebo deklarují krádež vozidla, které bylo předtím prodáno na náhradní díly na území ČR. Ve druhé skupině pojistných podvodů motorových vozidel dochází k údajným poškozením vozidel při živelních událostech nebo dopravních nehodách. Při sjednávání pojistné smlouvy se pachatelé pokouší uvést pojišťovnu v omyl zejména tím, že se ve spolupráci s pracovníky autoopraven úmyslně nadhodnocují cenu opravy vozidla nebo uvádí výměnu náhradních dílů, které ve skutečnosti nebyly vůbec poškozeny nebo byly pouze opraveny. \n\nK pojistným podvodům nezřídka dochází také u pojištění odpovědnosti za škodu způsobenou provozem motorového vozidla (povinné ručení), kdy pachatelé ve spolupráci s tzv. „dobrým známým“ zinscenují dopravní nehodu a škoda je posléze hrazena z pojistky viníka nebo, stejně jako výše, deklarují výměnu náhradních dílů, které ve skutečnosti nebyly vůbec poškozeny nebo byly pouze opraveny. \n\nModerním způsobem organizovaného pojistného podvodu u motorových vozidel jsou tzv. „dvojčata“. Ve většině případů jde o luxusní automobily s pojistnou částkou vyšší než 1 milión korun. Vozidlo legálně zaregistrované v zahraničí je v ČR podvodníky přihlášeno na falešné doklady. Organizátoři s tímto duplicitním vozem časem \"vyjedou\" na dovolenou do zahraničí, kde nahlásí jeho odcizení. Tento postup je využíván především pro legalizaci kradených vozidel a jejich další transport do třetích zemí.\n\nK pojistnému podvodu velmi často dochází také v pojištění domácnosti a budov občanů včetně rekreačních domácností. Pojištění se většinou vztahuje nejen na stavební součásti a veškeré věci vlastní, ale i zapůjčené a jeho součástí většinou bývá i pojištění odpovědnosti za škodu v běžném občanském životě. Pachatelé pak při uplatňování nároku na pojistné plnění velmi často uvádí nepravdivé údaje tím, že jako odcizené věci deklarují předměty, které vůbec nevlastnili nebo sami zinscenují vloupání. Ve vztahu k pojištění budov je nejčastějším případem páchání pojistného podvodu skutečnost, kdy pachatel s cílem dosáhnout pojistného plnění pojistnou událost úmyslně vyvolá. Nejfrekventovanějším způsobem tohoto protizákonného jednání bývá podpálení pojištěné stavby s cílem získat pojistné plnění, které převyšuje skutečnou hodnotu objektu. \n\nV této značně frekventované oblasti páchání pojistného podvodu, při níž je úmysl spáchat trestný čin velmi těžce prokazatelný a pachatelé bývají velmi profesionálně připraveni, bývá využito jednak omylu ve faktu činnosti společně s omylem ve faktu události, pod nímž si lze představit zatajování skutečné hodnoty věci při uzavírání pojistné smlouvy. Pojištění je například uzavíráno na bezcenné nebo neprodejné zboží na částku několikrát vyšší než je jeho skutečná hodnota, popřípadě je pojištěno neexistující zboží, které je deklarováno pouze zfalšovanými doklady o jeho existenci. Při této formě podvodu nezřídka bývá opotřebované nebo bezcenné strojní zařízení upraveno tak, aby budilo dojem funkčního, cenného majetku. Pachatelé, ve velké převaze neúspěšní podnikatelé, se posléze neprodejného zboží snaží zbavit založením požáru haly se strojním zařízením nebo zinscenováním krádeže vloupáním do skladu věcí. Neprodejné zboží bývá zapáleno ve skladu, prodejné je vyvezeno do zahraničí, kde je zpeněženo a posléze je v ČR nahlášena jeho krádež.\n\nPři této formě pojistného podvodu jde zpravidla o předstírání úrazu, záměrné uvádění nepravdivých informací o původu a rozsahu zranění, falšování lékařských dokumentů, účelové prodlužování doby léčení či nedodržování léčebného režimu, v případě životního pojištění pak jde o vraždu nebo sebevraždu. Tohoto druhu podvodu se pachatelé dopouští při sjednávání pojistné smlouvy (nepravdivé uvedení, zamlčení nebo zkreslení důležitých údajů), při uplatnění nároku na plnění (nepravdivé uvedení, zamlčení nebo zkreslení důležitých údajů. Skutku se zpravidla dopouští pojištěný, oprávněná osoba nebo lékař), při úmyslném vyvolání pojistné události nebo záměrném prodlužování stavu vyvolaného pojistnou událostí s úmyslem zvýšit škodu (sebepoškozování; zejména při trvalých následcích. Dále může jít o úmyslné prodlužování délky léčby nebo vraždu). V tomto směru pojistných podvodů v posledních letech přibývá. Je možné se setkat s činy jako je úmyslné rozdrcení prstů, zlomeniny a podobně. Většinu tohoto podvodného jednání se však velmi rychle podaří odhalit. Viníci své provinění přiznají při policcejním výslechu nebo jsou známy i kurioznější záležitosti, kdy údajný poškozený sdílí svůj čin přes sociální sítě. \n\nDalšími obory, kde je pravděpodobnost páchání pojistného podvodu velmi malá nebo sporadická, je pojištění odpovědnosti za škodu při výkonu povolání, pojištění vážných chorob, pojištění v cestovním pojištění nebo pojištění příjmů v době pracovní neschopnosti. \n\nPříčiny, které stojí za důvody pokusů o pojistný podvod, spočívají především ve změně mentality občana směrem ke konzumnímu způsobu života. Ekonomická krize a nárůst nezaměstnanosti navíc posilují názor, že pojišťovnictví, podobně jako jiné systémy, jež rozdělují finanční prostředky, není nečestné napálit a okrást. Tento názor se odráží i v průzkumech veřejného mínění v řadě států světa (včetně ČR), při nichž bylo zjištěno, že ačkoli je pojistný podvod trestným činem, je považován za něco společensky přijatelného. Řada klientů pojišťoven se například domnívá, že není špatné, pokud si nadsadí částku škody, jelikož řadu let předtím si platili pojistné a žádnou škodu neuplatňovali. Tomuto nezákonnému jednání navíc nahrávají i společenské podmínky, mezi něž patří nízké hodnocení společenské nebezpečnosti, nevelké procento odsouzených pojistných podvodů apod. V souvislosti s ekonomickou krizí například Generali Pojišťovna deklaruje sedmkrát vyšší míru pojistného podvodu než před jejím vypuknutím. Vyjádřeno čísly: v roce 2008 se objem pojistných podvodů u této pojišťovny pohyboval na hranici 10 milionů korun, v roce 2011 se přiblížil částce 74 milionů korun. Mnoho lidí také často žije za hranicí svých finančních možností, zvyšuje se jejich úvěrové zatížení a často se dostávají do finanční tísně. Ačkoli přímá závislost mezi úrovní zadlužení a pojistným podvodem není nikde dokázána, v praxi tito lidé hledají rychlou a jednoduchou cestu k vyřešení svých finančních obtíží. Často může jít o jedince dodržujícího zákon a bez záznamu v trestním rejstříku. Spoléhají se, že riziko z odhalení je malé a sami mají pocit, že velké pojišťovně de facto způsobí jen minimální škodu. Toto jednání je řadí do první skupiny tzv. běžných pachatelů pojistného podvodu. Druhou skupinu nepoctivých klientů, kteří již mají zkušenosti s porušováním zákona nebo si vylepšují své dosavadní příjmy, tvoří tzv. pachatelé se zkušeností s kriminální činností. Nejnebezpečnější pro pojišťovny je však třetí kategorie pachatelů, tvořící celé organizované kriminální skupiny. Ty obvykle používají velmi sofistikované postupy a připravují velmi nákladné pojistné podvody.\n\nVe srovnání se zahraničím, dosahují aktivity českých pojišťoven v oblasti boje s pojistným podvodem vysokého standardu. Jedná se však o trestnou činnost s vysokou mírou latence a její skutečný rozsah nelze přesně určit. Pro boj s tímto jevem proto pojišťovny zřizují specializované oddělení a investují do moderních technologií a nástrojů, které jim významně pomáhají zvýšit efektivitu činnosti. Většinou jde o systémy automatické detekce nebo systémy pro analýzu dat. Jako první na domácí scéně uvedly do chodu výkonný technologický systém pro detekci pojistných podvodů AFMS (\"Adastra Fraud Management Systém\") ČSOB pojišťovna a pojišťovna Kooperativa. Software je postaven na integrované zákaznické databázi a ke své práci využívá pokročilých technologií a modelů data miningu. Hlavním úkolem systému je operativní zachycení/detekce podvodů s pojistnými událostmi a zvýšení procenta prokázaných podvodů z šetřených případů. Technologií, kterou v boji proti pojistnému podvodu u motorových vozidel otestovala a zavedla Česká pojišťovna a.s., je systém \"Virtual Crash\". Jeho úkolem je provádění analýzy průběhu dopravní nehody obdobné znalecké analýze, při které jsou shromážděny informace od všech účastníků nehody, je provedeno zaměření místa nehody, dojde k prohlédnutí vozidel účastníků nehody i ponehodových stop a následně je provedena samotná analýza nehody. Pro usnadnění odhalování pojistných podvodů mezi pojišťovnami pak Česká asociace pojišťoven v roce 2012 zahájila provoz nového \"Systému pro výměnu informací o podezřelých okolnostech\" (SVIPO). Ten již v prvním roce využití zefektivnil práci úředníků odhalujících pojistné podvody o 34 %. Účelem SVIPO je systematicky odhalovat podvody, které jsou páchány napříč trhem, a doplnit tak v současné době využívané metody, jež v tomto odvětví činnosti uplatňují specializované útvary pojišťoven. Úkolem zaměstnanců (detektivů) těchto oddělení není zkoumat všechny pojistné události, ale pouze ty, jež odpovídají určitým kritériím (indikátory pojistného podvodu).\n\nV zahraničí funguje odhalování pojistných podvodů na podobných principech jako v ČR. Jedním z největších problémů trhu jsou například v Srbsku, kde nezákonné praktiky v pojistkách ročně způsobují ztrátu ve výši zhruba 2–4 milionů eur. Asociace srbských pojistitelů z tohoto důvodu zajišťuje výměnu údajů o konkrétních případech podvodů mezi pojišťovnami a pro boj s podvodníky vytvořila speciální oddělení. Podobně je na tom i USA, kde se v roce 2006 odhadovalo, že pojistné podvody přišly každého občana na 875 dolarů (cca na 20 000 Kč ročně). Jedny z nejpropracovanějších systémů v boji s pojistným podvodem mají například v Rakousku a v Německu. Zde pro boj s podvodníky od dubna 2011 uvedli do provozu aktualizovanou verzi \"Hinweis und Informationssystem\" (HIS), nicméně i přesto je 40% Němců přesvědčeno, že je pojišťovnu možno relativně snadno oklamat. Podle studie Svazu německých pojišťoven 4% procenta německých domácností otevřeně uvedla, že se v posledních pěti letech dopustila pojistného podvodu. Dalších 7% tvrdí, že mají zkušenosti s pojistným podvodem ze svého bezprostředního okolí. Velkým problémem jsou pojistné podvody ve Velké Británii, kde se staly jedním z faktorů, díky němuž nebylo povinné ručení do roku 2011 šestnáct let ziskovým. Jen v roce 2010 britské pojišťovny odhalily na 40 000 fingovaných havárií za 466 miliónů liber.\n\nIndikátorů, které signalizují detektivům pojišťoven, že pojistná událost může být podvodná, je široká škála a dělí se podle vztahu přímo k pojistné smlouvě, pojistníkovi či pojištěnému, tak i k pojišťovně. Počet těchto základních indikátorů je různý u každé pojišťovny, nicméně vždy se pohybuje ve stovkách. \n\nK indikátorům z průběhu pojištění patří například několik škod během krátkého období, přerušení pojištění, časté změny pojistitelů, zatajení dřívějších postihů atd. Mezi osobní indikátory mj. náleží pozdní placení nebo neplacení pojistného, nestandardní nátlak na rychlé vyplacení pojistného plnění v hotovosti, a nikoliv na účet nebo jakékoliv vyhýbavé, nepřátelské nebo příliš kooperativní chování. Mezi dokumentační indikátory patří pozměněné dokumenty, sporná autentičnost dokumentů, nedávné odhodnocení majetku nebo věcí, fotokopie dokladů atd. \n\nDalší indikátory se dělí podle druhu pojištění. Při pojištění domácnosti a budov občanů pachatelé sjednávají pojištění s minimem výluk, pojišťovány jsou staré a nemoderní předměty, nemovitost je v době škodné události na prodej, v době škody není přítomna rodina pojištěného ani oblíbená zvířata, pojišťovny ve vztahu k pojistiteli již zaznamenaly podobné škody, u vykradené nemovitosti chybí stopy po násilném vniknutí nebo úniku, pojištěný se vyhýbá kontaktu se zaměstnanci pojišťovny atd. Indikátory podvodu při pojištění podnikatelů (obchodního majetku) mohou mj. být špatný stav provozovny (areálu) nebo zařízení, změna ve vedení společnosti proběhla nedávno nebo je brzy očekávána, podnik propouští zaměstnance, významně se změnil obrat společnosti, společnost omezila svůj provoz nebo je zatížena dluhy či má problém s tokem peněz. Indikátory podvodu u pojištění motorových vozidel bývají rozporné místo škody, propadlá technická prohlídka (případně má její platnost brzy vypršet), neúplná nebo sporná dokumentace o vozidle, součástí nehody bylo najaté vozidlo, vozidlo je v době nehody na prodej, vniknutí do vozidla je v rozporu s uvedenými okolnostmi, vozidlo je nalezeno shořelé atd. Identifikaci podvodu u zdravotního a životního pojištění naznačuje například častá změna pojišťovny, existence dalších pojištění, neslučitelnost poranění s daným popisem, chybějící lékařské potvrzení, nedávný nárůst pojistných částek, plnění a náhrady jsou v rozporu se zaměstnáním (u pracovních úrazů), ve spěchu přiznaná odpovědnost, žádní nebo příliš horlivý svědci atd.\n\nV současnosti se často objevují různé případy pojistných podvodů. Počítáme mezi ně například fingované dopravní nehody, úrazy v exotických destinacích nebo sebepoškozování. Pojistné podvody jsou také často páchány organizovanými skupinami. \nRoky 2007-2016\n\nRok 2017\n\nDůležitou strategií v boji proti pojistnému podvodu je prevence. Tu zajišťuje úzká spolupráce s Policií ČR a školení zaměstnanců pojišťoven, aby dokázali rozpoznat jednání, které signalizuje možnost pojistného podvodu. Významnou roli při odhalení tohoto protizákonného jednání má i konzultace mezi pracovníky služby kriminální policie a vyšetřování a pracovníky pojišťoven, kteří jsou specialisty na vyšetřování jevu pojistného podvodu. Fenomén této trestné činnosti je dále řešen i na mezinárodní úrovni odborníky z různých částí světa, kteří o problematice diskutují na společných seminářích a konferencích.\n\nO prevenci v odhalování pojistného podvodu hovoří zákon č. 277/2009 Sb. § 129 odst. 6, jenž stanoví, že: \n\nPodle odborníka v oblasti kriminality v pojišťovnictví JUDr. Milana Lehuty, bývalého předsedy kanceláře pojistného podvodu České asociace pojišťoven, lze v České republice do roku 2002 hovořit o pěti etapách prevence proti pojistnému podvodu.\n\nPočet pokusů o pojistný podvod je u jednotlivých pojišťoven různý. Například pojišťovna Generali z regionálního hlediska považuje za nejexponovanější kraje s touto trestnou činností střední Čechy a Prahu. Následují severní Čechy, severní a jižní Morava. Dlouhodobě nejnižší míra pojistného podvodu se projevuje v Jihočeském kraji. Pojišťovna Kooperativa eviduje největší výskyt pojistných podvodů v Praze, na severní Moravě, Mostecku nebo Ústecku. K nejméně problematickým regionům podle tiskové zprávy z roku 2013 patří východní Čechy a kraj Vysočina. Také podle statistiky České pojišťovny bylo nejvíce pojistných podvodů v roce 2012 evidováno v Praze a dále krajích Jihočeském, Plzeňském, Královéhradeckém a Středočeském. Nejméně se podle České pojišťovny naopak podvádělo na Vysočině a v krajích Jihomoravském a Zlínském. \n\nCelosvětové statistiky uvádějí, že známky pojistného podvodu může vykazovat zhruba 14% všech pojistných událostí. Alespoň jednou za život se svou pojišťovnu v oblasti pojištění motorových vozidel údajně pokusí podvést až 35% pojištěnců. V západní Evropě patří mezi nejčastější podvody případy v pojištění odpovědnosti.\n\n"}
{"id": "942789", "url": "https://cs.wikipedia.org/wiki?curid=942789", "title": "Dvouřadka", "text": "Dvouřadka\n\nDvouřadka (\"Swartzia\") je rod rostlin z čeledi bobovité. Jsou to keře a stromy s jednolistými nebo zpeřenými listy. Květy jsou výjimečné tím, že mají pouze jediný korunní lístek, případně jsou zcela bez koruny. Dvouřadky jsou rozšířeny v počtu asi 200 druhů v tropické Americe. Jejich význam je spíše lokální.\n\nDvouřadky jsou beztrnné keře a stromy dorůstající výšky až 30 metrů, řidčeji i liány. Některé druhy roní červený latex. Listy jsou lichozpeřené s 1 až mnoha jařmy téměř nebo zcela vstřícných, vejčitých až podlouhlých lístků, případně jednolisté. Řapík a vřeteno listu jsou křídlaté nebo s okrouhlým průřezem. Palisty jsou drobné a jehlicovité nebo velké a listovité, většinou opadavé. Květy jsou bílé až žlutooranžové nebo fialové, stopkaté, uspořádané v jednoduchých nebo latovitých hroznech obvykle vyrůstajících z kmene, větví či starších větévek. Kalich je v poupěti kulovitý až vejcovitý, v průběhu rozvoje květu puká na 3 až 5 nepravidelných laloků. Koruna je složena pouze z jediného nehetnatého lístku nebo zcela chybí. Tyčinek je mnoho, jsou volné a většinou dvoutvaré. Semeník je složen z jednoho nebo výjimečně ze 3 plodolistů, obvykle s dobře vyvinutým gynoforem (stopkatý), čnělka je vrcholová nebo postranní, krátká nebo dlouhá. Plody jsou kožovité, dužnaté nebo dřevnaté, oválné nebo řetízkovité, většinou pukavé. Obsahují 1 až mnoho semen s bílým, žlutým nebo červeným míškem.\n\nRod dvouřadka zahrnuje asi 200 druhů. Je rozšířen v tropické Americe od Mexika po jižní Brazílii a Bolívii a na Karibských ostrovech. Nejvíce druhů se vyskytuje na severu Jižní Ameriky. Některé druhy, např. \"Swartzia arborescens\", mají v jihoamerických vlhkých tropech velmi rozsáhlý areál rozšíření. Mezi zástupci tohoto rodu je však i mnoho endemitů, např. \"Swartzia pachyphylla\" na Roraimě. Dvouřadky rostou v tropických deštných lesích zejména v nadmořských výškách do 500 metrů, řidčeji i v horských lesích až do výše 2000 metrů. Zvláště hojně se vyskytují v poříčních a galeriových lesích (i na zaplavovaných půdách), řidčeji i na savanách nebo v suchých lesích, na vrcholech tepuis nebo v druhotných lesích.\n\n\"Swartzia\" a blízce příbuzné rody z tribu \"Swartzieae\" jsou řazeny do podčeledi \"Faboideae\", stavbou a ontogenezí květních orgánů se jí však velmi vymykají. V minulosti neměly jednoznačné taxonomické zařazení, neboť vykazují přechodné znaky mezi podčeleděmi \"Faboideae\" a \"Caesalpinioideae\". V roce 1951 byla dokonce vytvořena nová podčeleď \"Swartzioideae\". Výsledky současných molekulárních studií ukazují, že tribus \"Swartzieae\" spolu s tribem \"Sophoreae\" tvoří monofyletickou skupinu, která je bazální větví podčeledi \"Faboideae\".\n\nKorunní lístky jsou u dvouřadky redukovány na jediný petal nebo docela chybějí, tyčinky jsou pomnožené a některé druhy mají dokonce semeníky z několika plodolistů, což je úkaz v rámci celé čeledi bobovitých výjimečný. Další výjimečností je kalich, který je v poupěti celý, srostlý a až v průběhu rozvoje květu nepravidelně puká.\nV některých zdrojích jsou uváděno rozšíření rodu dvouřadka i v Africe a na Madagaskaru. Oba africké druhy byly ovšem v roce 1997 přeřazeny do samostatného rodu \"Bobgunnia\" (\"B. fistuloides\" a \"B. madagascariensis\") a rod dvouřadka má tak striktně neotropické rozšíření.\n\nDvouřadky mají spíše místní využití.\nPryskyřice z kmene \"Swartzia argentea\" je v tropické Americe používána při ošetřování zranění způsobených jedovatým sladkovodním rejnokem trnuchou. Semena \"Swartzia sericea\" jsou používána jako návnada na ryby. Třísky ze dřeva \"Swartzia schomburgkii\" slouží k rozdělávání ohně.\n\nDruh \"Swartzia polyphylla\" je v různých zemích Jižní Ameriky používán při léčení různých neduhů včetně nachlazení, malárie a zlomenin. Kůra slouží jako antiseptikum a pryskyřice je používána jako oční kapky.\n\nDřevo dvouřadek má malý ekonomický význam. Jádrové dřevo bývá hnědé až černé, je tvrdé, těžké (často těžší než voda), odolné vůči rozkladu a obtížně opracovatelné. Je používáno na těžké konstrukce. Ze dřeva \"Swartzia polyphylla\" se vyrábějí v Jižní Americe pádla.\n"}
{"id": "942790", "url": "https://cs.wikipedia.org/wiki?curid=942790", "title": "Viola Černodrinská", "text": "Viola Černodrinská\n\nViola Černodrinská (* 24. březen 1989, Praha) je česká herečka.\n\nČernodrinská se narodila v Praze do rodiny s bulharsko-makedonskými předky. Otec se věnoval dramaturgii, prababička byla makedonskou herečkou, pradědeček byl divadelním spisovatelem. Vystudovala gymnázium a v současné době studuje kulturologii na Filozofické fakultě Univerzity Karlovy. Její dvojče Sandra je také herečkou.\n\nPoprvé se Černodrinská před kamerou objevila v roce 2006, a to ve filmu \"Rafťáci\". Hrála též ve filmech \"Dlouhá kaše\", \"Miluješ mě?\", \"DonT Stop\" a v seriálu \"Světla pasáže\".\n\n\n"}
{"id": "942792", "url": "https://cs.wikipedia.org/wiki?curid=942792", "title": "Sandra Černodrinská", "text": "Sandra Černodrinská\n\nSandra Černodrinská (* 24. březen 1989 Praha, Česká republika) je česká divadelní a filmová herečka.\n\nSandra Černodrinská se narodila v Praze do rodiny s bulharsko-makedonskými předky. Otec se věnoval dramaturgii, prababička byla makedonskou herečkou, pradědeček byl divadelním spisovatelem. Její dvojče Viola je herečkou.\n\nSandra vystudovala gymnázium, dále obor teorie kultury na Filozofické fakultě Univerzity Karlovy a herectví na katedře herectví činoherního divadla DAMU.\n\nJe členkou divadelního souboru Městského divadla Mladá Boleslav. Již během studií hostovala v Divadle v Celetné a v Činoherním klubu, kde hraje dodnes v inscenaci \"Osiřelý západ\".\n\nPřed kamerou se poprvé objevila v roce 2006 ve filmu \"Rafťáci\". Hrála také ve filmech \"Harold & Vincent\", \"Miluješ mě?\" nebo \"Můj vysvlečenej deník\" a v seriálech.\n\n\n\n\n\n\n"}
{"id": "942794", "url": "https://cs.wikipedia.org/wiki?curid=942794", "title": "Giglio", "text": "Giglio\n\nGiglio (\"Isola del Giglio\") je ostrov v Toskánském souostroví, který tvoří samostatnou italskou obec (\"comune\"). Leží 16 km západně od italské pevniny. Na ostrově jsou tři osady: Giglio Porto, Giglio Castello a Giglio Campese, pod jeho správou se také nachází nedaleký ostrůvek Giannutri. Giglio je součástí národního parku \"Toskánské ostrovy\", vyhlášeného roku 1996. Ostrov je tvořen žulou, z místního kamene pocházejí četné římské památky. Místní porost tvoří převážně přestup \"Smilax aspera\" a křivatec \"Gagea granatellii\". Na Gigliu se nacházejí četné vinice, produkující víno značky \"Ansonaco\".\nV římských dobách byl ostrov známý jako \"Aegilium Insula\" (Kozí ostrov), zmiňuje se o něm i Gaius Julius Caesar v knize \"Zápisky o občanské válce\". Dosud se zachovalo sídlo rodiny Ahenobarbus, z níž pocházela řada římských konzulů. Na ostrově se také nachází středověký hrad Giglio Castello, na němž sídlila rodina Aldobrandeschi, a kostel \"San Pietro Apostolo\". V roce 1544 ostrov zpustošil pirát a otrokář Chajruddín Barbarossa. V červnu 1646 proběhla v úžině mezi ostrovem a toskánským pobřežím bitva u Ortobello mezi francouzským a španělským loďstvem. Rodákem z Giglia je spisovatel Raffaele Brignetti.\n\n13. ledna 2012 došlo u pobřeží ostrova ke ztroskotání lodi Costa Concordia.\n\n"}
{"id": "942795", "url": "https://cs.wikipedia.org/wiki?curid=942795", "title": "Hokejová hala dětí a mládeže", "text": "Hokejová hala dětí a mládeže\n\nHokejová hala dětí a mládeže je sportovní stadion v Brně, kde hraje domácí zápasy druholigový klub HC Technika Brno. Stadion byl vybudován v roce 2006. Nachází se ve čtvrti Ponava v městské části Brno-Královo Pole, v oblasti sportovních areálů za Lužánkami, mezi ulicemi Střední a Sportovní.\n\nHokejová hala dětí a mládeže Brno ( Sportcentrum Lužánky Brno) , kde hraje hokejový tým VSK Technika Brno.\n\n\n"}
{"id": "942797", "url": "https://cs.wikipedia.org/wiki?curid=942797", "title": "Stopy, fakta, tajemství", "text": "Stopy, fakta, tajemství\n\nStopy, fakta, tajemství je název rozhlasového a později i televizního cyklu publicisty, pátracího novináře a dobrodruha Stanislava Motla. Autor se v něm zabývá nejrůznějšími událostmi české i světové historie, záhadami i nevysvětlenými jevy a posluchače a diváky seznamuje s výsledky své celoživotní práce a svého pátrání v archivech.\n\nPremiéra rozhlasového cyklu na stanici Český rozhlas 2 proběhla v lednu roku 2010. Předcházel jí samostatný pořad Stanislava Motla nazvaný „Zlatý vlak“ odvysílaný v istopadu 2009, který se zabýval osudy československých legionářů a zlatého carského pokladu. Cyklu \"Stopy, fakta, tajemství\" bylo do dnešního dne odvysíláno více než 150 dílů Nové díly bývají vysílány v neděli v 10:30 hod., repríza je pak v pondělí večer. Na žádost Stanislava Motla je každý díl dostupný on-line jen 5 týdnů po jeho premiéře.\n\nPremiéra prvního dílu televizního cyklu proběhla v září 2012 na stanici ČT1, od ledna 2013 se pak pořad přesunul na stanici ČT2. Nelze ho zhlédnout on-line.\n\nZdroj: web České televize\n\n"}
{"id": "942798", "url": "https://cs.wikipedia.org/wiki?curid=942798", "title": "Václav Jindřich", "text": "Václav Jindřich\n\nVáclav Jindřich (10. září1854 Cítoliby – 27. března 1898 Cítoliby) byl rakouský a český sedlák a politik, na konci 19. století poslanec Českého zemského sněmu.\n\nVystudoval reálnou školu v Lounech. Působil dlouhodobě jako starosta rodných Cítolib a člen okresní školní rady. Byl také předsedou okresního hospodářského spolku a zakladatelem a předsedou rolnického akciového cukrovaru v Lounech. Zasedal v okresním zastupitelstvu v Lounech. Při okresních volbách roku 1894 ovšem neuspěl v kurii městysů a byl pak narychlo nominován za kurii průmyslu a obchodu.\n\nKoncem 80. let 19. století se zapojil i do zemské politiky. Ve volbách v roce 1889 byl zvolen v kurii venkovských obcí (volební obvod Rakovník, Křivoklát, Louny, Nové Strašecí) do Českého zemského sněmu. Politicky patřil k mladočeské straně. Mandát zde obhájil i ve volbách v roce 1895.\n\nOd roku 1896 byl ředitelem Zemské banky. Zemřel v březnu 1898.\n"}
{"id": "942800", "url": "https://cs.wikipedia.org/wiki?curid=942800", "title": "Nebe nad Berlínem", "text": "Nebe nad Berlínem\n\nNebe nad Berlínem (v německém originále \"Der Himmel über Berlin\") je německý dramatický film režiséra Wima Wenderse z roku 1987. Děj filmu se odehrává v Berlíně a vypráví příběh dvou andělů Damiela a Cassiela a cirkusové artistky Marion. V roce 1993 Wenders natočil sequel filmu nazvaný \"Tak daleko, tak blízko!\". Režisér Brad Silberling v roce 1998 natočil remake filmu pod názvem \"Město andělů\".\n\n"}
{"id": "942803", "url": "https://cs.wikipedia.org/wiki?curid=942803", "title": "Tak daleko, tak blízko!", "text": "Tak daleko, tak blízko!\n\nTak daleko, tak blízko! (v německém originále \"In weiter Ferne, so nah!\") je německý dramatický film režiséra Wima Wenderse z roku 1993. Jde o sequel Wendersova filmu \"Nebe nad Berlínem\" z roku 1987. Děj filmu se odehrává v Berlíně a vypráví příběh anděla Cassiela, jemuž se nelíbí, že musí lidi jen utěšovat, ale nemůže zasáhnout do jejich života.\n\nFilm získal velkou cenu na festivalu v Cannes.\n"}
{"id": "942807", "url": "https://cs.wikipedia.org/wiki?curid=942807", "title": "Železniční trať Gryfów Śląski – Jindřichovice pod Smrkem", "text": "Železniční trať Gryfów Śląski – Jindřichovice pod Smrkem\n\nŽelezniční trať Gryfów Śląski – Jindřichovice pod Smrkem je bývalá normálněrozchodná neelektrifikovaná mezistátní trať spojující dnešní polské město Gryfów Śląski, které se v době provozu na trati jmenovalo a bylo součástí německého Pruska, s Jindřichovicemi pod Smrkem ležícími na severu České republiky ve Frýdlantském výběžku. Trať procházela městem Mirsk, kde z ní odbočovala železnice do dnešní obce Świeradów-Zdrój.\n\nTrať spojovala Frýdlantsko s městem Greiffenberg, kterým procházela Hornoslezská dráha prince Viléma. Tímto spojením získali průmyslníci na Frýdlantsku možnost obchodovat i se vzdálenějšími regiony v Pruském Slezsku. Vedle nákladních vlaků trať využívaly též osobní vlaky, které přivážely turisty a lázeňské hosty do lázní či do podhůří Jizerských hor.\n\nHraniční přechod Jindřichovice – Meffersdorf byl zakotven v mezistátní smlouvě mezi Rakouskem-Uherskem a Pruskem podepsané 20. listopadu 1902. Provoz na trati byl však zahájen až 1. listopadu 1904 a celou trať spravovaly Pruské královské dráhy (, ve zkratce KPEV). Její vlaky zajížděly až do Jindřichovic, kde cestující museli vystoupit a během přestupu do navazujících vlaků provozovaných Frýdlantskými okresními drahami absolvovali také celní a pasovou kontrolu. Dále pak pokračovali vlakem po trati směrem na Frýdlant. Ta byla v provozu již od 2. srpna 1902. Důvodem přestupu v Jindřichovicích byla vysoká hmotnost pruských lokomotiv, jimž technické parametry kolejí na české straně nedovolovaly jízdu po síti tratí Frýdlantských okresních drah.\n\nHraniční přechod fungoval i po vzniku Československé republiky v říjnu 1918, i po zestátnění dopravce na českém území, tedy Frýdlantských okresních drah, k němuž došlo na přelomu let 1924 a 1925. Od října 1938 připadlo území Frýdlantska podle Mnichovské dohody nacistickému Německu a trať spadala pod správu Německých říšských drah (pod ředitelství v Drážďanech). To přineslo nárůst provozu osobních vlaků z původních šesti na devět v každém směru. K útlumu provozu došlo až ke konci války v květnu 1945. Válečné operace ovšem trať příliš nepoškodily.\n\nPo válce připadla na základě jednání na jaltské konferenci původní německá oblast, kudy vedla tato železniční trať, Polsku. Jeho představitelé však neměli o zachování provozu hraničního přechodu zájem. Proto došlo k zastavení mezistátního provozu a k postupnému snesení kolejnic v okolí státní hranice. Na československém území tak vlaky jezdily jen do Jindřichovic pod Smrkem, kde z místního textilního závodu vznikla betonárka, jež se následně přeměnila na skladiště vlny. Na polské straně končila trať v poslední stanici před státní hranicí, ve Wolimierzi (dříve ).\n\nKe dni 1. července 1987 došlo k ukončení provozu po trati v úseku z Mirsku do Pobiedny. Úředně likvidace polské trati proběhla během roku 1991 během následujícího roku došlo k rozebrání jejích zbytků. Na zbývajícím úseku polské trati byl ukončen provoz v roce 1996.\n\n"}
{"id": "942831", "url": "https://cs.wikipedia.org/wiki?curid=942831", "title": "Rhinoceros Hunting in Budapest", "text": "Rhinoceros Hunting in Budapest\n\nRhinoceros Hunting in Budapest je britský film režiséra Michaela Haussmana, který jej natočil podle vlastního scénáře. Premiéru měl 19. ledna 1997 na festivalu Sundance Film Festival. Jeho natáčení probíhalo v Nice, Paříži, Budapešti a Coloradu. Hlavní roli ve filmu hraje Glenn Fitzgerald, který po neúspěšném pokusu o sebevraždu odjel do Francie, aby našel svou bývalou přítelkyni; v dalších rolích pak například Nick Cave a Geoffrey Carey. Hudbu k filmu složil velšský hudebník a hudební skladatel John Cale.\n\n"}
{"id": "942840", "url": "https://cs.wikipedia.org/wiki?curid=942840", "title": "Henry's Dream", "text": "Henry's Dream\n\nHenry's Dream je sedmé studiové album rockové skupiny Nick Cave and the Bad Seeds, vydané v dubnu 1992 prostřednictvím vydavatelství Mute Records. Nahráno bylo od listopadu do prosince předchozího roku a o produkci se staral David Briggs.\n\nAutorem všech skladeb je Nick Cave.\n"}
{"id": "942841", "url": "https://cs.wikipedia.org/wiki?curid=942841", "title": "Seznam ostatních památkových rezervací v Česku", "text": "Seznam ostatních památkových rezervací v Česku\n\nSeznam ostatních (jiných) památkových rezervací v České republice, nezařazených do kategorie městská, vesnická ani archeologická:\n\n"}
{"id": "942842", "url": "https://cs.wikipedia.org/wiki?curid=942842", "title": "Římskokatolická farnost Studená", "text": "Římskokatolická farnost Studená\n\nŘímskokatolická farnost Studená je územní společenství římských katolíků v rámci děkanátu Telč brněnské diecéze s farním kostelem svatého Prokopa.\nZemské desky se zmiňují o faře ve Studené z roku 1365. Kněz Pavel z Miličína byl roku 1407 majitelem Studené. Má se zato, že byl i místním farářem, později se stal biskupem olomouckým. Ve 16. století se přiklonila většina obyvatel obce k evangelickému vyznání, takže obec neměla katolického faráře. Farnost byla připojena k Mrákotínu. Samostatná farnost byla obnovena až po třicetileté válce. Farní kostel svatého Prokopa vyhořel v letech 1750 a 1854. V roce 1855 získal kostel svou současnou podobu. \n\nFarářem je od 1. července 1994 R. D. Stanislav Forst.\n\nDnem vzájemných modliteb farností za bohoslovce a bohoslovců za farnosti brněnské diecéze je 10. květen. Adorační den připadá na 23. dubna.\n\nVe farnosti se pravidelně koná tříkrálová sbírka. V roce 2017 se při sbírce vybralo ve Studené a okolních obcích 70 412 korun.\n\n"}
{"id": "942843", "url": "https://cs.wikipedia.org/wiki?curid=942843", "title": "Totální diferenciál", "text": "Totální diferenciál\n\nTotální diferenciál je v matematice diferenciál aplikovaný na funkci několika proměnných. Vyjadřuje závislost změny hodnoty funkce několika proměnných na malé změně jedné nebo více proměnných směrem od daného bodu. Tuto závislost aproximuje jako lineární funkci. Chyba této aproximace při malé změně proměnných musí být velmi malá (ve smyslu definice), jinak totální diferenciál neexistuje. Zkoumaná funkce tedy musí být dostatečně hladká. Jestliže totální diferenciál v daném bodě existuje, tak funkce v daném bodě má totální diferenciál nebo že je v daném bodě diferencovatelná.\n\nPokud v bodě formula_1 existuje totální diferenciál funkce \"n\" proměnných formula_2, pak je to lineární funkce\nkde\n\nNechť formula_13 je funkce \"n\" reálných proměnných definovaná na jistém okolí bodu formula_7. Totálním diferenciálem funkce formula_13 v bodě formula_7 nazýváme lineární funkci formula_17, s níž lze funkci formula_5 v okolí bodu formula_7 aproximovat jako\ntak, že pro chybu aproximace formula_21 platí\nJestliže taková lineární funkce existuje, pak má tvar\na říkáme, že funkce formula_13 má v bodě formula_7 totální diferenciál neboli že je v bodě formula_7 diferencovatelná.\n\n\n\n"}
{"id": "942848", "url": "https://cs.wikipedia.org/wiki?curid=942848", "title": "Modrá hvězda", "text": "Modrá hvězda\n\nModrá hvězda může být:\n\n"}
{"id": "942849", "url": "https://cs.wikipedia.org/wiki?curid=942849", "title": "Hello bank!", "text": "Hello bank!\n\nHello bank! je bankovní instituce, která poskytuje finanční služby, se specializací na spotřebitelské úvěry a zápůjčky. Jde o pobočku francouzské banky BNP Paribas Personal Finance SA, které patří i původní obchodní značka Cetelem. Ta na českém trhu působila už od roku 1996. Mezi poskytované produkty patří především osobní půjčky, kreditní karty, spotřebitelské úvěry pro nákup zboží na splátky, hypoteční úvěry a úvěry na nákup vozidla.\n\nAkciová společnost Cetelem ČR byla založena v říjnu 1996, prvním generálním ředitelem se stal Jean-LucSteinhauslin. Svou obchodní činnost zahájila v červnu 1997, kdy začala poskytovat spotřebitelské úvěry. Od roku 1998 rozšířila svou činnost na kreditní karty a revolvingové úvěry a postupně připojila osobní půjčky a další služby. Ve spolupráci s finanční skupinou Wüstenrot rozšířil Cetelem k roku 2013 portfolio svých služeb o hypotéku. V roce 2014 se v prestižním žebříčku Czech Top 100 Cetelem umístil na 1. místě v kategorii Spotřebitelské úvěry. K červnu 2015 došlo k jeho sloučení s mateřskou bankou formou přeshraniční fúze, což umožnilo poskytování produktů a služeb Cetelemu pod bankovní licencí, a od roku 2017 se český odštěpný závod BNP Paribas Personal Finance SA nazývá Hello bank!\n\nJeště jako Cetelem společnost získala od České národní banky licenci platební instituce, která byla potvrzením toho, že Cetelem splňovala přísné regulatorní nároky obdobné požadavkům kladeným na banky a představovala tak důkaz důvěryhodnosti a stability Cetelemu na finančním trhu České republiky. Sídlila na Praze 5 a měla pobočky v Praze, Ostravě a Brně. Byla členem několika profesních asociací, jako např. Asociace pro elektronickou komerci (APEK), Česká leasingová a finanční asociace (ČLFA) a Sdružení právnických osob SOLUS.\n\nSpolečnost se pravidelně se umisťovala na předních pozicích v žebříčku Czech Top 100 a v anketách Zlatá koruna a Zlatý měšec. Také se věnovala také sponzorské a charitativní činnosti. Podporovala například běžce na lyžích Lukáše Bauera nebo divadelní spolky jako Městská divadla pražská. Přispívala charitativním organizacím, které pečují o děti a mládež, zdravotně a mentálně postižené. Vydávala též zákaznický volnočasový magazín \"C plus\".\n\n"}
{"id": "942851", "url": "https://cs.wikipedia.org/wiki?curid=942851", "title": "Cestovní pas České republiky", "text": "Cestovní pas České republiky\n\nCestovní pas České republiky je na žádost vydán kterémukoliv občanu České republiky jako primární identifikační doklad pro cesty do zahraničí. Pas lze současně použít jako doklad potvrzující občanství a jako osobní doklad totožnosti při většině vnitrostátních úkonů vyžadujících předložení dokladu totožnosti. Pas, vydávaný Ministerstvem vnitra, zůstává majetkem státu a může být kdykoliv odebrán. Občan je oprávněn mít více platných pasů současně. \n\nPlatné cestovní pasy České republiky jsou vydávány na základě zákona č. 329/1999 Sb., o cestovních dokladech, ve znění pozdějších předpisů.\n\nPři cestách v rámci Schengenského prostoru a do některých dalších států, se kterými má Česká republika uzavřenou příslušnou dohodu, například do Spojeného království, lze místo pasu použít také občanský průkaz.\n\nDalšími využívanými cestovními doklady Česka, resp. pasy, vedle Cestovního pasu České republiky (červený), jsou též: Diplomatický pas České republiky (černý), Služební pas České republiky (modrý). (Event. blíže též: Cestovní průkaz.)\n\n\n\n\n\n\nVydáván od roku 1993 do 31. 3. 2000 s dobou platnosti 10 let\n\nDatová strana je umístěna na zadní předsádce, fotografie je lepená a názvy položek jsou v českém a anglickém jazyce.\n\nVydáván\n\nDatová strana je umístěna na zadní předsádce, fotografie je lepená a názvy položek jsou v českém a anglickém jazyce.\n\nVydáván\n\nDatová strana je umístěna na zadní předsádce, fotografie je lepená a názvy položek jsou v českém a anglickém jazyce.\n\nVydáván od února 2007 s dobou platnosti 6 měsíců, pro občany mladší 5 let s dobou platnosti 1 rok.\n\nDatová strana je umístěna na zadní předsádce, fotografie je lepená a názvy položek jsou v českém a anglickém jazyce.\n\nVydáván od 1. 7. 2000 do 15. 3. 2005 s dobou platnosti 10 let, občanům mladším 15 let s dobou platnosti 5 let\n\nDatová strana je umístěna na zadní předsádce, podoba držitele je tištěná a názvy položek jsou v českém a anglickém jazyce.\n\nVydáván od 16. 3. 2005 do 31. 8. 2006 s dobou platnosti 10 let, občanům mladším 15 let s dobou platnosti 5 let\n\nDatová strana je umístěna na straně č. 2, podoba držitele je tištěná a názvy položek jsou v českém, anglickém a francouzském jazyce. Na stranách č. 6 a 7 jsou uvedeny překlady názvů položek do 18 jazyků států Evropské unie a ruského jazyka.\n\nVydáván od 1. 9. 2006 s dobou platnosti 10 let, občanům starším 5 let a mladším 15 let s dobou platnosti 5 let\n\nDatová stránka je umístěna na všité polykarbonátové kartě, podoba držitele je vytvořena laserovou perforací a názvy položek jsou v českém, anglickém a francouzském jazyce. Na stranách č. 6 a 7 jsou uvedeny překlady názvů položek do 18 jazyků států Evropské unie a ruského jazyka.\n\nKaždý držitel českého pasu je v zahraničí pod ochranou České republiky:\nV odůvodněných případech, například při ztrátě pasu v zahraničí, může Ministerstvo zahraničí vydat občanovi Cestovní průkaz k jednotlivé cestě s územní a časovou platností omezenou účelem cesty.\n\n\n"}
{"id": "942852", "url": "https://cs.wikipedia.org/wiki?curid=942852", "title": "Embosovaná platební karta", "text": "Embosovaná platební karta\n\nEmbosovaná platební karta ( \") je typ platební karty, na níž jsou embossingem vyraženy údaje o vlastní kartě i o jejím majiteli (jeho jméno, dále číslo platební karty a doba její platnosti). Díky embosovaným údajům je možné kartou platit také v provozovnách nevybavených elektronickým platebním terminálem, kde se tak používá mechanické snímací zařízení nazývané imprinter. Ten při placení embosované informace z karty otiskne na účtenku, kterou následně zákazník podepíše. Embosované karty jsou proto (s ohledem na rozšíření elektronických platebních terminálů především v méně hospodářsky rozvinutých zemích) vhodné při cestách do zahraničí.\n\nVzhled a podobu platebních karet udávají pokyny ISO 3554 vydané Mezinárodní organizací pro normalizaci. Platební karta má podle nich tvar obdélníku o rozměrech 85,6  × 54,0 milimetrů s tloušťkou 0,76 milimetru. Je vyrobena z třívrstvého PVC, jež musí zvládat elastické vyrovnávání deformací při běžném používání karty. Současně její materiál nesmí obsahovat toxické látky, ale zároveň musí zajistit odolnost vůči chemickým vlivům při běžném používání a jeho struktura nesmí vykazovat nespolehlivost při teplotách prostředí od -35 do +50 °C při relativní vlhkosti vzduchu pohybující se od 5 do 95 % při 25 °C. V místech embossingu se karta navíc nesmí rozmačkat nebo zkroutit. Embossované údaje se do karty vyrážejí písmem OCR 7B (\") o výšce 3,63 milimetru. Některé bankovní instituce umožňují navíc přední stranu karty upravit umístěním obrázku dle zákazníkova přání nebo sem umístit například odrazovou plochu či imitaci kůže.\n\nNa přední straně karty je uvedeno 12 až 19 ciferné číslo karty, dále platnost karty (u karet od společnosti MasterCard navíc ještě čtyřmístný identifikátor banky), na dalším řádku je uvedeno jméno držitele (nejvýše 27 znaků) a v posledním řádku je u služebních karet uvedeno jméno společnosti, k jejímuž účtu je platební karta vydána (opět maximálně 27 znaků). Zadní strana obsahuje magnetický proužek, v němž jsou zaznamenány identifikační údaje využívané při elektronických transakcích kartou, dále podpisový proužek pro záznam podpisového vzoru držitele karty a kód CVC nebo CVV.\n\nZpůsob placení embosovanou kartou se neliší od plateb prováděných jinými platebními kartami. Zákazník pomocí karty zaplatí u obchodníka, který tuto částku následně požaduje od své banky. Ta ji zaplatí a vynaložené finance vyžaduje od vydavatele karty, tedy po společnostech Visa nebo MasterCard. Poté, co je vyplatí, jsou touto společností vyplacené peníze požadovány po bance, která kartu zákazníkovi vydala. Banka z jeho účtu požadovaný finanční obnos strhne a pošle jej vydavateli karet.\n\nPlatební karty mají oproti hotovostním operacím několik výhod. Platba provedená kartou není anonymní, neboť ji lze zpětně dohledat a překontrolovat. Takto provedené platby jsou také více bezpečné a současně vedou ke snížení nákladů na zpracování hotových peněz, jejich úschovu a dopravu od obchodníka do banky. Fyzické peníze je navíc nutné tisknout a zabezpečit ochranou proti jejich padělání. Při cestách do zahraničí je potřebná směna hotovosti za cizí peníze, což u plateb prováděných kartou odpadá.\n\nPoužívání karet takto přináší výhody jak pro držitele karty, tak pro obchodníka a spolu s tím též vydavateli karet. Držitel karty má totiž své prostředky lépe zabezpečeny (není nutné nosit při sobě hotovost), karty mají celostátní či mezinárodní použití, odbourávají se směnárenské poplatky i kurzové ztráty při výměnách valut, je však potřeba počítat s tím, že i banka má rozdílný kurz pro nákup/prodej, takže je vhodné vybrat takovou, která má kurzy co nejblíže středovému kurzu. Zároveň je potřeba počítat s tím, že mnoho měn je konvertováno dvakrát, tedy například z vietnamského dongu na EUR a poté na CZK, takže banka realizuje svoji přirážku dvakrát. Důležité je také dát při placení pozor na nabídku dynamického kurzu, který je obvykle silně nevýhodný a platit v měně, která je místní. Dále lze sledovat transakce uskutečněné platební kartou a je možné si k ní sjednat další doplňkové služby (například pojištění). Pro obchodníka má placení kartou přínos v jeho jednoduchosti a vyšší bezpečnosti (nemanipuluje s hotovostí). Přínosem pro něj je také zaručení platby, zvýšení jeho prestiže a udržení se v konkurenčním boji. Vydavatelé karet zase profitují ze zisku nových klientů, mohou vybírat poplatky za držení karty i za jednotlivé operace kartou uskutečněné a lze také nabízet komplexní služby pro organizace a podnikatele, jež karty využívají.\n\nMajitelé platebních karet by měli ve snaze o snížení bezpečnostních rizik dodržovat několik pravidel. Není vhodné platební kartu někomu půjčovat nebo vyzrazovat její PIN, popřípadě nechávat tento kód v blízkosti karty. Během placení nesmí zákazník ztratit svou kartu z dohledu. Současně je při operacích u bankomatu důležité zakrytí klávesnice bankomatu při zadávání PIN kódu. Je také vhodné průběžně kontrolovat výpisy z účtu, k němuž byla karta vydána, a případné nesrovnalosti ihned hlásit bance. Rizika potenciálně vzniklých škod lze snížit pojištěním zneužití karty.\n\nPokud dojde ke ztrátě platební karty, je nutné kartu zablokovat, čímž se předchází riziku jejího zneužití. U embosovaných karet je třeba provést tak zvanou stoplistaci, která zabrání provádět kartou nejenom on-line transakce přes internet, ale také neověřované transakce, jež embosované karty – na rozdíl od karet elektronických – umožňují. Při stoplistaci dojde k trvalému a nezrušitelnému zablokování platební karty. Akt lze provést pomocí telefonu a to i ze zahraničí.\n\nU embosovaných karet je navíc důležité dodržet opatrnost při vyplácení hotovosti pomocí cash advance a obecně i při každém placení s pomocí mechanického protlačovacího imprinteru tzv. „žehličky“. Je především vhodné vizuálně kontrolovat, zda je do imprinteru k otisknutí vložena jen jedna vícedílná účtenka, a v případě, že bylo provedeno více otisků, trvat na fyzickém zničení takovýchto duplikátů, ještě před podpisem účtenky.\n\n\n"}
{"id": "942853", "url": "https://cs.wikipedia.org/wiki?curid=942853", "title": "Kao Ku", "text": "Kao Ku\n\nKao Ku (; 1391–1460) byl politik čínské říše Ming. Císař Jing-cung ho roku 1445 jmenoval velkým sekretářem, ve funkci zůstal i po nástupu císaře Ťing-tchaje roku 1449. S návratem Jing-cunga k moci začátkem roku 1457 stanul v čele sboru velkých sekretářů, ale už za několik týdnů byl odvolán.\n\nKao Ku používal zdvořilostní jméno Š’-jung (), za své zásluhy obdržel posmrtné jméno Wen-i ().\n\nKao Ku se narodil roku 1391, pocházel z okresu Sing-chua v jižní metropolitní oblasti Nan č’-li (dnes v prefektuře Tchaj-čou v provincii Ťiang-su).\n\nVynikl v úřednických zkouškách, roku 1415 složil palácové zkoušky a získal hodnost \"ťin-š’\". Byl přijat do akademie Chan-lin, s podporou velkého sekretáře Jang Š’-čchiho stoupal v úředních hodnostech, až byl roku 1444 jmenován velkým sekretářem a formálně i náměstkem ministra prací zprava (, \"kung-pu jou-š’-lang\").\n\nVe druhé polovině 40. let patřil mezi sekretáře spíše průměrné, zastíněn tehdejším prvním sekretářem Cchao Najem. Cchao Naj roku 1449 zahynul v bitvě u Tchu-mu, ve které Jing-cung padl do zajetí. Novým císařem se stal Jing-cungův bratr Ťing-tchaj, současně Kao Ku dostal hodnost ministra prací. Ani za Ťing-tchaje se výrazněji neprosadil, větší moc než velcí sekretáři tehdy měli ministři (zejména Jü Čchien) a vedoucí eunuši.\n\nPo převratu, kterým se Jing-cung začátkem roku 1457 vrátil na císařský trůn, byl jediným ze sekretářů, který nebyl okamžitě odvolán. Nakrátko zaujal postavení prvního sekretáře, ale rychle své postavení ztratil a odešel do ústraní.\n"}
{"id": "942854", "url": "https://cs.wikipedia.org/wiki?curid=942854", "title": "Petr Pan (rozcestník)", "text": "Petr Pan (rozcestník)\n\nPetr Pan nebo Peter Pan může být:\n\n\n\n"}
{"id": "942856", "url": "https://cs.wikipedia.org/wiki?curid=942856", "title": "Provize", "text": "Provize\n\nProvize je smluvní odměna za sjednaný obchod. Většinou se odvozuje jako určitý podíl (procento) z částky realizovaného obchodu, budoucí transakce, výše sjednané pojistné částky, výše sjednaného úvěru a podobně. Na základě provizí jsou odměňováni především prodejci zboží a služeb, realitní makléři, pojišťovací agenti, finanční poradci/plánovači a další. Právně je upravena při sjednání smlouvy o zprostředkování (§ 2445–2454 OZ) a smlouvy o obchodním zastoupení (§ 2483–2520 OZ).\n\nJako provize je někdy (nesprávně) nazýván úplatek pro schvalovatele veřejné zakázky za její přidělení ve prospěch podplácející firmy. V lepším případě lze provizi chápat jako „výplatu“ za doporučení firmy či poskytnutou službu (např. makléř). \n\nV českém právu provizi upravuje Předpis č. 89/2012 Sb. občanského zákoníku.\n"}
{"id": "942862", "url": "https://cs.wikipedia.org/wiki?curid=942862", "title": "Úroková marže", "text": "Úroková marže\n\nÚroková marže je rozdíl mezi úrokem, kterým banka úročí úvěry, a úrokem, kterým úročí vklady. Pro stanovení úrokové marže je klíčová cena peněz na mezibankovním trhu, kterou do značné míry ovlivňuje především centrální banka svou měnovou a úrokovou politikou. Úroková marže je jedním z podstatných zdrojů zisků bank. Dalším jsou především bankovní poplatky.\n"}
{"id": "942866", "url": "https://cs.wikipedia.org/wiki?curid=942866", "title": "Petr Dvořák (archeolog)", "text": "Petr Dvořák (archeolog)\n\nPetr Dvořák (* 1961, Znojmo) je český archeolog.\n\nVystudoval prehistorii na FF UK v Praze (1980-1984). Studia dokončil obhajobou diplomové práce \"Pohřebiště lidu s kulturou se zvoncovitými poháry na Moravě\". V roce 1986 složil rigorózní zkoušky a získal titul PhDr. Zabýval se především obdobím pozdního eneolitu na Moravě a v širším evropském kontextu. Specializoval se na kulturu se zvoncovitými poháry a na publikaci pramenů pocházejících z hrobů a ze sídlišť z tohoto období (heuristika, topografie, terminologie a typologie, analýzy sídlištních a hrobových nálezů, chronologie).\nPracoval na Archeologickém ústavu ČSAV v Brně (1986-1992), poté se živil několik let jako drobný živnostník. V letech 2000 - 2007 působil v Městském muzeu a galerii v Břeclavi. Od roku 2008 pracoval na Národním památkovém ústavu v Praze a později v Kroměříži (od 2010). Vedl celou řadu záchranných archeologických výzkumů, publikoval množství odborných a populárně-vědeckých článků. Podílel se též na řadě projektů v oblasti turistického ruchu, popularizace a propagace archeologie na jižní Moravě. \n\n\n"}
{"id": "942867", "url": "https://cs.wikipedia.org/wiki?curid=942867", "title": "América de Cali", "text": "América de Cali\n\nAmérica de Cali je fotbalový klub z kolumbijského města Cali.\n\nKlub byl založen v roce 1927, roku 1948 se stal prvním profesionálním mužstvem v Kolumbii. V roce 1996 vyhlásila Mezinárodní federace fotbalových historiků a statistiků Américu druhým nejlepším světovým klubem roku. Klub byl v letech 1996 až 2013 zapsán na tzv. Clintonův seznam organizací spojených s drogovým byznysem. Finanční potíže spojené se sankcemi vedly k tomu, že v roce 2011 poprvé ve své historii sestoupil z nejvyšší soutěže.\n\n\n\n"}
{"id": "942868", "url": "https://cs.wikipedia.org/wiki?curid=942868", "title": "Tolice", "text": "Tolice\n\nTolice (\"Medicago\") je rod rostlin z čeledi bobovité. Jsou to byliny nebo výjimečně i keře s trojčetnými listy a žlutými nebo fialovými květy v hlávkovitých květenstvích. Vyskytují se v počtu asi 85 druhů zejména ve Středomoří. V České republice rostou přirozeně 4 druhy a další zplaňují nebo jsou zřídka zavlékány. Některé druhy jsou pěstovány jako hodnotné krmivo.\n\nTolice jsou jednoleté nebo vytrvalé byliny, zřídka i keře (\"Medicago arborea\") s přímou nebo poléhavou lodyhou. Listy jsou trojčetné, s krátce zoubkatými obvejčitými lístky. Palisty jsou na bázi přirostlé k řapíku, hluboce členěné, zubaté až celokrajné. Květy jsou nejčastěji žluté, řidčeji modrofialové až fialové, v úžlabních hlávkách nebo okolíkovitě zkrácených hroznech, zřídka mohou být i jednotlivé. Kalich je zvonkovitý a zakončený 5 přibližně stejně dlouhými zuby. Pavéza je obkopinatá až obvejčitá, přisedlá (bez nehtu), delší než křídla a delší nebo kratší než člunek. Křídla jsou podlouhlá, člunek tupý. Křídla a člunek mají hákovité přívěsky. Tyčinky jsou dvoubratré (9+1). Semeník je přisedlý až krátce stopkatý, s mnoha vajíčky a šídlovitou čnělkou. Lusky jsou delší než kalich, většinou opadavé i s kalichem, zploštělé, přímé, zakřivené nebo spirálně stočené až do několika otáček, u některých druhů s rovnými nebo zahnutými ostny. Obsahují jedno až několik drobných ledvinovitých až rohlíčkovitých semen.\n\nTolice jsou rozšířeny v počtu asi 85 druhů v Evropě, Africe a střední a jihozápadní Asii. Nejvíce druhů se vyskytuje ve Středomoří. Některé pěstované druhy zdomácněly v různých, převážně mírných oblastech světa.\n\nV České republice se vyskytují celkem 4 stálé původní druhy. Nejhojnější je tolice dětelová (\"Medicago lupulina\"), rozšířená od nížin do hor, v teplejších oblastech je běžná i tolice srpovitá (\"M. falcata\"). Na vápnitých podkladech se v teplých oblastech vyskytuje tolice nejmenší (\"M. minima\"). Tolice rozprostřená (\"M. prostrata\") se v ČR vyskytuje pouze na Moravě (zejména na Pálavě a u Moravského Krumlova).\nPoměrně často zplaňuje tolice vojtěška (\"M. sativa\"), pěstovaná jako pícnina, a také se spontánně kříží s tolicí srpovitou. Kříženec je nazýván tolice měňavá (\"M.\" x \"varia\"). Některé jednoleté druhy jsou k nám zřídka zavlékány ze Středomoří: tolice arabská (\"M. arabica\") a tolice mnohotvará (\"M. polymorpha\").\n\nZ celé Evropy je uváděno asi 36 druhů tolic. Převážná většina těchto druhů roste ve Středomoří. Jsou mezi nimi druhy obecně rozšířené téměř po celém Středomoří, jako je např. \"Medicago arabica\", \"M. marina\", \"M. polymorpha\", \"M. orbicularis\", \"M. rigidula\", ale i několik endemitů (např. \"M. hybrida\" ve Francii, \"M. suffruticosa\" v Pyrenejích nebo \"M. pironae\" v Itálii).\n\nTolice upřednostňují hlubší, lehké a dobře propustné, výživnější půdy se spíše neutrálním pH (6,5 až 7,5). Bývají odolné vůči suchu, mají hluboký kořenový systém a jsou adaptovány na široké spektrum klimatických podmínek. Daří se jim na otevřených stanovištích, obdělávané půdě, loukách a pastvinách.\n\nU tolic je vyvinut neobvyklý způsob opylování. Při vniknutí opylovače do květu se z člunku vymrští tyčinky srostlé se čnělkou a dochází ke kontaktu těchto orgánů s tělem opylovače. Tento způsob opylení je v rámci čeledi bobovité ojedinělý.\n\nSpirálovitě stočené lusky mnohých druhů tolic jsou pokryté háčkovitými nebo přímými ostny a šíří se prostřednictvím zvířat.\n\nTolice jsou významné pícniny. Mezi nejběžněji pěstované náleží tolice vojtěška (\"M. sativa\") a různé kultivary vzniklé křížením tolice vojtěšky a tolice srpovité (\"M. falcata\"). Vyznačují se vysokými výnosy a krmnou kvalitou, tolerancí k různým půdním typům i klimatickým podmínkám včetně sucha. Vzhledem ke vzpřímenému růstu lze tolici vojtěšku sklízet i na seno, siláže a podobně. Ve světě se pěstují i středomořské druhy \"M. polymorpha\", \"M. arabica\" a \"M. praecox\". Druh \"Medicago arborea\" je také pěstován jako okrasná rostlina.\n\nTolice vojtěška je považována za první pěstovanou pícninu v historii. V Řecku se objevila min. 490 let před naším letopočtem a přišla tam pravděpodobně z oblasti Íránu.\n\n \n"}
{"id": "942872", "url": "https://cs.wikipedia.org/wiki?curid=942872", "title": "Harrach", "text": "Harrach\n\nHarrach může být:\n\n\n"}
{"id": "942876", "url": "https://cs.wikipedia.org/wiki?curid=942876", "title": "Konečný slovník", "text": "Konečný slovník\n\nKonečný slovník je pojem který používal Richard Rorty ve své knize \"Nahodilost, ironie, solidarita. \n\nRozumí se jím soubor komunikačních domněnek, jejichž kontingence je svým nositelem více či méně zanedbaná. \"Konečný slovník\" zahrnuje všechny domněnky, zastávané ať už jednotlivcem, vícerými lidmi, nebo společností. Ironik vždy podezřívá \"konečný slovník\".\n"}
{"id": "942880", "url": "https://cs.wikipedia.org/wiki?curid=942880", "title": "CCM extraliga inline hokeje", "text": "CCM extraliga inline hokeje\n\n1. česká inline hokejová liga je inline hokejová liga pořádaná na území České republiky. Jde o nejvyšší soutěž v systému inline hokejových soutěží v Česku. Pořádá ji Česká asociace inline hokeje. Od prvního ročníku do sezóny 2014 byl hlavním sponzorem firma Rebook, od ročníku 2014 je hlavním sponzorem firma CCM a proto se změnil i název ligy. Tato liga je pořádána od roku 2002.\n\nSoutěž je rozdělena na dvě divize: Divize Východ a Divize Západ. V základních skupinách je šest týmů. Hraje se na deset kol, každý s každým a doma a venku. První čtyři týmy po základní části hrají play-off, poslední dva hrají s týmy z druhé divize o udržení. V roce 2002 byla ještě k divizi východ a západ, přidána divize střed a v roce 2003 byly divize sever, jih, východ a západ. od roku 2004 byly už jen dvě divize a to východ a západ.\n\nVítězství v základní době se počítá za tři body, výhra na nájezdy nebo v prodloužení za dva body, prohra na nájezdy nebo v prodloužení za jeden bod a za prohru nula bodů.\n\n\"Tato tabulka shrnuje vítěze jednotlivých ročníků.\"\n\"Čísla v závorce udávají o kolikátý titul v historii daného klubu se jedná\n\n"}
{"id": "942881", "url": "https://cs.wikipedia.org/wiki?curid=942881", "title": "Drobnosemenka jemná", "text": "Drobnosemenka jemná\n\nDrobnosemenka jemná (\"Chorispora tenella\") je světle fialově kvetoucí bylina dorůstající až do výše 60 cm, mnohde je považována za polní plevel. Je jediný druh rodu drobnosemenka který se v přírodě České republiky vyskytuje.\n\nRostlina je původní na euroasijském kontinentu, v Evropě konkrétně ve východní a jihovýchodní části. Do střední Evropy byla zavlečena pravděpodobně z obilním osivem, stejně jako do Severní Ameriky a severní Afriky. Vyskytuje se na polích, pastvinách, v okolí silnic i na odpadních skládkách a rumištích. Snáší širokou škálu vlhkosti, teploty i půdních podmínek, vyrůstá do nadmořské výšky až 2000 m. V České republice byl tento neofyt prvně zaznamenán roku 1960.\n\nDvouletá rostlina s jednoduchou nebo častěji od báze rozvětvenou lodyhou vyrůstající z nehlubokého kůlovitého kořene obvykle do výše 15 až 60 cm. Oblá a podélně rýhovaná lodyha je u báze až 0,7 cm hrubá a karmínově zbarvená, směrem vzhůru se ztenčuje a mívá barvu bělavou nebo žlutozelenou, bývá holá či porostlá jednoduchými nebo žláznatými chlupy. Prvým rokem po vyklíčení vyrůstá listová růžice listů s řapíky dlouhými až 2 cm. Jejich sivozelené čepele, na líci téměř holé a na rubu řídce chlupaté, jsou úzce obvejčité a po obvodě oddáleně různě hluboko zoubkované, často bývají podélně spirálovitě stočené a mívají délku 5 až 6 cm a šířku 1 až 2,5 cm. Druhým rokem vyrůstající lodyha je střídavě porostlá světlezelenými, přisedlými listy s čepeli tvaru elipsovitého nebo podlouhlého až kopinatého která je plytce zubatá a dlouhá 2 až 4,5 cm a široká 0,5 až 1 cm. V dospělosti jsou listy porostlé drobnými žláznatými chloupky a jsou na dotek lepivé.\n\nKvěty s asi 3 mm dlouhými oblými stopkami vytvářejí chudé hroznovité květenství dlouhé 2,5 cm, jejich úzké chlupaté listeny mívají délku do 2 cm a šířku do 0,5 cm. Čtyři podlouhlé fialové nebo zelenožluté kališní lístky s blanitým lemem jsou na koncích zašpičatělé a jsou asi 6 × 3 mm velké; jsou mírně vakovitě vyduté a na venkovní straně chlupaté, společně vytvářejí trubku asi 7 mm dlouhou. Rovněž čtyři obvejčité, holé červenofialové korunní lístky bývají dlouhé asi 10 mm. V květu jsou čtyři tyčinky dlouhé 7 mm a dvě o málo kratší, nesou úzké žluté prašníky. Kuželovitý lysý semeník je dlouhý 6 mm, čnělka z něj vyrůstající se postupně se zráním plodu protahuje a vytváří na plodu zobáček. Rostlina vykvétá od dubna do června. Ploidie je 2n = 14.\n\nPlody rostoucí na krátkých, rozkladitě až vodorovně rostoucích stopkách jsou okrouhlé šešule které bývající 3 až 5 cm dlouhé (až 10násobně delší než širší) a jsou zakřivené nahoru. Tyto šešule nepukají, ale podélně se rozpadávají na dva fragmenty obsahující podlouhlá 1,5 × 0,8 mm velká načervenalá až hnědá semena umístěna v řadě a pevně přichycená ke stěnám, z nich se semena uvolňují až později.\n\nDrobnosemenka jemná se rozmnožuje pouze semeny, ta dozrávají od května do července. Ke klíčení dochází v chladnějším podzimním období po deštích, kdy vyroste přízemní růžice a přezimuje do příštího roku. Klíčivost semen uložených v půdě je dobrá i po několika létech.\n\nV Česku této rostlině doposud není věnována pozornost, ale ve východních oblastech Spojených státu amerických je považována za velmi nebezpečný plevel podstatné snižující úrodu přezimujících obilovin i znehodnocující svou hořkou chutí pastviny pro dobytek.\n\n \n"}
{"id": "942884", "url": "https://cs.wikipedia.org/wiki?curid=942884", "title": "Drobnosemenka", "text": "Drobnosemenka\n\nDrobnosemenka (\"Chorispora\"), česky též chorispora, je rod planě rostoucích bylin které se v České republice vyskytují pouze v jediném introdukovaném druhu drobnosemenka jemná. Drobnosemenka je rozšířena v jižní, střední a východní Evropě a dále na Blízkém východě, ve Střední Asii včetně Mongolska, Pákistánu a Číny a také v Koreji a Japonsku, stejně jako na severu Afriky. Druhotně byla zavlečena do Severní Ameriky.\n\nJednoletá, dvouletá nebo víceletá bylina rostoucí na polích, lukách i kamenitých stráních která je porostlá žláznatými nebo jednoduchými chlupy. Nejdříve vyrůstá přízemní růžici řapíkatých listů s celistvým nebo zubatým okrajem jenž bývá i vlnitý, méně často jsou listy zpeřené. Následně z této růžice roste lodyha mívající obdobné listy nebo je zcela bezlistá, někdy také lodyha zcela chybí. Květy vyrůstají z paždí lodyžních listů v hroznovitých květenstvích nebo u rostlin bez lodyh jednotlivě na dlouhých stopkách přímo z růžice.\n\nOboupohlavné čtyřčetné květy mají bělavé, žluté, fialové nebo purpurové korunní lístky tvaru oválného, obvejčitého, lopatkovitého nebo kopinatého a okraje a vrchol mají celistvé. Podlouhlé kališní lístky, vždy zřetelně kratší, jsou vzpřímené, volné a protáhlé. V květu je šest volných, čtyřmocných, ve dvou přeslenech rostoucích tyčinek s protáhlými prašníky a dvě, čtyři, nebo šest nektarových žlázek. Semeník obsahuje průměrně 10 až 25 vajíček. Zobákovitá čnělka nese dvoulaločnou bliznu.\n\nPlody drobnosemenky jsou válcovité či kuželovité šešule, minimálně 3násobně delší než širší, které se ve zralosti podélně rozdělí na dvě části obsahující v řadách umístěná semena. Zploštělá protáhlá semena nejsou okřídlená a neslizovatí. Ploidie je 2n = 14.\n\nPočet druhů rodu drobnosemenka není dosud ujednocen. Rozdílně je uznáváno 9 až 13 druhů, zde je jedna z posledních variant:\n\n\n\n \n"}
{"id": "942895", "url": "https://cs.wikipedia.org/wiki?curid=942895", "title": "Despota (titul)", "text": "Despota (titul)\n\nDespota ( – \"despótēs\") byl vysoký byzantský dvorský titul, který byl udělován synům nebo zeťům vládnoucích císařů, a zpočátku označoval určeného dědice Byzantského císaře . \n\nTitul pronikl z Byzance do pozdně středověkého Balkánu a byl také udělován ve státech pod byzantským kulturním vlivem jako Latinské císařství, druhá Bulharská říše, Srbská říše a v jejich nástupnických státech (Trapezuntské císařství). Od titulu je odvozen i název územního celku – despotát, který vznik v období politické roztříštěnosti. Despotáty byly spravovány buď jako nezávislé státy, nebo jako úděly knížat s titulem despoty; nejvýznamnější z nich byly Epirský despotát, Morejský despotát a Srbský despotát. \n\nV současnosti termín získal jiný význam: despocie je forma vlády, ve které jedna entita vládne absolutní mocí. \n\nPůvodní řecký termín (\"despotēs\") znamenal \"pán\" nebo \"hospodář \"a jeho latinský ekvivalent je . \"Despotēs\" byl zpočátku používán jako forma uctivého oslovení. Používalo se u hodnostářů a v užším smyslu u Boha, biskupů a patriarchů a především u římských a byzantských císařů; občas se nalézá ve formálních zápisech, například na mincích (Leon III.) nebo v dokumentech. \n\nPozdější sémantický posun ve významu je podobný jako u \"tyrana\", což je starověké řecké slovo, které původně nemělo žádnou negativní konotaci, a latinského \"diktátora\", což byl oficiální úředník římské republiky. V soudobé hovorové řečtině slovo často odkazuje na biskupa. V cizích jazycích existuje i jeho ženská forma: bulharsky a – despotica, nebo ,  – despótissa, která označuje manželku despoty, přičemž v řečtině existuje i ve formě – déspoina v běžně užívaném významu \"paní domu\". \n\nTitul užívali vysoce postavení byzantští šlechtici od počátku 12. století. Manuel I. Komnenos ho v roce 1163 udělil  jako zvláštní dvorský titul budoucímu uherskému králi Bélovi III., svému zeti, a to až do narození dědice Alexia II. v roce 1169. \n\nOd té doby až do pádu byzantské říše se titul despoty stal nejvyšší byzantskou hodností, která umísťovala jeho držitele „bezprostředně po císaři“. Nicméně byzantští Komnenvoci a Palaiologové, stejně jako latinští císaři, kteří nárokovali jejich dědictví a napodobovali jejich styl, i nadále používat termín \"despotes\" v jeho obecnějším smyslu \"pán\" na svých osobních pečetích a v ražbě mincí. Podobně – \"despota\" () mohli být oslovováni držitelé dvou bezprostředně nižších titulů \"sebastokrator\" a \"caesar\". K oslovení despota a caesar se vázaly další přístavky – \"eutychestatos\" ( – nejšťastnější) nebo \"paneutychestatos\"( – nejšťastnější ze všech). \n\nBěhem posledních staletí existence Byzantské říše byl titul udělován mladším synům císařů (nejstarší synové byli obvykle korunováni jako spolucísaři – \"symbasileis\") a také císařovým zeťům (\"gambroi\"). Titul přinášel rozsáhlé pocty a výsady, včetně kontroly nad velkými majetky, například panství Jana Palailoga, bratra Michaela VIII., zahrnovalo ostrovy Lesbos a Rhodos, aby financovalo jeho rozsáhlou domácnost. Stejně jako nižší tituly \"sebastokrator\" a \"caesar\" byl titul despoty výhradně dvorským a nebyl svázán s žádnou vojenskou nebo správní funkcí. Ženy nemohly mít šlechtický titul, ale nesly tituly svých manželů. Manželka despoty \"despotissa\" měla tedy právo nosit stejné insignie jako on. Mezi ženami dvora zaujímaly \"despotissai\" také první místo po císařovně. \n\nPoužívání titulu se rozšířilo i do dalších zemí Balkánu. Latinská říše ho využila k vyznamenání benátského dóžete Enrika Dandola a místního vládce v oblasti Rodopů Alexije Slava. Zhruba od roku 1219 ho pravidelně nosil (není jasné, zda byl titul udělován císařem nebo přivlastněn) benátský podestà v Konstantinopoli poté, co se benátská podpora stala klíčovou pro přežití říše. V letech 1279 až 1280 byl zaveden v Bulharsku, aby uklidnil mocného magnáta a pozdnějšího cara Jiřího I. V srbské říši byl široce udělován různým srbským magnátům, přičemž jeho prvním nositelem byl Jovan Oliver, a nosili ho také vládci menších knížectví, včetně samozvaného albánského Artanského despotátu. V 15. století se benátští guvernéři Korfu také nazývali despoty. S udělením titulu despoty byl spojen jistý stupeň podrobení císaři, palaiologovští císaři se dlouho snažili přesvědčit trapezundské císaře, kteří nárokovali byzantský císařský titul, aby místo toho přijali titul despoty. Titul přijali pouze Jan II. a jeho syn Alexios II., přestože doma nadále používali obvyklý císařský titul \"basileus\". \n\nSmrtí posledního byzantského císaře Konstantina XI. 29. května 1453 se jmenování despotou stalo se nepravidelným. V roce 1465 byl titul udělen papežem Pavlem II. Andreovi Palaiologovi, dědici byzantského trůnu, a dědicům srbského despotátu ho uděloval uherský král. \n\nOd poloviny 14. století bývala různá území svěřována říšským knížatům s hodností despoty zpravidla jako polosamostatné úděly, z nichž některé jsou známy jako despotáty; v byzantském světě to jsou především Epirský despotát a Morejský despotát. Je důležité zdůraznit, že termín \"despotát \"je nepřesný, protože titul despoty, stejně jako libovolná byzantská hodnost, nebyl dědičný, ani příslušející konkrétnímu území. Dokonce v takzvaných despotátech mohl despotův syn vládnout na otcově území, ale nemohl se vykazovat titulem, ledaže by mu byl udělen císařem. Běžná byzantská praxe jasně rozlišovala mezi osobní hodností despoty a jakýmikoli jinými úřady nebo atributy jeho držitele. Tak například Jan Orsini je Janem VI. titulován jako „vládce Akarnánie, despota Jan“ namísto „Akarnánský despota“. Nicméně spojování titulu s územím začalo již koncem 13. století a rozšířilo se od poloviny 14. století, odkdy na stejném území začala vládnout stálá posloupnost despotů.\n\nPodle Kodinosovy \"Knihy kanceláří\" z poloviny 14. století a popisů, které poskytl historik Georgios Pachyméres, byly odznaky despotů charakterizovány fialovými a bílými barvami a bohatou perlovou výzdobou. Podrobněji:\n\nDespota také měl právo podepsat svoje dopisy inkoustem tmavě červené barvy (císař měl jasně červený).\n\nInsignie v Bulharsku a Srbsku byly upraveny podle místních preferencí.\n\n\n\n\nSrbský despotát\ntitulární despotové v exilu pod uherskou suzerenitou\n\n"}
{"id": "942898", "url": "https://cs.wikipedia.org/wiki?curid=942898", "title": "Máňa Ženíšková", "text": "Máňa Ženíšková\n\nMarie Ženíšková (6. ledna 1909 Praha – 10. listopadu 1982 Praha) byla česká herečka, která vystupovala pod jménem Máňa Ženíšková.\n\nJejí dědeček byl malíř František Ženíšek, otec Julius Ženíšek byl obchodníkem s automobily. Herečkou byla také její sestra Erna Ženíšková. Před kamerou debutovala v němé grotesce \"Chyťte ho!\", známé také pod názvem \"Lupič nešika\", kterou režíroval Karel Lamač. Její nejvýznamnější role byla dcera uhlíře v sociálním dramatu Carla Junghanse \"Takový je život\". Hrála také Radmilu ve filmu \"Svatý Václav\" (režie Jan Stanislav Kolár), bohyni Ladu ve filmu \"Zlatý květ\" nebo zamilovanou Lily ve filmu \"C. k. polní maršálek\" (partnerkou Vlasty Buriana byla několikrát i v divadle). V roce 1930 se provdala za Theodora Pištěka, který na plátně tradičně představoval jejího otce. Jejich synem je Theodor Pištěk mladší. Zaneprázdnění mateřskými povinnostmi a nástup zvukového filmu vedly k tomu, že Ženíšková dostávala stále méně rolí a v roce 1938 skončila s hereckou dráhou úplně. V roce 1978 byla jednou z aktérek dokumentárního filmu Olega Reifa o začátcích české kinematografie \"Díky, pane Kříženecký\".\n\n\n\n"}
{"id": "942902", "url": "https://cs.wikipedia.org/wiki?curid=942902", "title": "Mortimer", "text": "Mortimer\n\nJméno nebo příjmení Mortimer nosí více různých osob:\n\n\n\n\n"}
{"id": "942905", "url": "https://cs.wikipedia.org/wiki?curid=942905", "title": "Košátecká tabule", "text": "Košátecká tabule\n\nKošátecká tabule je geomorfologický okrsek ve střední a západní části Dolnojizerské tabule, ležící v okresech Mladá Boleslav a Mělník Středočeského kraje. Území okrsku zvenčí vymezují sídla Mělník a Liběchov na severozápadě, Chorušice na severu, Brandýs nad Labem-Stará Boleslav na jihu a Brodce uvnitř východního cípu. Nejvýznamnějším sídlem uvnitř okrsku je město Benátky nad Jizerou.\n\nOkrsek zahrnuje chráněná území PP Slepeč, PP Stará Jizera, NPP Holý vrch, PP Vehlovické opuky. Do západní části zasahuje CHKO Kokořínsko včetně jižního výběžku rozsáhlé PR Kokořínský důl a PP Mrzínov.\n\nOkrsek Košátecká tabule náleží do celku Jizerská tabule a podcelku Dolnojizerská tabule. Dále se člení na podokrsky, bráno ve směru od západu po východ, Řepínská tabule, Mečeřížská tabule a Starobenátecká tabule. Tabule sousedí v rámci Dolnojizerské tabule na východě s Luštěnickou kotlinou a na jihu s Vrutickou pahorkatinou, dále na severu sousedí se Středojizerskou tabulí, na severozápadě s Ralskou pahorkatinou, na západě s Dolnooharskou tabulí a na jihozápadě se Středolabskou tabulí.\n\n\nNejvyšším bodem je bezejmenná kóta (320 m n. m.) severovýchodně od Nebužel, při hranici se Středojizerskou tabulí.\n\n"}
{"id": "942909", "url": "https://cs.wikipedia.org/wiki?curid=942909", "title": "Lucky Blue", "text": "Lucky Blue\n\nLucky Blue je švédský krátkometrážní film z roku 2007, který režíroval Håkon Liu podle vlastního scénáře. Film líčí počínající vztah mezi dvěma mladíky na letním kempu. Snímek byl v ČR uveden v roce 2008 na filmovém festivalu Mezipatra.\n\nOlle pracuje jako údržbář přes léto v otcově kempu. Jako každý rok sem na týden přijíždí Barbro se svou hudební aparaturou na karaoke. Spolu s ní přijede i její synovec Kevin. Olle a Kevin se rozpačitě seznamují. Kevin jednoho večera v opilosti políbí Olleho, ale poté je odtažitý a Olleho rozhodnutí, že chce také zpívat karaoke, nebere vážně. Otec je překvapen, že chce Olle veřejně zpívat. Olle se nakonec rozhodne pro píseň „Words (Don't Come Easy)”. Kevin mu zpěv pochválí a sdělí mu, neodjede s tetou, ale zůstane přes léto v kempu.\n\nNatáčení proběhlo u města Uddevalla. Premiéra se konala 24. ledna 2007 ve Švédském filmovém institutu ve Stockholmu a téhož měsíce byl uveden na filmovém festivalu v Göteborgu.\n\nFilm vyhrál cenu \"Stora novellfilmspriset\" a byl nominován na cenu \"Zlatohlávek\" v kategorii nejlepší krátký film.\n"}
{"id": "942911", "url": "https://cs.wikipedia.org/wiki?curid=942911", "title": "China Open 2013 – ženská čtyřhra", "text": "China Open 2013 – ženská čtyřhra\n\nDo soutěže ženské čtyřhry na tenisovém turnaji China Open 2013 nastoupilo dvacet osm dvojic. Obhájcem titulu byl ruský pár Jekatěrina Makarovová a Jelena Vesninová, jehož členky na události nestartovaly. Makarovová se odhlásila pro zranění a Vesninová, která měla nastoupit po boku Novozélanďanky Mariny Erakovicové, do turnaje také nezasáhla, když Erakovicová před prvním kolem odstoupila z rodinných důvodů.\n\nSoutěž čtyřhry vyhrál osmý nasazený zimbabwsko-indický pár Cara Blacková a Sania Mirzaová, když ve finále porazil rusko-španělskou dvojici Věra Duševinová a Arantxa Parraová Santonjaová po hladkém dvousetovém průběhu . Obě ženská finále tak skončila stejným výsledkem.\n\nMirzaová si připsala pátý deblový triumf sezóny a celkově devatenáctý kariérní. Pro Blackovou výhra znamenala třetí titul v roce 2013 a úhrnem padesáté sedmé turnajové vítězství na okruhu WTA Tour ve čtyřhře. Společně obě hráčky získaly druhý titul během dvou týdnů, když na předcházejícím tokijském turnaji Toray Pan Pacific Open také vyhrály.\n\nČtyři nejvýše nasazené páry měly volný los do druhého kola.\n"}
{"id": "942913", "url": "https://cs.wikipedia.org/wiki?curid=942913", "title": "Robert Horyna", "text": "Robert Horyna\n\nRobert Horyna (* 10. srpna 1970 Hradec Králové) je bývalý český hokejový brankář. V současnosti je trenérem brankářů v týmu HC Mountfield Hradec Králové.\n\nHokeji se začal věnovat v šesti letech. V roce 1986 opustil mateřský klub Stadion Hradec Králové a přestoupil do HC Dukly Jihlava, kde v juniorském týmu získal titul juniorského mistra Československa. Prošel všemi mládežnickými reprezentačními výběry a mezi jeho největší úspěchy patří juniorský titul na Mistrovství Evropy juniorů v ledním hokeji 1988 v Československu (turnaj se konal na území ČSR) a třetí místo na Mistrovství světa juniorů v ledním hokeji 1990 ve Finsku. V roce 1990 byl draftován NHL týmem Toronto Maple Leafs. Po třech letech v zámořské soutěži, převážně na farmě hlavního týmu Toronta - St. John's Maple Leafs, se vrátil zpět do Hradce Králové, kde v sezóně 1993/94 hrál extraligu. Po odchodu z Hradce Králové v roce 1995 chytal v české extralize za HC Olomouc, HC Karlovy Vary, HC Slávii Praha a HC Havířov. Dále v týmech slovenského HK Popradu a německého Duisburgu. Kariéru ukončil v sezóně 1999/2000, kdy chytal za prvoligový HC Havířov a druholigový HC Draci Šumperk. Po ukončení kariéry se vrátil do Hradce Králové, kde od roku 2003 působí ve funkci sportovního manažera, tři roky byl navíc asistentem trenéra v prvoligovém \"A\" mužstvu HC Mountfield Hradec Králové. Je držitelem trenérské licence \"B\".\n"}
{"id": "942915", "url": "https://cs.wikipedia.org/wiki?curid=942915", "title": "Luboš Pázler", "text": "Luboš Pázler\n\nLuboš Pázler (* 6. března 1967, Hradec Králové) je bývalý český hokejový útočník.\n\nJe odchovancem klubu Stadion Hradec Králové a prošel postupně všechny mládežnické reprezentační výběry. V sezóně 1984/85 v sedmnácti letech debutoval se svým spoluhráčem z hradeckého dorostu a juniorské reprezentace ČSSR, Martinem Hostákem, v dospělém hokeji. Jejich výkony v týmu Stadionu Hradec Králové neunikli skautům z nejvyšší soutěže, a tak po skončení sezóny 1985/86 dvojice opustila, společně s obráncem Pavlem Táborským, Hradec Králové. Všichni tři se upsali prvoligové Spartě Praha, se kterou v roce 1990 získali mistrovský titul. V pražské Spartě vytvořili útočnou formaci Petr Hrbek – Martin Hosták – Luboš Pázler. V roce 1995 ukončil hráčskou kariéru. Po pěti letech bez hokeje, byl osloveným kamarádem, zahrát si v pražském hokejovém přeboru za tým HC Comet Praha. \n\n"}
{"id": "942916", "url": "https://cs.wikipedia.org/wiki?curid=942916", "title": "Martin Táborský", "text": "Martin Táborský\n\nMartin Táborský (* 11. ledna 1974 Hradec Králové) je bývalý český hokejový obránce.\n\nS hokejem začínal v mateřském klubu Stadion Hradec Králové, kde postupně prošel všemi mládežnickými kategoriemi. V \"A\" mužstvu dospělých debutoval v roce 1992, ve svých 18 letech. V sezóně 1992–93 se spolupodílel na historickém postupu Hradce Králové do nejvyšší soutěže. V roce 1995 přestoupil do HC Slavia Praha. Až do roku 2001 hrál v české extralize. Posléze odešel hrát hokej do nejvyšší dánské soutěže, kde nastupoval za celky Frederikshavn IK, Herlev IC a Esbjerg IK. Po úspěšném Dánském angažmá se vrátil zpět do své rodné země kde od roku 2011 nastupoval v krajské hlavní soutěži za tým HC Wikov Hronov ve kterém v roce 2014 ukončil hokejovou kariéru.\n\nOd roku 2011 spolupracoval a výraznou měrou se podílel na rozvoji mládežnického hokeje v Hradci Králové. Od roku 2013 působil jako šéftrenér jaroměřské hokejové mládeže. Od roku 2019 působí jako hlavní trenér dorostenců HC Náchod.\n\nMartin je mladším bratrem bývalého hokejového obránce pražské Sparty, Pavla Táborského. Jeho syn Šimon působí jako obránce v extralize dorostenců v Hradci Králové.\n\n\n"}
{"id": "942917", "url": "https://cs.wikipedia.org/wiki?curid=942917", "title": "Pavel Táborský", "text": "Pavel Táborský\n\nPavel Táborský (* 16. února 1968 v Hradci Králové) je bývalý český hokejový obránce.\n\nOdchovanec týmu Stadion Hradec Králové debutuje v sezóně 1986/87, v osmmnácti letech, ve druhé nejvyšší československé soutěži dospělých v mužstvu Stadionu. Na konci sezóny 1986/87 přestupuje do Sparty Praha, kde se postupně vypracuje v jednoho z klíčových obránců. V letech 1990 a 1993 pomáhá Spartě získat dva mistrovské tituly. V roce 1995 nastupuje nejprve za mistrovský Vsetín a posléze za nováčka z Třince. V letech 1999-2001 hraje v Německu za týmy ESV Bayreuth a EC Adendorf. Před tím nastupoval ještě za extraligové týmy Plzně a Kladna. Svoji poslední sezonu odehrál ve svém mateřském klubu a v roce 2005 ukončil sportovní kariéru.\n\nOd roku 2005 spolupracoval na rozvoji mládežnického hokeje v Hradci Králové, byl hlavním trenérem extraligového staršího dorostu. V roce 2013 působí jako hlavní trenér týmu HC Kohouti Česká Třebová.\n\nJe starším bratrem bývalého hokejového obránce Martina Táborského.\n\n\n\n"}
{"id": "942918", "url": "https://cs.wikipedia.org/wiki?curid=942918", "title": "Martin Filip", "text": "Martin Filip\n\nMartin Filip (* 26. prosince 1971 v Hradci Králové), je český hokejový útočník.\nOdchovanec týmu Stadion Hradec Králové začal svoji extraligovou kariéru v roce 1993 ve svém mateřském klubu. V průběhu sezóny 1993/94 byl vytrejdován do sousedních Pardubic a díky tomu mohl slavit zisk stříbrných medailí. Kromě Pardubic si v letech 1995-2003 zahrál extraligu s týmy Opavy, Karlových Varů, Litvínova a Zlína. Jeho další kroky směřovaly v roce 2003 do Anglie, kde si zahrál za Basingstoke Bison a do Francie, kde mezi roky 2004-2008 hrál za týmy Brianconu a Tours. Po návratu z ciziny hrál 1.ligu v Hradci Králové a dlouhou dobu oblékal dres druholigového HC Vrchlabí. Momentálně hraje za klub HC Kohouti Česká Třebová, který působí v Krajské lize Pardubického kraje.\n"}
{"id": "942919", "url": "https://cs.wikipedia.org/wiki?curid=942919", "title": "Pavel Mareček", "text": "Pavel Mareček\n\nPavel Mareček (* 1969, Hradec Králové) je bývalý český hokejový obránce. Odchovanec týmu Stadion Hradec Králové.\n\nNa soupisku družstva dospělých se dostal v sezóně 1986/87 ještě jako dorostenec v 17 letech. Po odehrání další sezóny podepsal v roce 1988 přestupní lístky do vedlejších Pardubic. V průběhu základní vojenské služby v letech 1989/90 si zahrál za Duklu Jihlava. Po návratu z vojny odehrál dvě sezóny za Pardubice, aby se v roce 1993 vrátil zpět do Hradce Králové, který čerstvě postoupil mezi mjokejovou elitu. Po sestupu Hradce zpět do 1. ligy odchází do Ostravy, kde za HC Vítkovice odehraje mezi léty 1994-1996 dvě sezóny. Poté putuje do Opavy, kde posiluje místní hokejový tým, který na jaře 1996 postoupil do extraligy. V týmu setrval až do prodeje extraligové licence z Opavy do Havířova v roce 1999. Z Opavy zamířil do Polska, kde až do roku 2003 hrál nejvyšší soutěž v týmu HC GKS Katowice, se kterými získal v letech 2001, 2002 a 2003 stříbrné medaile. Kariéru v profesionálním hokeji se vrátil ukončit zpět do Hradce Králové, za který odehrál prvoligovou sezónu 2003/04.\n"}
{"id": "942922", "url": "https://cs.wikipedia.org/wiki?curid=942922", "title": "Libor Dolana", "text": "Libor Dolana\n\nLibor Dolana (* 6. květen 1964, Hradec Králové) je bývalý český hokejista. Syn hokejového reprezentanta Jiřího Dolany. Mnohonásobný reprezentant Československa, hráč Hradce Králové, Pardubic, Havlíčkova Brodu a Dukly Jihlava.\n\nPrvní hokejové krůčky učinil Libor Dolana v rodném Hradci Králové. Mateřský klub Stadion Hradec Králové opouští již v patnácti letech, když posiluje dorost v nedalekých Pardubicích. V Pardubicích hraje necelé 4 roky a v roce 1982 rukuje na vojnu. Začíná v rezervě Dukly Jihlava v Písku, ale trenéři jej brzy povolají do prvního týmu v Jihlavě. Po skončení vojenské služby chce zůstat nadále hráčem Dukly Jihlava a odmítá se vrátit zpět do Pardubic. Za to jej disciplinární komise trestá zastavením činnosti na 12 měsíců nepodmíněně. Po absolvování nucené roční přestávky v sezóně 1984/85 konečně může nastoupit za svůj vysněný tým a v Dukle Jihlava zůstává až do roku 1997. Věrný jihlavskému klubu je úctyhodných 15 let, ve kterých se může radovat ze zisku dvou mistrovských titulů v letech 1983 a 1991.\n"}
{"id": "942923", "url": "https://cs.wikipedia.org/wiki?curid=942923", "title": "Simon Blackburn", "text": "Simon Blackburn\n\nSimon Blackburn (* 12. červenec 1944) je anglický filozof, představitel analytické filozofie. Zaobírá se především etikou. Je v ní představitelem tzv. quasi-realismu, který se snaží navázat na dílo Davida Humea. Hlásí se k humanismu.\n\n\n\n"}
{"id": "942928", "url": "https://cs.wikipedia.org/wiki?curid=942928", "title": "Product Environmental Footprint", "text": "Product Environmental Footprint\n\nProduct Environmental Footprint (PEF) je Evropskou komisí připravovaný způsob označování environmentálních souvislostí produktů. Environmentální stopa produktu je založena na posuzování životního cyklu výrobků (LCA) a jedná se o obdobný způsob ekoznačení jako je EPD. V České republice se této problematice věnuje Centrum environmentálních prohlášení CENDEC.\n"}
{"id": "942931", "url": "https://cs.wikipedia.org/wiki?curid=942931", "title": "Jakub Kafka", "text": "Jakub Kafka\n\nJakub Kafka (* 16. října 1976, Karviná) je bývalý český fotbalista, brankář.\n\nHrál za FC Baník Ostrava, SK Železárny Třinec, FC Vítkovice, FC Marila Příbram, SK Dynamo České Budějovice, GKS Jastrzebie a FC Karviná. V české lize nastoupil celkem ve 36 utkáních. Za juniorskou reprezentaci nastoupil v 9 utkáních. \n"}
{"id": "942932", "url": "https://cs.wikipedia.org/wiki?curid=942932", "title": "Plavecký bazén Slovany", "text": "Plavecký bazén Slovany\n\nBazén v Plzni na Slovanech má dlouhou historii a stále patří mezi nejnavštěvovanější plavecké areály na Plzeňsku. Bazén Slovany patří do majetku města Plzně a jeho provozovatelem je Plavecký klub Slávia VŠ Plzeň. Současně se dá využívat krytý i venkovní bazén, tobogán a další vodní atrakce, sauna nebo parní komora.\n\nBudování plaveckého areálu probíhalo v letech 1978–1985. Budovu navrhl tým projektantů v čele s Ing. arch. Pavlem Němečkem, CSc. Zázemí plaveckého bazénu tvoří tři podlaží. V jednom se rozprostírá bazénová hala, vstupní prostor a restaurace. O patro níže se nachází dámské šatny a ještě níže jsou umístěny pánské šatny a strojovny technologií. Roku 1986 se návštěvníkům otevřel krytý bazén a v roce 1987 byl dostavěn venkovní plavecký bazén. Dětem zde slouží menší krytý bazén a venkovní brouzdaliště.\n\nPlavecký areál na Slovanech byl jedním z prvních v České republice, který se mohl pyšnit spirálovou skluzavkou. Její dosavadní umístění uvnitř haly nebylo vyhovující, jelikož zabíralo příliš prostoru. V roce 2000 byla proto zahájena rekonstrukce, ze které vzešel 80 metrů dlouhý tobogán. Jeho konstrukce byla tentokrát řešena ve vnější části haly. Z hlavní bazénové haly tobogán nyní neubírá žádný prostor, i schodiště k tobogánu je řešeno vnější přístavbou.\n\nV roce 2001 byly postaveny další vodní atrakce u bazénu. Nově vznikl relaxační bazén, dvě kruhové vířivky, dětské brouzdaliště nebo „divoká řeka“.\n\nV následujících letech probíhaly další, ale už ne tak výrazné úpravy areálu bazénu. Vybudován byl například bezbariérový přístup u vchodu do budovy a k venkovnímu bazénu, vyměněny byly vzduchotechnické jednotky, pořízena moderní úpravna vody, vyměněny cirkulační čerpadla a ocelové filtry, zrekonstruována byla střecha, sauna, parní lázně a další.\n\nPlavecký areál na Slovanech je hojně navštěvován rodinami s dětmi, ale konají se zde i různé plavecké závody. Součástí bazénové haly je tribuna až pro 450 návštěvníků. Ročně navštíví bazén okolo 500 tisíc návštěvníků.\n\n"}
{"id": "942933", "url": "https://cs.wikipedia.org/wiki?curid=942933", "title": "Michal Nohejl", "text": "Michal Nohejl\n\nMichal Nohejl (* 11. srpna 1972, Hradec Králové) je bývalý český hokejový útočník.\n\nS hokejem začínal v šesti letech v klubu TJ Stadion Hradec Králové, jehož je i odchovancem. V mužstvu dospělých debutoval v dresu mateřského klubu v roce 1990, ve svých 18 letech. V sezóně 1992/93 pomáhal mužstvu Stadionu s historickým postupem Hradce Králové do ELH. Vrcholem jeho kariéry byla následující sezóna 1993/94, kdy si zahrál extraligu a v 38 odehraných zápasech si připsal 8 kanadských bodů, za 5 branek a 3 asistence. V dalších létech hrál již pouze v nižších soutěžích, než v roce 2003 definitivně ukončil sportovní kariéru. V současnosti je generálním manažerem fotbalového klubu AFK Probluz.\n\n"}
{"id": "942934", "url": "https://cs.wikipedia.org/wiki?curid=942934", "title": "Johann Kiemann", "text": "Johann Kiemann\n\nJohann Kiemann (19. listopadu 1844 Praha – 10. května 1919 Praha) byl rakouský a český právník a politik německé národnosti, v 2. polovině 19. století a počátkem 20. století poslanec Českého zemského sněmu.\n\nVystudoval malostranské gymnázium a pak práva na Karlo-Ferdinandově univerzitě v Praze, kde roku 1867 získal titul doktora práv. Od roku 1877 působil jako advokát v Praze.\n\nKoncem 70. let 19. století se zapojil i do zemské politiky. Ve volbách v roce 1878 byl zvolen v městské kurii (volební obvod Vimperk, Prachatice, Volary) do Českého zemského sněmu. Mandát zde obhájil ve volbách v roce 1883, volbách v roce 1889, volbách v roce 1895, volbách v roce 1901 a volbách roku 1908. Zemským poslancem tak byl nepřetržitě po 35 let.\n\nPoliticky byl německým liberálem (takzvaná Ústavní strana, později Německá pokroková strana).\n\nOd roku 1891 byl náhradníkem zemského výboru. Od roku 1915 zastával funkci vrchního ředitele České spořitelny. V roce 1902 mu město České Budějovice udělilo čestné občanství. Ač jedním z předáků sudetoněmeckého politického tábora, uměl Kiemann dobře česky. Byl znám jako znalec a obdivovatel Prahy. Až do své smrti působil v hlavním městě jako advokát. Zemřel v Praze v květnu 1919.\n\nJeho otec Johann Kiemann starší byl rovněž politikem, bratr Anton Kiemann byl předním pražským právníkem.\n"}
{"id": "942939", "url": "https://cs.wikipedia.org/wiki?curid=942939", "title": "Adnan Januzaj", "text": "Adnan Januzaj\n\nAdnan Januzaj (* 5. února 1995, Brusel, Belgie) je belgický fotbalový záložník kosovsko-albánského původu (jeho rodiče jsou kosovští Albánci, prarodiče pocházejí z Turecka), hráč španělského klubu Real Sociedad. Reprezentant Belgie, účastník Mistrovství světa 2014 v Brazílii.\n\nVe svých 10 letech podepsal mládežnickou smlouvu s popředním belgickým klubem RSC Anderlecht. V březnu 2011 v 16 letech odešel do anglického Manchesteru United. Na konci sezóny 2012/13 mu trenér Manchesteru sir Alex Ferguson přidělil číslo 44. Januzaj byl připraven na lavičce náhradníků, ale do konce sezóny do žádného ligového zápasu nezasáhl. Debut zažil pod novým trenérem United Davidem Moyesem 11. srpna 2013 v utkání anglické soutěže Community Shield (anglický superpohár) proti Wiganu Athletic, když v 83. minutě nahradil na hrací ploše Robina van Persieho. Manchester vyhrál 2:0 a získal trofej.\n\nV Premier League debutoval 14. září 2013 proti Crystal Palace (výhra 2:0, šel na hřiště v 68. minutě). Poprvé v základní sestavě nastoupil 5. října 2013 a svými dvěma góly zařídil obrat United na konečných 2:1 proti domácímu Sunderlandu. 19. října 2013 bylo oznámeno, že Januzaj prodloužil smlouvu s United o dalších pět let. Další ligový gól zaznamenal 21. prosince 2013 v utkání s West Ham United FC, jeho branka napomohla výhře Manchesteru 3:1. V roce 2014 si změnil číslo na 11.\n\nDne 31. srpna 2015, těsně před uzavírkou letních přestupů, odešel na hostování do bundesligového klubu Borussia Dortmund, kde měl působit do 30. června 2016. Hostování mu však příliš nevyšlo, odehrál jen 6 bundesligových zápasů (z toho 5× střídal) a v lednu 2016 se vrátil do Manchesteru United.\n\nV srpnu 2016 odešel na roční hostování do anglického Sunderland AFC.\n\nJanuzaj díky svému původu mohl reprezentovat buď Belgii, Albánii, Turecko nebo Srbsko (Srbsko díky spornému statusu Kosova). Rovněž mohl nastupovat za Kosovo (i když Kosovo nemělo až do konce roku 2013 seniorský národní tým schválený FIFA (poté už ano, ale mohl hrát jen přátelské zápasy), má mládežnické výběry, které nastupují v neoficiálních turnajích a zápasech). Byl by býval mohl hrát i za Anglii, ale až od roku 2018.\n\nPodle dřívějšího kouče belgických výběrů U18 a U19 Marca Van Geersoma Januzaj několikrát odmítl reprezentovat Belgii, rád by reprezentoval Albánii. V dubnu 2014 nicméně trenér belgického A-mužstva Marc Wilmots informoval, že Januzaj bude hrát za Belgii. Poté, co mu svitla naděje zahrát si na Mistrovství světa 2014 v Brazílii, kam Belgie suverénně postoupila z prvního místa evropské kvalifikační skupiny A, aniž by odehrál jediné kvalifikační utkání se někteří belgičtí fotbalisté, kteří hráli v kvalifikaci (např. Kevin Mirallas) ozvali, že s jeho nominací nesouhlasí.\n\n26. května 2014 Januzaj debutoval v belgickém národním týmu v přípravném utkání před MS 2014 proti Lucembursku, Belgie rozdrtila svého souseda 5:1. Nicméně FIFA tento zápas přehodnotila jako neoficiální, neboť belgický trenér Marc Wilmots chyboval, poslal při střídání na hřiště 7 nových hráčů, přičemž v přátelských zápasech je povoleno jednomu týmu vystřídat pouze šestkrát. Oficiálně tedy debutoval až 7. června 2014 v přípravném zápase proti Tunisku (výhra Belgie 1:0), dostal se na hřiště v průběhu druhého poločasu.\n\nTrenér Marc Wilmots jej poté vzal na Mistrovství světa 2014 v Brazílii. Nastoupil až ve třetím utkání základní skupiny H proti Jižní Koreji, Belgie jej i v oslabení vyhrála 1:0 a získala poprvé na MS v základní skupině plný počet bodů. Se šampionátem se Belgie rozloučila čtvrtfinálovou porážkou 0:1 s Argentinou.\n\n"}
{"id": "942940", "url": "https://cs.wikipedia.org/wiki?curid=942940", "title": "Johor (řeka)", "text": "Johor (řeka)\n\nJohor je 122,7 kilometrů dlouhá řeka na jihovýchodě Malajského poloostrova v malajsijském státě Johor. Ústí do Johorského průlivu na jeho východním konci blízko Singapurského průlivu, přičemž posledních 20 kilometrů teče mangrovy a u ústí je široká zhruba 3,5 kilometru.\n\nV rámci Johoru se jedná o významnou řeku, její povodí pokrývá zhruba 14 % státu a je zdrojem vody nejen pro johorská sídla, ale i pro Singapur. \n\nPrůzkumy v letech 1974 až 1989 ukázaly, že v ústí Johoru žije populace dugonga indického.\n"}
{"id": "942943", "url": "https://cs.wikipedia.org/wiki?curid=942943", "title": "Johann Kiemann starší", "text": "Johann Kiemann starší\n\nJohann Kiemann, \"pro odlišení od svého syna\" Johanna Kiemanna \"uváděn později i jako\" Johann Kiemann starší (21. října 1797 Volary – 18. dubna 1872 Praha), byl rakouský a český právník a politik německé národnosti, v 60. letech 19. století poslanec Českého zemského sněmu a Říšské rady.\n\nVystudoval práva na Vídeňské univerzitě, kde roku 1825 získal titul doktora práv. V roce 1834 se stal zemským advokátem v Čechách. Kromě profese právníka se tehdy věnoval i topografickému měření výškových bodů v Čechách a výsledky jeho bádání použil ve své topografii i Johann Gottfried Sommer.\n\nAngažoval se i ve veřejném životě. Během revolučního roku 1848 ho domovský volební okrsek Vimperk zvolil za poslance Říšského sněmu ve Vídni. Uvádí se jako advokát. Když ale vypukla v říjnu 1848 ve Vídni další fáze revoluce, opustil parlament a krátce nato složil mandát. Rezignoval v prosinci 1848. V seznamu poslanců k lednu 1849 již nefiguruje. V parlamentu ho nahradil Jan Daniel Rozsypal.\n\nNadále se věnoval akademické dráze. V letech 1850–1851 byl děkanem pražské právnické fakulty. Kromě toho ještě v letech 1850–1861 zasedal v pražském obecním zastupitelstvu a po jistou dobu i jako radní.\n\nKoncem 60. let 19. století se zapojil i do zemské politiky. Ve volbách v lednu 1867 byl zvolen v městské kurii (volební obvod Vimperk, Prachatice, Volary) do Českého zemského sněmu. Mandát zde obhájil i v krátce poté konaných volbách v březnu 1867. Politicky byl německým liberálem (takzvaná Ústavní strana).\n\nZasedal také v Říšské radě (celostátní zákonodárný sbor), kam ho vyslal zemský sněm roku 1867 (tehdy ještě Říšská rada nevolena přímo, ale tvořena delegáty jednotlivých zemských sněmů).\n\nZemřel náhle v dubnu 1872 v Praze, v parku na Belvederu. Zkolaboval zde při procházce a na místě byl mrtev.\n\nJeho syn Johann Kiemann byl rovněž právníkem a politikem, i další syn Anton Kiemann působil jako pražský právník.\n\n"}
{"id": "942955", "url": "https://cs.wikipedia.org/wiki?curid=942955", "title": "Plavání na Letních olympijských hrách 2004", "text": "Plavání na Letních olympijských hrách 2004\n\nPlavání na Letních olympijských hrách 2004. \n\n<nowiki>*</nowiki> Nezúčastnili se finále, ale získali medaili.\n\n<nowiki>*</nowiki> Nezúčastnili se finále, ale získali medaili.\n"}
{"id": "942965", "url": "https://cs.wikipedia.org/wiki?curid=942965", "title": "Leucéna", "text": "Leucéna\n\nLeucéna (\"Laucaena\") je rod rostlin z čeledi bobovité. Jsou to stálezelené stromy se složenými listy a kulovitými květenstvími. Jsou rozšířeny v počtu asi 22 druhů v tropické a subtropické Americe. Leucéna bělohlavá je druh pěstovaný v tropech celého světa jako okrasná nebo stínící dřevina, krmivo i palivo.\n\nLeucény jsou stálezelené beztrnné malé až středně velké stromy dorůstající až 20 metrů výšky. Listy jsou dvakrát zpeřené, složené z mnoha drobných nebo z menšího počtu větších lístků. Lístky jsou vstřícné, přisedlé nebo jen krátce řapíčkaté. Na vrcholu řapíku je jedno nebo výjimečně 2 nektária, další nektária jsou na bázi posledního a předposledního páru postranních listových vřeten. Palisty jsou drobné, štětinovité, vejčité nebo na vrcholu dlouze protažené, vytrvalé nebo opadavé. Květy jsou drobné, obvykle oboupohlavné, přisedlé, nažloutle bílé nebo zelenavé, uspořádané v hustých, kulovitých, stopkatých hlávkách. Tato květenství jsou jednotlivá a úžlabní nebo ve vrcholových svazečcích či hroznech. Kalich je zvonkovitý nebo trubkovitě zvonkovitý, zakončený 5 krátkými zuby. Korunních lístků je 5 a jsou téměř nebo zcela volné, na vrcholu špičaté či zaoblené. Tyčinek je 10, jsou volné a vyčnívají z květů. Semeník je přisedlý nebo stopkatý, s nitkovitou čnělkou a mnoha vajíčky. Lusky jsou stopkaté, široce čárkovité, tence kožovité, pukající 2 chlopněmi. Obsahují mnoho plochých, vejcovitých, hnědavých nebo černých semen.\n\nRod Leucéna zahrnuje asi 22 až 24 druhů. Je rozšířen v Americe od jihu USA (Texas) po Venezuelu a Peru. Centrum druhové diverzity je v Mexiku, kde roste celkem 19 druhů. Do Jižní Ameriky zasahuje jediný druh, \"Leucaena trichodes\". V jižních oblastech USA rostou celkem 2 druhy. Leucéna bělohlavá pochází původně z jižního Mexika nebo Střední Ameriky, je však hojně pěstován v tropech a subtropech celého světa a místy i zdomácněl. \n\nKůra leucény bělohlavé obsahuje asi 16% tříslovin, v listech je obsažen kvercitrin a asi 3% tříslovin. Semena tohoto druhu obsahují 3 až 5% neproteinové aminokyseliny mimosinu (nazývaného též leucenol) a jsou jedovatá. Tato látka je obsažena i v listech.\n\nKořeny leucény bělohlavé pronikají hluboko do půdy. V prvním roce hlavní kořen pronikne do hloubky až 2 metry, u 5 let staré rostliny již dosahuje hloubky až 5 metrů.\n\nLeucéna bělohlavá je pěstována v tropech a subtropech jako okrasná rostlina, zelené hnojení a krmivo pro skot, ovce a kozy. Pro prasata je jedovatá. Je také významná jako zdroj palivového dříví a na výrobu dřevěného uhlí. Vysazuje se také k ochraně půdy a vody, při zalesňování a k zabránění větrné erozi. Dřevina je vysazována jako stínící strom na plantážích kávy, kakaa, čaje, olejné palmy a jiných plodin. Semena leucény bělohlavé jsou ve Vietnamu užívána proti onemocnění škrkavkami.\n\nDřevo leucén je vesměs tvrdé, těžké a často i atraktivní, nebývá však dostupné v komerčně významném množství. Těží se zejména druhy \"L. diversifolia\", \"L. trichandra\", \"L. salvadorensis\" a \"L. shannonii\". Druhy \"L. esculenta\" a \"L. pulverulenta\" z Mexika a j. USA mohou dosáhnout výšky 15 až 20 metrů a průměru kmene přes 50 cm.\n\nV České republice je leucéna bělohlavá k vidění ve sbírkách botanických zahrad, jak např. v Pražské botanické zahradě v Tróji nebo Botanické zahradě UK Na Slupi.\n\n"}
{"id": "942969", "url": "https://cs.wikipedia.org/wiki?curid=942969", "title": "Franz Kindermann", "text": "Franz Kindermann\n\nFranz Kindermann (28. prosince 1842 Nová Grafenwalde – 3. dubna 1921 Mikulášovice), celým jménem \"Franz Xaver Kindermann\", byl rakouský a český lékař a politik německé národnosti, v závěru 19. století a počátkem 20. století poslanec Českého zemského sněmu a Říšské rady.\n\nPovinnou školní docházku absolvoval Franz Kindermann v rodné vsi a později v sousedním Šluknově. Po jednom ročníku reálky ve Dvoře Králové nad Labem studoval postupně na gymnáziu v Litoměřicích (1. ročník), na biskupském semináři v Mariánských Radčicích (2.–6. ročník) a konečně na gymnáziu v České Lípě (7. a 8. ročník). Protože odmaturoval s vyznamenáním, nemusel nastoupit vojenskou službu. Díky štědrým příspěvkům příbuzných z matčiny strany mohl vystudovat medicínu na Karlo-Ferdinandově univerzitě v Praze a na univerzitě ve Štýrském Hradci. Později v letech 1875–1876 absolvoval další lékařské studium ve Vídni.\n\nPrvní lékařskou zkušenost získal v roce 1866 během prusko-rakouské války, kdy působil dobrovolně jako ranhojič rakouského válečného loďstva.) Po úspěšném zakončení studia přišel do Mikulášovic (dům čp. 641), kde působil jako oblíbený praktický lékař. Později se stal primářem v Nemocnici korunního prince Rudolfa (otevřena roku 1877), jejíž založení sám podporoval.\n\nV 80. letech 19. století se zapojil do zemské politiky. Pravidelně zasedal v Říšské radě (celostátní zákonodárný sbor), kam poprvé usedl roku 1882. Slib složil 5. prosince 1882. Zastupoval městskou kurii, obvod Šluknov, Haňšpach atd. Mandát obhájil za stejný obvod ve volbách do Říšské rady roku 1885, volbách do Říšské rady roku 1891, volbách do Říšské rady roku 1897 a volbách do Říšské rady roku 1901. Zvolen byl i ve volbách do Říšské rady roku 1907, nyní za volební okrsek Čechy 100. Poslanecké křeslo tu obhájil ve volbách do Říšské rady roku 1911.\n\nZpočátku byl počítán mezi německé liberály (tzv. Ústavní strana). Po svém zvolení do Říšské rady usedl do nově utvořeného poslaneckého klubu Sjednocené německé levice, do kterého se spojilo několik ústavověrných politických proudů. Později patřil do frakce Německý klub. Když se ale tento klub spojil do frakce Sjednocené německé levice, přešel Kindermann do nacionálně vyhraněnějšího klubu Deutschnationale Vereinigung. Jako člen Deutschnationale Vereinigung se uvádí i k roku 1890.\n\nPo volbách v roce 1907 se uvádí jako člen frakce Německý národní svaz (Deutscher Nationalverband). Po volbách roku 1911 se uvádí nadále jako člen Německého národního svazu, v jehož rámci byl členem Německé radikální strany. Na zemském sněmu byl členem klubu poslanců Německé lidové strany.\n\nVe volbách v roce 1889 byl zvolen v městské kurii (volební obvod Šluknov, Ehrenberg, Haňšpach) do Českého zemského sněmu. Mandát zde obhájil ve volbách v roce 1895, volbách v roce 1901 a volbách roku 1908.\n\nKromě toho se věnoval politice také na komunální úrovni – od roku 1890 zasedal v mikulášovické obecní radě. Svou obec se snažil Kindermann všemožně podporovat; prosazoval kupříkladu založení střední průmyslové školy (1891) nebo stavbu železniční trati Rumburk – Mikulášovice dolní nádraží (1902).\n\nPo válce zasedal v letech 1918–1919 jako poslanec Provizorního národního shromáždění Německého Rakouska (\"Provisorische Nationalversammlung\") za klub Deutscher Nationalverband.\n\nPoslední roky svého života strávil MUDr. Kindermann na odpočinku v Mikulášovicích ve svém domě čp. 641, kde také zemřel. Pochován byl v rodinné hrobce na místním hřbitově po boku své manželky Marie a tří dětí, které zemřely v dětství.\n\nJeho bratr Johann Hermann Kindermann (1849–1912) byl podnikatelem a politikem.\n"}
{"id": "942976", "url": "https://cs.wikipedia.org/wiki?curid=942976", "title": "Protiletecký kryt", "text": "Protiletecký kryt\n\nProtiletecký kryt je zvláštní typ stavby (či adaptované stavební prostory stávajících budov či podzemních objektů) určená pro ochranu osob před leteckými útoky. PL kryty poskytují možnost ukrytí před tlakovou vlnou, požáry, bojovými plyny, pronikavým radioaktivním zářením, radioaktivním spadem, střepinami tříštivých pum, úlomky trosek budov při leteckých náletech, některé typy krytů jsou dimenzované i na přímý zásah leteckou pumou velké ráže. Některé stavby PL krytů jsou zřizovány jako trvalé či víceúčelové stavby, jiné jen jako provizorní či improvizované. Stavby protileteckých krytů mohou být různého provedení od nadzemních masivních staveb, adaptovaných či pro tyto účely vybudovaných suterénů a sklepů, mělce založených podpovrchových objektů až po hluboko (až desítky metrů) v podzemí umístěné protiletecké štoly. Jako prostor pro ukrytí slouží i rozptýlení do lesů, polí či zvláštních zón, kde se neprovádí letecké údery. Viz také Stálý tlakově odolný úkryt.\n\nV Československu 1935-1938 se PL stavby dělily:\nZa války se kryty dělily obdobně\nV Československu 1945-1990 se základní stavby protileteckých úkrytů dělily na:\nPodle stavebního provedení se kryty členily v letech 1935-1945\nPozději podle dalších kritérií (stavební řešení)\nPodrobněji\nNebo\nNebo\nPodle určení jako:\n\nDomovní kryty jsou budovány v podsklepených částech činžovních, rodinných domů atp.\nMnohdy se zesilují dodatečnými pilíři, vloženými průvlaky a překlady, popř. ocelovými stropnicemi a stojkami či dřevěnou výdřevou\n\nBudovaly se již před válkou (i v Československu), často také otevřené typy nebo s dřevěnou výdřevou. Principiálně vycházely ze zkušeností se zákopy z 1. světové války. Za 2. sv. války se zákopové kryty nejprve budovaly z cihel a železobetonových prefabrikátů, později z dusaného betonu a žb. prefabrikátů a jejich kombinací nebo jako otevřené zákopy či dřevozemní stavby.\nTvar chodeb zákopových krytů byl zprvu rovné stěny s valenou klenbou, později eliptický či vejčitý profil s rovnou podlahou, často budované z žb. prefabrikátů a dusaného betonu. Později zesilované různě silnými rozpraskovými deskami proti přímému zásahu leteckých pum malých ráží či proti přímému zásahu segmentů (submunicí) kontejnerových pum.\n\nPočet ukrývaných ve druhoválečných zákopových krytech neměl přesáhnout počet 300 osob a byly rozděleny do jednotlivých až 6 sekcí. Realizovalo se několik základních půdorysných typů: přímé varianty s odskočením každé sekce, lomené varianty (typ zig-zag) ve tvaru velkého dvojitého W, ve tvaru písmene L, a různé kombinace. Ukrývaní do krytu nastupovali ve spořádaném tvaru (dvojstupu) a obsazovali lavičky po stranách chodby. Filtroventilace nebyla zřizována, každý ukrývaný měl mít při nástupu do krytu svoji plynovou masku, v případě potřeby se větrací otvory ucpávaly dřevěným špalkem s těsněním, dveře do krytu byly zpravidla z masivních fošen, tento typ krytu byl určen na ukrytí v řádu desítek minut po dobu náletu, ihned po ukončení náletu by se ukrývaní začali podílet na odstraňování škod způsobných náletem. Toalety (kbelíky) byly ve výklencích v místech lomení sekcí. Zákopové kryty ZPO se původně stavěly v těsné blízkosti výrobních objektů, často podél továren či na nádvoří závodů, továrních třídách atp. Později se budovaly ve větším perimetru (do 1500 m) od továren, ve skupinách 5-15 objektů v poměrně těsné blízkosti, s jedním velkým společnýcm stavebním dvorem. Veřejné zákopové kryty se budovaly na veřejných prostranstvích, parcích či domovních dvorech, podél ulic, podle možností. Už v době krátce po jejich výstavbě byly mnohdy zanedbané, bez laviček a nezřídka posloužily jako WC. Na území ČR se vybudovaly tisíce zákopových krytů, jen v Praze jich bylo cca 200. Těsně po válce se zákopové kryty začaly likvidovat, ale s ohledem na vývoj situace byla jejich likvidace zastavena a některé byly reaktivovány jako improvizované (protiradiační) kryty některé byly dokonce vybaveny FV aparaturou. Koncepčně z nich vycházeli poválečné trubicové kryty. Po uvolnění mezinárodní situace koncem 50. let byla většina zákopových krytů CO ve městech reaktivována, ale řada se jejich udržovala jako protiradiační pro závodní CO, ale především proto, aby se splnily kondice na počty ukryvaných.\n\nOpuštěné a později zasypané zákopové kryty zděné, betonové či dřevozemní jsou často zaměňovány za různé \"tajné chodby\" - viz případ \"tajné\" chodby u zámku v Ostravě - Porubě.\n"}
{"id": "942977", "url": "https://cs.wikipedia.org/wiki?curid=942977", "title": "Breteuil (Eure)", "text": "Breteuil (Eure)\n\nBreteuil je francouzská obec v departementu Eure v regionu Normandie. V roce 2010 zde žilo 3 347 obyvatel. Je centrem kantonu Breteuil.\n\n\"Počet obyvatel\" \n\n"}
{"id": "942987", "url": "https://cs.wikipedia.org/wiki?curid=942987", "title": "Alois Koldinský", "text": "Alois Koldinský\n\nAlois Koldinský (8. září 1857 Jezbořice – 28. března 1934 Brno) byl rakouský a český advokát a politik, na přelomu 19. a 20. století poslanec Českého zemského sněmu a starosta Smíchova.\n\nRoku 1876 dostudoval gymnázium v Chrudimi a pak absolvoval práva na Karlo-Ferdinandově univerzitě v Praze, kde roku 1882 získal titul doktora práv. Od roku 1888 působil jako advokát na Smíchově. Angažoval se ve veřejném a politickém životě. Byl členem Občanské besedy, Řemeslnicko-živnostenské besedy a dalších spolků. Od roku 1880 byl aktivní v Sokolu, tehdy ještě v Brně. V Sokolu se angažoval i po přesídlení na Smíchov, kde byl zakládajícím členem zdejší sokolské jednoty. V letech 1899–1901 byl dokonce starostou sokolské župy Jungmannovy. Dosáhl rovněž nejvyšších postů v místní a regionální samosprávě. V období let 1899–1906 byl smíchovským okresním starostou. V letech 1906–1918 pak zastával funkci starosty města Smíchova. Předtím již zde byl členem městské rady a místní školní rady. Jeho působení na postu starosty Smíchova skončilo v roce 1918. Na počátku toho roku čelil demonstraci dělnictva, na které byl obviňován z podílu na špatném zásobování potravinami. Reagoval rezignací.\n\nKoncem 80. let 19. století se zapojil i do zemské politiky. Ve volbách v roce 1889 byl zvolen v kurii venkovských obcí (volební obvod Pardubice, Holice, Přelouč) do Českého zemského sněmu. Politicky patřil k mladočeské straně. Ve volbách v roce 1895 se do sněmu dostal znovu, nyní za městskou kurii, obvod Smíchov. Uspěl zde i ve volbách v roce 1901 a volbách v roce 1908. Na sněmu byl aktivní hlavně v odboru samosprávném a finančně politickém. Poslancem zůstal až do rozpuštění sněmu roku 1913.\n\nByl i literárně činný. Měl blízko k uměleckému světu. Jeho manželka byla dcerou divadelníka Pavla Švandy ze Semčic a Koldinský sám řídil až do roku 1906 Švandovou divadlo a Arénu na Smíchově. Sám rovněž psal divadelní hry. V lednu 1913 mu město Smíchov udělilo čestné občanství.\n\nZemřel v Brně, v březnu 1934, na návštěvě u svého zetě, brněnského profesora MUDr. Vladimíra Nováka, pohřben v Jezbořicích.\n\n"}
{"id": "942989", "url": "https://cs.wikipedia.org/wiki?curid=942989", "title": "Komonice", "text": "Komonice\n\nKomonice (\"Melilotus\") je rod rostlin z čeledi bobovitých, zahrnující asi 20 druhů rozšířených v Evropě, Asii a severní Africe. Komonice jsou přímé byliny s trojčetnými listy a žlutými nebo bílými květy v hroznovitých květenstvích. V České republice se vyskytují celkem 4 původní druhy, z nichž nejběžnější je komonice lékařská a komonice bílá.\n\nKomonice jsou jednoleté nebo dvouleté byliny se silným dlouhým kořenem a přímou nebo vystoupavou rozvětvenou lodyhou. Listy jsou trojčetné, s pilovitými (výjimečně téměř celokrajnými) lístky a téměř nebo zcela celokrajnými palisty. Postranní lístky jsou téměř přisedlé, koncový je zřetelně řapíčkatý. Květy jsou bílé nebo žluté, drobné, uspořádané v prodloužených úžlabních hroznech. Koruna je opadavá, s podlouhle obvejčitou a na vrcholu uťatou až mírně vykrojenou pavézou, úzkými křídly a srpovitým tupým člunkem. Tyčinky jsou dvoubratré (9+1). Semeník je přisedlý nebo krátce stopkatý, se 2 až 8 vajíčky a nitkovitou prohnutou a často vytrvalou čnělkou zakončenou drobnou bliznou. Lusky jsou kulovité až obvejčité nebo vřetenovité, na povrchu se síťovitým vzorem, částečně vyčnívající z vytrvalého kalichu. Obsahují 1 až 2 vejcovitá semena.\n\nKomonice se vyskytují v počtu asi 20 druhů v mírných až subtropických oblastech v Evropě, Africe a Asii. Některé druhy byly zavlečeny do Ameriky, Austrálie a na Nový Zéland. V české květeně je rod komonice zastoupen celkem 4 původními druhy. Zdaleka nejhojnější je komonice bílá (\"M. albus\" a komonice lékařská (\"M. officinalis\"), vyskytující se na většině území od nížin do podhůří. Komonice zubatá (\"M. dentatus\") a komonice nejvyšší (\"M. altissimus\") jsou méně běžné. Zřídka jsou k nám zavlékány komonice indická (\"M. indicus\") a komonice povolžská (\"M. wolgicus\") a velmi vzácně i komonice sicilská (\"M. messanensis\") a komonice brázditá (\"M. sulcatus\").\n\nZ celé Evropy je udáváno 17 druhů. Nejvíce je jich rozšířeno ve Středomoří (\"M. elegans\", \"M. indica\", \"M. infesta\", \"M. italica\", \"M. messanensis\", \"M. neapolitana\", \"M. segetalis\" a \"M. sulcata\", v Turecku endemická \"M. physocarpa\"), další pak v Rumunsku a východní Evropě (\"M. arenaria\", \"M. taurica\", \"M. polonica\" a \"M. wolgica\"). Nejvíce na sever (místy až za polární kruh) z evropských druhů proniká komonice bílá. V evropských horách pronikají komonice max. do montánního, výjimečně i subalpínského stupně (v ČR do výšky asi 800 metrů).\n\nV taxonomii některých druhů komonic panují nejasnosti, zejména v okruhu \"Melilotus dentatus\" a \"M. altissimus\". V Klíči ke Květeně ČR je uveden název \"Melilotus macrorrhizus\" jako synonymum pro \"M. dentatus\" a v díle Květena ČR je tento taxon dokonce uveden pod názvem \"M. macrorrhizus\" . V zahraničních zdrojích se většinou uvádí název \"M. macrorrhizus\" jako synonymum pro \"M. altissimus\" . Nejednotné je také přechylování (např. \"Melilotus albus\" versus \"M. alba\").\n\n\nKomonice lékařská je podobně jako komonice nejvyšší používána v lékařství a lidovém léčitelství. Některé druhy komonic, zejména komonice bílá a komonice lékařská, jsou v ČR zřídka vysévány jako pícnina a zelené hnojení. V indické medicíně jsou využívány druhy komonice lékařská a komonice indická.\n"}
{"id": "942993", "url": "https://cs.wikipedia.org/wiki?curid=942993", "title": "Novoukrajinka", "text": "Novoukrajinka\n\nNovoukrajinka (; – \"Novoukrainka\") je město v Kirovohradské oblasti na Ukrajině. Leží u ústí potoka Hruzky do řeky Čornyj Tašlyk (přítoku Syňuchy) 69 kilometrů jihozápadně od Kropyvnyckého, oblastního správního střediska. V roce 2013 žilo v Novoukrajince přes osmnáct tisíc obyvatel.\n"}
{"id": "942997", "url": "https://cs.wikipedia.org/wiki?curid=942997", "title": "Saint-Hilaire-de-Court", "text": "Saint-Hilaire-de-Court\n\nSaint-Hilaire-de-Court je francouzská obec v departementu Cher v regionu Centre-Val de Loire. V roce 2010 zde žilo 670 obyvatel.\n\n\"Počet obyvatel\" \n\n"}
{"id": "943003", "url": "https://cs.wikipedia.org/wiki?curid=943003", "title": "František König", "text": "František König\n\nFrantišek König (16. dubna 1853 Krašovice – ???) byl rakouský a český rolník a politik, na přelomu 19. a 20. století poslanec Českého zemského sněmu a Říšské rady.\n\nVystudoval reálnou školu v Plzni, pak se věnoval správě svého zemědělského hospodářství. V letech 1877–1895 byl členem okresního zastupitelstva v Manětíně. Od roku 1881 byl starostou rodných Krašovic.\n\nKoncem 80. let 19. století se zapojil i do zemské politiky. Ve volbách v roce 1889 byl zvolen v kurii venkovských obcí (volební obvod Plzeň, Kralovice) do Českého zemského sněmu. Politicky patřil k mladočeské straně. Ve volbách v roce 1895 mandát obhájil. V roce 1896 se stal náhradníkem zemského výboru. Koncem 19. století se uvádí i jako člen okresní školní rady v Manětíně a ústřední komise pro revizi pozemkového katastru v Čechách. Zasedal v české sekci zemské zemědělské rady.\n\nZasedal také v Říšské radě (celostátní zákonodárný sbor), kam usedl po doplňovací volbě roku 1894. Nastoupil 16. října 1894 místo Františka Viktora Veselého. Zastupoval kurii venkovských obcí, obvod Příbram, Hořovice atd. Mandát zde obhájil v řádných volbách do Říšské rady roku 1897 a volbách do Říšské rady roku 1901.\n\n"}
{"id": "943009", "url": "https://cs.wikipedia.org/wiki?curid=943009", "title": "Les Andelys", "text": "Les Andelys\n\nLes Andelys je francouzská obec v departementu Eure v regionu Normandie. V roce 2010 zde žilo 8 205 obyvatel. Leží na pravém břehu řeky Seiny. Je centrem arrondissementu Les Andelys.\n\n\"Počet obyvatel\" \n\n"}
{"id": "943013", "url": "https://cs.wikipedia.org/wiki?curid=943013", "title": "Rozhledna na hoře svaté Anny", "text": "Rozhledna na hoře svaté Anny\n\nRozhledna na hoře svaté Anny (polský název \"Wieża widokowa na Górze Świętej Anny\") se nachází na stejnojmenné hoře, ve Vladzické vrchovině (polský název \"Wzgórza Włodzickie\"), jejíž nejvyšší vrchol sahá do výše 647 m n. m.\nTato věž byla v minulosti veřejnosti nepřístupná, neboť sloužila jako televizní převaděč.\nV její blízkosti stojí kostelíček z roku 1644, zasvěcený svaté Anně. Obdobná vyhlídková věž se také nachází na hoře Všech svatých (polský název \"Góra Wszystkich Świętych\"), v sousedství Nowe Rudy, ta je veřejnosti přístupná.\n\nRozhledna stojí na místě, kde dříve stála turistická chata s vyhlídkovou plošinou. V roce 1911 a to za značného úsilí Carla Ferche\na Kladského horského spolku, zkráceně GGV (německý název \" Glatzer Gebirgsverein\", polský název \"Kłodzkie Towarzystwo Górskie\")\nvznikl projekt na výstavbu vyhlídkové věže. Věž navrhl Heinrich Wolf z Berlína, byla určena turistům, ale také poutníkům, což lze odvodit ze samotného názvu hory. Ve své době se jednalo o jednu z prvních vyhlídkových věží v Sudetech, která byla postavena ve stylu moderní architektury. V roce 1903 Carl Ferch inicioval také výstavbu horské chaty na vrcholu hory. Také byla zhotovena turistická stezka. Trasa spojovala turistické zajímavosti v okolí a horu Všech svatých, kde se nacházela obdobná vyhlídková věž.\n\nPo druhé světové válce a to zejména kvůli úbytku turistů zůstala věž opuštěná. Od roku 1962 byla věž využita pro televizní převaděč, veřejnosti nepřístupná. Od roku 2006 se místní občané usilovně snažili o její navrácení turistům. Původní nájemník věže EmiTel Sp. z o.o, který vlastnil televizní převaděč však nebyl ochoten věž opustit, přestože 23. dubna roku 2013 bylo ukončeno analogové vysílání. V týž samý den totiž započalo digitální televizní vysílání přes pozemní vysílače. Nájemník byl ochoten věž opustit pouze za předpokladu, že svůj televizní převaděč přesune jinam.\n\nV září 2013 bylo vyhlášeno výběrové řízení na rekonstrukci věže a turistické stezky pro pěší a cyklisty, která spojovala horu svaté Anny s horou Všech svatých. V roce 2014 započala rekonstrukce, dokončení veškerých prací bylo plánováno na září 2014. K otevření zrekonstruované věže došlo 5. října 2014. Vyhlídková věž na hoře svaté Anny je jednou z několika věží v okolí, dalšími jsou: Rozhledna na Velké Sově, Rozhledna na Kalenici, Rozhledna na hoře Všech svatých.\n\nAnalogového vysílání bylo ukončeno 23. dubna 2013.\n\nNa vrchol hory se lze dostat po zelené turistické značce a to z Nowé Rudy.\n\nTaké se lze vydat po červené turistické značce z vesnic Vambeřice, Ścinawka Średnia, přes horu Všech svatých. Odtud lze pak pokračovat po červené značce ke Stříbrné hoře (polský název \"Srebrna Góra\"), kde se nachází jedna z největších horských pevností tohoto typu v Evropě, nebo po zelené značce na horu svaté Anny.\n\n\n"}
{"id": "943014", "url": "https://cs.wikipedia.org/wiki?curid=943014", "title": "Linosa", "text": "Linosa\n\nLinosa ( ) je ostrov patřící k Pelagickým ostrovům v Sicilském průlivu ve Středozemním moři. Administrativně je součástí komuny Lampedusa e Linosa v provincii Agrigento, která patří Sicílii v Itálii. Má 450 obyvatel a rozlohu 5,45 km². Je sopečného původu a povrch je pokrytý krátery, z nichž je nejvyšší (195 m) Monte Vulcano. Pobřeží je asi 11 km dlouhé. Ve vzdálenosti 43 km jižně se nachází ostrov Lampedusa, 119 km východně ostrov Gozo, 121 km severozápadně ostrov Pantelleria, 163 km severně Sicílie a 165 km západně mys Mahdia v Tunisku.\n\nO ostrově se poprvé zmiňuje Strabón a později Plinius starší v encyklopedii Historia naturalis pod názvem \"Aethusa\" nebo \"Algusa\". Během punských válek využívali Římané ostrov jako základnu. Z tohoto období pochází asi 150 doposud dochovaných nádrží na dešťovou vodu. Po kartaginském a římském osídlení ostrov kontrolovali Saracéni, Normané a další. Pak zůstal ostrov neobydlen a sloužil spíše jako pirátský přístav. Když se v 16. století císař Karel V. vracel z Tuniska po vítězství nad Turky, přepadla je bouře a na Linose ztroskotalo několik jeho lodí.\n\nOstrov se rozhodl kolonizovat král obojí Sicílie Ferdinand II. Prvních 30 osadníků, převážně řemeslníků z ostrovů Ustica, Agrigento a Pantelleria, připlulo 25. dubna 1845. Během druhé světové války se místní malá italská posádka vzdala 13. června 1943 Britům. V roce 1963 zde byla instalována první telefonní ústředna, 1967 byla vybudována elektrárna. Roku 1983 bylo vybudováno odsolovací zařízení pro zajištění pitné vody. Ekonomika se opírá o rybolov, zemědělství a rostoucí cestovní ruch.\n"}
{"id": "943024", "url": "https://cs.wikipedia.org/wiki?curid=943024", "title": "Václav Kovář", "text": "Václav Kovář\n\nVáclav Kovář (15. září 1852 Radomyšl – 1. srpna 1891 Radomyšl) byl rakouský a český rolník a politik, na konci 19. století krátce poslanec Českého zemského sněmu.\n\nPůsobil jako rolník v jihočeské Radomyšli. Získal zemědělské vzdělání, vystudoval hospodářskou akademii, působil i v rakouské armádě, kde dosáhl důstojnických postů. Založil v rodné obci sbor dobrovolných hasičů, zasedal v obecním zastupitelstvu. Neoženil se. Věnoval se intenzivně včelaření. Vlastnil sedmdesát včelstev. Když později kvůli veřejným a politickým aktivitám již nemohl včelařství provozovat, prodal včelín velkostatkáři Eduardovi rytíři z Daubků.\n\nKoncem 80. let 19. století se zapojil i do zemské politiky. Ve volbách v roce 1889 byl zvolen v kurii venkovských obcí (volební obvod Strakonice, Volyně) do Českého zemského sněmu. Politicky patřil k mladočeské straně. Ve volební kampani vystupoval jako nezávislý český kandidát a výrazně porazil staročeského rivala. Brzy po svém zvolení přistoupil do klubu mladočechů.\n\nZemřel v srpnu 1891 na svém statku v Radomyšli. Příčinou úmrtí byla dlouhá nemoc, která vyústila v \"ochrnutí plic\", kvůli níž se musel omluvit z poslední schůze zemského sněmu.\n\n"}
{"id": "943025", "url": "https://cs.wikipedia.org/wiki?curid=943025", "title": "USS San Jacinto (CVL-30)", "text": "USS San Jacinto (CVL-30)\n\nUSS \"San Jacinto\" (CVL-30) byla lehká letadlová loď Námořnictva Spojených států, která působila ve službě v letech 1943–1947. Jednalo se o devátou a poslední jednotku třídy \"Independence\".\n\nLoď byla objednána jako lehký křižník třídy \"Cleveland\" USS \"Newark\" (CL-100), v červnu 1942 však došlo ke změně v objednávce a z budoucího \"Newarku\" se stala letadlová loď \"Reprisal\". Její stavba byla zahájena 26. října 1942 v loděnici New York Naval Shipyard v New Yorku. V lednu 1943 byla definitivně přejmenována na \"San Jacinto\" a v červenci téhož roku byla překlasifikována na lehkou letadlovou loď. K jejímu spuštění na vodu došlo 26. září 1943, do služby byla zařazena 15. listopadu 1943. V letech 1944 a 1945 se zúčastnila bojů v Tichém oceánu, včetně bitvy ve Filipínském moři. Krátce po skončení druhé světové války byla 1. března 1947 vyřazena ze služby a odstavena do rezerv. V roce 1959 byla překlasifikována na pomocný letadlový transport AVT-5 a nakonec roku 1970 vyškrtnuta z rejstříku námořních plavidel. Na konci roku 1971 byla odprodána do šrotu.\n\n"}
{"id": "943030", "url": "https://cs.wikipedia.org/wiki?curid=943030", "title": "Jovice", "text": "Jovice\n\nJovice ( ) jsou obec na Slovensku, v okrese Rožňava v Košickém kraji.\n\nV roce 2011 zde žilo 725 obyvatel. V roce 2001 se 77 % obyvatel hlásilo k maďarské národnosti.\n"}
{"id": "943031", "url": "https://cs.wikipedia.org/wiki?curid=943031", "title": "USS San Jacinto", "text": "USS San Jacinto\n\nOznačení USS \"San Jacinto\" nesla v historii amerického námořnictva čtyři plavidla:\n"}
{"id": "943034", "url": "https://cs.wikipedia.org/wiki?curid=943034", "title": "USS Bataan (CVL-29)", "text": "USS Bataan (CVL-29)\n\nUSS \"Bataan\" (CVL-29) byla lehká letadlová loď Námořnictva Spojených států, která působila ve službě v letech 1943–1954. Jednalo se o osmou jednotku třídy \"Independence\".\n\nLoď byla objednána jako lehký křižník třídy \"Cleveland\" USS \"Buffalo\" (CL-99), v červnu 1942 však došlo ke změně v objednávce a z budoucího \"Buffala\" se stala letadlová loď \"Bataan\". Její stavba byla zahájena 31. srpna 1942 v loděnici New York Naval Shipyard v New Yorku. V červenci 1943 byla překlasifikována na lehkou letadlovou loď. K jejímu spuštění na vodu došlo 1. srpna 1943, do služby byla zařazena 17. listopadu 1943. V letech 1944 a 1945 se zúčastnila bojů v Tichém oceánu. Krátce po skončení druhé světové války byla 11. února 1947 vyřazena a odstavena do rezerv. Do aktivní služby se vrátila 13. května 1950 a následně se zapojila do korejské války. Ze služby byla definitivně vyřazena 9. dubna 1954, zůstala odstavena v rezervách, kde byla v roce 1959 překlasifikována na pomocný letadlový transport AVT-4. Několik měsíců poté byla však vyškrtnuta z rejstříku námořních plavidel a v roce 1961 byla odprodána do šrotu.\n\n"}
{"id": "943038", "url": "https://cs.wikipedia.org/wiki?curid=943038", "title": "Václav Krumbholz", "text": "Václav Krumbholz\n\nVáclav Krumbholz (8. března 1846 Malé Číčovice – 7. srpna 1923 Malé Číčovice) byl rakouský a český rolník a politik, na přelomu 19. a 20. století poslanec Českého zemského sněmu a Říšské rady.\n\nVystudoval nižší reálnou školu a hospodářskou školu, pak se věnoval správě svého zemědělského hospodářství. Koncem 19. století se uvádí jako člen okresního výboru smíchovského okresu. Patřil mezi představitele českého rolnického stavu, který koncem 19. století výrazně podporoval mladočeskou politiku. Ve svém regionu se podílel na rozvoji hospodářských zemědělských spolků. Byl předsedou rolnického akciového cukrovaru v Lenešicích.\n\nKoncem 80. let 19. století se zapojil i do zemské politiky. Ve volbách v roce 1889 byl zvolen v kurii venkovských obcí (volební obvod Smíchov, Zbraslav, Beroun, Unhošť) do Českého zemského sněmu. Politicky patřil k mladočeské straně. Ve volbách v roce 1895 mandát obhájil.\n\nZasedal také v Říšské radě (celostátní zákonodárný sbor), kam usedl ve volbách do Říšské rady roku 1891. Zastupoval kurii venkovských obcí, obvod Smíchov, Zbraslav atd. Mandát zde obhájil ve volbách do Říšské rady roku 1897. Ve volbách roku 1891 výrazně porazil svého staročeského rivala poměrem hlasů 326 : 78. Podobně výrazný náskok si udržel i ve volbách roku 1897 (363 : 56 hlasům)\n\nZemřel v srpnu 1923.\n\n"}
{"id": "943040", "url": "https://cs.wikipedia.org/wiki?curid=943040", "title": "Étrépagny", "text": "Étrépagny\n\nÉtrépagny je francouzská obec v departementu Eure v regionu Normandie. V roce 2010 zde žilo 3 782 obyvatel. Je centrem kantonu Étrépagny.\n\n\"Počet obyvatel\" \n\n"}
{"id": "943041", "url": "https://cs.wikipedia.org/wiki?curid=943041", "title": "USS Bataan", "text": "USS Bataan\n\nOznačení USS \"Bataan\" nesla v historii amerického námořnictva dvě plavidla:\n"}
{"id": "943047", "url": "https://cs.wikipedia.org/wiki?curid=943047", "title": "Otakar Kudrna", "text": "Otakar Kudrna\n\nOtakar Kudrna (24. května 1853 Netolice – 15. června 1940 Netolice) byl rakouský a český právník a politik, na konci 19. století poslanec Českého zemského sněmu, dlouholetý starosta Netolic.\n\nVystudoval práva na Karlo-Ferdinandově univerzitě. Pak působil jako advokát v rodných Netolicích. V období let 1888–1918 byl starostou Netolic. Podílel se na založení městského muzea a zachování městského archivu. Sbíral starožitnosti.\n\nKoncem 80. let 19. století se zapojil i do zemské politiky. Ve volbách v roce 1889 byl zvolen v kurii venkovských obcí (volební obvod Prachatice, Netolice, Volary) do Českého zemského sněmu. Politicky byl nezávislým českým kandidátem.\n\n"}
{"id": "943053", "url": "https://cs.wikipedia.org/wiki?curid=943053", "title": "USS Cabot (CVL-28)", "text": "USS Cabot (CVL-28)\n\nUSS \"Cabot\" (CVL-28) byla lehká letadlová loď Námořnictva Spojených států, která působila ve službě v letech 1943–1955. Jednalo se o sedmou jednotku třídy \"Independence\".\n\nLoď byla objednána jako lehký křižník třídy \"Cleveland\" USS \"Wilmington\" (CL-79), její stavba byla zahájena 16. března 1942 v loděnici New York Naval Shipyard v New Yorku. V červnu 1942 však došlo ke změně v objednávce a z budoucího \"Wilmingtonu\" se stala letadlová loď, která byla o několik týdnů pojmenována \"Cabot\". K jejímu spuštění na vodu došlo 4. dubna 1943, v červenci téhož roku byla překlasifikována na lehkou letadlovou loď a do služby byla zařazena o několik dní později, 24. července 1943. V letech 1944 a 1945 se zúčastnila operací druhé světové války v Tichém oceánu, včetně bitvy ve Filipínském moři a bitvy u Leyte. Krátce po skončení války byla 11. února 1947 vyřazena a odstavena do rezerv. Do služby se vrátila 27. října 1948, v následujících letech působila jako cvičné plavidlo až do 21. ledna 1955, kdy byla definitivně vyřazena. Zůstala odstavena v rezervách, roku 1959 byla překlasifikována na pomocný letadlový transport AVT-3. V roce 1967 byla loď pronajata španělskému námořnictvu, kde sloužila pod jménem \"Dédalo\". Z amerického rejstříku námořních plavidel byla vyškrtnuta roku 1972, kdy byla rovněž do Španělska prodána. Tam působila do roku 1989, poté byla darována soukromé americké organizaci. Plány na její zachování coby muzejní loď však nebyly úspěšné a v roce 1997 byla odprodána k sešrotování, které bylo dokončeno v roce 2002.\n\n"}
{"id": "943062", "url": "https://cs.wikipedia.org/wiki?curid=943062", "title": "USS Cabot", "text": "USS Cabot\n\nOznačení USS \"Cabot\" nesla v historii amerického námořnictva tři plavidla:\n"}
{"id": "943063", "url": "https://cs.wikipedia.org/wiki?curid=943063", "title": "Sesbánie", "text": "Sesbánie\n\nSesbánie (\"Sesbania\") je rod rostlin z čeledi bobovité a jediný rod tribu Sesbanieae. Sesbánie jsou ponejvíce byliny a keře se zpeřenými listy a motýlovitými květy. Vyskytují se v počtu asi 50 druhů téměř po celém světě, od mírného pásu po tropy. V Evropě není tento rod zastoupen. Některé druhy mají nápadné veliké květy a jsou pěstovány v tropech jako okrasné rostliny.\n\nSesbánie jsou jednoleté nebo vytrvalé byliny, keře nebo výjimečně i stromy. Listy jsou sudozpeřené, s velkým množstvím drobných lístků a s drobnými opadavými palisty. Jednotlivé lístky jsou celokrajné a řapíčkaté, na konci zaoblené. Květy jsou uspořádány v chudých úžlabních hroznech vyvíjejících se při koncích větévek. Kalich je široce zvonkovitý, s 5 navzájem podobnými zuby nebo výjimečně téměř dvoupyský. Koruna je povětšině žlutá, řidčeji bílá, červená, tmavě purpurová nebo různě skvrnitá, delší než kalich, se širokou pavézou a srpovitými křídly. Člunek je zahnutý a na konci zobanitý. Tyčinky jsou dvoubratré (9+1). Semeník je stopkatý, dlouhý, s mnoha vajíčky a tenkou zahnutou čnělkou nesoucí drobnou hlavatou bliznu. Lusky jsou dlouhé, krátce stopkaté, většinou pukavé a obsahují mnoho hnědých semen navzájem oddělených přehrádkami. \n\nRod \"Sesbania\" zahrnuje asi 50-60 druhů rozšířených v tropických, subtropických i teplých temperátních oblastech Afriky, Asie, Austrálie i Ameriky. Některé druhy, např. sesbánie egyptská (\"Sesbania sesban\") a \"Sesbania cannabina\" zdomácněly vlivem pěstování v tropech všech kontinentů, u druhu \"Sesbania sesban\" dokonce ani není známo odkud pochází.\n\nRod je řazen v taxonomii čeledi bobovité do tribu \"Sesbanieae\" a je jediným rodem tohoto tribu. V některých zdrojích je řazen do tribu \"Robinieae\".\n\n\n\"Sesbania cannabina\", pocházející z australské oblasti, je v tropech pěstována jako zdroj lýkových vláken používaných zejména k výrobě pytlů a provazů. Některé druhy sesbánií jsou v tropech pěstovány jako zdroj kvalitní píce. Je to zejména sesbánie velkokvětá (\"Sesbania grandiflora\"), sesbánie egyptská (\"S. sesban\"), \"Sesbania aculeata\" a \"S. punctata\". Některé druhy s velkými květy, např. \"Sesbania grandiflora\" a \"S. punicea\", jsou v tropických zemích pěstovány jako okrasné rostliny. Mladé listy a květy \"S. grandiflora\" jsou jedlé a tento druh má také využití v medicíně. Semena \"Sesbania bispinosa\" jsou v indické medicíně zevně používána na kožní choroby. Další druhy, zejména \"Sesbania grandiflora\" a \"S. sesban\", jsou používány jako adstringens.\n\n"}
{"id": "943068", "url": "https://cs.wikipedia.org/wiki?curid=943068", "title": "Tomáš Černý (fotbalista)", "text": "Tomáš Černý (fotbalista)\n\nTomáš Černý (* 10. dubna 1985, Ústí nad Labem) je český fotbalový brankář, který v současnosti působí ve skotském klubu Aberdeen.\n\nČerný je odchovanec Sigmy Olomouc, ale v A-mužstvu odchytal pouze jediný ligový zápas, 12. března 2005 proti Příbrami (remíza 0:0). V srpnu 2007 odešel po úspěšných testech na hostování do skotského druholigového klubu Hamilton Academical, s nímž slavil ve své první sezóně 2007/08 postup do Scottish Premier League (SPL). V lednu 2009 obdržel ocenění „hráč měsíce“ SPL. V dubnu 2009 skotský klub využil předkupní opci a Černý se stal hráčem Hamiltonu Academical FC. Podepsal smlouvu na dva roky. Na jaře 2012 prodělal operaci ramene a následnou dlouhou rekonvalescenci.\n\nV červnu 2012 přestoupil do populárního bulharského klubu CSKA Sofia. Debutoval 19. července 2012 ve druhém předkole Evropské ligy proti slovinskému celku ND Mura 05 (remíza 0:0). Bulharský klub měl poté finanční problémy a spousta hráčů odešla, Tomáš Černý byl jeden z pěti fotbalistů, kteří zůstali. V CSKA se změnil majitel.\n\nV červenci 2014 přestoupil do řeckého klubu PAE Ergotelis z Kréty.\n\n25. ledna 2015 se jako volný hráč vrátil do Skotska a podepsal smlouvu do konce sezóny s druholigovým týmem Hibernian. Tam neodchytal žádný zápas a v červnu podepsal smlouvu s týmem Partick Thistle.\n\nČerný nastupoval za české mládežnické výběry U17, U18, U19 a U21.\n\n"}
{"id": "943076", "url": "https://cs.wikipedia.org/wiki?curid=943076", "title": "Roland de Velville", "text": "Roland de Velville\n\nSir Roland de Velville (1474 – 25. června 1535) byl zřejmě nemanželský syn anglického krále Jindřicha VII. a „Bretaňské paní“. \n\nV roce 1509 byl jmenován konstáblem z hradu Beaumaris ve Walesu, funkci zastával až do své smrti. Po bitvě u Blackheathu v roce 1497 byl pasován na rytíře. Měl jedinou dceru s manželkou Agnes Griffithovou, Jane Velville, ze které se později stala jedna z tudorovských manželek.\n"}
{"id": "943077", "url": "https://cs.wikipedia.org/wiki?curid=943077", "title": "Hynek Lang", "text": "Hynek Lang\n\nHynek Lang (1. května 1847 Tábor – 5. října 1926 Tábor) byl rakouský a český právník a politik, na sklonku 19. století poslanec Českého zemského sněmu, na přelomu 19. a 20. století poslanec Říšské rady.\n\nProfesí byl advokát a politik. Vystudoval gymnázium a pak práva na Karlo-Ferdinandově univerzitě v Praze, kde roku 1876 získal titul doktora práv. Od roku 1878 působil v rodném Táboře. Podílel se na veřejném životě.\n\nKoncem 80. let 19. století se zapojil i do zemské politiky. Ve volbách v roce 1889 byl zvolen v kurii venkovských obcí (volební obvod Tábor, Mladá Vožice, Soběslav, Veselí) do Českého zemského sněmu. Politicky patřil k mladočeské straně. Na sněmu se soustřeďoval na témata zemědělství a sociální pomoci. Navrhl zřízení veřejných stravoven pro chudinu. Zasedal v komisích pro Zemskou banku a Hypoteční banku.\n\nZasedal také v Říšské radě (celostátní zákonodárný sbor), kam usedl ve volbách do Říšské rady roku 1891. Zastupoval kurii venkovských obcí, obvod Tábor, Soběslav atd. Mandát zde obhájil ve volbách do Říšské rady roku 1897 a volbách do Říšské rady roku 1901.\n\nZemřel v říjnu 1926.\n\n"}
{"id": "943078", "url": "https://cs.wikipedia.org/wiki?curid=943078", "title": "Vincent Navrátil", "text": "Vincent Navrátil\n\nVincent Navrátil (* 9. dubna 1997) je český divadelní a filmový herec, syn české herečky Veroniky Žilkové.\n\nPochází z herecké rodiny z Prahy. Jeho rodiče jsou herečka Veronika Žilková a její druhý manžel, stavař Marek Navrátil. Má staršího bratra Cyrila. Má psy, zlatého retrívra Pipa a tibetského španěla Cyrana. Je svobodný. \n\nV letech 2003–2012 chodil na Základní školu Mikoláše Alše na Praze 6. Od září 2012 studuje na Pražské konzervatoři obor \"Hudebně dramatické umění\" (Herectví). Jeho spolužačka je Sabina Rojková, se kterou si zahrál ve filmu \"Poslední cyklista\".\n\n\n\n\n"}
{"id": "943085", "url": "https://cs.wikipedia.org/wiki?curid=943085", "title": "USS Langley (CVL-27)", "text": "USS Langley (CVL-27)\n\nUSS \"Langley\" (CVL-27) byla lehká letadlová loď Námořnictva Spojených států, která působila ve službě v letech 1943–1947. Jednalo se o šestou jednotku třídy \"Independence\".\n\nLoď byla objednána jako lehký křižník třídy \"Cleveland\" USS \"Fargo\" (CL-85), v březnu 1942 však došlo ke změně objednávky a z budoucího \"Farga\" se stala letadlová loď \"Crown Point\". Její stavba byla zahájena 11. dubna 1942 v loděnici New York Naval Shipyard v New Yorku, v listopadu téhož roku byla definitivně přejmenována na \"Langley\" na počest USS \"Langley\" (CV-1), první americké letadlové lodě, která byla potopena v únoru 1942. K jejímu spuštění na vodu došlo 22. května 1943, v červenci byla překlasifikována na lehkou letadlovou loď a do služby byla zařazena 31. srpna 1943. V letech 1944 a 1945 se zúčastnila operací druhé světové války v Tichém oceánu, včetně bitvy ve Filipínském moři, bitvy o Peleliu a bitvy u Leyte. Krátce po skončení války byla 11. února 1947 vyřazena a odstavena do rezerv. Roku 1951 byla poskytnuta francouzskému námořnictvu, ve kterém sloužila v letech 1951–1963 jako \"La Fayette\" (R96). Po návratu do USA byla roku 1964 odprodána do šrotu.\n\n"}
{"id": "943088", "url": "https://cs.wikipedia.org/wiki?curid=943088", "title": "Rynchosie", "text": "Rynchosie\n\nRynchosie (\"Rhynchosia\") je rod rostlin z čeledi bobovité (\"Fabaceae\"). Jsou to povětšině liány s trojčetnými listy a žlutými květy, rostoucí v počtu asi 200 druhů téměř po celém světě od teplých oblastí mírného pásu po tropy. Některé druhy mají velmi nápadná, dvoubarevná, červeno-černá semena.\n\nRynchosie jsou převážně popínavé liány, řidčeji vzpřímené polokeře nebo keře. Listy jsou trojčetné nebo řidčeji jednolisté, s opadavými nebo vytrvalými palisty. Lístky jsou obvykle trojžilné, na obou stranách nebo jen na jedné straně žláznaté. Květenství je úžlabní, většinou hrozen, někdy je větvené nebo jsou květy jednotlivé. Kalich je zvonkovitý, s 5 nestejnými zuby. Koruna je žlutá a delší než kalich nebo krátká. Pavéza je okrouhlá až oválná, na bázi s dovnitř zahnutými oušky, často s purpurovým až červenohnědým žilkováním či kresbou. Křídla a člunek jsou podobně velké, zahnuté. Tyčinek je 10 a jsou dvoubratré. Semeník je téměř nebo zcela přisedlý, vlnatý, nejčastěji se 2 vajíčky a se čnělkou v horní polovině zahnutou. Lusky jsou zploštělé, různých tvarů, pukavé, většinou dvousemenné a mezi semeny do různé míry zaškrcené. Semena jsou ledvinovitá až okrouhlá, nejčastěji hnědá, černá nebo červeno-černá a v plodu nejsou oddělena přehrádkami.\n\nRod \"Rhynchosia\" je po světě široce rozšířen od teplých oblastí mírného pásu po tropy. Není zastoupen v Evropě a v severní a střední Asii. Je známo asi 190 až 200 druhů.\n\nNěkteré druhy rynchosií mají omamné účinky, složení účinných alkaloidů však dosud není přesně známo. Mezi tyto druhy náleží zejména \"R. phaseoloides\", \"R. longiracemosa\" a \"R. pyramidalis\".\n\nListy \"Rhynchosia minima\" obsahují flavony, zejména isovitexin a deriváty apigeninu, dále steroidní glykosidy (ergosterol, stigmasterol, lupeol), dále bergapten, isopimpinellin, umbelliferon a beta-sitosterol. Semena jsou jedovatá a hořká a obsahují kyselinu gallovou a protokatechovou, prodelfinidin, diacetát hydrochinonu a glykoflavony. V druzích \"R. bracteata\" a \"R. jacobii\" byly zjištěny vitexin, isovitexin, orientin, isoorientin a deriváty apigeninu.\n\nDruhy \"Rhynchosia volubilis\" a \"R. dielsii\" jsou využívány v čínské medicíně, \"R. minima\" v Indii.\n"}
{"id": "943112", "url": "https://cs.wikipedia.org/wiki?curid=943112", "title": "Friedrich Legler", "text": "Friedrich Legler\n\nFriedrich Legler (1. ledna 1852 Broumov – 13. října 1919 Liberec) byl rakouský a český pedagog, odborný novinář a politik německé národnosti, v závěru 19. století a počátkem 20. století poslanec Českého zemského sněmu.\n\nAbsolvoval nižší gymnázium v Broumově. V letech 1868–1871 vystudoval učitelský ústav v Praze. Působil pak jako učitel v Broumově, od roku 1872 v Liberci. Zde se zapojil do učitelského spolku a v letech 1881–1888 byl jeho předsedou. Byl spoluzakladatelem a od roku 1906 předsedou Německého zemského spolku učitelů v Čechách. Od roku 1882 vedl tiskový orgán tohoto sdružení \"Freie Schulzeitung\", který se stal jedním z nejčtenějších odborných periodik tohoto typu. Od roku 1886 byl členem okresní školní rady v Liberci. V tomto městě rovněž od roku 1890 zasedal v obecním zastupitelstvu.\n\nKoncem 80. let 19. století se zapojil i do zemské politiky. Ve volbách v roce 1889 byl zvolen v městské kurii (volební obvod Liberec) do Českého zemského sněmu. Patřil do Německé lidové strany. Mandát zde obhájil ve volbách v roce 1895, volbách v roce 1901 a volbách roku 1908. I na sněmu se zaměřoval na školské otázky. Jeho zásluhou je roku 1894 přijatý zákon o platech učitelů. Roku 1908 mu byl udělen titul císařského rady.\n"}
{"id": "943114", "url": "https://cs.wikipedia.org/wiki?curid=943114", "title": "Plavání na Letních olympijských hrách 2000", "text": "Plavání na Letních olympijských hrách 2000\n\nPlavání na Letních olympijských hrách 2000. \n\n<nowiki>*</nowiki> Nezúčastnili se finále, ale získali medaili.\n\n<nowiki>*</nowiki> Nezúčastnili se finále, ale získali medaili.\n"}
{"id": "943115", "url": "https://cs.wikipedia.org/wiki?curid=943115", "title": "Úmor", "text": "Úmor\n\nÚmor je splátka jistiny dluhu, tedy část splátky, o kterou se snižuje výše dlužné částky.\n\nKaždá splátka úvěru obsahuje dvě složky – úmor a úrok.\n\nPři splátce úvěru anuitním způsobem v dohodnuté periodě (obvykle měsíčně) splácí dlužník věřiteli konstantní částku. Při fixním úroku poměr úrokové složky k úmorové složce splátky v průběhu splácení klesá. V počátečním období bývá úrok větší částí celkové splátky a ke konci splácení je téměř nulový. K výpočtu výše splátky slouží tzv. \"umořovatel\", kterým se vyjadřuje výše splátky na konci úročeného období. Je-li p pevná úroková míra, lze ho vyjádřit jako\nkde n je lhůta splatnosti (obvykle v letech) a\nPříslušnou splátku s, která je splatná na konci každé platební periody, potom vypočteme z celkové výše půjčky K jako\nVýše uvedený vzorec platí za předpokladu, že perioda splátek je totožná s úročeným obdobím. Obvykle tomu tak není, protože splátky bývají měsíční a úrokové období bývá roční. Proto lze nalézt i jiné vzorce k výpočtu pevné (anuitní) splátky. Vzorce se liší i podle toho, zda se splácí na počátku, nebo na konci splátkové periody. Graf uvedený níže ukazuje roční souhrn úmorové a úrokové složky při měsíčních splátkách půjčky ve výši 1 miliónu na 20 let při pevném úroku 4 %.\n\nMéně obvyklé jsou splátky s konstantním úmorem. U nich výše splátky klesá s klesající úrokovou složkou.\n\nPři bezúročné půjčce se úmor rovná výši splátky.\n\n"}
{"id": "943116", "url": "https://cs.wikipedia.org/wiki?curid=943116", "title": "Seznam asijských států", "text": "Seznam asijských států\n\nSeznam asijských států obsahuje všechny nezávislé, závislé a neuznané státy a územní celky, které alespoň částečně zasahují na území Asijského kontinentu. Téměř všechny leží větší částí svého území v Asii jedinou výjimkou je Egypt a kromě Egypta a Ruska mají všechny hlavní město položené v Asii (výjimkou mohou být zakavkazské státy Arménie, Ázerbájdžán, Gruzie, \"Jižní Osetie\" a \"Náhorní Karabach\", kterými probíhá sporná hranice Evropy a Asie). Celkem se jedná o 44 plně nezávislých a mezinárodně uznaných států, 5 částečně uznaných států a 6 závislých území.\n\nHranice Asie s Afrikou je poměrně jasná probíhá nejužším místem Suezské šíje, které se téměř kryje s trasou Suezského průplavu. To znamená, že Sinajský poloostrov je součást Asie a Egypt tedy zasahuje na asijské území. I přesto, že spolu Asie a Austrálie přímo (na pevnině) nesousedí, hranice mezi nimi je kvůli velikému množství ostrovů poměrně sporná. Ostrov Nová Guinea se obvykle řadí k Oceánii, což znamená, že území Indonésie zasahuje do obou světadílů. Nejspornější hranici má Asie s Evropou. V České republice je nejvíce vyučovaná a uznávaná verze, kdy hranice jde po východním úpatí pohoří Ural, horním toku řeky Ural a po řece Embě do Kaspického moře, odtud Kumomanyčskou sníženinou podél řek Kuma a Manyč až po ústí Manyče do Donu a po něm do Azovského moře. V jiných zemích (podle jiných geografů či politiků) existují jiné verze. Nejspornější je jihovýchodní tedy kavkazská hranice, která se pohybuje od řek Kuma a Manyč až k hranicím Turecka a Íránu. Kvůli tomu se všechny zakavkazské uznané i neuznané státy pohybují mezi Asií a Evropou. Předmětem sporu může být i ostrov Kypr, který je někdy (spíše kvůli kulturním a politickým vazbám) řazen do Evropy, ačkoli z geografického hlediska je zřejmou součástí Asie.\n"}
{"id": "943122", "url": "https://cs.wikipedia.org/wiki?curid=943122", "title": "BC Vysočina", "text": "BC Vysočina\n\nBC Vysočina (celým názvem: Basketball Club Vysočina) je český basketbalový klub, který sídlí v Jihlavě v Kraji Vysočina. Založen byl v roce 1949 jako součást jihlavského Sokola. Od sezóny 2013/14 působí ve druhé české nejvyšší basketbalové soutěži, známé pod názvem 1. celostátní liga mužů. Klubové barvy jsou žlutá a černá.\n\nSvé domácí zápasy odehrává v hale SMJ Jihlava s kapacitou 300 diváků.\n\nZdroj: \n\n\nZdroj: \n\n"}
{"id": "943125", "url": "https://cs.wikipedia.org/wiki?curid=943125", "title": "Plavání na Letních olympijských hrách 1996", "text": "Plavání na Letních olympijských hrách 1996\n\nPlavání na Letních olympijských hrách 1996 probíhalo v bazénu Georgia Tech Campus Recreation Center v Atlantě.\n\n<nowiki>*</nowiki> Nezúčastnili se finále, ale získali medaili.\n\n<nowiki>*</nowiki> Nezúčastnili se finále, ale získali medaili.\n"}
{"id": "943133", "url": "https://cs.wikipedia.org/wiki?curid=943133", "title": "USS Monterey (CVL-26)", "text": "USS Monterey (CVL-26)\n\nUSS \"Monterey\" (CVL-26) byla lehká letadlová loď Námořnictva Spojených států, která působila ve službě v letech 1943–1956. Jednalo se o pátou jednotku třídy \"Independence\".\n\nLoď byla objednána jako lehký křižník třídy \"Cleveland\" USS \"Dayton\" (CL-78). Její stavba byla zahájena 29. prosince 1941 v loděnici New York Naval Shipyard v New Yorku, v březnu 1942 však došlo ke změně objednávky a z budoucího křižníku \"Dayton\" se stala letadlová loď CV-26, která byla o několik dní později pojmenována \"Monterey\". K jejímu spuštění na vodu došlo 28. února 1943, do služby byla zařazena 17. června 1943 a v červenci toho roku byla překlasifikována na lehkou letadlovou loď CVL-26. V letech 1944 a 1945 se zúčastnila operací druhé světové války v Tichém oceánu, včetně bitvy ve Filipínském moři. Krátce po skončení války byla 11. února 1947 vyřazena a odstavena do rezerv. Vzhledem k vypuknutí korejské války se do služby vrátila 15. září 1950 a následně byla využita jako cvičné plavidlo. Definitivně vyřazena byla 16. ledna 1956, zůstala odstavená v rezervách, kde byla roku 1959 překlasifikována na pomocný letadlový transport AVT-2. Z rejstříku námořních plavidel byla vyškrtnuta v roce 1970 a o rok později byla odprodána do šrotu.\n\n"}
{"id": "943144", "url": "https://cs.wikipedia.org/wiki?curid=943144", "title": "USS Monterey", "text": "USS Monterey\n\nOznačení USS \"Monterey\" nesla v historii amerického námořnictva čtyři plavidla:\n"}
{"id": "943147", "url": "https://cs.wikipedia.org/wiki?curid=943147", "title": "Zach Galifianakis", "text": "Zach Galifianakis\n\nZachary Knight \"Zach\" Galifianakis (* 1. října 1969 Wilkesboro, Severní Karolína) je americký stand-up komik, herec a pianista. Je znám pro svá četná vystoupení ve filmu a televizi, například v pořadu \"Comedy Central Presents\". Hrál rovněž Alana Garnera v komediích \"Pařba ve Vegas\", \"Pařba v Bangkoku\", \"Pařba na třetí\" a v komedii \"Na doraz\" (2010).\n\nNarodil se v roce 1969 ve Wilkesboro v Severní Karolíně. Matka Mary Frances (rozená Cashion) provozovala centrum pro umění a otec Harry Galifianakis byl prodejce topného oleje. Galifianakisovi prarodiče z otcovy strany emigrovali z řeckého ostrova Kréta. Galifianakis byl pokřtěn v otcově řecké pravoslavné víře. Jeho matka má anglický, seversko-Irsko skotský, skotský, velšský, francouzský a irský původ. Má dva sourozence – mladší sestru Merritt a staršího bratra Grega. Jeho bratrancem je karikaturista listu The Washington Post Nick Galifianakis. Jeho strýc, také Nick Galifianakis, byl kongresmanem za Severní Karolínu v letech 1967–1973. \n\nZach Galifianakis studoval na Wilkes Central High School, poté studoval komunikaci na North Carolina State University, studia ale nedokončil.\n\nGalifianakis má řadu videí na internetových stránkách \"Funny or Die\" s názvem \"Between Two Ferns with Zach Galifianakis\", kde provádí rozhovory s oblíbenými osobnostmi mezi dvěma kapradinami v květináčích. Dělal rozhovory se známými osobnostmi (v Americe) jako je Jimmy Kimmel, Michael Cera, Jon Hamm, Natalie Portman, Charlize Theron, Bradley Cooper (s krátkým vystoupením Carrot Top), Conan O'Brien a Andy Richter, Andy Dick (s krátkým vystoupením), Ben Stiller, Steve Carell, Sean Penn, Bruce Willis, Tila Tequila, Jennifer Aniston, Will Ferrell, Justin Bieber a Barack Obama. Jeho styl rozhovoru se skládá z klasických, typických otázek a někdy i nevhodných sexuálních dotazů a připomínek. Mnoha z jeho otázek zůstanou nezodpovězeny a následuje jen \"trapné ticho\".\n\nDne 11. srpna 2012 si vzal Quinn Lundbergovou, spoluzakladatelku dobročinného spolku Growing Voices, svatba se konala na UBC farm ve Vancouveru v Britské Kolumbii. Dne 7. září 2013 se jim narodil syn a Galifianakis tak promeškal premiéru filmu \"Zpropadené dědictví\", protože se zúčastnil jeho porodu.\n"}
{"id": "943148", "url": "https://cs.wikipedia.org/wiki?curid=943148", "title": "Abu Ahmed al-Kuwaiti", "text": "Abu Ahmed al-Kuwaiti\n\nAbu Ahmed al-Kuwaiti (zemřel 2. 5. 2011) byl členem organizace Al-Káida a nejspolehlivějším kurýrem Usámy bin Ládina. Ukrýval se a žil s ním do května 2011, kdy byli zabiti americkým námořnictvem SEAL Team.\n\nAbu Ahmed byl Paštun, který se narodil a žil v Kuvajtu. Údajně byl zapleten do útoků 11. září 2001. Poskytoval útočiště muži jménem Riduan „Hambali“ Isamuddin a jeho blízkým spolupracovníkům. V dokumentu ze dne 16. ledna 2008 bylo prohlášeno, že Abu Ahmed byl zraněn při útěku z Tora Bora a následkem toho zemřel v prosinci 2001.\n\nV roce 2011 CIA pozorovala satelitními snímky podezřelý dům v pákistánském městě Abbottábád a domnívala se, že zde přebývá bin Ládin. Dům byl totiž mnohonásobně větší, než domy v okolí a nebyly na něm upevněny žádné telefonické dráty. Do domu se taky muselo chodit přes dvě brány a byl chráněm 4-5 metrovými zdmi. V květnu 2011 tým amerického námořnictva SEAL Team na tento dům zaútočil, zabil Usámu bin Ládina a s ním i Abu Ahmeda.\n"}
{"id": "943150", "url": "https://cs.wikipedia.org/wiki?curid=943150", "title": "Bibliotheca Alexandrina", "text": "Bibliotheca Alexandrina\n\nBibliotheca Alexandrina (' Alexandrijská knihovna\"') je hlavní knihovna a kulturní centrum nacházející se na pobřeží Středozemního moře v egyptském městě Alexandrie. V roce 1989 egyptská vláda vyhlásila architektonickou soutěž na projekt nové velké Alexandrijské knihovny. O výstavbě knihovny rozhodla egyptská vláda v roce 1989 a je připomínkou starověké Alexandrijské knihovny definitivně zničené v roce 642 Araby. Realizaci stavby provedla norská společnost \"Snøhetta\". Knihovna byla otevřena 16. října roku 2002 a je obecně považována za jedno z nejvýznamnějších architektonických děl.\n\nKnihovna je diagonálně rozpůlený stojící válec, jehož geometrická čistota připomíná významné starověké egyptské stavby. Přímá linie, která protíná kruhový tvar knihovny, je ve skutečnosti most pro pěší, kterým je umožněn přístup z alexandrijské univerzity směrem k jihu. Most vede nad ulicí se silnou dopravou, ve výšce druhého podlaží se protíná s knihovnou a pokračuje na veřejné náměstí na západní straně budovy směrem k moři. Vstup do knihovny se nachází naproti přednímu vchodu do staršího konferenčního sálu, vzniká tak dojem podřízenosti této sousední budově. Mezi oběma budovami je náměstí s kamennou dlažbou, do nějž je zapuštěna obří koule představující planetárium. Z válcové budovy byl vyříznut kosý segment. Za normálních okolností by vznikl eliptický povrch, architekti však za základ použili eliptický válec, který se odklání od vertikální roviny.\n\nStrana válce obrácená k jihu je obložena žulovými deskami nalámanými (bez řezání) z velkých bloků. Jejich povrch je proto nerovný a vytváří jemné linie. Na žulových deskách jsou vyryty abecední symboly z celého světa. Slunce posouvající se po obloze a odrazy elektrického osvětlení v sousedící kašně vytvářejí na vyrytých symbolech hru stínů, která budí dojem pradávných egyptských chrámových zdí. Rozlehlá centrální hala knihovny je půlkruh o průměru 160 m a je působivým prostorem. Zakřivená stěna je z betonových dílů s otevřenými svislými spoji, zatímco rovná stěna je obložena leštěným černým kamenem ze Zimbabwe. Podlaha je rozdělena do sedmi terasovitých stupňů, které klesají směrem k severu, ke Středozemnímu moři.\n\n\n"}
{"id": "943160", "url": "https://cs.wikipedia.org/wiki?curid=943160", "title": "Trichotilomanie", "text": "Trichotilomanie\n\nTrichotilomanie je psychická porucha, při níž si pacienti sami vytrhávají (a v některých případech i jedí) vlasy. To vede k výraznému vypadávání vlasů, úzkostem nebo sociálnímu a praktickému poškození. Jméno choroby vytvořil francouzský dermatolog François Henri Hallopeau, pochází z řeckých slov \"Trich\"-(vlasy), \"till\"(en)-(tahat) a \"mánie\" („šílenství, běsnění“).\n\nTrichotilomanie je klasifikována jako porucha sebeovládání a je často chronická a obtížně léčitelná. Nemoc se může vyskytovat u malých dětí, maximální nástup nemoci ale je mezi 9.–13. rokem. Může být spuštěna depresemi nebo stresem. S ohledem na sociální důsledky onemocnění je často tato porucha nehlášená a obtížně určitelná nemoc, proto je složité určit přesný počet výskytu. Jeho celoživotní výskyt se odhaduje na 0,6 % (celkově), stejně tak jako na 1,5 % (u mužů) a 3,4 % (u žen). Místa, kde se vlasy vytrhávájí, jsou pokožka na temeni, řasy, obočí, paže, ruce a ochlupení na ohanbí.\n"}
{"id": "943172", "url": "https://cs.wikipedia.org/wiki?curid=943172", "title": "Plavání na Letních olympijských hrách 1992", "text": "Plavání na Letních olympijských hrách 1992\n\nPlavání na Letních olympijských hrách 1992. \n\n<nowiki>*</nowiki> Nezúčastnili se finále, ale získali medaili.\n\n<nowiki>*</nowiki> Nezúčastnili se finále, ale získali medaili.\n"}
{"id": "943184", "url": "https://cs.wikipedia.org/wiki?curid=943184", "title": "Boleynové", "text": "Boleynové\n\nBoleynové byla anglická prominentní aristokratická a šlechtická rodina. Na vrcholu svého vlivu byli v průběhu období Tudorovců, kdy se Anna Boleynová stala druhou manželkou Jindřicha VIII. a porodila mu pozdější královnu Alžbětu I. Tudorovnu (1533-1603).\n"}
{"id": "943189", "url": "https://cs.wikipedia.org/wiki?curid=943189", "title": "Seznam kulturních památek v Polici nad Metují", "text": "Seznam kulturních památek v Polici nad Metují\n\n\nO drobných památkách (smírčí kříže a Boží muka) na Policku pojednává bakalářská práce:\n"}
{"id": "943190", "url": "https://cs.wikipedia.org/wiki?curid=943190", "title": "Kalypso", "text": "Kalypso\n\nKalypso je hudební styl pocházející z ostrova Trinidad. Vyznačuje se výrazným rytmem (obvyklá bývá polymetrie) s četnými synkopami, melodickou linku drží dominující zpěv s jednoduchým doprovodem (obvykle kytara a trubka). Texty bývají často improvizované a reagují na aktuální události.\n\nNázev pochází z afrického jazyka efik, kde „ka isu“ („hraj dál“) je pokřik, jímž vyžadují posluchači přídavek. Hudbu kalypso provozovali od 17. století otroci afrického původu na trinidadských plantážích, písně měly často satirický obsah. V roce 1881 bylo v důsledku násilností známých jako Canboulay Riots zakázáno používání bubnů, proto je nahradily jako rytmický nástroj železné pánve (steel pan) a bambusové hole, což způsobilo charakteristický zvuk kalypsa. Významnými představiteli trinidadského kalypsa (\"calypsonians\") byli Lionel Belasco, Roaring Lion, Calypso Rose a Attila the Hun. V padesátých a šedesátých letech bylo kalypso součástí mainstreamové populární hudby, o což se zasloužili hlavně Harry Belafonte hitem \"Banana Boat Song\" a Mighty Sparrow písní \"Jean and Dinah\", které byly ovšem už přizpůsobeny vkusu většinového publika.\n\n"}
{"id": "943191", "url": "https://cs.wikipedia.org/wiki?curid=943191", "title": "Seznam kulturních památek v České Skalici", "text": "Seznam kulturních památek v České Skalici\n\n"}
{"id": "943192", "url": "https://cs.wikipedia.org/wiki?curid=943192", "title": "Kurfirstský vrch", "text": "Kurfirstský vrch\n\nKurfirstský vrch (303 m n. m.) je vrch v okrese Mělník Středočeského kraje, ležící asi 0,5 km východně od obce Střemy, na příslušném katastrálním území, částečně i na území Nebužely. Je to nejvyšší významný vrchol Dolnojizerské tabule.\n\nNa plochém temeni je sportovní letiště pro ultralehká letadla. Pojmenování vrchu patrně pochází z doby okolo roku 1634, kdy se v okolí potulovala kurfirstská vojska.\n\nVrch náleží do celku Jizerská tabule, podcelku Dolnojizerská tabule, okrsku Košátecká tabule a podokrsku Řepínská tabule.\n\nAutomobilem lze přijet až na vrchol, jelikož přímo přes něj vede silnice Nebužely – Střemy.\n"}
{"id": "943194", "url": "https://cs.wikipedia.org/wiki?curid=943194", "title": "Seznam kulturních památek ve Chvalkovicích (okres Náchod)", "text": "Seznam kulturních památek ve Chvalkovicích (okres Náchod)\n\n"}
{"id": "943196", "url": "https://cs.wikipedia.org/wiki?curid=943196", "title": "USS Cowpens (CVL-25)", "text": "USS Cowpens (CVL-25)\n\nUSS \"Cowpens\" (CVL-25) byla lehká letadlová loď Námořnictva Spojených států, která působila ve službě v letech 1943–1947. Jednalo se o čtvrtou jednotku třídy \"Independence\".\n\nLoď byla objednána jako lehký křižník třídy \"Cleveland\" USS \"Huntington\" (CL-77). Její stavba byla zahájena 17. listopadu 1941 v loděnici New York Naval Shipyard v New Yorku, v březnu 1942 však došlo ke změně objednávky a z budoucího křižníku \"Huntington\" se stala letadlová loď \"Cowpens\" s označením CV-25. K jejímu spuštění na vodu došlo 17. ledna 1943, do služby byla zařazena 28. května 1943 a v červenci toho roku byla překlasifikována na lehkou letadlovou loď CVL-25. V letech 1943–1945 se zúčastnila operací druhé světové války v Tichém oceánu, včetně bitvy ve Filipínském moři. Krátce po skončení války byla 13. ledna 1947 vyřazena a odstavena do rezerv. V květnu 1959 byla mezitím překlasifikována na pomocný letadlový transport AVT-1, ovšem již v listopadu téhož roku byla vyškrtnuta z rejstříku námořních plavidel a roku 1960 byla odprodána do šrotu.\n\n"}
{"id": "943198", "url": "https://cs.wikipedia.org/wiki?curid=943198", "title": "Seznam kulturních památek v Červeném Kostelci", "text": "Seznam kulturních památek v Červeném Kostelci\n\n"}
{"id": "943203", "url": "https://cs.wikipedia.org/wiki?curid=943203", "title": "USS Cowpens", "text": "USS Cowpens\n\nOznačení USS \"Cowpens\" nesla v historii amerického námořnictva dvě plavidla:\n"}
{"id": "943204", "url": "https://cs.wikipedia.org/wiki?curid=943204", "title": "Seznam kulturních památek v Hronově", "text": "Seznam kulturních památek v Hronově\n\nNa území města Hronov se nachází část souboru kulturní památky „Pevnost Dobrošov – pevnostní systém“ (viz Seznam kulturních památek v Náchodě - Dobrošov).\nNa území Rokytníku se nachází část souboru kulturní památky „Pevnost Dobrošov – pevnostní systém“ (viz Seznam kulturních památek v Náchodě#Dobrošov).\n\nNa území Zbečníku se nachází část souboru kulturní památky „Pevnost Dobrošov – pevnostní systém“ (viz Seznam kulturních památek v Náchodě#Dobrošov).\n\n"}
{"id": "943205", "url": "https://cs.wikipedia.org/wiki?curid=943205", "title": "Sheldon", "text": "Sheldon\n\nSheldon [\"šeldn\"] je anglické jméno i příjmení:\n\n\n"}
{"id": "943206", "url": "https://cs.wikipedia.org/wiki?curid=943206", "title": "USS Belleau Wood (CVL-24)", "text": "USS Belleau Wood (CVL-24)\n\nUSS \"Belleau Wood\" (CVL-24) byla lehká letadlová loď Námořnictva Spojených států, která působila ve službě v letech 1943–1947. Jednalo se o třetí jednotku třídy \"Independence\".\n\nLoď byla objednána jako lehký křižník třídy \"Cleveland\" USS \"New Haven\" (CL-76). Její stavba byla zahájena 11. srpna 1941 v loděnici New York Naval Shipyard v New Yorku, v březnu 1942 však došlo ke změně objednávky a z budoucího křižníku \"New Haven\" se stala letadlová loď \"Belleau Wood\" s označením CV-24. K jejímu spuštění na vodu došlo 6. prosince 1942, do služby byla zařazena 31. března 1943 a v červenci toho roku byla překlasifikována na lehkou letadlovou loď CVL-24. V letech 1943–1945 se zúčastnila operací druhé světové války v Tichém oceánu, včetně bitvy ve Filipínském moři. Krátce po skončení války byla 13. ledna 1947 vyřazena a odstavena do rezerv. Roku 1953 byla poskytnuta francouzskému námořnictvu, ve kterém sloužila v letech 1953–1960 jako \"Bois Belleau\" (R97). Po návratu do USA byla roku 1960 odprodána do šrotu.\n\n"}
{"id": "943211", "url": "https://cs.wikipedia.org/wiki?curid=943211", "title": "USS Belleau Wood", "text": "USS Belleau Wood\n\nOznačení USS \"Belleau Wood\" nesla v historii amerického námořnictva dvě plavidla:\n"}
{"id": "943212", "url": "https://cs.wikipedia.org/wiki?curid=943212", "title": "Polanica-Zdrój", "text": "Polanica-Zdrój\n\nPolanica-Zdrój (do roku 1945 Altheide-Bad, česky někdy též Starý Bor; v letech 1945–1946 Puszczyków-Zdrój) je lázeňská obec v okrese Kladsko, v Dolnoslezském vojvodství, nedaleko silnice spojující Náchod a Kladsko, v podhůří Stolových hor.\n\nKdysi obyčejná vesnice se začala hospodářsky rozvíjet na samém konci 19. století poté, co byla do nedalekého Kladska zavedena železniční trať. Nedlouho poté byly objeveny a následně i stáčeny nové prameny. Do Polanice se stěhovalo stále více lidí; mezi lety 1910 a 1933 se její počet obyvatel zdvojnásobil. Mezi lety 1910 a 1920 byly v Polanici vybudovány dva kostely.\n\nObec byla po roce 1945 předána Polsku, vysídlena a obydlena Poláky, kteří byli vystěhováni z oblastí, připojených k SSSR. Ve městě se dochovala tradiční lázeňská architektura, typická pro německé lázně počátku 20. století, včetně rozsáhlého lázeňského parku. Středem města protéká řeka Bystrzyca Dusznicka.\n"}
{"id": "943214", "url": "https://cs.wikipedia.org/wiki?curid=943214", "title": "Optronika", "text": "Optronika\n\nOptronika je aplikovaný vědní obor zabývající se studiem optických a optoelektronických systémů se zaměřením se na vojenské a bezpečnostní aplikace. Technicky se jedná o využití zdrojů a detektorů elektromagnetického pole (převážně oblast UV, VIS a IČ) v komplexním slova smyslu - studovány jsou mimo optické a optoelektronické parametry i hmotnost, energetická náročnost, elektromagnetická kompatibilita, demaskující efekt, startovací čas, náročnost na obsluhu, náročnost pro zachování životního cyklu, provádění diagnostiky, ... Optronika nestuduje ty detektory a zdroje, které nelze pro aplikaci použít - např. ty které neumožňují funkčnost při hraničních klimatických podmínkách, což je pro vojenské aplikace nutností. Výsledky optroniky jsou zpravidla přejaty do civilní oblasti (např. UAV, termovize), ale některé zůstanou navždy rezervovány pro vojenské účely (noktovizory). Systémově studuje optronika oblast přístrojů architektury C4ISTAR.\n\nHistorie tohoto mladého vědního oboru je směřována do 70. let 20. století . \n\nRozvoj optroniky je podporován převážně v zemích NATO s poukazem na skutečnost klesajícího počtu vojáků. Optronické systémy slouží jako multiplikátory jejich schopností (architektura C4ISTAR), podobně jako zbroj středověkého rytíře. Na druhou stranu rostou požadavky na erudici obsluhy těchto systému. Motorem je vojenský průmysl:\n"}
{"id": "943215", "url": "https://cs.wikipedia.org/wiki?curid=943215", "title": "USS Princeton (CVL-23)", "text": "USS Princeton (CVL-23)\n\nUSS \"Princeton\" (CVL-23) byla lehká letadlová loď Námořnictva Spojených států, která působila ve službě v letech 1943–1944. Jednalo se o druhou jednotku třídy \"Independence\".\n\nLoď byla objednána jako lehký křižník třídy \"Cleveland\" USS \"Tallahassee\" (CL-61). Její stavba byla zahájena 2. června 1941 v loděnici New York Naval Shipyard v New Yorku, v březnu 1942 však došlo ke změně objednávky a z budoucího křižníku \"Tallahassee\" se stala letadlová loď \"Princeton\" s označením CV-23. K jejímu spuštění na vodu došlo 18. října 1942, do služby byla zařazena 25. února 1943 a v červenci toho roku byla překlasifikována na lehkou letadlovou loď CVL-23. Od roku 1943 se účastnila operací druhé světové války v Tichém oceánu, včetně bitvy ve Filipínském moři. V bitvě u Leyte byla 24. října 1944 zasažena útokem japonských střemhlavých bombardérů Jokosuka D4Y. Poškození jejího trupu nebylo sice velké, na její palubě ovšem vypukl rychle se šířící požár, který se snažily uhasit okolní lodě. Ty však byly při dalších explozích pum umístěných v muničních skladech \"Princetonu\" poškozeny (lehký křižník USS \"Birmingham\" (CL-62) při tom ztratil 233 mužů posádky), takže nakonec musela být potopena torpédy z křižníku USS \"Reno\" (CL-96). Ztráty posádky \"Princetonu\" činily 108 mužů, ostatních 1361 členů bylo zachráněno okolními loděmi.\n\n"}
{"id": "943219", "url": "https://cs.wikipedia.org/wiki?curid=943219", "title": "Moliští Chorvati", "text": "Moliští Chorvati\n\nMoliští Chorvati ( \"Moliški Hrvati\", \"Slavomolisani\") je označení obyvatelstva chorvatského původu obývajícího italský region Molise. Jedná se o potomky přistěhovalců ze začátku 16. století, tzv. třetí vlny slovanské migrace na území dnešní Itálie, související s osmanským tažením na Balkán.\n\nChorvatskou identitu a znalost molisko-chorvatského nářečí, nazývaného místně \"na-našo\", udrželo dodnes necelé dva tisíce osob. Ti obývají především tři obce na severovýchodu provincie Campobasso (Kampavaša), v pohorské oblasti mezi řekami Trigno a Biferno:\n\n\nPříznačný pro všechny tři je postupný pokles počtu obyvatelstva související s ekonomickými migracemi do větších měst a vyspělejších regionů Itálie, a také postupující asimilace do většinové italské společnosti, kterou již prošly v průběhu 19. a 20. století ostatní molisko-chorvatské obce, jako Palata nebo San Giacomo degli Schiavoni (Štijakov).\n\nDle zákona z roku 1999 byli moliští Chorvati uznáni za etnickou menšinu, jejich nářečí pak obdrželo status „menšinového jazyka“. Od roku 1996 je také v platnosti italsko-chorvatská bilaterální dohoda o právech národnostních menšin.\n\nPočínaje 90. lety se na školách ve třech moliských obcích vyučuje chorvatština. Důležitou rolí v udržování jazykové odlišnosti hrají také místní kulturní sdružení: \"Naša zemlja — La nostra terra\" (zal. 1968), \"Naš grad\" (zal. 1997) i \"Agostina Piccoli\" (zal. 1999). V Montemitro/Mundimitaru se nachází honorární konzulát Chorvatska. Moliští Chorvati si uchovali chorvatský jazyk v podobě, která je již dávno vzdálená současné chorvatštině. Odhaduje se, že počet slov, která jsou pro Moliské Chorvaty dnes vlastní, se pohybuje někde kolem 3000.\n\n"}
{"id": "943220", "url": "https://cs.wikipedia.org/wiki?curid=943220", "title": "Nowa Ruda (nádraží)", "text": "Nowa Ruda (nádraží)\n\nNowa Ruda (do roku 1945 Neurode)\nje železniční stanice ve městě Nowa Ruda stejného názvu na jihozápadě Polska. V provozu je již od roku 1879 jako součást železniční trati Wałbrzych – Kladsko. V současné době se využívá především pro regionální dopravu; nicméně v 80. letech 20. století byla využívána i pro rychlíkové spoje.\n\nNa počátku 21. století existoval zájem nádraží (spolu s tratí č. 286) uzavřít. Provoz byl přerušen v letech 2008–2009. Od ledna 2009 však osobní dopravu v Nové Rudě obnovily vlaky společnosti Koleje Dolnośląskie.\n\n\n"}
{"id": "943229", "url": "https://cs.wikipedia.org/wiki?curid=943229", "title": "Vypínání válců", "text": "Vypínání válců\n\nVypínání válců (\"Zylinderabschaltung\" (ZAS) nebo \"Cylider on demand\" (COD)) je způsob jak dosáhnout úspory paliva spalovacího motoru. Vyvinuto bylo koncem 70. let.\n\nBěhem typické jízdy automobilový motor dodává pouze zlomek svého maximálního (jmenovitého výkonu). Motor s vypínáním válců v takové situaci vypne jeden či více válců tím, že nechá jejich ventily zavřené. Tím dochází k úspoře práce potřebné na výměnu plynů ve válci. Navíc ostatní pracující válce pracují s větším zatížením, které je z hlediska účinnosti daleko efektivnější. Koncem 90. let se dosahovalo tímto opatření až 15% úspory paliva.\n\nV roce 2013 je systém vypínání válců ve velkém používán koncernem VW u benzínových motorů pro VW Golf, Audi A3, Audi A8.\n"}
{"id": "943230", "url": "https://cs.wikipedia.org/wiki?curid=943230", "title": "Richard Anconina", "text": "Richard Anconina\n\nRichard Anconina (* 28. ledna 1953 Paříž) je francouzský filmový herec, držitel Césara.\n\nPochází z marocké židovské rodiny. Po škole studoval elektrotechniku a vystřídal několik povolání. Později se začal zajímat o herectví a v roce 1978 se objevil v prvním filmu.\n\nKlíčovým byl pro něj snímek \"Ahoj, tajtrlíku\" (1983), ve kterém podal výrazný výkon a za který získal, zcela mimořádně, dva Césary. K dalším filmům, ve kterých hrál v následujících létech, patří například \"Bojovník\" (1983) s Alainem Delonem, \"V záři reflektorů\" (1984) s Catherine Deneuve nebo \"Nečekaná zrada\" (1985) s Annie Girardotovou a Jean-Louisem Trintignantem v hlavních rolích.\n\nV roce 1988 hrál společně s Jean-Paulem Belmondem ve filmu \"Cesta zhýčkaného dítěte\" režiséra Clauda Leloucha, který pro něj znamenal další nominaci na Césara. Od devadesátých let se sporadicky objevuje také v televizních snímcích.\n\nV roce 2002 byl členem poroty na Festivalu amerických filmů v Deauville.\n\n\n"}
{"id": "943231", "url": "https://cs.wikipedia.org/wiki?curid=943231", "title": "Seznam kulturních památek v Bystřici pod Hostýnem", "text": "Seznam kulturních památek v Bystřici pod Hostýnem\n\n"}
{"id": "943232", "url": "https://cs.wikipedia.org/wiki?curid=943232", "title": "Harald Bohr", "text": "Harald Bohr\n\nHarald August Bohr (22. dubna 1887, Kodaň — 22. ledna 1951, Gentofte) byl dánský matematik, mladší bratr Nielse Bohra. Byl také držitelem stříbrné medaile z olympijských her.\n\nV roce 1910 získal doktorát na Kodaňské univerzitě. Zabýval se matematickou analýzou, zejména teorií téměř periodických funkcí. Kriticky zkoumal Dirichletovu funkci a Riemannovu hypotézu, formuloval Bohr-Landaův teorém (ve spolupráci s Edmundem Landauem) a Bohr-Mollerupův teorém (ve spolupráci s Johannem Mollerupem). Jeho vzorem byl britský matematik G. H. Hardy. Do roku 1930 vyučoval na Dánské technické univerzitě, pak se stal profesorem Kodaňské univerzity. Mezi studenty byl oblíben pro snadno přístupný výklad, na jeho památku se uděluje studentská cena Harald pro pedagoga s nejzajímavějšími přednáškami. Od roku 1937 až do své smrti byl předsedou Dánské matematické společnosti.\n\nOd roku 1903 hrál fotbal za Akademisk Boldklub. V roce 1908 byl povolán do reprezentace na olympiádu v Londýně. Vstřelil dva góly v utkání s Francií a přispěl tak k zisku celkového druhého místa. V roce 1910 byl při historicky prvním vítězství Dánů nad Anglií 2:1.\n\n"}
{"id": "943234", "url": "https://cs.wikipedia.org/wiki?curid=943234", "title": "Seznam kulturních památek v Holešově", "text": "Seznam kulturních památek v Holešově\n\n"}
{"id": "943235", "url": "https://cs.wikipedia.org/wiki?curid=943235", "title": "Seznam kulturních památek v Rymicích", "text": "Seznam kulturních památek v Rymicích\n\n"}
{"id": "943236", "url": "https://cs.wikipedia.org/wiki?curid=943236", "title": "Seznam kulturních památek v Koryčanech", "text": "Seznam kulturních památek v Koryčanech\n\n"}
{"id": "943242", "url": "https://cs.wikipedia.org/wiki?curid=943242", "title": "Julius Lippert (historik)", "text": "Julius Lippert (historik)\n\nJulius Lippert (12. dubna 1839 Broumov – 12. listopadu 1909 Praha) byl rakouský a český historik a politik německé národnosti, v závěru 19. století poslanec Říšské rady a Českého zemského sněmu.\n\nNarodil se v rodině broumovského soukenického mistra Vincense Lipperta (1810–??) a jeho manželky Josefy, rozené Schönové (1809–??).\n\nAbsolvoval gymnázium v Broumově a Malostranské gymnázium v Praze, pak studoval filozofii, právo a historii na Karlo-Ferdinandově univerzitě v Praze. Od roku 1863 působil jako gymnáziální učitel v Litoměřicích. V roce 1869 působil při reformě německé obecné a měšťanské školy v Českých Budějovicích. V roce 1872 se stal ředitelem vyšší reálné školy. Pro své liberální názory nebyl při zestátnění tohoto ústavu ponechán ve své funkci. Přestěhoval se pak do Německa, kde nějaký čas působil jako učitel na různých školách. Založil Společnost pro rozšíření vzdělávání v Německé říši. Od roku 1885 opět působil v Čechách, kde založil podobně orientovaný spolek \"Deutscher Verein zur Verbreitung gemeinnützlichen Kenntnisse\". Zpočátku žil v Kundraticích u Litoměřic, po třech letech přesídlil do Prahy. V Praze byl policejně hlášen v letech 1887–1897, poté se přestěhoval do Ústí nad Labem.\n\nIntenzivně se věnoval studiu historie. Počátkem 60. let ještě jako student spoluzakládal \"Verein für Geschichte der Deutschen in Böhmen\" (Spolek pro dějiny Němců v Čechách). V roce 1894 se stal druhým prezidentem Společnosti pro podporu německé vědy, umění a literatury v Čechách. Už během učitelského působení v Litoměřicích vydal roku 1870 knihu \"Geschichte der königlichen Stadt Leitmeritz\". Pro spolek Deutscher Verein zur Verbreitung gemeinnützlichen Kenntnisse napsal četná historická a politická pojednání.\n\nV 80. letech se zapojil do politiky. Zasedal v Říšské radě (celostátní zákonodárný sbor). Nastoupil sem 4. prosince 1888 místo Karla Pickerta jako poslanec za kurii venkovských obcí, obvod Děčín, Rumburk atd. V parlamentu usedl do obnoveného klubu německých liberálů, oficiálně nazývaného Sjednocená německá levice, do kterého se spojilo několik ústavověrných politických proudů.\n\nOd 70. let 19. století se začal angažovat i v zemské politice. Již v doplňovacích volbách v září 1871 byl zvolen v kurii městské (volební obvod Loket, Slavkov, Schönfeld, Bečov, Sangerberg) do Českého zemského sněmu. Na sněm se po této krátké epizodě vrátil až v zemských volbách v roce 1889, nyní za kurii venkovských obcí, volební obvod Šluknov, Haňšpach. Uvádí se jako německý liberál (takzvaná Ústavní strana, liberálně a centralisticky orientovaná, odmítající federalistické aspirace neněmeckých etnik, později Německá pokroková strana). Mandát zde obhájil ve volbách v roce 1895. Od roku 1895 zastával funkci náměstka Nejvyššího maršálka Království českého. V roce 1898 se stáhl z politiky. Rezignoval na poslaneckou funkci. V době vyostřeného česko-německého etnického pnutí totiž ztratil coby stoupenec umírněnější linie své pozice.\n\nByl ženat, s manželkou Malvínou, rozenou Friedrichovou (1842–??) měl tři děti. Dcera Marie se roku 1894 provdala za obchodníka, amatérského ornitologa a mecenáše Heinricha Lumpeho.\n\n"}
{"id": "943243", "url": "https://cs.wikipedia.org/wiki?curid=943243", "title": "Julius Lippert", "text": "Julius Lippert\n\nJméno a příjmení Julius Lippert má více nositelů:\n\n"}
{"id": "943244", "url": "https://cs.wikipedia.org/wiki?curid=943244", "title": "Mircea Lucescu", "text": "Mircea Lucescu\n\nMircea Lucescu [mirčea lučesku] (* 29. července 1945 Bukurešť, Rumunské království) je bývalý rumunský fotbalový záložník a pozdější trenér. Trénoval ukrajinský klub FK Šachtar Doněck, s nímž v roce 2009 dosáhl svého největšího trenérského úspěchu, když vyhrál Pohár UEFA.\n\nVětšinu své aktivní hráčské kariéry strávil v Dinamu Bukurešť, se kterým získal sedmkrát rumunský titul. Neméně úspěšný je také ve funkci trenéra, když dokázal vyhrát celkem jedenáct mistrovských titulů ve třech různých zemích.\n\n\n\n"}
{"id": "943246", "url": "https://cs.wikipedia.org/wiki?curid=943246", "title": "Františkánské misie", "text": "Františkánské misie\n\nFrantiškánské misie pořádá Řád menších bratří a Kongregace Školských sester Třetího řeholního řádu svatého Františka z iniciativy Františka Jakuba Sadílka OFM každoročně na podzim v různých městech České republiky. V jejich rámci probíhá oslovování lidí na ulicích, různá setkání, divadelní představení, návštěvy škol, domovů pro seniory a podobně.\n\n\n"}
{"id": "943247", "url": "https://cs.wikipedia.org/wiki?curid=943247", "title": "Lehká letadlová loď", "text": "Lehká letadlová loď\n\nLehká letadlová loď je plavidlo menší než standardní letadlová loď, typicky nese pouze polovinu až dvě třetiny počtu letadel, který je běžný pro standardní letadlové lodě. Přesná definice pojmu se však v různých zemích liší. V mnoha směrech je koncept lehkých letadlových lodí podobný charakteristice eskortních letadlových lodí, nicméně vyskytují se značené odlišnosti. Například lehké letadlové lodě dokázaly vyvinout vyšší rychlost tak, aby pluly po boku velkých letadlových lodí, zatímco eskortní lodě obvykle bránily konvoje a zajišťovaly leteckou podporu během výsadkových operací.\n\nV americkém námořnictvu vznikly za druhé světové války dvě třídy lehkých letadlových lodí: \"Independence\" a \"Saipan\".\n\nIndie\n\nItálie\n\nSpojené království\n\nŠpanělsko\n\nThajsko\n"}
{"id": "943250", "url": "https://cs.wikipedia.org/wiki?curid=943250", "title": "Superpohár UEFA 2000", "text": "Superpohár UEFA 2000\n\nDvacátý pátý ročník Superpoháru UEFA byl odehrán na Monackém stadionu Stade Louis II., kde se pravidelně hrál pravidelně již od roku 1998. Ve vzájemném zápase se střetli 25. srpna 2000 vítěz Ligy mistrů UEFA v ročníku 1999/2000 – Real Madrid – a vítěz Poháru UEFA ve stejném ročníku – Galatasaray SK.\n"}
{"id": "943252", "url": "https://cs.wikipedia.org/wiki?curid=943252", "title": "Pascal Behrenbruch", "text": "Pascal Behrenbruch\n\nPascal Behrenbruch (* 19. ledna 1985 Offenbach am Main, Hesensko, Západní Německo) je německý atlet, mistr Evropy v desetiboji z roku 2012.\n\nPrvního výraznějšího úspěchu dosáhl v roce 2006 na evropském šampionátu v Göteborgu, kde desetiboj dokončil na celkovém 5. místě (8 209 bodů). O rok později vybojoval na ME v atletice do 23 let v Debrecínu stříbrnou medaili, když prohrál pouze s Bělorusem Kravčenkem. Na Mistrovství světa v atletice 2009 v Berlíně si zlepšil osobní rekord na 8 439 bodů a obsadil 6. místo. Na následujícím světovém šampionátu v jihokorejském Tegu v roce 2011 skončil sedmý (8 211 bodů).\n\nV roce 2012 vybojoval v Helsinkách titul mistra Evropy v desetiboji. Ve třech disciplínách (vrh koulí, hod diskem, skok o tyči) si vylepšil osobní rekordy a celkově získal 8 558 bodů. Na Letních olympijských hrách v Londýně již podobný výkon nezopakoval, když před závěrečným během na 1500 metrů figuroval na desáté pozici s počtem 7 430 bodů. V poslední disciplíně doběhl v čase 4:37,46 jedenáctý, za což obdržel 696 bodů a celkově obsadil 10. místo (8 126 bodů).\n\nV roce 2013 zvítězil na vícebojařském mítinku v německém Ratingenu, kde se výkonem 8 514 bodů dostal do čela světových tabulek. Lepších výkonů později dosáhli na MS v atletice v Moskvě Michael Schrader z Německa (8 670) a světový rekordman, Američan Ashton Eaton (8 809). Behrenbruch skončil na MS jedenáctý.\n\n"}
{"id": "943257", "url": "https://cs.wikipedia.org/wiki?curid=943257", "title": "Jeppe z Vršku", "text": "Jeppe z Vršku\n\nJeppe z Vršku \"(v jiných překladech Jeppe z Hůrky nebo Jeppe z Kopečku)\" je divadelní hra, kterou napsal dramatik norského původu Ludvig Holberg v roce 1722 jako v pořadí svou čtvrtou komedii. Jedná se o nejoblíbenější a nejhranější hru tohoto autora.\nKomedie je rozdělena do 5 dějství. Drama je jedinou čistě selskou komedií z Holbergovy rané dramatické tvorby. Jeppe je doslova prvním sedlákem, který se dostal na divadelní scénu. Osvícenský dramatik Ludvig Holberg se na rozdíl od svého souputníka francouzského dramatika Molièra nebál přivést na jeviště opovrhovaného lidského jedince (nevolníka). V dramatu nicméně nejde o kritiku nevolníků či sedláků, zápletka hry naopak\nkriticky reflektuje společnost a dobové poměry. Ludvig Holberg poznal měšťanské i selské\nprostředí na svých cestách po Evropě. Měřítkem lidské důstojnosti mu byla vzdělanost\na zdravý rozum.\n\nDrama se odehrává během dvou dnů na několika různých místech (Jeppeho dům, Jakubova hospoda silnice, zámek, soud) a ukazuje, že i sedlák má své místo a poslání ve společnosti. Kromě sedláka Jeppeho vystupuje ve hře jeho zlá žena Nilla, která Jeppeho lenost trestá karabáčem Erichem. Jakub Švec je vychytralý a proradný hostinský, jenž nabádá Jeppeho k pití kořalky. Vyšší společnost reprezentují čtyři postavy – baron, jeho sekretář a dva lokajové, kteří během hry s Jeppem ztvárňují také sluhy, lékaře či advokáty.\n\nNámět komedie si Holberg vypůjčil z Utopie od Jakoba Bidermanna a ze hry Zkrocení zlé ženy Williama Shakespeara. Motiv života jako snu souvisí také s hrou Život je sen španělského barokního dramatika Pedra Calderóna de la Barci. Českému publiku byla hra poprvé představena pod názvem \"Proměněný sedlák\" ve Švandově divadle na Smíchově roku 1927 v režii Julia Lébla. V roce 1942 ji uvedlo Prozatímní divadlo pod názvem \"Spáč\" v hlavní roli se Sašou Rašilovem.\n\nV 60. letech 20. století zazářil v této komedii Rudolf Hrušínský starší v pražském Národním divadle v úpravě a režii Jaromíra Pleskota. V dalších rolích se objevili Vladimír Brabec, Josef Abrhám, Josef Kemr, Blažena Holišová a Jan Tříska. Jednalo o adaptaci původního dramatického textu. Jaromír Pleskot zbavil hru rozsáhlých monologů a celkově ji upravil pro české poměry. Inscenace se navzdory enormní popularitě dočkala pouze 31 repríz kvůli infarktu Rudolfa Hrušínského a poté byla stažena z repertoáru. Z inscenace se dochoval pouze neúplný záznam. Tento fragment včetně rozhovoru s režisérem Jaromírem Pleskotem uvedla v roce 2009 Česká televize.\n\nDrama vypráví příběh hrubého a někdy až nelidského sedláka Jeppeho, kterému žena Nilla pomocí karabáče Ericha neustále připomíná, kdo je doma pánem. Jeppe si během hry nestěžuje pouze na svou zlou ženu Nillu, ale též na své parohy, kterému nasazuje kostelník, s nímž mu podle hrdinových slov Nilla zahýbá. Hlavní protagonista během dramatu racionálně odůvodňuje své pití jako rozumnou reakci na svůj bídný život. Jeho opilost se mu však vymstí, když ji využíjí tři urození páni pro svou vlastní zábavu. Nechají Jeppeho přenést do zámku a udělají z Jeppeho vládce panství. Pak se touto blamáží baví a sledují, jaká proměna se s Jeppem odehrává. O to tvrdší je Jeppeho procitnutí a návrat k realitě a manželce Nille.\n\n\n"}
{"id": "943261", "url": "https://cs.wikipedia.org/wiki?curid=943261", "title": "Franz Ziegler", "text": "Franz Ziegler\n\nFranciscus Xaverius Wilhelmus Josephus (Franz) Ziegler (3. září 1893 Harderwijk – 12. listopadu 1939 Den Haag) byl nizozemský dvorní fotograf.\n\nNarodil se 3. září 1893 fotografovi Robertu Mathiasi Zieglerovi (1863–1931) a Alidě Gerardě Johanně Bultové. Byl vnukem malíře Mathiase Zieglera. Sám si vzal za manželku Margarethu (Greet) Cooijmansovou (1911–2007), se kterou měli tři děti. Základy fotografického řemesla se naučil od svého otce, poté pracoval v různých ateliérech. Počátkem dvacátých let studoval na vysoké škole Fachschule für Phototechnik v Mnichově, nicméně hodně na sobě pracoval jako samouk. Po studiích pracoval spolu se svým otcem v ateliéru na Nieuwe Markt ve Zwolle.\n\nV červnu 1927 se etabloval jako samostatný fotograf v Haagu, kde převzal studio zesnulého dvorního fotografa Hermana Deutmanna. O měsíc později dělal své první úkoly pro nizozemskou královskou rodinu. Fotografoval několik generací královny Emmy Waldeck - Pyrmont nebo malou princeznu Beatrix. Jeden z Zieglerových portrétů královny Wilhelminy byl používán Pietem Zwartem na razítkovém vzoru. V roce 1937 měl funkci svatebního fotografa princezny Juliany a prince Bernharda.\n\nZiegler experimentoval s mnoha novými fotografickými postupy, v laboratoři používal retuš, experimentoval v oblasti tiskových procesů, exponování, skládání barev. Vyvinul duplicitní fotografování, které ovlivňovalo tonalitu snímku. Ve spolupráci s firmou Philips zkoumal uplatňování teplého sodíkového žlutého světla, které obvykle používal ve svém ateliéru k osvětlení scény. Zieglerovy portréty tak dosahovaly jednotného měkkého osvětlení s lepším kontrastem. V roce 1927 zvítězil v soutěži pořádané časopisem \"American Photography\". Byl přijat do Královské fotografické společnosti, kde získal ocenění ARPS: Associateship of the Royal Photographic Society. V roce 1934 absolvoval studijní pobyt v Berlíně, kde zkoumal uplatnění světla ve fotografii. Po návratu do Nizozemska byl osloven společností Philips s poptávkou na testování. Sodíkové světlo \"Philoralicht\" mělo ohlas, Ziegler na toto téma napsal několik článků a přednášel na podporu jeho použití.\n\nZiegler byl v roce 1935 předsedou nizozemského fotografického spolku Nederlandse Fotografen Patroons Vereeniging se sídlem v Haagu. Byl také členem Pulchri Studio a nizozemského fotografického sdružení Nederlandsche Fotografen Kunstkring. V roce 1939 byl zasažen dvakrát infarktem a zemřel v listopadu téhož roku ve věku 46 let. Byl pohřben na římskokatolickém hřbitově Begraafplaats Sint Petrus Banden v Haagu.\n\n\n\n"}
{"id": "943265", "url": "https://cs.wikipedia.org/wiki?curid=943265", "title": "Volný modul", "text": "Volný modul\n\nV matematice, přesněji v abstraktní algebře, se jako volný modul označuje takový modul, který má bázi, tedy lineárně nezávislou množinu prvků, která jej konečně generuje.\n\nModul formula_1 nad okruhem formula_2 má bázi formula_3, pokud\n\n"}
{"id": "943268", "url": "https://cs.wikipedia.org/wiki?curid=943268", "title": "Perl Compatible Regular Expressions", "text": "Perl Compatible Regular Expressions\n\nPerl Compatible Regular Expressions (PCRE) je softwarová knihovna v jazyce C implementující práci s regulárními výrazy. Napsal ji Philip Hazel inspirován rozhraním Perlu, nicméně kompatibilita s perlovskými regulárními výrazy není úplná ani jedním směrem. Kompatibilita je nevalná i vzhledem k různým jiným starším implementacím regulárních výrazů, přičemž platí, že PCRE je spíš mocnější nástroj než klasičtější implementace, například než POSIXové regulární výrazy.\n\nPCRE používá řada populárních svobodných programů, například HTTP server Apache, GLib, KDE, a programovací jazyky Ruby, PHP a R, ovšem vzhledem k tomu, že je uvolněný pod BSD licencí, může být bez problémů používán i proprietárním softwarem.\n\n"}
{"id": "943271", "url": "https://cs.wikipedia.org/wiki?curid=943271", "title": "Hispanopithecus", "text": "Hispanopithecus\n\nHispanopithecus je rod vyhynulých hominidů, žijících ve svrchním miocénu (asi před 9,5 - 11,5 miliony let) v oblasti Vallès Penedès v dnešním Katalánsku. Odtud je doložen poměrně velkým počtem nálezů z několika nepříliš vzdálených lokalit.\n\nDruh \"Hispanopithecus laietanus\" byl na základě objevů na lokalitě La Tarumba navržen v roce 1944. V druhé polovině 20. století byl ale přeřazen do rodu Dryopithecus jako \"Dryopithecus laietanus\". Od počátku 21. století začíná být Hispanopithecus opět vydělován jako samostatný rod. V současnosti obsahuje nejen původní druh \"Hispanopithecus laietanus\", ale také druh \"Hispanopithecus crusafonti\", navržený až v roce 1992 (původně ještě jako \"Dryopithecus crusafonti\").\n\nHispanopithecus patřil s hmotností kolem 25 kg spíše k menším hominidům.\nMezi typické znaky lebky patří dlouhá nízká mozkovna, méně vystupující nozdry a čelisti, slabé ale zřetelné nadočnicové oblouky, úzký nosní otvor nebo velká vzdálenost mezi očnicemi. Zuby usazené v lehce stavěných čelistech a opatřené slabou vrstvou skloviny, odpovídají stravě s převahou měkkého subtropického ovoce.\n\nStavbu těla a způsob pohybu lze rekonstruovat zejména díky nálezu poměrně dobře dochované postkraniální kostry, přezdívané \"Jordi\", která byla popsána v roce 1996. Přední končetiny rodu Hispanopithecus byly výrazně delší než zadní nohy, stejně jako u moderních hominidů. Výrazně pohyblivé zápěstí i redukované zádové svaly v bederní oblasti ukazují také na částečně vzpřímený postoj. Dlouhé zakřivené prsty umožňovaly silný úchop. Všechny zjištěné znaky vypovídají o tom, že Hispanopithecus byl stromovým tvorem, který se ve větvích pohyboval v závěsu na předních končetinách, pomocí brachiace a pomalého šplhu. Kosti ruky však zároveň ukazují, že kromě šplhu mohl Hispanopithecus ve větší míře používat i chůzi a běh po všech čtyřech končetinách. Taková kombinace není u žijících hominidů známá.\n\n"}
{"id": "943272", "url": "https://cs.wikipedia.org/wiki?curid=943272", "title": "Korsuň-Ševčenkivskyj", "text": "Korsuň-Ševčenkivskyj\n\nKorsuň-Ševčenkivskyj (; – \"Korsuň-Ševčenkovskij\"; ) je město v Čerkaské oblasti na Ukrajině. Leží na řece Rosu zhruba 70 kilometrů západě od Čerkas, správního střediska celé oblasti. Současný název nese od roku 1944, kdy bylo přejmenováno z pouhého \"Korsuň\" na počest Tarase Ševčenka, ukrajinského národního básníka. V roce 2013 zde žilo přes osmnáct tisíc obyvatel.\n\nVelkokníže Kyjevské Rusi Jaroslav I. Moudrý založil pevnost Korsuň v roce 1032, aby chránila Kyjev od nájezdu nomádů z jižních stepí, jedná se tak o jedno z nejstarších ukrajinských měst. Jméno města je odvozeno od staroruské podoby názvu Chersonésu, původně starořecké kolonie ležící na jihu Krymu, odkud pocházeli první obyvatelé.\n\nV roce 1240 vyplenili město Tataři pod vedením chána Bátúa. V rámci Republiky obou národů byla pevnost v roce 1585 znovu postavena a Korsuň se stala městem ve smyslu Magdeburského práva. V roce 1648 zde došlo k bitvě v rámci povstání Bohdana Chmelnického. Od roku 1793 pak patřila Korsuň k Ruskému impériu.\n\nZa druhé světové války v únoru 1944 proběhla v okolí města Korsuň-ševčenkovská operace, rozsáhlá obkličovací akce Rudé armády proti německé armádě. Město samotné bylo Rudou armádou dobyto 14. února 1944.\n"}
{"id": "943310", "url": "https://cs.wikipedia.org/wiki?curid=943310", "title": "Uhlsport", "text": "Uhlsport\n\nUhlsport je německá firma se sídlem v Balingenu vyrábějící sportovní vybavení zejména pro fotbal, basketbal a házenou. Vyrábí dresy, kopačky, rukavice, míče atd.\n\nSpolečnost byla založena roku 1948 a zpočátku se zaměřovala na výrobu kožených kolíků pro kopačky. V roce 1953 začala vyrábět i podrážky pro výrobce sportovní obuvi. Následně se výrobní program rozšířil, např. o bandáže, fotbalové míče, brankářské rukavice atd. a firma nakonec byla schopná dodávat kompletní fotbalové vybavení. Od roku 2002 se etablovala i v dalších sportech, v házené (přes vlastní značku Kempa) a basketbalu (zde vlastní evropská distribuční práva pro amerického výrobce Spalding).\n\nV roce 1998 prodala rodina Uhlů firmu obchodní skupině Daiss vedené Günterem Daissem.\n\n"}
{"id": "943312", "url": "https://cs.wikipedia.org/wiki?curid=943312", "title": "Petr Pejša", "text": "Petr Pejša\n\nPetr Pejša (* 13. října 1971) je bývalý český fotbalista.\n\nV české lize hrál za AC Sparta Praha. Nastoupil ve 2 utkáních. Se Spartou získal v roce 1995 mistrovský titul. V nižších soutěžích hrál za FC Švarc Benešov.\n\n\n"}
{"id": "943316", "url": "https://cs.wikipedia.org/wiki?curid=943316", "title": "Seznam olympijských medailistů v plavání mužů – 50 m volný způsob", "text": "Seznam olympijských medailistů v plavání mužů – 50 m volný způsob\n\nToto je kompletní seznam olympijských medailistů v plavání v disciplíně 50 m volný způsob od roku 1988.\n"}
{"id": "943317", "url": "https://cs.wikipedia.org/wiki?curid=943317", "title": "Seznam olympijských medailistů v plavání mužů – 100 m volný způsob", "text": "Seznam olympijských medailistů v plavání mužů – 100 m volný způsob\n\nToto je kompletní seznam olympijských medailistů v plavání v disciplíně 100 m volný způsob od roku 1896.\n"}
{"id": "943318", "url": "https://cs.wikipedia.org/wiki?curid=943318", "title": "Seznam olympijských medailistů v plavání mužů – 200 m volný způsob", "text": "Seznam olympijských medailistů v plavání mužů – 200 m volný způsob\n\nToto je kompletní seznam olympijských medailistů v plavání v disciplíně 200 m volný způsob od roku 1968.\n"}
{"id": "943319", "url": "https://cs.wikipedia.org/wiki?curid=943319", "title": "Karel Dobš", "text": "Karel Dobš\n\nKarel Dobš (* 17. srpna 1970) je bývalý český fotbalista.\n\nV české lize hrál za FC Slovan Liberec a FC Svit Zlín. Nastoupil celkem ve 35 utkáních a dal 1 gól. V československé lize nastoupil ve 3 utkáních. V nižší soutěži hrál i za FK Admira/Slavoj.\n\n"}
{"id": "943320", "url": "https://cs.wikipedia.org/wiki?curid=943320", "title": "Seznam olympijských medailistů v plavání mužů – 400 m volný způsob", "text": "Seznam olympijských medailistů v plavání mužů – 400 m volný způsob\n\nToto je kompletní seznam olympijských medailistů v plavání v disciplíně 400 m volný způsob od roku 1908.\n"}
{"id": "943321", "url": "https://cs.wikipedia.org/wiki?curid=943321", "title": "Seznam olympijských medailistů v plavání mužů – 1500 m volný způsob", "text": "Seznam olympijských medailistů v plavání mužů – 1500 m volný způsob\n\nToto je kompletní seznam olympijských medailistů v plavání v disciplíně 1500 m volný způsob od roku 1908.\n"}
{"id": "943322", "url": "https://cs.wikipedia.org/wiki?curid=943322", "title": "Fleury-sur-Andelle", "text": "Fleury-sur-Andelle\n\nFleury-sur-Andelle je francouzská obec v departementu Eure v regionu Normandie. V roce 2010 zde žilo 1 876 obyvatel. Je centrem kantonu Fleury-sur-Andelle.\n\n\"Počet obyvatel\" \n\n"}
{"id": "943324", "url": "https://cs.wikipedia.org/wiki?curid=943324", "title": "Seznam olympijských medailistů v plavání mužů – 100 m znak", "text": "Seznam olympijských medailistů v plavání mužů – 100 m znak\n\nToto je kompletní seznam olympijských medailistů v plavání v disciplíně 100 m znak od roku 1908.\n"}
{"id": "943325", "url": "https://cs.wikipedia.org/wiki?curid=943325", "title": "Seznam olympijských medailistů v plavání mužů – 200 m znak", "text": "Seznam olympijských medailistů v plavání mužů – 200 m znak\n\nToto je kompletní seznam olympijských medailistů v plavání v disciplíně 200 m znak od roku 1900.\n"}
{"id": "943327", "url": "https://cs.wikipedia.org/wiki?curid=943327", "title": "Seznam olympijských medailistů v plavání mužů – 100 m prsa", "text": "Seznam olympijských medailistů v plavání mužů – 100 m prsa\n\nToto je kompletní seznam olympijských medailistů v plavání v disciplíně 100 m prsa od roku 1968.\n"}
{"id": "943328", "url": "https://cs.wikipedia.org/wiki?curid=943328", "title": "Seznam olympijských medailistů v plavání mužů – 200 m prsa", "text": "Seznam olympijských medailistů v plavání mužů – 200 m prsa\n\nToto je kompletní seznam olympijských medailistů v plavání v disciplíně 200 m prsa od roku 1908.\n"}
{"id": "943329", "url": "https://cs.wikipedia.org/wiki?curid=943329", "title": "Seznam olympijských medailistů v plavání mužů – 100 m motýlek", "text": "Seznam olympijských medailistů v plavání mužů – 100 m motýlek\n\nToto je kompletní seznam olympijských medailistů v plavání v disciplíně 100 m motýlek od roku 1968.\n"}
{"id": "943331", "url": "https://cs.wikipedia.org/wiki?curid=943331", "title": "Seznam olympijských medailistů v plavání mužů – 200 m motýlek", "text": "Seznam olympijských medailistů v plavání mužů – 200 m motýlek\n\nToto je kompletní seznam olympijských medailistů v plavání v disciplíně 200 m motýlek od roku 1956.\n"}
{"id": "943332", "url": "https://cs.wikipedia.org/wiki?curid=943332", "title": "Seznam olympijských medailistů v plavání mužů – 200 m polohový závod", "text": "Seznam olympijských medailistů v plavání mužů – 200 m polohový závod\n\nToto je kompletní seznam olympijských medailistů v plavání v disciplíně 200 m polohový závod od roku 1968.\n"}
{"id": "943334", "url": "https://cs.wikipedia.org/wiki?curid=943334", "title": "Seznam olympijských medailistů v plavání mužů – 400 m polohový závod", "text": "Seznam olympijských medailistů v plavání mužů – 400 m polohový závod\n\nToto je kompletní seznam olympijských medailistů v plavání v disciplíně 400 m polohový závod od roku 1964.\n"}
{"id": "943335", "url": "https://cs.wikipedia.org/wiki?curid=943335", "title": "Seznam olympijských medailistů v plavání mužů – 4×100 m volný způsob", "text": "Seznam olympijských medailistů v plavání mužů – 4×100 m volný způsob\n\nToto je kompletní seznam olympijských medailistů v plavání v disciplíně 4×100 m volný způsob od roku 1964.\n"}
{"id": "943336", "url": "https://cs.wikipedia.org/wiki?curid=943336", "title": "Seznam olympijských medailistů v plavání mužů – 4×200 m volný způsob", "text": "Seznam olympijských medailistů v plavání mužů – 4×200 m volný způsob\n\nToto je kompletní seznam olympijských medailistů v plavání v disciplíně 4×200 m volný způsob od roku 1908.\n"}
{"id": "943337", "url": "https://cs.wikipedia.org/wiki?curid=943337", "title": "Seznam olympijských medailistů v plavání mužů – 4×100 m polohový závod", "text": "Seznam olympijských medailistů v plavání mužů – 4×100 m polohový závod\n\nToto je kompletní seznam olympijských medailistů v plavání v disciplíně 4×100 m polohový závod od roku 1960.\n"}
{"id": "943338", "url": "https://cs.wikipedia.org/wiki?curid=943338", "title": "Seznam olympijských medailistů v plavání mužů – 10 km maratón", "text": "Seznam olympijských medailistů v plavání mužů – 10 km maratón\n\nToto je kompletní seznam olympijských medailistů v plavání v disciplíně 10 km maratón od roku 2008.\n"}
{"id": "943340", "url": "https://cs.wikipedia.org/wiki?curid=943340", "title": "Ailly", "text": "Ailly\n\nAilly je francouzská obec v departementu Eure v regionu Normandie. V roce 2010 zde žilo 1 095 obyvatel.\n\n\"Počet obyvatel\" \n\n"}
{"id": "943347", "url": "https://cs.wikipedia.org/wiki?curid=943347", "title": "Seznam olympijských medailistek v plavání žen (50 m volný způsob)", "text": "Seznam olympijských medailistek v plavání žen (50 m volný způsob)\n\nToto je kompletní seznam olympijských medailistů v plavání v disciplíně 50 m volný způsob od roku 1988.\n"}
{"id": "943348", "url": "https://cs.wikipedia.org/wiki?curid=943348", "title": "Seznam olympijských medailistek v plavání žen (100 m volný způsob)", "text": "Seznam olympijských medailistek v plavání žen (100 m volný způsob)\n\nToto je kompletní seznam olympijských medailistů v plavání v disciplíně 100 m volný způsob od roku 1912.\n"}
{"id": "943349", "url": "https://cs.wikipedia.org/wiki?curid=943349", "title": "Seznam olympijských medailistek v plavání žen (200 m volný způsob)", "text": "Seznam olympijských medailistek v plavání žen (200 m volný způsob)\n\nToto je kompletní seznam olympijských medailistů v plavání v disciplíně 200 m volný způsob od roku 1968.\n"}
{"id": "943350", "url": "https://cs.wikipedia.org/wiki?curid=943350", "title": "Seznam olympijských medailistek v plavání žen (400 m volný způsob)", "text": "Seznam olympijských medailistek v plavání žen (400 m volný způsob)\n\nToto je kompletní seznam olympijských medailistů v plavání v disciplíně 400 m volný způsob od roku 1924.\n"}
{"id": "943352", "url": "https://cs.wikipedia.org/wiki?curid=943352", "title": "Massay", "text": "Massay\n\nMassay je francouzská obec v departementu Cher v regionu Centre-Val de Loire. V roce 2012 zde žilo 1 428 obyvatel.\n\n\"Počet obyvatel\" \n\n"}
{"id": "943353", "url": "https://cs.wikipedia.org/wiki?curid=943353", "title": "Seznam olympijských medailistek v plavání žen (800 m volný způsob)", "text": "Seznam olympijských medailistek v plavání žen (800 m volný způsob)\n\nToto je kompletní seznam olympijských medailistů v plavání v disciplíně 800 m volný způsob od roku 1968.\n"}
{"id": "943354", "url": "https://cs.wikipedia.org/wiki?curid=943354", "title": "Seznam olympijských medailistek v plavání žen (100 m znak)", "text": "Seznam olympijských medailistek v plavání žen (100 m znak)\n\nToto je kompletní seznam olympijských medailistů v plavání v disciplíně 100 m znak od roku 1924.\n"}
{"id": "943355", "url": "https://cs.wikipedia.org/wiki?curid=943355", "title": "Seznam olympijských medailistek v plavání žen (200 m znak)", "text": "Seznam olympijských medailistek v plavání žen (200 m znak)\n\nToto je kompletní seznam olympijských medailistů v plavání v disciplíně 200 m znak od roku 1968.\n"}
{"id": "943356", "url": "https://cs.wikipedia.org/wiki?curid=943356", "title": "Seznam olympijských medailistek v plavání žen (100 m prsa)", "text": "Seznam olympijských medailistek v plavání žen (100 m prsa)\n\nToto je kompletní seznam olympijských medailistů v plavání v disciplíně 100 m prsa od roku 1968.\n"}
{"id": "943357", "url": "https://cs.wikipedia.org/wiki?curid=943357", "title": "Seznam olympijských medailistek v plavání žen (200 m prsa)", "text": "Seznam olympijských medailistek v plavání žen (200 m prsa)\n\nToto je kompletní seznam olympijských medailistů v plavání v disciplíně 200 m prsa od roku 1924.\n"}
{"id": "943358", "url": "https://cs.wikipedia.org/wiki?curid=943358", "title": "Seznam olympijských medailistek v plavání žen (100 m motýlek)", "text": "Seznam olympijských medailistek v plavání žen (100 m motýlek)\n\nToto je kompletní seznam olympijských medailistů v plavání v disciplíně 100 m motýlek od roku 1956.\n"}
{"id": "943359", "url": "https://cs.wikipedia.org/wiki?curid=943359", "title": "Seznam olympijských medailistek v plavání žen (200 m motýlek)", "text": "Seznam olympijských medailistek v plavání žen (200 m motýlek)\n\nToto je kompletní seznam olympijských medailistů v plavání v disciplíně 200 m motýlek od roku 1968.\n"}
{"id": "943360", "url": "https://cs.wikipedia.org/wiki?curid=943360", "title": "Stanley Cavell", "text": "Stanley Cavell\n\nStanley Louis Cavell (1. září 1926, Atlanta – 19. června 2018 Boston) byl americký filosof židovského původu, představitel analytické filosofie. Je profesorem na Harvardově univerzitě. Jeho ústředním tématem je jazyk, v čemž ho ovlivnil již jeho učitel J. L. Austin – k jeho koncepcím se Cavell vrátil například v práci \"Philosophy the Day after Tomorrow\" (2005). Silněji ho však ovlivnilo dílo Ludwiga Wittgensteina, věnuje se mu i ve své zřejmě nejznámější práci \"The Claim of Reason: Wittgenstein, Skepticism, Morality, and Tragedy\" z roku 1979. Známý je svými analýzami filmu a literatury (např. kniha \"The World Viewed\" z roku 1971 či \"Pursuits of Happiness\" z roku 1981).\n\n\n"}
{"id": "943361", "url": "https://cs.wikipedia.org/wiki?curid=943361", "title": "Seznam olympijských medailistek v plavání žen (200 m polohový závod)", "text": "Seznam olympijských medailistek v plavání žen (200 m polohový závod)\n\nToto je kompletní seznam olympijských medailistů v plavání v disciplíně 200 m polohový závod od roku 1968.\n"}
{"id": "943362", "url": "https://cs.wikipedia.org/wiki?curid=943362", "title": "Seznam olympijských medailistek v plavání žen (400 m polohový závod)", "text": "Seznam olympijských medailistek v plavání žen (400 m polohový závod)\n\nToto je kompletní seznam olympijských medailistů v plavání v disciplíně 400 m polohový závod od roku 1964.\n"}
{"id": "943363", "url": "https://cs.wikipedia.org/wiki?curid=943363", "title": "Seznam olympijských medailistek v plavání žen (4x100 m volný způsob)", "text": "Seznam olympijských medailistek v plavání žen (4x100 m volný způsob)\n\nToto je kompletní seznam olympijských medailistů v plavání v disciplíně 4x100 m volný způsob od roku 1912.\n"}
{"id": "943364", "url": "https://cs.wikipedia.org/wiki?curid=943364", "title": "Seznam olympijských medailistek v plavání žen (4x200 m volný způsob)", "text": "Seznam olympijských medailistek v plavání žen (4x200 m volný způsob)\n\nToto je kompletní seznam olympijských medailistů v plavání v disciplíně 4x200 m volný způsob od roku 1996.\n"}
{"id": "943365", "url": "https://cs.wikipedia.org/wiki?curid=943365", "title": "Seznam olympijských medailistek v plavání žen (4x100 m polohový závod)", "text": "Seznam olympijských medailistek v plavání žen (4x100 m polohový závod)\n\nToto je kompletní seznam olympijských medailistů v plavání v disciplíně 4x100 m polohový závod od roku 1960.\n"}
{"id": "943366", "url": "https://cs.wikipedia.org/wiki?curid=943366", "title": "Seznam olympijských medailistek v plavání žen (10 km maraton)", "text": "Seznam olympijských medailistek v plavání žen (10 km maraton)\n\nToto je kompletní seznam olympijských medailistů v plavání v disciplíně 10 km maraton od roku 2008.\n"}
{"id": "943367", "url": "https://cs.wikipedia.org/wiki?curid=943367", "title": "Fulkersonova cena", "text": "Fulkersonova cena\n\nFulkersonova cena (v originále anglicky \"\") je společná cena Společnosti matematického programování (MPS) a Americké matematické společnosti (AMS). Je udělována za výjimečné články v oboru diskrétní matematiky, zejména kombinatoriky, a nese jméno Delberta Raye Fulkersona. K udělení dochází na mezinárodním sympóziu MPS, které se koná každé tři roky, a vždy jsou uděleny až tři Fulkersonovy ceny.\n\n\n"}
{"id": "943370", "url": "https://cs.wikipedia.org/wiki?curid=943370", "title": "Absolutní výhoda", "text": "Absolutní výhoda\n\nAbsolutní výhoda představuje v ekonomii schopnost strany (jednotlivce, firmy či státu) produkovat více zboží či služeb za použití stejného množství zdrojů jako strana konkurenční. Jde tedy o schopnost produkovat zboží či služby efektivněji. To však automaticky neznamená větší tržní úspěšnost. Obchod může být ovlivněn i komparativními výhodami.\n\nPoprvé popsal tento princip Adam Smith v rámci mezinárodního obchodu s užitím pouze pracovní síly jako vstupu.\n\n\n"}
{"id": "943376", "url": "https://cs.wikipedia.org/wiki?curid=943376", "title": "Čestmír Křižka", "text": "Čestmír Křižka\n\nČestmír Křižka (* 24. dubna 1969) je bývalý český fotbalista.\n\nV české lize hrál za FK Švarc Benešov. Nastoupil ve 4 ligových utkáních. Ve druhé lize hrál také za Benešov.\n\n"}
{"id": "943378", "url": "https://cs.wikipedia.org/wiki?curid=943378", "title": "Louviers", "text": "Louviers\n\nLouviers je francouzská obec v departementu Eure v regionu Normandie. V roce 2010 zde žilo 17 734 obyvatel. Je centrem kantonů Louviers-Nord a Louviers-Sud.\n\n\"Počet obyvatel\" \n\n"}
{"id": "943391", "url": "https://cs.wikipedia.org/wiki?curid=943391", "title": "Charleval (Eure)", "text": "Charleval (Eure)\n\nCharleval je francouzská obec v departementu Eure v regionu Normandie. V roce 2010 zde žilo 1 845 obyvatel.\n\n\"Počet obyvatel\" \n\n"}
{"id": "943398", "url": "https://cs.wikipedia.org/wiki?curid=943398", "title": "Kostel svatého Vavřince (Potštejn)", "text": "Kostel svatého Vavřince (Potštejn)\n\nFiliální kostel svatého Vavřince v Potštejně je empírová novostavba, která vznikla na místě staršího kostela, pocházejícího patrně ze 14. století a v polovině 16. století přestavěného. Je využíván k nedělním bohoslužbám římskokatolickou církví, dříve byl také farním kostelem. Je chráněn jako kulturní památka České republiky.\n\nO charakteru původní sakrální stavby se nedochovaly žádné bližší informace. Současný kostel vznikl v rámci rozvoje centra obce, spjatého se stavebními aktivitami rodu hrabat Harbuval-Chamaré. První projekt kostela nechal zpracovat v letech 1772–1773 Jan Antonín Harbuval. Nerealizovaná stavba byla pojata ještě v pozdně barokním slohu. \n\nZákladní kámen k nynějšímu kostelu byl položen 9. září 1807, kdy panství spravovala na místě nezletilého Jana Antonína (1804–1849) jeho matka Anna Dobřenská. Po smrti Jana Antonína staršího v únoru 1808, byla stavba na několik let pozastavena a po jejím dokončení byl 23. září 1821 nový kostel královéhradeckým biskupem vysvěcen.\n\nJednolodní obdélnou budovu, uzavřenou polokruhovým presbytářem s hranolovitou věží v západním průčelí vystavěl J. Kurz z Opočna s pomocí krajského inženýra J. Braunera. Nad hlavním vchodem je alianční erb hraběcí rodiny a sochy sv. Antonína Paduánského a sv. Anny od A. Foerstera. Pod erbem je umístěn nápis CHARITAS (láska), nad bočními vchody SPES (naděje) a FIDES (víra). Pro kostel byly určeny tři zvony z let 1516, 1571 a 1781, přenesené ze staršího kostela. Ty však zanikly při požáru kostela v roce 1861. Při následujících opravách došlo k další stavební úpravě věže.\n\nNa hlavním oltáři je obraz sv. Vavřince od Antonína Machka (1819) a dva mariánské obrazy z dílny J. Umlaufa. Poboční oltáře jsou zasvěceny sv. Antonínovi, sv. Janovi Nepomuckému a Panně Marii Lurdské. Varhany postavil v roce 1821 Ignác Welzel z Králík.\n\nKe kostelu patří farní budova s dvouramenným schodištěm, postavená roku 1781 polírem Karáskem ze Sopotnice. Podle historika Jaroslava Helferta byl dům vystavěn nejprve pro místního lékaře a plnil funkci špitálu. Teprve později se stal obydlím duchovního správce.\n\nV letech 1994–1995 prošel kostel sv. Vavřince generální opravou. Bohoslužby Římskokatolické církve se zde konají každou neděli v 11:00 hodin. Farní budova sloužila církevním účelům do r. 2001, poté přešla do soukromých rukou, byla citlivě rekonstruovaná a přeměněna na ubytovací zařízení.\n\n\n"}
{"id": "943406", "url": "https://cs.wikipedia.org/wiki?curid=943406", "title": "Pont-de-l'Arche", "text": "Pont-de-l'Arche\n\nPont-de-l'Arche je francouzská obec v departementu Eure v regionu Normandie. V roce 2010 zde žilo 4 117 obyvatel. Leží na levém břehu řeky Seiny. Je centrem kantonu Pont-de-l'Arche.\n\n\"Počet obyvatel\" \n\n"}
