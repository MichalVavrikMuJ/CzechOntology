{"id": "924432", "url": "https://cs.wikipedia.org/wiki?curid=924432", "title": "Synagoga v Lysé nad Labem", "text": "Synagoga v Lysé nad Labem\n\nBývalá synagoga stojí ve městě Lysá nad Labem v Poděbradské ulici jako čp. 116.\n\nBudova byla přestavěna ze staršího domu v roce 1906 jako náhrada za starší modlitebnu, dnešní čp. 161. K bohoslužbám byla využívána do začátku druhé světové války, poté zde do roku 1943 byly kanceláře. Po odkoupení městem byl objekt přestavěn nejdříve na knihovnu, v roce 1948 pak k obytným účelům. K bydlení slouží dodnes, přičemž stavební prvky původní synagogy se nezachovaly.\n\n\n"}
{"id": "924433", "url": "https://cs.wikipedia.org/wiki?curid=924433", "title": "Společenství utrpení Ježíše Krista", "text": "Společenství utrpení Ježíše Krista\n\nSpolečenství utrpení Ježíše Krista (latinsky \"Congregatio Passionis Iesu Christi\") známé také jako kongregace passionistů je římskokatolická řeholní kongregace, která klade zvláštní důraz na utrpení Ježíše Krista. Symbolem kongregace, jejíž členové za svým jménem uvádějí zkratku \"C. P.\", je Nejsvětější Srdce Ježíšovo doplněné křížem. V 1. pol. 18. st. ji založil svatý Pavel od Kříže.\n\nÚmyslem sv. Pavla od Kříže bylo založit řád, ve kterém by bratři „vedli život s energií jezuitů a v samotě kartuziánů“.\n\nPrvní klášter řádu založil sv. Pavel od Kříže se svým bratrem na Monte Argentario u města Orbetello ve středoitalském Toskánsku. Klášter byl oficiálně potvrzen papežem Benediktem XIV. dne 15. května 1741.\n\nV roce 1767 se sv. Pavel od Kříže stal generálem řádu. Z Orbetella přeložil generalát řádu do kláštera sv. Jana a Pavla v Římě, kde existuje dodnes.\n\nV letech 1744–1773 založil sv. Pavel od Kříže 12 klášterů ve střední Itálii, přičemž sám se nejvíce zdržoval v klášteře Vetralla nedaleko Viterba. Roku 1771 založil i ženskou větev řehole passionistů.\nŘeholní stanovy vstoupily v platnost v roce 1741 – šlo přitom už o upravenou verzi, neboť jejich původní podoba byla tak přísná, že je Vatikán nechtěl schválit. Důraz na askezi je zřejmý i z faktu, že passionisté se řadí mezi bosé řády. Řeholním oděvem je prostý černý hábit se symbolem kongregace nesoucím nápis „Jesu XPI Passio“ (Utrpení Ježíše Krista).\n\nKromě tří obvyklých slibů – čistoty, poslušnosti a chudoby – skládají passionisté ještě čtvrtý: slibují, že budou šířit úctu k utrpení Páně.\n\n\n\n"}
{"id": "924439", "url": "https://cs.wikipedia.org/wiki?curid=924439", "title": "Herculis 2011", "text": "Herculis 2011\n\nHerculis 2011 byl lehkoatletický mítink, který se konal 22. července 2011 v Monaku. Byl součástí série mítinků Diamantová liga.\n"}
{"id": "924440", "url": "https://cs.wikipedia.org/wiki?curid=924440", "title": "Staroholandský kapucín", "text": "Staroholandský kapucín\n\nStaroholandský kapucín, též jen kapucín, je plemeno holuba domácího s nápadně vyvinutým opeřením na hlavě a krku, které vytváří tzv. paruku. Tato pernatá ozdoba je však méně prošlechtěná než u příbuzného parukáře; staroholandský kapucín je jeho vývojovým typem, méně dokonalým předchůdcem. Plemeno se chová především v Nizozemí, dále ve Spojených státech a v Německu, v Česku je vzácný. V seznamu plemen EE patří do plemenné skupiny strukturových plemen a je zapsán pod číslem 0603.\n\nStaroholandský kapucín je staré plemeno. Je označován také jako barevné plemeno strukturových holubů, protože kromě pernatých ozdob se u něj klade důraz také na sytou barvu peří.\n\nJe to středně velký holub se zaoblenou hlavou a středně dlouhým, vždy světle zbarveným zobákem. Oční duhovka je perlová, obočnice úzké, narůžovělé nebo červené. Krk je silný a středně dlouhý, s dobře vykrojeným hrdlem. Trup je krátký, s širokou a mírně vyklenutou, zdviženě nesenou hrudí, hřbet je v ramínkách široký, ale směrem k ocasu se zužuje. Křídla jsou spíše kratší a jejich letky spočívají na ocase, který je též krátký, vodorovně nesený a úzce složený. Nohy jsou krátké, s neopeřenými běháky.\n\nOpeření na těle je husté, krátké a dobře přilehlé. Pernatá ozdoba staroholandského kapucína, paruka, je tvořena dlouhým, úzkým a od těla odstávajícím peřím. Je neúplná, nekryje hlavu nebo oči. Skládá se z řetězu, který je tvořen dvěma velkými oválnými růžicemi po stranách krku, hřívy, která kryje šíji a klobouku, který má podobu vysoké lasturovité chocholky v týle ptáka. Klobouk do hřívy přechází plynule, bez pěšinky, přední část krku je hladká.\n\nChová se pouze v tzv. mniší kresbě: hlava je bílá až cca 0,5 cm pod oči, bílé jsou také krajní křídelní letky a ocas, kostřec a břicho. Ostatní opeření je barevné, včetně vnitřní strany klobouku. Barva peří by měla být čistá, sytá a lesklá. Chová se ve 12 barevných rázech: V barvě černé, šedohnědé, červené, žluté, modré a stříbřité pruhové, a v tygří kresbě ve všech těchto barvách, při zachování kresby mniší.\n\nJe to plemeno čistě okrasné, vhodné však i pro začátečníky. Jsou to holubi klidní, přitom dobře létají a odchovávají holoubata.\n\n\n"}
{"id": "924443", "url": "https://cs.wikipedia.org/wiki?curid=924443", "title": "San Boldo", "text": "San Boldo\n\nPrůsmyk San Boldo (italsky \"Passo San Boldo\", dříve též \"Passo Sant´Ubaldo\" nebo \"Umbaldopass\") je malý průsmyk v italské oblasti Benátska mezi obcemi Trichiana (329 m) a Tóvena (272 m). Průsmyk se nachází při samém jižním úpatí Alp a spojuje údolí \"Val Belluna\" s údolím \"Val Mareno\" v nadmořské výšce 706 m. Silnice je značena jako SP 635 a je průjezdná pouze v jednom směru, takže střídavý provoz je řízen semaforem. Rychlost je omezena na 30 km/h a výška vozidel na 3,20 m, jelikož docházelo ke vzpříčení autobusů v tunelech. Pozoruhodné je vedení silnice na jižním, téměř svisle stoupajícím svahu. Silnice stoupá do sedla přes pět úzkých ve skále vystřílených smyčkových tunelů a šest mostů.\n\nJiž koncem 19. století se uvažovalo o výstavbě silnice strmým svahem přes průsmyk. Teprve za 1. světové války mezi únorem a červnem 1918 se podařilo ženistům Rakousko-uherské armády vybudovat tuto silnici v rekordní době 100 dní za účelem zásobování fronty na Piavě. Toto dílo bylo s ohledem na krátkou dobu výstavby označeno jako \"silnice 100 dní\". Jako pracovní síly bylo využito válečných zajatců, starců, žen a dětí místního obyvatelstva. Při závěrečných pracích na tomto strategicky důležitém díle bylo nasazeno 1 400 pracovníků v trojsměnném režimu. Vzhledem k předpokládanému transportu dělostřelectva a proviantu nesmělo stoupání vozovky přes extrémní topografické podmínky překročit 12 %. Ještě dnes je stavba považována za vrchol technického umění.\n"}
{"id": "924444", "url": "https://cs.wikipedia.org/wiki?curid=924444", "title": "Židovský hřbitov v Lysé nad Labem", "text": "Židovský hřbitov v Lysé nad Labem\n\nŽidovský hřbitov leží na severním kraji města Lysá nad Labem v sousedství komunálního hřbitova a je volně přístupný.\n\nHřbitov byl založen v roce 1898 a v současnosti se na místě nachází pouze jeho zbytek, jež je již zcela bez náhrobků. Místo bylo zdevastováno především během 60. let 20. století, kdy došlo k odvozu zbývajících náhrobků a zboření torza márnice i obvodových zdí.\n\nV bývalém areálu přeměněném na park je umístěna deska připomínající existenci hřbitova, nadále tu rostou i původní stromy. Od roku 2001 má areál v péči Židovská obec v Praze a postupně v něm probíhají rekonstrukční a údržbové práce, např. oprava obvodní zdi a vztyčování náhrobků.\n\nPrvní hřbitov byl situován nedaleko vsi Litol, jež je v současnosti částí Lysé nad Labem. Byl založen v roce 1642 a k jeho zániku došlo přibližně na přelomu 18. a 19. století bez jakýchkoli dochovaných památek.\n\n"}
{"id": "924445", "url": "https://cs.wikipedia.org/wiki?curid=924445", "title": "Mars One", "text": "Mars One\n\nMars One byla nezisková organizace, jejímž cílem bylo vytvoření stálé lidské kolonie na Marsu v roce 2027. Zakladatel a ředitel Mars One byl nizozemský podnikatel Bas Lansdorp, který na projektu začal pracovat v roce 2011 a oficiální plán mise Mars One oznámil v květnu 2012. Řekl též, že Mars One je realizovatelný se současnými technologiemi. Projekt nepočítal s tím, že by se vyslaní astronauti/kolonizátoři vrátili zpět na Zemi.\n\nVětšina odborníků se však k tomuto projektu stavěla skepticky a nebrala jej zcela vážně, neboť Mars One pravděpodobně dlouhodobě postrádal finance (ke 4. listopadu 2015 bylo prostřednictvím crowdfundingu vybráno jen 862 378 USD) a tedy i technologie nezbytné pro let na Mars. V lednu 2019 pak organizace zkrachovala.\n\nOrganizace přijímala přihlášky od všech lidí, kteří se chtějí zúčastnit mise od dubna do srpna 2013. Jednosměrná letenka stojí v České republice 100 korun a za cestu na Mars tuto částku bylo ochotno zaplatit několik stovek Čechů. Přihlásilo se přes 200 tisíc lidí ze 140 zemí všech kontinentů kromě Antarktidy. V prosinci 2013 bylo vybráno 1058 kandidátů (586 mužů a 472 žen), v květnu 2014 bylo toto číslo zredukováno na 705 lidí (418 mužů a 287 žen). \n\nNa otázku, jaké mají být nejdůležitější vlastnosti adeptů pro misi, odpověděl Lansdorp na prvním místě schopnost vycházet se zbytkem týmu. Dále schopnost řešit různé (standardní nepříjemné i kritické) situace, takže šanci kromě špičkových vědců a inženýrů mají i od přírody nadaní kutilové schopní opravit každý problém, který v kolonii nastane. Výzva, která nemá být opomenuta, je schopnost sžít se s ostatními členy týmu v omezeném prostoru, ze kterého nelze uniknout, po dlouhé období – konkrétně tato schopnost bude testována v rámci výcviku na Zemi. Mezi další kvality adeptů musí patřit houževnatost, přizpůsobitelnost, důvěryhodnost nebo třeba kreativita a zvídavost.\n\nV roce 2026 měla odstartovat první posádka, která po 7 měsících letu se měla stát prvními stálými obyvateli Marsu. Posádka měla být čtyřčlenná, dva muži a dvě ženy, počítalo se s co nejrozmanitějším zastoupením. Výběr posádky byl průběžně konvergovat k nejlepším kandidátům, nakonec (v červenci 2015) bylo rozhodnuto o šest týmů po čtyřech lidech.\n\nLansdorp počítal s tím, že cesta prvních kolonizátorů na Mars vyjde na 6 miliard dolarů.\n\nFinancování Mars One šel několika cestami:\n\n"}
{"id": "924446", "url": "https://cs.wikipedia.org/wiki?curid=924446", "title": "Energochemica", "text": "Energochemica\n\nENERGOCHEMICA SE je česká holdingová společnost, vlastnící několik slovenských chemických a energetických\nspolečností.\n\nENERGOCHEMICA SE byla založena v prosinci 2011, od 2. července 2012 lze s jejími akciemi obchodovat na volném trhu Burzy cenných papírů Praha. V roce 2012 získala kontrolní podíly ve slovenských společnostech Fortischem, Light Stabilizers, Novácka Energetika, TP 2 a PTCHEM. Fortischem vlastní pouze technologie a technologické celky, pozemky a budovy si pronajímá od české společnosti Via Chem Slovakia, která patří do holdingu Via Chem Group. Společnost TP 2 dodává energie průmyslovým firmám u města Strážske, mezi které patří ocelárny Slovakia Steel Mills.\n\nK 31.12.2012 patřily mezi největší akcionáře kyperské společnosti THORKELL HOLDINGS LIMITED, CHARTLINE LIMITED, LINKSKATERS LIMITED, ORLISTON ENTERPRISES LIMITED, TATRY INVESTMENT LIMITED a britská EASTCITY LIMITED. Minoritní podíly držely mimo jiné Poštová banka a J & T Banka. Předsedou představenstva je Ondrej Macko, dalšími členy Martin Bartoš a Boris Kreheľ. Předsedou dozorčí rady je Mario Hoffmann, dalšími členy Martin Procházka (Oleofin, STZ), Petr Sisák, Miloš Badida, Miroslav Remeta a Dušan Velič.\n\nV prosinci 2013 oznámila skupina Energochemica záměr emitovat dluhopisy. 13. ledna 2014 valná hromada rozhodla o snížení základního kapitálu o 1,7 miliardy korun a vyplacení této částky akcionářům společnosti. 30. března 2014 načerpala Energochemica od své dceřiné společnosti Energochemica Trading úvěr ve výši 1,85 miliardy korun. Úvěr je na následující dvanáctiměsíční období úročen sazbou 12M EURIBOR + 0,68% p.a., která v následujících šesti letech postupně roste až na 12M EURIBOR + 11,68% p.a.\n\nPodle Evropské komise Fortischem získal prakticky celý podnik Novácke chemické závody (NCHZ) a je jeho hospodářským nástupcem, má tedy společně s NCHZ povinnost vrátit neslučitelnou státní pomoc, kterou dříve obdržel podnik NCHZ.\n"}
{"id": "924449", "url": "https://cs.wikipedia.org/wiki?curid=924449", "title": "Herculis 2012", "text": "Herculis 2012\n\nHerculis 2012 byl lehkoatletický mítink, který se konal 20. července 2012 v Monaku. Byl součástí série mítinků Diamantová liga.\n"}
{"id": "924454", "url": "https://cs.wikipedia.org/wiki?curid=924454", "title": "Daniel Plaza", "text": "Daniel Plaza\n\nDaniel Plaza Montero (3. července 1966 Barcelona) je bývalý španělský atlet, chodec, olympijský vítěz v chůzi na 20 kilometrů z roku 1992.\nSpecializoval se na chůzi na 20 kilometrů. V této disciplíně obsadil na olympiádě v Soulu v roce 1988 12. místo. O dva roky později na mistrovství Evropy ve Splitu už získal na stejné trati stříbrnou medaili (zvítězil Čechoslovák Pavol Blažek). Největšího úspěchu dosáhl na olympiádě v Barceloně v roce 1992. Ve svém rodišti zvítězil na dvacetikilometrové trati s náskokem 40 sekund. Na světovém šampionátu v roce 1993 ve Stuttgartu vybojoval bronzovou medaili. To bylo také jeho poslední medailové umístění na světových soutěžích - při mistrovství Evropy v roce 1994 i mistrovství světa v roce 1995 byl při startu v chůzi na 20 kilometrů diskvalifikovaný, na olympiádě v Atlantě v roce 1996 skončil v této disciplíně jedenáctý.\n"}
{"id": "924455", "url": "https://cs.wikipedia.org/wiki?curid=924455", "title": "František Púry", "text": "František Púry\n\nFrantišek Púry (* 9. dubna 1958) je soudce Nejvyššího soudu České republiky, kde je předsedou trestního kolegia. Je uznáván jako odborník v oboru trestního práva.\n\nFrantišek Púry vystudoval střední vojenskou školu v Prešově a jako voják z povolání sloužil u leteckého útvaru, odkud byl vyslán ke studiu práv. V roce 1984 absolvoval brněnskou právnickou fakultu a o rok později byl po složení soudcovské zkoušky jmenován soudcem obvodového vojenského soudu v Českých Budějovicích. Už o tři roky později byl jmenován k vyššímu vojenskému soudu v Táboře a v roce 1990 byl díky své vysoké odbornosti, morálním a charakterovým vlastnostem, i přes dřívější členství v KSČ, jmenován k Nejvyššímu soudu ČSFR, kde působil nejdříve v jeho vojenském kolegiu a po jeho zrušení v kolegiu trestním. Spolu s kolegy Stanislavem Rizmanem a Pavlem Šámalem jsou známými spoluautory velkých komentářů k trestnímu zákoníku.\n\nOd 1. září 2015 do konce roku byl pověřen výkonem funkce předsedy trestního kolegia Nejvyššího soudu, poté se stal jeho řádným předsedou. Za rok 2018 obdržel ocenění Právník roku v oboru trestního práva.\n"}
{"id": "924457", "url": "https://cs.wikipedia.org/wiki?curid=924457", "title": "Bratři Montgolfierové", "text": "Bratři Montgolfierové\n\nBratři Montgolfiérové, tedy Joseph-Michel Montgolfier (26. srpna 1740 – 26. června 1810) a Jacques Étienne Montgolfier (6. ledna 1745 – 1. srpna 1799), byli francouzští vynálezci. Prosluli zkonstruováním prvního horkovzdušného balonu, který je dle nich někdy nazýván montgolfiéra.\n\nPocházeli ze šestnácti dětí. Létání se do jejich zorného pole dostalo roku 1771, to když si oba přečetli knihu Josepha Priestleyho \"O různých druzích plynů\". Zde si povšimli zmínky o lehkosti vodíku a začali s ním experimentovat. Zkoušeli vodíkem naplňovat různé druhy papírových sáčků (to mělo i obchodní důvody, neboť bratři spoluvlastnili v Annonay továrnu na papír a hledali možnost k novému využití papíru), ale plyn vždy unikal. Přešli tedy k experimentům s horkým vzduchem, konkrétně s párou, ale její problém byl, že se na stěnách sáčku srážela. Tento problém nedokázali vyřešit celých jedenáct let.\n\nZlom přišel až 2. listopadu 1782, kdy Joseph zmokl při výletu s manželkou v Avignonu. Na hotelu pak sušil své prádlo u krbu. Když se na moment vznesl živůtek jeho ženy (součást sukně), neboť do něj pronikl teplý vzduch, Josephovi došlo, že v experimentech není odkázán jen na páru. Konstrukce první malé montgolfiéry pak trvala už jen pouhý týden. Bratři tak využili fyzikálního principu, který teoreticky popsal již řecký matematik a filozof Archimédes ve 2. století před naším letopočtem.\n\nPrvní montgolfiéra byla postavena na dvoře rodinné továrny. Bratři balón stále zvětšovali a nakonec pochopili, že musejí přejít z papíru na látku, konkrétně na taft. 5. června 1783 uspořádali první veřejnou produkci na tržišti v Annonay. Taftový nepilotovaný balón měl průměr 11 metrů. Vystoupal do výšky dvou kilometrů, plul asi deset minut po obloze, pak začal prudce klesat, narazil do zdi vinice a shořel.\n\n28. srpna 1783 v Paříži předvedl balón plněný vodíkem Jacques Charles (tzv. charliéra). Bratři tedy chvátali do Paříže, aby o svůj objev nepřišli. Neupoutaný balón zničili vyděšení obyvatelé vesnice Gonesse, kam balón přistál. 19. září 1783 se ovšem již vše zdařilo, a to ve Versailles před zraky krále Ludvíka XVI., jeho ženy Marie Antoinetty a sboru asi 130 000 zvědavců. Bratři navíc do koše balónu tentokrát usadili i živé tvory, aby dokázali potenciál vynálezu. Šlo o ovci, kohouta a kachnu. Všechna zvířata přežila let i přistání, což způsobilo senzaci.\n\n21. listopadu 1783 následoval další ukázkový let v parku zámku ve čtvrti Passy. Balón nazvaný \"Dobytí nebes\" měl poprvé lidskou posádku, fyzika Jean François Pilâtre de Roziera a markýze d'Arlande. Let trval 8 minut, během nichž balón dosáhl výšky 1000 metrů a uletěl 3,2 kilometru. Rozier zdatně přistál na Butte aux Cailles (dnešní náměstí Place d’Italie). Posádka byla zcela bez úhony. Sláva obou bratrů se rychle rozšířila a oba byli povýšeni do šlechtického stavu.\n\nOba bratři byli zednáři.\n\n"}
{"id": "924462", "url": "https://cs.wikipedia.org/wiki?curid=924462", "title": "Zápas na Letní univerziádě 2013", "text": "Zápas na Letní univerziádě 2013\n\nSoutěže v zápase na letní univerziádě 2013 probíhaly v paláci bojových sportů Ak Bars v období 11. až 16. července 2013. \n\n\n\n"}
{"id": "924463", "url": "https://cs.wikipedia.org/wiki?curid=924463", "title": "Ernesto Canto", "text": "Ernesto Canto\n\nErnesto Canto Gudiño (* 18. října 1959 Ciudad de México) je bývalý mexický atlet, chodec, olympijský vítěz v chůzi na 20 kilometrů z roku 1984.\nPři premiéře světového šampionátu v atletice v Helsinkách v roce 1983 byl v závodě v chůzi na 20 kilometrů od počátku v čelní skupině, po 15 kilometrech se od ní odpoutal a zvítězil. O rok později na olympiádě v Los Angeles se stal na této trati olympijským vítězem. V závodě na 50 kilometrů skončil na 10. místě.\n\nNa tyto úspěchy už v dalších letech nenavázal. Na světovém šampionátu v Římě v roce 1987 i olympiádě v Soulu o rok později byl v závodě na 20 km chůze diskvalifikován. Při startu v olympijském závodě na 20 km v Barceloně skončil 29. a zanedlouho ukončil aktivní sportovní kariéru.\n\n"}
{"id": "924465", "url": "https://cs.wikipedia.org/wiki?curid=924465", "title": "Franské Švýcarsko", "text": "Franské Švýcarsko\n\nFranské Švýcarsko, nebo také Francké Švýcarsko, německy \"Fränkische Schweiz\", je krasová vrchovina a populární turistický region v Horních Francích v Bavorsku. Rozkládá se v trojúhelníku mezi řekami Pegnitz na východě, Regnitz na západě a řekou Mohan na severu. Krajina, dosahující výšky až 600 metrů nad mořem, leží v severní části pohoří Franská Alba. Území je chráněno jako součást Přírodního parku Franské Švýcarsko - Veldensteinský les.\n\nJméno Franské Švýcarsko bylo vytvořeno romantickými umělci a básníky v 19. století, kteří přirovnávali zdejší krajinu ke Švýcarsku. Regionu se dříve říkalo \"Muggendorfské hory\" podle obce Muggendorf, která se nachází v jeho středu.\n\nPrvní turisté přijížděli v době romantismu. Název \"Švýcarsko\" se v 19. století dával obecně krajinám, ve kterých se vyskytovaly hory, údolí a výrazné skalní útvary. Příkladem mohou být České Švýcarsko, Saské Švýcarsko a další oblasti.\n\nFranské Švýcarsko je jeden z nejstarších turistických regionů v Německu. První turisté sem přijížděli již počátkem 19. století. Největší atrakcí bylo a stále je velké množství přístupných jeskyní.\n\nV oblasti je možné provádět mnoho sportovních a turistických aktivit. Kromě bezpočtu značených turistických tras je tato oblast populární pro možnosti skalního lezení a kanoistiky.\n\nFranské Švýcarsko je také známé vysokou hustotou tradičních pivovarů.\n\nNejvýznamnějším vrcholem v oblasti je hora známá pod jménem \"Walberla\", bezlesá stolová hora východně od Forchheimu. Oficiální název hory je Ehrenbürg. Hora má dva vrcholy, jižní Rodenstein vysoký 532 metrů a severní vrchol Walberla, který je vysoký 512 metrů. V mělkém sedle blízko severního vrcholu stojí malá Walburdina kaple, její existence byla poprvé zmíněna již v dokumentu z roku 1360. Kaple dala hoře jméno a navíc sem každý rok na svátek Svaté Walburgy (30. dubna) přiláká na pouť tisíce lidí.\n\nDalší populární hory jsou:\nFranské Švýcarsko je významnou oblastí skalního lezení. Se svými 6500 cestami jde o jednu z nejlépe rozvinutých lezeckých oblastí na světě.\n\nVe Franském Švýcarsku je více než 1000 jeskyní , z nichž nejznámější je zpřístupněná Čertova jeskyně blízko Pottensteinu. Území je typickou krasovou oblastí.\n\nZpřístupněné jeskyně:\n\nVolně přístupné jeskyně:\n\nFranské Švýcarsko je převážně odvodňováno řekou Wiesent a okrajově také řekami Pegnitz, Regnitz a Mohan. Řeka Wiesent a její přítoky jsou velmi čisté toky s hojnou přirozenou populací pstruhových ryb. Řeka je velmi oblíbená mezi vodáky, splouvání řeky je však poměrně přísně regulováno.\n\nFranské Švýcarsko patří k územím s největší hustotou středověkých hradů a hradních zřícenin v Německu, je jich zde zhruba 200. Oblast se nachází podél tak zvané cesty hradů (Burgenstraße), která spojuje více než 70 středověkých hradů, zámků a pevností mezi Mannheimem a Prahou.\n\nNa území Franského Švýcarska je možné navštívit tyto objekty:\n\n\n\n"}
{"id": "924478", "url": "https://cs.wikipedia.org/wiki?curid=924478", "title": "Cynthia Lennon", "text": "Cynthia Lennon\n\nCynthia Lillian Lennon, rozená Cynthia Lillian Powell (10. září 1939 – 1. dubna 2015) byla manželka hudebníka Johna Lennona a matka Juliana Lennona. Vyrůstala v Hoylake ve Wirral Peninsula v Severozápadní Anglii. Ve 12 letech byla přijata na Junior Art School a později se přihlásila na Liverpool College of Art. Školu navštěvoval také Lennon a jejich stýkání se během hodin kaligrafie vyústilo v jejich vztah.\n\nKdyž Lennon vystupoval v Hamburku s The Beatles, pronajala si Cynthia Lennonův pokoj od jeho tety, Mimi Smith. Poté co Cynthia otěhotněla, se s Lennonem 23. srpna 1962 vzali. V roce 1968 ji však Lennon opustil kvůli Yoko Ono, rozvedli se 8. listopadu téhož roku. Do své smrti žila na Mallorce. Zemřela v dubnu 2015 na rakovinu.\n"}
{"id": "924486", "url": "https://cs.wikipedia.org/wiki?curid=924486", "title": "Here Comes the Sun", "text": "Here Comes the Sun\n\nHere Comes the Sun je píseň britské kapely The Beatles napsaná Georgem Harrisonem na albu Abbey Road z roku 1969.\n\n„Here Comes the Sun“ je vedle „Something“ a „While My Guitar Gently Weeps“ jednou z nejznámějších skladeb, kterou Harrison složil během působení v Beatles. Rok 1969 byl pro Harrisona velice obtížný. Načas opustil skupinu, byl zadržen za držení marihuany a byla mu provedena tonzilektomie. To vše společně s neustálými záležitostmi ohledně vydavatelství vedlo k tomu, že Harrison navštívil svého přítele Erica Claptona a v jeho zahradě napsal právě „Here Comes the Sun“.\n"}
{"id": "924491", "url": "https://cs.wikipedia.org/wiki?curid=924491", "title": "Rie Rasmussenová", "text": "Rie Rasmussenová\n\nRie Rasmussenová, rodným jménem Rie Rasmussen (* 14. února 1978 Kodaň) je dánská modelka, režisérka, scenáristka a filmová herečka, která na filmovém plátně debutovala roku 2002 vedlejší rolí Veronicy v thrilleru \"Femme Fatale\".\n\nTitulní postavu anděla seslaného z nebe ztvárnila v Bessonově tragikomedii \"Angel-A\" (2005).\n\nNarodila se roku 1978 ve dánské metropoli Kodani do početné rodiny, kterou nazývá „rodinným společenstvím“. Otec i matka prošli několika manželstvími a herečka vyrůstala s osmi sourozenci „pod jednou střechou“. V mládí ji podle vlastních slov umělecky ovlivnili Carol Reed, Howard Hawks, Hal Ashby, John Huston a Sergio Leone. Bisexuální orientaci označila jen za další část svého života.\n\nV Kalifornii studovala krátce filmovou školu, kde v roce 1998 navštěvovala scenáristiku a režii. Hereckou kariéru zahájila roku 2002 v erotickém thrilleru Briana De Palmy \"Femme Fatale\", kde si zahrála po boku bývalé modelky Rebeccy Romijnové. Postavu obdržela poté, co na režiséra zapůsobily její autorské krátké příběhy vycházející z prožité životní zkušenosti.\n\nSpolečně s partnerem Travisem Marshallem napsala a režírovala dva krátkometrážní snímky. Jeden z nich, nazvaný \"Thinning the Herd\", byl vybrán do projekcí více než dvaceti filmových festivalů po celém světě, včetně Festivalu Quentina Tarantina v Austinu a Festivalu v Cannes 2004, kde soutěžil o Zlatou palmu v kategorii krátkých filmů.\n\nV roce 2005 se objevila v hlavní andělské roli v Besonové černobílé tragikomedii \"Angel-A\". Protihráčem na plátně se stal francouzský herec marockého původu Jamel Debbouz. Ve filmovém měsíčníku \"Cinema\" zhodnotila Alena Prokopová její výkon slovy „krásná, ale herecky neschopná dánská modelka“. \n\nPrvním celovečerní film, na kterém se podílela jako scenáristka, režisérka, producentka i herečka, představovalo drama \"Lidská bestie\" (2009). Promítáno bylo na Berlínském mezinárodním filmovém festivalu 2009, kde otevíral sekci Panorama. Děj je volně založen na příběhu její adoptivní vietnamské sestry snažící se získat občanství a odráží problém imigrace.\n\n\nDebutovou rolí Veronicy ve snímku \"Femme Fatale\", kde oděvy vytvořil módní návrhář Jean-Charles de Castelbajac, vzbudila pozornost v módních kruzích. Následně se stala tváří italské značky Gucci a jako modelka předváděla také pro oděvní domy, jakými jsou Donna Karan, Yves Saint-Laurent, Dolce and Gabbana a Victoria's Secret. Během modelingové práce pokračovala v psaní příběhů a natáčení krátkometrážních filmů.\n\nRasmussenová se věnuje také výtvarnému umění. Oleje na plátně představují erotickou oslavu lidského těla. Knihu o umění a fotografii \"Grafiske Historier\" publikovala pod pseudonymem Lilly Dillon, což je postava z románu \"Švindlíři\" od amerického autora Jima Thompsona. Její snímky byly přetištěny v časopisech \"Vogue Italia\", \"Vogue Paris\" či \"Vs\".\n\n"}
{"id": "924510", "url": "https://cs.wikipedia.org/wiki?curid=924510", "title": "Wargame: European Escalation", "text": "Wargame: European Escalation\n\nWargame: European Escalation je Realtimová strategie vytvořena Eugen Systems a vydávána Focus Home Interactive. Byla vydána 23. února 2012. Děj je zasazen do období Studené války, respektive mezi roky 1975-89.\n\nHratelné frakce jsou Varšavská smlouva, která je rozdělena na Sovětský svaz, Polsko, Východní Německo, a Československo; Dále můžete hrát za NATO, Které je rozděleno na Spojené státy americké, Velkou Británii, Francii, a Západní Německo. Hráči si mohou zvolit různé jednotky ze států, podle toho za jakou hrají frakci. Dále si mohou postupem hry odemykat nové jednotky nebo si vylepšit již zakoupené jednotky. Ve hře je napříč všemi státy dostupných 361 historických jednotek.\n\n\n\nKampaň je rozdělena do čtyř tzv. \"Operací\", dvou pro každou frakci. Každá kampaň je jedinečná a kampaně mezi sebou nejsou propojeny.\n\nÚvod ke studené válce kdy se záminkou stávají zastřelení vojáci pohraniční stráže Vých. Německa.\n\nStrach z války v Polsku stoupá a hráč jako generál sovětských vojsk bude čelit části vzbouřené Polské armády.\n\nListopad 1983. Vztahy mezi SSSR a USA se zhoršují a USA se rozhodlo podniknout vpád do Německa pro vytvoření předmostí pro hlavní vlnu útoku NATO.\n\nTato operace vás zavede do měst Varšavské smlouvy zničených atomovými bombami.\n\nMomentálně jsou k dispozici 4 rozšíření:\n\nVe hře je použitý upravený IRISZOOM engine. Tento engine dovoluje hrát na mapách 800 čtverečních kilometrů, na kterých se může nacházet až 100 miliónů objektů. Také to hráči dává možnost oddálit (pro řízení větších vojsk), a přiblížit (pro sledování menších přestřelek).\n\n10. července 2012, bylo oznámeno pokračování, \"\",s datem vydání na jaře roku 2013.\n"}
{"id": "924521", "url": "https://cs.wikipedia.org/wiki?curid=924521", "title": "Děvín (Ralská pahorkatina)", "text": "Děvín (Ralská pahorkatina)\n\nDěvín (435 m n. m.) je vrch v okrese Česká Lípa Libereckého kraje. Leží asi 1,5 km jihovýchodně od obce Hamr na Jezeře, na stejnojmenném katastrálním území. Vrch je součástí chráněného území a je znám hlavně díky stejnojmenné zřícenině hradu na svém vrcholu. Zdejší území bylo desítky let součástí vojenského výcvikového prostoru Ralsko.\n\nJe to výrazný suk tvaru krátkého izolovaného hřbetu směru SV–JZ, složený ze středoturonských až svrchnoturonských křemenných pískovců s polzenitovou žílou krušnohorského směru. Na západě a severovýchodě vznikly pískovcové skalní stěny, kvádrovité bloky a úzké kulisy, na velmi příkrých okrajových svazích (35–50°) se jen vzácně udržely balvanové sutě. Geologicky pozoruhodná lokalita vznikla vypreparováním zpevněných pískovců kolem žíly polzenitu o mocnosti kolem 2 metrů, která svými kontaktními účinky okolní pískovce zpevnila. Při zvětrávání žíly vznikaly minerály (limonit, jílové minerály), které byly v 17. a 18. století těženy jako železná ruda. Zachovaly se zajímavé pozůstatky historické těžby – dvě štoly a dvě tesané studny v pískovci. Vrch je porostlý převážně bukovými porosty s bohatším podrostem, místy s příměsí habru a borovice, v dolních částech severních svahů převládají smrkové porosty.\n\nGeomorfologicky vrch náleží do celku Ralská pahorkatina, podcelku Zákupská pahorkatina, okrsku Kotelská vrchovina, podokrsku Děvínská pahorkatina a Jelenovršské části.\n\nDěvín je součástí přírodní památky Děvín a Ostrý, zahrnující i přiléhající vrchy na společné vulkanické žíle: cca 400 m jz. ležící Hamerský Špičák (452 m n. m.) a cca 400 m dále na JZ ležící Schachtstein (372 m n. m.). Navíc cca 700 m jv. se nachází pískovcová stolová hora Široký kámen (430 m n. m.).\n\nNa Děvín s jeho hradem vede odbočka z červené turistické značky od Mimoně přes Hamr na Jezeře až na Ještěd. Přes rozcestník \"Pod Děvínem\" vede i modrý okruh z Hamru na Jezeře a je zde koncový bod zelené značky. Z rozcestníku k hradu je stoupání 46 výškových metrů. Na několika okolních místech je možné zakoupit turistickou známku 1373 Děvín i další suvenýry.\n\n"}
{"id": "924522", "url": "https://cs.wikipedia.org/wiki?curid=924522", "title": "Václav Senický", "text": "Václav Senický\n\nVáclav Senický (21. srpna 1953) byl český fotbalista, obránce a záložník. Po skončení aktivní kariéry působil v Teplicích jako trenér.\n\nV československé lize hrál za TJ Sklo Union Teplice a Duklu Praha. Nastoupil ve 118 ligových utkáních a dal 4 góly. V Poháru UEFA nastoupil v 1 utkání. Za dorosteneckou reprezentaci nastoupil v 17 utkáních a dal 3 góly, za juniorskou reprezentaci nastoupil ve 4 utkáních. V nižších soutěžích hrál i za TJ VTŽ Chomutov.\n\n\n"}
{"id": "924523", "url": "https://cs.wikipedia.org/wiki?curid=924523", "title": "Jiří Setínský", "text": "Jiří Setínský\n\nJiří Setínský (* 28. srpna 1944) je bývalý český fotbalista, obránce.\n\nHrál za TJ Sklo Union Teplice. V československé lize nastoupil ve 129 utkáních. V Poháru UEFA nastoupil v 2 utkáních. Kariéru končil ve Hvězdě Trnovany.\n\n\n"}
{"id": "924524", "url": "https://cs.wikipedia.org/wiki?curid=924524", "title": "Musée d'ethnographie du Trocadéro", "text": "Musée d'ethnographie du Trocadéro\n\nMusée d'ethnographie du Trocadéro (\"Muzeum etnografie v Trocadéru\") bylo muzeum v Paříži. Nacházelo se v bývalém paláci Trocadéro v 16. obvodu. Muzeum se specializovalo na etnografii a v roce 1937 byly jeho sbírky převedeny do Musée de l'Homme a Musée national des arts et traditions populaires.\n\nJiž na počátku 19. století zvažoval archeolog Edme François Jomard (1777-1862) založit etnografické muzeum. Od roku 1874 se Ernest Hamy (1842-1908), antropolog v Muséum national d'histoire naturelle se snažil o vytvoření muzea, které by shromažďovalo sbírky rozptýlené po různých muzeích, kabinetech a knihovnách. V roce 1878 bylo v rámci světové výstavy představeno \"Musée temporaire des missions ethnographiques\" (Dočasné muzeum etnografického poslání) v Palais de l'Industrie. Úspěch na výstavě vedl k rozhodnutí vytvořit stálé \"Muséum ethnographique des missions scientifiques\" (Etnografické muzeum vědeckého poslání) v Palais du Trocadéro. Ernest Hamy se stal jeho prvním ředitelem.\n\nV roce 1935 byl palác Trocadéro zbořen kvůli výstavbě Palais de Chaillot pro světovou výstavu 1937. Muzeum bylo uzavřeno a v roce 1937 se přetvořilo v Musée de l'Homme (sbírky ze zahraničí) a v Musée national des arts et traditions populaires (francouzské sbírky).\n"}
{"id": "924526", "url": "https://cs.wikipedia.org/wiki?curid=924526", "title": "Ferdinand Schwarz", "text": "Ferdinand Schwarz\n\nFerdinand Schwarz (* 13. dubna 1941) je bývalý slovenský fotbalista, obránce.\n\nHrál za Jednotu Trenčín. V československé lize nastoupil ve 154 utkáních a dal 4 góly. Za juniorskou reprezentaci nastoupil v roce 1964 ve 2 utkáních.\n\n\n"}
{"id": "924530", "url": "https://cs.wikipedia.org/wiki?curid=924530", "title": "Aviva London Grand Prix 2011", "text": "Aviva London Grand Prix 2011\n\nAviva London Grand Prix 2011 byl lehkoatletický mítink, který se konal ve dnech 5. – 6. srpna 2011 v Londýně. Byl součástí série mítinků Diamantová liga. \n"}
{"id": "924534", "url": "https://cs.wikipedia.org/wiki?curid=924534", "title": "DN Galan 2011", "text": "DN Galan 2011\n\nDN Galan 2011 byl lehkoatletický mítink, který se konal 29. července 2011 ve švédském městě Stockholm. Byl součástí série mítinků Diamantová liga. \n"}
{"id": "924539", "url": "https://cs.wikipedia.org/wiki?curid=924539", "title": "Hnilec (okres Spišská Nová Ves)", "text": "Hnilec (okres Spišská Nová Ves)\n\nHnilec je obec na Slovensku v okrese Spišská Nová Ves, v Košickém kraji.\n\nObec se nachází ve Slovenském rudohoří, v údolí řeky Hnilec, pod masivem Babiné, Súľovej, Velké a Malé Knoly. Vznikla po roce 1290, původně šlo o hornickou obec.\n\nGemerská Poloma, Hnilčík, Mlynky, Nálepkovo, Vlachovo\n\nDělí se na: Garbovňa, Kút, Delava, Maša, Gapel, Pumplovka, Hamer, Kolónia, Huta, Trosky.\n\n\nV blízkosti se nachází známá vodní nádrž Palcmanská Maša.\n\nVznikla po roce 1290 jako hornická obec. Její obyvatelé pracovali na výstavbě železniční trati Margecany – Červená Skala. V období SNP se obyvatelé aktivně zapojili do partyzánského hnutí.\n\nPůsobil zde Štefan Mišík (1843–1919), historik a etnograf bojující za slovenskou národní samostatnost.\nZa rakousko-uherské monarchie byl Hnilec rozdělen na Gemerský a na Spišský. Gemerský tvořily dvě osady: Ondrášová a Nový Svet, které později splynuly. Spišský Hnilec patřil k Spišské Nové Vsi jako její osada. Hranicí mezi Gemerským a Spišským Hnilcem tvořila řeka Hnilec. V roce 1926 se gemerská a spišská část spojily, nadále však patřily k Spišské Nové Vsi až do roku 1954, kdy se Hnilec osamostatnil.\n\n\nKaštiel byl postaven v druhé polovině 18. století, přestavěn a upraven byl ve 20. století. Vícepodlažní budova obdélníkového půdorysu s dvojosovým, nesouměrným rizalitem. Místnosti v prvním podlaží jsou zaklenuty pruskou klenbou s pásy.\n\nKostel byl postaven v letech 1894–1897 v pseudogotickém slohu. Jednolodní dispozice s polygonálním uzávěrem, zákristie s rovným stropem, představěná trojpodlažní věž. Presbyterium je zaklenuto valenou klenbou, loď pseudogotická křížovou žebrovou klenbou. Vnitřní zařízení pochází z téhož období jako budova kostela.\n\n\n\nZákladní i mateřská škola byla uzavřeny kvůli nedostatku žactva.\n\n\n"}
{"id": "924541", "url": "https://cs.wikipedia.org/wiki?curid=924541", "title": "DN Galan 2012", "text": "DN Galan 2012\n\nDN Galan 2012 byl lehkoatletický mítink, který se konal 17. srpna 2012 ve švédském městě Stockholm. Byl součástí série mítinků Diamantová liga. \n"}
{"id": "924551", "url": "https://cs.wikipedia.org/wiki?curid=924551", "title": "Řasokoule zelená", "text": "Řasokoule zelená\n\nŘasokoule zelená (\"Cladophora aegagropila\", též \"Aegagropila linnaei\") je druh vlasovité zelené řasy, jež se nachází v některých jezerech na severní polokouli, a sice na Islandu, ve Skotsku, v Japonsku a v Estonsku. Pouze v jezeře Akan na japonském ostrově Hokkaidó však dosahuje průměru kolem 20–30 cm. Odtud se též rozšířilo její japonské pojmenování \"marimo\" či \"torasanpe\". Tyto koule, jež nemají žádné jádro, působí zvláštním a velmi dekorativním dojmem. Při průměru 30 cm se mohou dožít více než sta let. Nejčastěji se vyskytují v mělčích částech jezer.\n\nŘasokoule zelená je vlastně seskupení řas, jež má tři růstové formy. První z nich je epifytická a vyhovují jí více zastíněné části kamenů, druhá forma je kulovitá, zatímco třetí jsou malé trsy samotných vláken, jež vytvářejí na dně jezer koberce.\n\nTyto řasové koule objevil roku 1824 v Zellském jezeře v Rakousku Dr. Anton E. Sauter. Rod \"Aegagropila\" pak roku 1843 ustanovil německý botanik Friedrich T. Kützing s druhem \"Aegagropila linnaei\" jako typickým zástupcem. Nicméně již v roce 1849 jej sám přesunul jako podrod \"Aegagropila\" rodu \"Cladophora\". Následně byl druh \"A. linnaei\" přejmenován \"Cladophora aegagropila\" (L.) Rabenhorst. Po rozsáhlém výzkumu DNA v roce 2002 došlo k opětovnému přejmenování na \"Aegagropila linnaei\". Stalo se tak vzhledem k přítomnosti chitinu v buněčných stěnách, což rod \"Cladophora\" nemá.\n\nExistence kolonií řasokoule v Národním parku Akan na Hokkaidō v Japonsku a na jezeře Mývatn na Islandu závisí na adaptaci druhu na omezené světelné podmínky v kombinaci s dynamickým působením proudění vody způsobeným větrem, jezerní morfologií, materiálem jezerního dna a sedimentací.\n\nPrůměrný roční přírůstek řasokoule činí asi 5 mm. V Národním parku Akan dorůstají velikosti až 20–30 cm v průměru. Na jezeře Akan vytvářejí epifytická a trsovitá růstová forma hustší porosty v místech, kde do jezera vtéká solemi obohacená voda z přírodních pramenů.\nNa jezeře Mývatn jsou husté kolonie řasokoulí, jež dorůstají až 12 cm v průměru a vytvářejí na dně dobře ohraničené plochy o velikosti 2–2,5 m. Tyto kolonie byly objeveny v roce 1978, avšak od té doby se jejich velikost značně zmenšila.\n\nŘasokoule potřebují dostatek světla, a proto se volně pohyblivé růstové formy přemisťují pomocí proudění, jež v jezerech způsobuje vlnění vody, z místa na místo. Rostliny, jež se předtím dostaly do hlubších vod, tak opět doputují na prosvětlenější mělčiny. Při přemisťování z místa na místo získává řasokoule kulovitý tvar. Kulovitý povrch neslouží pouze k usnadnění pohybu pomocí proudění vody, ale i pro zbavování se nečistot ze stélek. Nečistoty, jež jsou usazeny na okrajích, pohybem koule opadají. Vzhledem ke skutečnosti, že některé kolonie řasokoulí mívají dvě, a dokonce i tři vrstvy, umožňuje pohyb způsobený vlněním vody, aby se ke každé kouli dostal životně důležitý sluneční svit. Řasokoule jsou zelené po celém obvodu, což zajišťuje, že fotosyntéza probíhá nezávisle na tom, na kterou část právě dopadá světlo. Vnitřek koule je také zelený a je vyplněn dřímajícím chloroplastem, který se v případě, že se koule rozpadne, aktivuje v řádu pouhých hodin.\n\nRychle se snižující počet řasokoulí na jezeře Mývatn je alarmující. V posledních letech totiž z neznámých důvodů zaniklo několik významných ploch. Na jezeře Akan se jejich ochraně věnuje značné úsilí. K aktivitám, jež mají zvýšit všeobecné povědomí o potřebě jejich ochrany, patří i třídenní Festival Marimo, při němž hrají významnou roli příslušníci národa Ainu, kteří jsou původními obyvateli ostrova Hokkaidó.\nDíky svému přitažlivému vzhledu slouží řasokoule i jako prostředek k ekologické výuce. Na pohled se velmi podobá Zemi, neboť je zelená a kulatá a potřebuje se otáčet, aby na všechny její strany dopadlo sluneční světlo. V Japonsku je řasokoule zařazena mezi ohrožené druhy již od roku 1920 a je pokládána za „přírodní poklad“. Malé koule, jež se prodávají jako suvenýry, jsou ručně zformovány z volně plovoucích trsů. Na Islandu získala řasokoule status chráněného druhu v roce 2006. Jak jezero Mývatn, tak jezero Akan jsou chráněné. První jako přírodní rezervace, druhé jako národní park.\nŘasokoule se na Hokkaido stala natolik populární, že dokonce vznikl maskot ostrova Hokkaido, kterým je polidštěná podoba řasokoule v podobě panáčka Marimokkori, který má řasokouli místo hlavy a bouli v rozkroku.\n\n\"Aegagropila linnaei\" Kützing, \"Aegagropila armeniaca\", \"Aegagropila brownii\", \"Chantransia aegagrophila\", \"Cladophora bulnheimii\"', \"Conferva sauteri\"\n\n"}
{"id": "924563", "url": "https://cs.wikipedia.org/wiki?curid=924563", "title": "International German Open 2013", "text": "International German Open 2013\n\nInternational German Open 2013, oficiálním názvem se jménem sponzora Bet-at-home Open – German Tennis Championships 2013, byl tenisový turnaj pořádaný jako součást mužského okruhu ATP World Tour kategorie ATP 500 Series, který se hraje v druhém největším městě Německa Hamburku na otevřených antukových dvorcích. Turnaj se konal mezi 14. až 22. červencem 2013 v areálu Am Rothenbaum jako 107. ročník tohoto turnaje. Odměny činily 1 230 500 EUR.\n\nNejvýše nasazeným byl čtyřnásobný vítěz hamburského turnaje švýcarská světová pětka Roger Federer, který nestačil v semifinále na Federico Delbonise z Argentiny.\n\n\nNásledující hráči obdrželi divokou kartu do hlavní soutěže:\n\nNásledující hráči postoupili z kvalifikace:\n\n\n\n\nNásledující páry obdržely divokou kartu do hlavní soutěže:\n\n\n\n\n"}
{"id": "924591", "url": "https://cs.wikipedia.org/wiki?curid=924591", "title": "Steinfjellet", "text": "Steinfjellet\n\nSteinfjellet je nevelké pohoří ve středním Norsku v kraji Trøndelag. Táhne se po východní straně údolí Namdalen s páteřní norskou silnicí E6. Na východě ho ohraničují jezera Tunnsjøen a Limingen. Mezi jezery směřují nižší hřebeny ke švédské hranici. Na jihu ho řeka Tunnsjøelva odděluje od pohoří Havdalsfjellet, na severu v prostoru jezera Store Namsvatnet navazuje na pohoří Børgefjellet.\n\nNejvyšší vrchol je Gisen, zvaný též Nord Steinfjellet (1167 m n. m.). Následují Store Tromsfjellet (1056 m) a Støørje (1008 m). Hory patří do systému Skand a jsou budovány velmi starými horninami z období kaledonského vrásnění. V okrajových údolích vedou silnice a najdeme zde řídce roztroušené osady, pohoří samo je neobydlené.\n"}
{"id": "924592", "url": "https://cs.wikipedia.org/wiki?curid=924592", "title": "Newbridge", "text": "Newbridge\n\nNewbridge může být::\n\n"}
{"id": "924593", "url": "https://cs.wikipedia.org/wiki?curid=924593", "title": "Swedish Open 2013 – ženská dvouhra", "text": "Swedish Open 2013 – ženská dvouhra\n\nDo soutěže ženské dvouhry na tenisovém turnaji Swedish Open 2013 nastoupilo třicet dva hráček. Dvojnásobnou obhjákyní titulu byla Slovinka Polona Hercogová, která startovala na paralelně probíhajícím turnaji okruhu ITF s dotací deset tisíc dolarů v Olomouci.\n\nSinglový titul si připsala americká světová jednička Serena Williamsová, která ve finále zdolala švédskou turnajovou osmičku Johannu Larssonovou ve dvou setech 6–4</sup> a 6–1.\n\nWilliamsová si připsala premiérový bastadský titul, šestý v probíhající sezóně a celkově padesátý třetí kariérní. Jednalo se o její vůbec první singlovou trofej z kategorie International. V nejnižší úrovni ženského okruhu WTA vyhrála předtím pouze svůj premiérový deblový titul v Oklahoma City. Larssonová neproměnila ani třetí finále dvouhry na okruhu WTA v titul, když naposledy předtím si o vítězství zahrála na Swedish Open 2011.\n\n\n"}
{"id": "924594", "url": "https://cs.wikipedia.org/wiki?curid=924594", "title": "Larry Coryell", "text": "Larry Coryell\n\nLarry Coryell (2. dubna 1943 Galveston, Texas, USA – 19. února 2017 New York) byl americký jazzový kytarista. Již od střední školy působil v několika lokálních skupinách. Když se v roce 1965 přestěhoval do New Yorku, stal se členem kvintetu Chico Hamiltona. Od roku 1965 působil ve skupině The Free Spirits, ze které odešel v roce 1967, aby mohl hrát s Gary Burtonem. Absolvoval Mannes School of Music. Se skupinou Appletree Theatre nahrál experimentální konceptuální album \"Playback\" (1967). Počátkem sedmdesátých let hrál v kapele The Eleventh House a věnoval se vydávání vlastních alb. Během své kariéry spolupracoval s řadou dalších hudebníků, mezi které patří Elvin Jones, John McLaughlin, Paco de Lucía, Herbie Mann, Charles Mingus, Chick Corea nebo Miroslav Vitouš. Se Stéphanem Grappellim vydali desku \"Young Django\", spojující jazz a flamenco. Vystupoval v newyorském Iridium Jazz Clubu, často zhudebňoval texty své manželky, spisovatelky Julie Nathansonové–Coryellové, hudebníky jsou i jeho synové Murali Coryell a Julian Coryell. Uváděl, že jeho přístup k hudbě ovlivnila moderní vážná hudba, Jimi Hendrix a Wes Montgomery, byl známý jako „kmotr jazzrockové fúze“.\n\n"}
{"id": "924595", "url": "https://cs.wikipedia.org/wiki?curid=924595", "title": "International German Open 2013 – mužská dvouhra", "text": "International German Open 2013 – mužská dvouhra\n\nDo turnaje mužské dvouhry na tenisovém turnaji International German Open 2013 nastoupilo celkem šedesát čtyři tenistů. Obhájcem titulu z minulého ročníku International German Open byl argentinský tenista Juan Mónaco, který nestačil ve čtvrtfinále na třetího nasazeného Nicoláse Almagra.\n\nVítězem se stal dvanácty nasazený italský tenista Fabio Fognini, který ve finále zdolal argentinského kvalifikanta Federico Delbonise po setech 4–6, 7–6 a 6–2. Vítěz si připsal do žebříčku ATP 500 bodů a získal finanční odměnu ve výši 251 200 €.\n\nVšichni nasazení měli volný los do druhého kola.\n\n"}
{"id": "924596", "url": "https://cs.wikipedia.org/wiki?curid=924596", "title": "Barbara Gaskin", "text": "Barbara Gaskin\n\nBarbara Gaskin (* 5. června 1950 Hatfield, Anglie) je britská zpěvačka. V roce 1969 nastoupila do skupiny Spirogyra, kde zpívala až do roku 1974. Od osmdesátých let působí v duu s klávesistou Davidem Stewartem. Zpívala i na albech jiných interpretů, mezi které patří například skupiny Egg, Hatfield and the North nebo hudebníci Peter Blegvad, Mont Campbell a Jane Wiedlinová.\n\n"}
{"id": "924597", "url": "https://cs.wikipedia.org/wiki?curid=924597", "title": "Gastein Ladies 2013 – ženská dvouhra", "text": "Gastein Ladies 2013 – ženská dvouhra\n\nDo soutěže ženské dvouhry na tenisovém turnaji Gastein Ladies 2013 nastoupilo třicet dva hráček. Obhájkyní titulu byla Francouzka Alizé Cornetová, která se před zahájením turnaje odhlásila.\n\nSinglový titul si připsala nenasazená rakouská tenistka Yvonne Meusburgerová, která ve finále zdolala českou hráčku Andrea Hlaváčkovou ve dvou setech 7–5 a 6–2. Třetí finálovou účast na okruhu WTA proměnila Meusburgerová v premiérový titul. Pro Hlaváčkovou utkání představovalo první singlové finále v nejvyšší úrovni ženského profesionálního tenisu.\n\n\n"}
{"id": "924600", "url": "https://cs.wikipedia.org/wiki?curid=924600", "title": "Chad Wackerman", "text": "Chad Wackerman\n\nChad Wackerman (* 25. března 1960 Long Beach, Kalifornie, USA) je americký bubeník, starší bratr bubeníka Brooksa Wackermana. V roce 1978 nastoupil do skupiny Billa Watrouse a v letech 1981−1988 byl bubeníkem ve skupině Franka Zappy. Spolupracoval i s dalšími hudebníky, mezi které patří Barbra Streisandová, Robby Krieger, Men at Work, Allan Holdsworth a vydal i několik sólových alb.\n\n"}
{"id": "924604", "url": "https://cs.wikipedia.org/wiki?curid=924604", "title": "Lefki", "text": "Lefki\n\nLefki (řecky: ) je obecní jednotka na jižním pobřeží řeckého ostrova Kréta v regionální jednotce Lasithi. Do roku 2011 byla samostatnou obcí a od té doby je součástí obce Sitia. Populace v roce 2001 činila 2 117 obyvatel. Sídlo obce je ve vesnici Ziros.\n"}
{"id": "924605", "url": "https://cs.wikipedia.org/wiki?curid=924605", "title": "Gastein Ladies 2013", "text": "Gastein Ladies 2013\n\nGastein Ladies 2013 byl tenisový turnaj pořádaný jako součást ženského okruhu WTA Tour, který se hrál na otevřených antukových dvorcích místního oddílu. Konal se mezi 13. až 21. červencem 2013 v rakouském lázeňském městě Bad Gastein jako 7. ročník turnaje.\n\nTurnaj s rozpočtem 235 000 dolarů patřil do kategorie WTA International Tournaments. Nejvýše nasazenou hráčkou ve dvouhře se stala třicátá třetí tenistka žebříčku Mona Barthelová z Německa.\n\n\nNásledující hráčky obdržely divokou kartu do hlavní soutěže:\n\nNásledující hráčky postoupily do hlavní soutěže z kvalifikace:\n\n\n\n\nNásledující páry obdržely divokou kartu do hlavní soutěže:\n\n\n\n\n"}
{"id": "924606", "url": "https://cs.wikipedia.org/wiki?curid=924606", "title": "Liv a Maddie", "text": "Liv a Maddie\n\nLiv a Maddie (v anglickém originále Liv and Maddie) je americký sitcom, který je uváděn na dětské stanici Disney Channel. Za seriálem stojí John Beck a Ron Hart a produkovaný společnosťou It's a Laugh Productions. V seriálu hraje Dove Cameron jednovaječná dvojčata. Pracovat se na seriálu začalo v dubnu a pilotní díl byl v USA uvedena 19. července 2013. Oficiální premiéra proběhla 15. září 2013. První ukázka ze seriálu se odvysílala 28. června 2013.\n\nV Česku měl seriál premiéru 7. prosince 2013.\n\n"}
{"id": "924607", "url": "https://cs.wikipedia.org/wiki?curid=924607", "title": "Stephen LaBerge", "text": "Stephen LaBerge\n\nStephen LaBerge (* 1947) je psycholog v oblasti vědeckého studia lucidního snění. V roce 1967 získal titul bakaláře v oboru matematiky. Začal zkoumat lucidní snění v psychofyziologii na Stanfordově univerzitě.Vyvinul techniku umožňující sebe a jiné lidi dostat do lucidního snu nejvíce pozoruhodná technika je MILD (mnemotechnické indukce lucidního snu), která byla nezbytná pro mnoho forem experimentování. V roce 1987, založil Institute, organizaci, která podporuje výzkum lucidní snění, stejně jako kurzy pro širokou veřejnost o tom, jak dosáhnout lucidního snu.První signál zažil z potvrdil Alan Worsleye za studium v ​​Anglii, ale jeho skupina se zveřejňuje své výsledky až později. I když tato technika je jednoduchá, otevře široké možnosti nových výzkumů snů a shazuje tak jiné odborné vědce, popř. oneirology.\n\nStephen LaBerge, Ph.D., se narodil roku 1947. Jako syn důstojníka vojenského letectva měl šanci vidět kus světa a záhy si vybudoval živý zájem o vědu jako nástroj k pochopení vesmíru, v němž žijeme.\n\nPo dvou letech studia matematiky na Univerzitě v Arizoně získává roku 1967 bakalářský titul a pouští se do studia fyzikální chemie na Stanfordově univerzitě. Po přerušení stráveném hledáním Svatého grálu se na Stanford vrací, aby zde položil základy svého průkopnického výzkumu lucidního snění.\n\nV roce 1980 získává doktorát z psychofyziologie a díky úspěšným experimentům ve spánkové laboratoři se mu daří s konečnou platností přesvědčit vědeckou komunitu o existenci lucidního snění. Od té doby zde pokračuje ve své práci, studiu lucidních snů a psychofyziologických vztahů mezi různými stavy vědomí. V roce 1988 zakládá Lucidity Institute, jehož cílem je výzkum potenciálu vědomí a aplikace získaných poznatků k zlepšení kvality lidského zdraví a života.\n"}
{"id": "924609", "url": "https://cs.wikipedia.org/wiki?curid=924609", "title": "30 dní dlouhá noc", "text": "30 dní dlouhá noc\n\n30 dní dlouhá noc je americký horor z roku 2007, natočený podle stejnojmenného komiksu. Film režíroval David Slade a hrají v něm v hlavních rolích Josh Hartnett, Melissa George a Danny Huston. Příběh zachycuje malé aljašské městečko terorizované upíry ve chvíli, kdy začíná 30 dní dlouhá polární noc. \n\nMěstečko Barrow na americké Aljašce se připravuje na každoroční zimní období, kdy nastane měsíc dlouhá polární noc. V průběhu těchto příprav se do města dostane neznámý cizinec, který se vylodil na pobřeží z veliké obchodní lodi. Po příchodu do města tento cizinec poškodí systémy pro komunikaci s okolním světem a také několik aut. Místní šerif \"Eben Oleson\" (Josh Hartnett) se vydává vyšetřit příčiny poškození. Zároveň se šerif dozvídá, že jeho ex-manželka \"Stella\" (Melissa George) zmeškala poslední letadlo a musí v Barrow přečkat měsíc polární noci. Ačkoliv se snaží jeden druhému vyhýbat, když \"Eben\" konfrontuje cizince v místní restauraci, Stella mu jej pomůže zpacifikovat a odvést na policejní stanici.\n\nZ vězení se potom cizinec místním obyvatelům vysmívá a prohlašuje, že se blíží smrt. V tu samou chvíli napadnou neznámá stvoření místní telekomunikační centrum a elektro-centrálu a město se tak ocitne ve tmě a odříznuto od okolního světa. \"Eben\" se vydá do telekomunikačního centra, kde najde hlavu spojovatele naraženou na kůl. Začíná si tak pomalu uvědomovat blížící se nebezpečí a společně se \"Stellou\" prochází město, aby varovali všechny obyvatele. Skupina divokých upírů vedená \"Marlowem\" vyvraždí většinu obyvatel města, včetně \"Ebenovy\" babičky, zatímco se zbytek přeživších obyvatel shromáždí v restauraci. Zatímco \"Eben\" a \"Stella\" shánějí zbraně a zásoby, zaútočí na ně upíři, které zastaví místní pluhař \"Beau Brower\". Všichni se poté schovají do zásobeného domu s ukrytou půdou. \"Marlow\" mezi tím najde ve vězení schovaného záhadného cizince a zlomí mu vaz.\n\nDalší týden vydrží \"Eben\", jeho mladší bratr \"Jake\", \"Stella\" a sedm dalších přeživších v úkrytu na půdě domu. Vampíři venku naleznou \"Kirsten Toomey\" a použijí ji jako návnadu a \"Eben\" opustí úkryt, aby jí pomohl. Najde ale dalšího přeživšího, \"Johna Riise\" schovaného pod jedním z domů a \"Kirsten\" pomoci nedokáží. \"Marlow\" se k dívce přijde podívat a slyší, že se modlí k Bohu. \"Marlow\" jí řekne, že bůh není a dovolí ostatním vampírům \"Kirsten\" mučit a jeho zástupce \"Arvin\" ji zabije, aby se napil její krve. \"Eben\" se v mezičase snaží pomoci \"Johnovi\", ale když zjistí, že se z \"Johna\" stal upír, \"Eben\" mu usekne hlavu.\n\nKdyž na město udeří blizard, \"Eben\" a ostatní využijí špatné viditelnosti, aby se dostali do místního obchodu se smíšeným zbožím. V obchodě je napadne dítě přeměněné na upíra. To zvládne zranit \"Ebenova\" kamaráda \"Cartera Daviese\", ale skupina upíra přemůže a \"Jake\" mu usekne hlavu. Během potyčky venku skončí blizard, což brání skupině v návratu do bezpečí na půdě. Eben se rozhodne, že by všichni měli jít do bezpečí policejní stanice a on sám v rámci odlákání pozornosti běží do domu jeho babičky pro ultrafialovou lampu. Dostane se do domu, podaří se mu nastartovat elektrocentrálu a světlo namířit na upíry, přičemž vážně zraní \"Marlowovu\" milenku, \"Iris\", kterou je \"Marlow\" následně nucen zabít, aby ji ušetřil trápení. \"Ebenovi\" se podaří z domu utéct, ale je upíry pronásledován. Na pomoc mu přijede \"Beau\", kterému se jeho traktorem podaří zabít několik upíru, než narazí do hotelu. V hotelu se pokusí spáchat sebevraždu, než se k němu dostanou upíři. Nepodaří se mu ale zabít se a umře až ve chvíli, kdy mu \"Marlow\" nohou rozdrtí hlavu. \"Ebenovi\" se při tomto zmatku zvládne dostat až do policejní stanice. Uvnitř stanice se ale \"Carter\" začíná měnit na upíra a poprosí \"Ebena\", aby mu useknul hlavu dříve než bude pozdě.\n\nKdyž se později \"Eben\", \"Stella\" a zástupce šerifa \"Billy Kitka\" dozví, že se ostatním podařilo schovat ve strojovně, ve které stále funguje elektřina, rozhodnou se tam přesunout. Cestou potkají dívku, \"Gail Robbinsovou\", kterou pronásleduje upírka \"Zurial\". \"Stelle\" a \"Gail\" se podaří před upírem schovat pod opuštěné auto, zatímco od nich \"Eben\" a \"Billy\" odvrací \"Zurialovu\" pozornost. Oba dva nakonec v pořádku doběhnou do strojovny za dalšími přeživšími. Společně s nimi se však do strojovny dostane \"Marlowova\" pravá ruka - \"Arvin\". \"Arvin\" napadne \"Billyho\", který při boji \"Arwina\" shodí do pumpy ve strojovně, pumpa později \"Arvina\" rozdrtí. Zraněný \"Billy\" se začne měnit na upíra a \"Ebenovi\" nezbývá než useknout hlavu dalšímu ze svých kamarádů.\n\nJak se blíží konec měsíce a východ Slunce, upíři se připravují na vypálení vesnice, aby měli jistotu, že nikdo nepřežil a nebude tak nikdo mít šanci vypovědět o tom co se ve městě stalo. \"Eben\" si uvědomí, že nemůže upíry porazit bez pomoci, takže si do žil vstříkne \"Billyho\" infikovanou krev a změní se na upíra. Ve své nové podobě se vydá konfrontovat \"Marlowa\". Během zápasu o vůdčí postavení mezi upíry \"Eben\" zabije \"Marlowa\" a zbytek upírů uteče.\n\nVe finální scéně \"Eben\" a \"Stella\" v objetí sledují východ slunce na okraji města. Než se první paprsky slunce objeví nad obzorem, stihnou se \"Eben\" se \"Stellou\" naposledy políbit a poté slunce \"Ebena\" spálí na popel.\n\nAutor komiksu \"30 dní dlouhá noc\" Steve Niles chtěl původně film na plátno převést v komiksové formě, byl ale odmítnut. Nakonec se filmového zpracování ujal producent Sam Raimi, který uvedl, že je tento projekt zcela jedinečný v rámci upírských filmů posledních let.\n\nFilm \"30 dní dlouhá noc\" byl v České republice do kin uveden 1. listopadu 2007. Na DVD je film dostupný od 4. ledna 2010. V internetovém obchodě iTunes se film v českém znění objevil 15. dubna 2013. \n\n"}
{"id": "924610", "url": "https://cs.wikipedia.org/wiki?curid=924610", "title": "Frank Gambale", "text": "Frank Gambale\n\nFrank Gambale (* 22. prosince 1958 Canberra, Austrálie) je australský kytarista. Své první album nazvané \"Brave New Guitar\" vydal v roce 1985 a později se přidal ke skupině Jean-Luc Pontyho a od roku 1987 působí ve skupině Chick Corea Elektric Band, kterou vede Chick Corea, se kterým od roku 2010 působí i ve skupině Return to Forever. Vydal více než deset sólových alb a spolupracoval i s jinými hudebníky, mezi které patří Allan Holdsworth, Shawn Lane a Brett Garsed.\n"}
{"id": "924612", "url": "https://cs.wikipedia.org/wiki?curid=924612", "title": "Červené Poříčí (zámek)", "text": "Červené Poříčí (zámek)\n\nZámek Červené Poříčí je ojedinělým příkladem stavby ve stylu saské renesance dochované v Plzeňském kraji. Je spravován Národním památkovým ústavem, územní památkovou správou v Českých Budějovicích. Zámek je památkově chráněn, v roce 2010 byl prohlášen národní kulturní památkou České republiky. V turistické sezóně je zámek přístupný veřejnosti.\n\nPoříčí se připomíná poprvé v roce 1318, kdy byl jeho majitelem Jaroslav z Poříčí, pravděpodobně příbuzný s Černíny a Švihovskými. Během častého střídání majitelů bylo Poříčí jeden čas připojeno k nedalekému Švihovu, v polovině 16. století je jako samostatný statek držel Jindřich Mladota, který zde nechal postavit tvrz. V letech 1569–1623 patřilo Poříčí Šicům z Drahenic, z nichž Mikuláš nechal v roce 1611 na místě tvrze postavit renesanční zámek. \n\nZa účast na stavovském povstání ztratil Mikuláš II. Šic z Drahenic dvě třetiny majetku a Poříčí s dalšími třinácti vesnicemi koupil v roce 1623 císařský plukovník Filip Adam z Kronberku. Díky němu panství jeden čas neslo název \"Korunní Poříčí.\" Filip Adam padl v roce 1634 za třicetileté války a dědicem se stal jeho syn hrabě Otto z Kronberku (1629–1692), který zde trvale žil a také na zámku zemřel. Jeho dcery prodaly panství v roce 1709 císařskému generálovi Janu Jiřímu z Haubenu (1657–1717), který předtím koupil i hrad Roupov. Generál Hauben padl v tureckých válkách u Bělehradu a dědičkou Červeného Poříčí se stala dcera Františka (1697–1758), provdaná za bavorského šlechtice hraběte Maxmiliána Josefa z Toerring-Jettenbachu (1694–1769). V době Toerringů byl zámek naposledy trvale osídlen, vládl zde čilý společenský ruch a zajížděli sem hosté z řad šlechty ze sousedního Bavorska. \n\nV roce 1763 koupil Poříčí v dražbě bavorský vévoda Klement František (1722–1770), který již v Čechách vlastnil Zákupy a Kácov. Koncem šedesátých let 18. století byl zámek stavebně upravován, ale Klement František ani jeho nástupce se zde již nezdržovali. V roce 1803 přešlo panství do majetku Habsburků a na základě rozhodnutí vídeňského kongresu bylo začleněno do tzv. zákupského vévodství jako doména pro Napoleona II.. Po jeho předčasném úmrtí v roce 1832 zůstalo Poříčí trvale přímým majetkem císaře. Ze zámku bylo v roce 1829 odvezeno cenné zařízení a za Habsburků zde bylo jen sídlo správy velkostatku, který s rozlohou přes 3 000 hektarů půdy představoval významný hospodářský celek (kromě zemědělství to byl pivovar, mlýn, pila a lom na vápenec). \n\nVšechen habsburský majetek byl po vzniku Československa zestátněn a Červené Poříčí připadlo Ústřednímu ředitelství státních lesů a ve správě lesních podniků zůstal zámek do roku 1997. Tehdy jej převzal Národní památkový ústav, který zahájil postupnou rekonstrukci. \n\nVlastní zámek tvoří jednopatrová budova na obdélníkovém půdorysu s vysokou střechou, k severozápadnímu nároží je přistavěná polygonální věž. Severně od hlavní zámecké budovy přiléhá jednopatrové předzámčí, které je pozůstatkem původní tvrze a na půdorysu písmene L obklopuje částečně uzavřené nádvoří. V době bavorských vévodů byla v předzámčí proražena mohutná ozdobná brána z vesnice na nádvoří. Tehdy byla také upravena francouzská zahrada s altánem. Ještě v 18. století vedla z předzámčí přes silnici krytá chodba do sousední kaple Nejsvětějšího Srdce Páně postavené za Jana Jiřího z Haubenu. Všechny stavební úpravy respektovaly původní dispozice a charakter zámku, a protože od 18. století byl obýván již jen jen výjimečně, dochoval se vzácně v původní renesanční podobě.\n\nPo převzetí zámku do správy Národního památkového ústavu byly v letech 2007–2012 opraveny střechy a následovala obnova zahrad.\n\n\n"}
{"id": "924614", "url": "https://cs.wikipedia.org/wiki?curid=924614", "title": "BM-24", "text": "BM-24\n\nBM-24 je raketomet sovětské konstrukce, kromě Sovětské armády hojně používaný i armádami Sýrie a Iráku. Ukořistěné exempláře užívaly také Izraelské obranné síly. Raketomety byly instalovány buď na ložné ploše nákladního automobilu ZIL-151 nebo na pásovém dělostřeleckém tahači AT-S. Třebaže BM-24 má dvakrát větší hlavici než jeho nástupce BM-21 Grad, nenese jich v odpalovacím zařízení tolik.\n\n\"Zbraně 20. století: 600 nejznámějších zbraní světa\". Praha: Ottovo nakladatelství, 1997. ISBN 80-7181-200-5.\n"}
{"id": "924615", "url": "https://cs.wikipedia.org/wiki?curid=924615", "title": "Erna Červená", "text": "Erna Červená\n\nErna (Arnoštka) Červená, rozená Luhanová (13. prosince 1900 Praha – 12. září 1985 Praha) byla česká herečka a druhá žena kabaretiéra Jiřího Červeného.\n\nJiří Suchý ji obsadil do tragikomedie \"Nevěsta\", což byla její první filmová role. Ve filmové komedii Zdeňka Trošky \"Slunce, seno, jahody\" z roku 1983 hrála babičku, matku vesničanky Škopkové (Helena Růžičková) . V roce 1985 po dvou zraněních krčku podlehla mrtvici, proto ji v dalších dílech filmové trilogie \"Slunce, seno a pár facek\" i následujícím \"Slunce, seno, erotika\" v roli nahradila Valerie Kaplanová. \n\n\n"}
{"id": "924621", "url": "https://cs.wikipedia.org/wiki?curid=924621", "title": "Balatongyörök", "text": "Balatongyörök\n\nBalatongyörök je obec v maďarské župě Zala. Leží na břehu Balatonu. V roce 2011 zde žilo 1 085 obyvatel.\n\n"}
{"id": "924623", "url": "https://cs.wikipedia.org/wiki?curid=924623", "title": "Brooks Wackerman", "text": "Brooks Wackerman\n\nBrooks Wackerman (* 15. února 1977) je americký rockový bubeník, mladší bratr bubeníka Chada Wackermana. V letech 1991−1992 působil v teenagerské skupině Bad4Good, kterou sestavil kytarista Steve Vai. V letech 1993−2000 hrál s Infectious Grooves a 1997−2001 v kapele Suicidal Tendencies. Po odchodu ze skupiny se stal členem Bad Religion, kde vydržel až do roku 2015. Dále působil či působí ve skupinách Tenacious D (od 2006), Fear and the Nervous System (2008−2012) a Blink-182 (2013). V roce 2007 rovněž hrál v několika písních z nepojmenovaného alba skupiny Korn. Nyní je členem americké metalové kapely Avenged Sevenfold.\n\n"}
{"id": "924624", "url": "https://cs.wikipedia.org/wiki?curid=924624", "title": "Swedish Open 2013 – ženská čtyřhra", "text": "Swedish Open 2013 – ženská čtyřhra\n\nDo soutěže ženské čtyřhry na tenisovém turnaji Swedish Open 2013 nastoupilo šestnáct dvojic. Obhájcem titulu byl kolumbijský pár Catalina Castañová a Mariana Duqueová Mariñová, jehož členky nestartovaly společně. Spoluhráčkou Duqueové se stala brazilská tenistka Teliana Pereirová, s níž vypadla v semifinále, když Jihoameričanky nestačily na Medinaovou Garriguesovou hrající po boku Zakopalové. Castañová do turnaje nezasáhla.\n\nVítězem se stala nejvýše nasazená dvojice složená ze Španělky Anabel Medinaové Garriguesové a Češky Kláry Zakopalové, které ve finále zdolaly rumunsko-italský pár Alexandra Dulgheruová a Flavia Pennettaová, stejným poměrem gamů, jakým skončilo finále souběžně hraného badgasteinského turnaje, 6–1 a 6–4..\n\n\n"}
{"id": "924625", "url": "https://cs.wikipedia.org/wiki?curid=924625", "title": "The Man with the Horn", "text": "The Man with the Horn\n\nThe Man with the Horn je studiové album amerického jazzového trumpetisty Milese Davise vydané v červenci 1981 u vydavatelství Columbia Records. Nahráno bylo od června 1980 do května následujícího roku v New Yorku a jeho producentem byl Teo Macero. Jde o jeho první album po svém návratu do hudebního průmyslu, poslední album \"Get Up with It\" vydal v roce 1975.\n\nVšechny skladby jsou instrumentální mimo „The Man with the Horn“, ve které zpívá Randy Hall.\n"}
{"id": "924626", "url": "https://cs.wikipedia.org/wiki?curid=924626", "title": "Yuen Woo-ping", "text": "Yuen Woo-ping\n\nYuen Woo-ping (čínsky 袁和平 (přepis v pchin-jin: \"Yuán Hépíng\", Švarného: Jüan Che-pching - obojí ve standardní čínštině/\"mandarínštině\"; v kantonském přepisu jyutping: \"Jyun4 Wo4ping4\" [Jýn Wó-pching] - v kantonštině)) * 1945 Kanton) je čínský režisér kung-fu akčních filmů, scenárista a herec; nejvýznamnější ikona čínské kinematografie. K filmu se dostal přes Čínskou operu jako kaskadér. Yuen nastartoval kariéru hercům jako Jackie Chan nebo Donnie Yen. Bratři Wachowští dali Yuenovi nabídku spolupracovat na \"Matrixu\". Tím se dostal se svou kariérou i do zahraničí. Yuenovi taky patří hvězda na hongkongském chodníku slávy.\n\nYuen se narodil v Kantonu v Číně a je syn Yuen Siu-tiena. Svůj první film \"Škola hada\" natočil v roce 1978 s Jackie Chanam v hlavní roli. Krátce potom následoval \"Mistrův syn\". Tyto filmy byly klíčové pro Jackieho slavnou kariéru. S nimi zavedl komediální prvky do filmů s bojovým uměním, které pokračují dodnes.\n\nYuen pokračoval v natáčení s takovými hvězdami jako Sammo Hung (\"Kung-fu nářez\"), Biao Yuen (\"Yong zhe wu ju\"), Donnie Yen (\"Siunin Wong Fei-hung tsi titmalau\"), Michelle Yeoh (\"Yong Chun\") nebo Jet Li (\"Tai ji zhang san feng\").\n\nYuenova díla, zejména jeho choreografie v \"Jing wu ying xiong\" přitahovala pozornost Wachowských, kteří si ho najali jako choreografa bojových scén v \"Matrixu\". Úspěch této spolupráce a Yuenových scén ve filmu \"Tygr a drak\" z něj udělali velmi vyhledávanou postavou v Hollywoodu. Pokračoval v práci na pokračování \"Matrixu\" a \"Kill Billovi\".\n\nYuen také pracoval na choreografii akčních scén v \"Zakázaném království\", ve kterém se utkaly dvě největší jména tohoto žánru, Jackie Chan a Jet Li.\n\n\n\n\n"}
{"id": "924627", "url": "https://cs.wikipedia.org/wiki?curid=924627", "title": "Hell and Silence", "text": "Hell and Silence\n\nHell and Silence je extended play od lasvegaské indie rockové skupiny Imagine Dragons, které bylo vydáno v roce 2010 a nahráno v Battle Born Studios. Všechny písně napsali Imagine Dragons a sami si je i produkovali. Toto EP částečně mixoval i Mark Needham, který byl nominován na cenu Grammy.\n\n\n"}
{"id": "924628", "url": "https://cs.wikipedia.org/wiki?curid=924628", "title": "Gastein Ladies 2013 – ženská čtyřhra", "text": "Gastein Ladies 2013 – ženská čtyřhra\n\nDo soutěže ženské čtyřhry na tenisovém turnaji Gastein Ladies 2013 nastoupilo šestnáct dvojic. Obhájcem titulu byl americko-německý pár Jill Craybasová a Julia Görgesová, který se turnaje nezúčastnil.\n\nVítězem se stala rakousko-slovinská nenasazená dvojice Sandra Klemenschitsová a Andreja Klepačová, která ve finále zdolala německo-řecký pár Kristina Barroisová a Eleni Daniilidouová, stejným poměrem gamů, jakým skončilo finále souběžně hraného bastadského turnaje, 6–1 a 6–4.\n\n\n"}
{"id": "924629", "url": "https://cs.wikipedia.org/wiki?curid=924629", "title": "Quiet Nights", "text": "Quiet Nights\n\nQuiet Nights je studiové album amerického jazzového trumpetisty Milese Davise, jeho čtvrtá spolupráce s aranžérem Gilem Evansem. Album vyšlo v březnu 1964 u vydavatelství Columbia Records a jeho producentem byl Teo Macero.\n\n"}
{"id": "924631", "url": "https://cs.wikipedia.org/wiki?curid=924631", "title": "Henry Lee Lucas", "text": "Henry Lee Lucas\n\nHenry Lee Lucas (23. srpna 1936 – 12. března 2001) byl americký sériový vrah, který byl usvědčen z 11 vražd. Tvrdil, že spáchal mnoho vražd (krátce po svém zatčení mluvil o 60 vraždách, během soudu mluvil o 100 zabitých a mimo soud tvrdil, že spáchal dokonce 3000 vražd), ale později svá tvrzení popřel. Za vraždu neidentifikované ženy v Texasu dostal trest smrti, ale protože na základě dalších důkazů se v den vraždy nejspíše nacházel na Floridě, byl mu trest změněn na doživotí.\n\nZatímco byl Lucas proslaven tiskem jako „nejproduktivnější“ americký sériový vrah, on sám později svá přiznání popíral a v dopise vyšetřovateli Bradu Shelladyovi napsal prostou větu:„Nejsem sériový vrah.“ Lucas tvrdil, že se podílel asi na 600 vraždách, policejní skupina pověřená vyšetřováním Lucase udává jako „uvěřitelné“ číslo 350. Později byli tito vyšetřovatelé kritizováni mimo jiné i generálním prokurátorem Texasu Jimem Mattoxem za nedbalou práci a podíl na šíření „výmyslů“.\n\nBěhem odvolání byla některá Lucasova přiznání označována mnohými kritiky, ale také orgány činnými v trestním řízení, jako nepřesná. Lucas tvrdil, že byl necháván nahý ve své cele se zapnutou klimatizací, že byl vyslýchán za použití donucovacích prostředků a že se později k vraždám přiznal, jen aby se tyto podmínky zlepšily. Amnesty International oznámila, že „dva bývalí státní zástupci věří, že v případě zločinu, pro který byl odsouzen k trestu smrti, je s největší pravděpodobností Lucas nevinný“.\n\nV roce 1998 zmírnil guvernér Texasu George W. Bush Lucasův rozsudek trestu smrti na doživotní odnětí svobody. Byla to první úspěšná změna rozsudku trestu smrti v Texasu od jeho opětovného zavedení v roce 1982. Lucas zemřel ve vězení přirozenou smrtí. Dle slov spisovatelky Sarah L. Knoxové má Lucas pověst „jednoho z nejhorších sériových vrahů na světě – přestože texaský generální prokurátor vyvrátil většinu jeho doznání.\"\n\nHenry Lee Lucas se narodil v Blacksburgu, Virginii jako nejmladší z devíti dětí. Jeho rodiče, Viola Dixon Waughn a Anderson Lucas, i s dětmi bydleli v jednopokojovém srubu. Lucas tvrdil, že on a jeho bratr byli svojí matkou pravidelně biti, často bez příčiny. Jednou dokonce prý strávil tři dny v kómatu poté, co ho matka uhodila dřevěným prknem. Často byl prý nucen se dívat na sexuální styky její matky s ostatními muži. Lucas také tvrdil, že ho matka často oblékala do dívčích šatů. To potvrdila i jeho sestra Almeda, která, dle svých slov, měla jednou dvě fotky Henryho jako batolete, na kterých měl dívčí oblečení. Lucas vyprávěl, že když jednou od svého strýce dostal jako dárek mezka, jeho matka ho zastřelila. Když bylo Lucasovi osm, dostal od svého učitele plyšového medvídka. Matka ho poté zbila za to, že přijímá charitu.\nKdyž bylo Lucasovi 10 let, jeho bratr ho omylem píchl do levého oka. Matka zranění čtyři dny ignorovala, čímž se rozšířila infekce a Lucas nakonec musel dostat skleněné oko. Lucas byl kvůli skleněnému oku šikanován svými vrstevníky a toto sociální vyloučení později podle něj vedlo k jeho nesnášenlivosti vůči lidem obecně.\n\nV prosinci roku 1949 zemřel Lucasův otec na podchlazení, když šel opilý domů a zkolaboval během blizardu. Nedlouho poté byl Lucas vyloučen ze školy, utekl z domova a toulal se po Virginii. Lucas tvrdil, že svou první vraždu spáchal v roce 1951, kdy uškrtil 19letou Lauru Burnsleyovou. Důvodem bylo její odmítnutí sexuálních návrhů. Stejně jako u většiny svých přiznání i toto později popřel. 10. června 1954 byl Lucas obviněn z více jak 12 případů krádeží v Richmondu ve Virginii a okolí a byl odsouzen ke čtyřem letům vězení. V roce 1957 uprchl, ale byl chycen za tři dny. Propuštěn byl 2. září 1959.\n\nNa konci roku 1959 Lucas odcestoval do Tecumsehu v Michiganu, aby žil se svojí nevlastní sestrou Opal. Někdy v tomto období byl Lucas zasnouben s jednou ženou, se kterou si dopisoval během výkonu trestu. Když Lucase na Vánoce navštívila jeho matka, nesouhlasila se zasnoubením a trvala na tom, aby se Lucas vrátil zpět do Blacksburgu. On to odmítal a neustále se hádali o nadcházející svatbě.\n\n11. ledna 1960 se Lucas u své nevlastní sestry ve městě Tecumseh v Michiganu pohádal se svojí matkou ohledně toho, že by se měl vrátit domů a starat se o ní ve stáří. Lucas tvrdil, že ho matka uhodila do hlavy koštětem, on ji poté udeřil do krku, ona upadla a on utekl. Dle jedné ze svých výpovědí se ji snažil zvednout a až poté si uvědomil, že ji také bodl svým nožem. Když se později vrátila domů Lucasova nevlastní sestra, nalezla Lucasovu matku v kaluži krve, ale ještě živou. Zavolala tedy ambulanci, ale již bylo pozdě. Podle policejní zprávy oběť zemřela na infarkt způsobený útokem. Lucas se vrátil do Virginie, poté se prý rozhodl vrátit zpět do Michiganu, ale na základě vydaného zatykače byl zadržen v Ohiu.\n\nLucas tvrdil, že na svou matku zaútočil v sebeobraně, ale toto tvrzení bylo soudem odmítnuto a byl odsouzen k trestu odnětí svobody v délce 20 až 40 let pro vraždu druhého stupně. Po 10 letech strávených ve vězení byl v roce 1970 propuštěn z důvodu přeplněnosti věznice.\nLucas se poté potuloval po jihu Spojených států a často střídal zaměstnání. Na Floridě se v roce 1976 seznámil s Ottisem Toolem a jeho neteří Friedou Powellovou. Lucas i Toole oslovovali Friedu „Becky“, za prvé proto, aby zamaskovali její totožnost, za druhé protože to měla raději než své pravé jméno. V roce 1978 započali Lucas s Toolem, později ve dvojici nazývaní jako „homosexuální tým zločinců“, se sérií vražd napříč Spojenými státy. Lucas později tvrdil, že v tomto období zabil stovky lidí a že při 108 činech mu pomáhal Toole. Všichni tři se nakonec usadili ve Stoneburgu v Texasu, kde se dostali do komunity věřících s názvem „Dům modlících“. Předseda komunity, Ruben Moore, našel Lucasovi práci pokrývače a nechal jej spolu s Becky bydlet v malém bytě, který patřil komunitě.\n\nBecky se začalo stýskat po domově a Lucas jí slíbil, že se s ní vrátí na Floridu. Lucas vypověděl, že se spolu pohádali na odpočívadle v Bowie v Texasu a že Becky poté odjela s jedním řidičem kamiónu. Toto tvrzení u soudu potvrdila i servírka ze zmíněného odpočívadla. Lucas prý poté spáchal mnoho vražd spolu s Toolem.\n\n11. června 1983 byl Lucas zatčen texaským rangerem Philem Ryanem. Byl obviněn z vraždy 82leté Kate Richové z Ringgoldu v Texasu a později také z vraždy Friedy „Becky“ Powellové. Lucas tvrdil, že ho policisté svlékli do naha, odmítli mu dát cigarety a povlečení na postel, nechali ho v chladné cele a znemožnili mu kontakt s advokátem. Po čtyřech dnech tohoto zacházení se Lucas rozhodl přiznat se, aby si vylepšil podmínky. Přiznal se k vraždám, ale zároveň policii oznámil, že je nemůže zavést k tělům obětí. Své přiznání zakončil ručně psaným dodatkem, ve kterém píše (špatnou angličtinou): „Stále nemohu nikoho kontaktovat, jsem tu sám a pořád nemůžu mluvit s právníkem, nemám žádná práva, tak co mám dělat, abych vás o tom přesvědčil.“ Poté, co bylo Lucasovi konečně povoleno setkání s právním zástupcem, popsal tento obhájce Lucasovy podmínky v cele jako „nehumánní“ a „zaměřené pouze na to, aby se obviněný přiznal, nehledě na jeho vinnu či nevinnu“.\n\nForenzní důkazy v obou zmíněných případech byly označovány za nepřesvědčivé. Jediný kousek kosti získaný z kamen byl označen za část těla Kate Richové a druhá, téměř celá kostra, pouze zhruba odpovídala věku a mírám „Becky“ Powellové. Vyšetřovatel Shellady ale oznámil, že koroner „téměř“ identifikoval obě těla. Stejně jako u většiny svých údajných zločinů se k těmto dvěma vraždám Lucas přiznal, aby mohl později svoji účast popírat. Přesto se obecně má za to, že vraždy Richové a Powellové spáchal. Lucas se při soudním přelíčení k vraždám doznal a mimo jiné uvedl, že „zabil více jak sto dalších žen“. To bylo nečekané přiznání. Lucas později tvrdil, že byl zarmoucený, když byl podezříván v souvislosti se zmizením Powellové. Lucas řekl vyšetřovateli Shelladymu: „Jestliže chtějí, abych se přiznal k té (vraždě), kterou jsem nespáchal, tak se přiznám ke všemu.“ Tohoto prohlášení se rychle chytila média a Lucas, spolu se svými strážci z řad Texas Rangers, létal po státech za různými týmy vyšetřovatelů ve snaze objasnit nevyřešené případy vražd.\nV listopadu 1983 byl Lucas přemístěn do věznice ve Williamson County v Texasu. Tam byl také vytvořen tým vyšetřovatelů, kteří měli za úkol objasnit celý případ. Lucas zde byl vyslýchán tehdejším šerifem Jimem Boutwellem. Ten byl spolu s Bobem Princem z Texas Rangers důležitou osobou sestaveného týmu. Shellady popsal tento tým jako „opravdový spolek nevyřešených vražd“. Díky Lucasovým přiznáním policie objasnila 213 do té doby nevyřešených vražd. Lucas oznámil, že se k vraždám přiznával pro vylepšení si svých podmínek ve vězení a že díky tomu se s ním zacházelo přednostně, což se u odsouzených stává jen zřídka. Vypadalo to, jakoby se lidé kolem Lucase jej snažili v jeho doznáních podporovat; například při převozech nebo ve vazbě Lucas často neměl želízka, mohl se svobodně procházet po věznici i policejních stanicích (dokonce prý znal i kódy na dveřích) a často byl brán do kaváren a restaurací. Později se přišlo na to, že šerif Boutwell a ostatní vyšetřovatelé soustavně poskytovali Lucasovi informace o nevyřešených vraždách, aby mohl později činit „věrohodná“ doznání. Lucas také během pobytu ve vězení přijímal různé „laskavosti“, které ostatní nedostávali. Jednou v Huntingtonu, v Západní Virginii, se Lucas přiznal k vraždě muže, jehož případ byl uzavřen jako sebevražda. Vdově poté byla vyplacena vysoká životní pojistka po mrtvém, která byla předtím kvůli spáchání sebevraždy pojištěncem zamítnuta.\n\nPodle Texaského Rangera Phila Ryana si Lucas na své zacházení tak zvykl, že si začal diktovat podmínky a ostatní rangeři je plnili. Ryan také prohlásil, že si nebyl jistý pravdivostí většiny z Lucasových přiznání, že věří pouze dvěma z nich, a dále uvedl pro \"Houston Chronicle\": „Nevsadil bych si na žádné jiné.“ Shellady prohlásil, že v zájmu získání přiznání od Lucase Ryan přišel s naprosto smyšlenými zločiny, ke kterým se měl Lucas případně také přiznat a že je to taktika použitá mimo jiné i vyšetřovatelkou Lindou Erwinovou z Dallasu. Ryan popsal způsob, jakým se Lucas typicky „přiznával“ k řadě nevyřešených vražd: když policejní složky podezřívaly Lucase a on připustil svou účast (jeho více než 3 000 přiznání dává tušit, že odmítal velmi zřídka), skupině vyšetřovatelů případu „Lucas“ dorazila složka s nevyřešeným případem. Lucas se dlouho vyptával na podrobnosti a někdy si prý i mohl číst policejní zprávy, ze kterých se dozvěděl okolnosti známé jen policii, což později používal při různých rozhovorech.\n\nTen samý článek v \"Houston Chronicle\" hovoří o výslechu Lucase Lindou Erwinovou poté, co se přiznal ke třinácti vraždám v Houstonu. Erwinová oznámila, že „když jsem se dozvěděla, že toho jsou celkově stovky a stovky (doznání), zdálo se mi to nemožné.“ Erwinová později uvedla, že stejně jako Ryan, i ona sestavila kompletně smyšlený případ. Použila fotografie z několika starých vyřešených případů a detaily si vymyslela. On tomu uvěřil a svým přiznáním, obsahujícím skutečnosti, které mu po kouskách předkládala, by prý mohl přesvědčit porotu, aby ho odsoudila. Erwinová připustila, že předkládání smyšleného případu jí nebylo příjemné, ale bylo to nutné k nastolení otázky o Lucasově důvěryhodnosti. Lucas nebyl obviněn ani z jednoho zločinu spáchaného v Dallasu, ke kterému se přiznal.\n\nLucasova doznání začala být postupně kritizována jako bizarní a nepravděpodobná. Tvrdil, že byl členem kanibalsko-satanistického kultu s názvem „Ruka Smrti“, že hrál ve snuff filmech, že zabil Jimmyho Hoffu (předák odborů) a že předal jed Jimovi Jonesovi v Jonestownu. V důsledku těchto a dalších podivných přiznání, a také kvůli referování o zvláštních metodách vyšetřování týmu „Lucas“, vydala v roce 1986 generální prokuratura v Texasu studii (někdy nazývanou „Zpráva k případu Lucas“). Převážná část zprávy se zabývala podrobným harmonogramem zločinů, ke kterým se Lucas přiznal. Zpráva srovnávala Lucasova tvrzení se spolehlivými a ověřenými informacemi o jeho pobytu; tvrzení se velmi často neshodovala, což zpochybnilo Lucasovu účast na většině zločinů. Generální prokurátor Jim Mattox napsal, že „když se Lucas postupně doznával ke stovkám vražd, ti, kteří jej měli na starosti, neudělali nic proti šíření těchto výmyslů“ a „získali jsme informace, které nás vedou k přesvědčení, že někteří vyšetřovatelé „vyřešili“ případy jen aby je vyřadili z databáze.“\n\nNakonec byl Lucas odsouzen pro 11 vražd. Byl odsouzen k smrti pro vraždu neidentifikované ženy, přezdívané jako „Oranžová ponožka“ - oranžové ponožky bylo jediné, co měla na sobě při nalezení jejího těla na svátek Halloween v roce 1979 ve Williamson County v Texasu.\n\nDan Morales, nástupce Mattoxe v úřadu generálního prokurátora státu Texas se nechal slyšet, že je velmi nepravděpodobné, že vraždu „Oranžové ponožky“ spáchal Lucas. Také byl k výsledkům „Zprávy k případu Lucas“ zpočátku skeptický, ale později obsažené závěry obecně uznával.\nCecil Kuykendall, prokurátor ve Williamson County, také považoval Lucase za nevinného v případu vraždy „Oranžové ponožky“. Dle jeho názoru Lucasovo přiznání odklonilo pozornost od mnohem více pravděpodobného podezřelého a dále poukázal na důkazy prokazující, že v době spáchání vraždy byl Lucas na Floridě a pracoval jako pokrývač. Dle zprávy organizace Amnesty International Mattox prohlásil, že v době spáchání vraždy „Oranžové ponožky“, zde byly „pracovní záznamy, proplacené šeky, prostě všechny informace poukazující na to, že Lucas byl jinde. Nenašli jsme nic, co by ho spojovalo s činem, ke kterému se přiznal a za který byl odsouzen.“ Kancelář generálního prokurátora se rozhodla nezasahovat, jelikož si byli jistí, že odvolací soud rozsudek zruší.\n\nLucas řekl Shelladymu, že se k vraždě přiznal ve snaze dospět k „legální sebevraždě“, že „chtěl prostě zemřít“. Dle Shelladyho Lucas vyjadřoval „hluboký smutek a lítost“ nad svými smyšlenými doznáními, kdy „netušil, jací jsou podvodníci (texaští vyšetřovatelé), dokud nebylo příliš pozdě.“ Článek v \"Houston Chronicle\" uvádí, že Lucas vysvětloval své motivy k „hromadnému doznávání“ různě: že si chtěl zlepšit podmínky vazby, že chtěl zmást policii, nebo že se cítil provinile za vraždy „Becky“ a seniorky Richové.\nK celkovému zmatku nicméně významně přispěl sklon Lucase k učinění doznání, následné popření tohoto tvrzení a poté učinění více doznání než předtím. Mattox, poučený z množství Lucasových falešných doznání, prohlásil v roce 1999 k případu Rafael Resendez-Ramirez, „doufám, že mu nebudou přisuzovat všechny zločiny, které se staly v blízkosti železniční trati.“\n\nOttis Toole, předpokládaný důvěrný přítel Lucase, zemřel na cirhózu jater 15. září 1996. Odpykával si doživotní vězení na Floridě. V roce 1998 Úřad pro udělování milostí a podmínečných propuštění v Texasu změnil, v souladu s žádostí guvernéra George W. Bushe, rozsudek trestu smrti pro Lucase na doživotní vězení. To byla jediná změna tohoto druhu v Texasu od znovuzavedení trestu smrti v tomto státě v roce 1976. Druhým případem byla změna rozsudku pro Kennetha Fostera v roce 2007. Lucas zemřel ve vězení dne 12. března 2001 na zástavu srdce. Bylo mu 64 let.\n\nLucas byl diagnostikován jako psychopat. Některé úřady a zúčastněné strany stále věří v jeho vinu v řadě vražd, nehledě na jeho pozdější popírání svých tvrzení a celkově kontroverznímu způsobu přiznávání. Jim Lawson, vyšetřovatel šerifa ve Scotts Bluff County v Nebrasce, v roce 1984 vyslýchal Lucase v případu nevyřešené vraždy učitelky Stelly McLeanové. Lawson tvrdí, že kladl Lucasovi i klamné otázky, ale i přesto Lucas nabídl přesvědčivé svědectví podporující jeho doznání k vraždě.\n\nKomisař Státního úřadu Texas, v té době kandidující na pozici guvernéra státu Texas, Garry Mauro, prohlásil: „Nemám pochyby o tom, že Henry Lee Lucas si za vraždy, ke kterým se přiznal, zaslouží trest smrti.“\n\nČlánek v \"Houston Chronicle\" zmiňuje mimo jiné Harolda Murphyho z Marianny na Floridě, který zůstal přesvědčen o tom, že Lucas v roce 1981 zabil jeho dceru Jerilyn.\n\nDle zmíněného článku v \"Houston Chronicle\" příslušník Texas Rangers Phil Ryan, přestože tvrdě kritizoval vyšetřovací tým „Lucas“ pro jejich zvláštní metody a současně odmítá drtivou většinu Lucasových doznání, pokládá Lucase za hlavního podezřelého ve dvou případech (vraždy „Becky“ a Kate Richové) a myslí si, že Lucas „nanejvýš … spáchal 15 vražd“. To je stále dosti vysoký počet, aby byl Lucas dle pravidel FBI označován za sériového vraha, ale je to mnohem méně případů, než jím samotným přiznaných. Eric W. Hickey se odkazuje na slova neznámého vyšetřovatele, který Lucase několikrát vyslýchal a který tvrdí, že Lucas pravděpodobně zabil asi 40 lidí.\n\n\n\n"}
{"id": "924633", "url": "https://cs.wikipedia.org/wiki?curid=924633", "title": "Johann I. z Leuchtenberka", "text": "Johann I. z Leuchtenberka\n\nJohann I. z Leuchtenberka, Johann I. von Leuchtenberg (kolem 1330 – 23. listopadu 1407) byl bavorský lankrabě z rodu Leuchtenberků pocházejícího ze severu Horní Falce.\n\nNarodil se jako syn Ulricha I. z Leuchtenberka († 1334), jednoho z německých rádců Jana Lucemburského a též jeho vyslance na papežském dvoře v Avignonu, a Anny z Nürnbergu. V roce 1352 se oženil s Mecelou z Rožmberka, dcerou Petra I. z Rožmberka a Kateřiny z Vartemberka. V letech 1355 − 1359 se jim narodily děti Johann II., Sigost a Anna. Po svém otci Johann I. zdědil rozsáhlé panství zasahující i do Čech − v první polovině 14. století se Leuchtenberkové stali dominantními vlastníky na Sokolovsku. Do roku 1362 připadla Johannu I. většina vesnic ve Slavkovském lese až k řece Ohři.\n\nJohann I. byl příznivec císaře Karla IV. a díky tomu v roce 1375 získal dolnobavorské panství Bärnstein, jímž procházela veřejná cesta (\"strata publica\") z Kašperských Hor do Pasova zbudovaná v roce 1356 na císařův příkaz a patřící k systému Zlaté stezky. O rok později byla císařem na města povýšena sídla Grafenau (nejstarší v Bavorském lese) a Hals u Pasova. Opevněné město Grafenau se tak stalo hlavním opěrným bodem střežícím bezpečnost tohoto úseku Zlaté stezky. V roce 1379 se Johann I. stal purkrabím královského hradu Kašperk a soustřeďoval tak ve svých rukách veškerou moc a vliv na kašperskohorské větvi Zlaté stezky. V roce 1397 ještě založil klášter Sankt Oswald k poskytnutí útulku na cestě.\n\nJohann I. v roce 1380 ovdověl. V roce 1381 získal Johann I. od krále Václava IV. hrad Liebenstein na Chebsku, který držel až do roku 1400, kdy jej prodal chebskému měšťanu Erhardu Rudischovi. Oba Johannovi synové zemřeli dříve než jejich otec, a tak majetek odkázal vnukovi Johannovi III., Sigostovu synu.\n\n\n"}
{"id": "924634", "url": "https://cs.wikipedia.org/wiki?curid=924634", "title": "Mongolistika", "text": "Mongolistika\n\nMongolistika je vědní obor zabývající se studiem mongolského jazyka, historií, kulturou ale i obecnou problematikou týkající se Mongolska.\n\n\n"}
{"id": "924636", "url": "https://cs.wikipedia.org/wiki?curid=924636", "title": "Karel Sklenička (fotbalista)", "text": "Karel Sklenička (fotbalista)\n\nKarel Sklenička (19. dubna 1912 – 20. května 1990) byl český fotbalista, záložník a fotbalový trenér.\n\nHrál za Slávii Praha a SK Kladno. V lize odehrál 161 utkání a dal 1 gól. Se Slavií získal v roce 1937 mistrovský titul.\n\nV lize vedl SONP Kladno (1952–1955, 1960–1962 a 1969/70) a Spartak Hradec Králové (1957/58).\n\n"}
{"id": "924637", "url": "https://cs.wikipedia.org/wiki?curid=924637", "title": "Crépin", "text": "Crépin\n\nCrépin je příjmení francouzského původu, které nosí více osobností:\n\n"}
{"id": "924640", "url": "https://cs.wikipedia.org/wiki?curid=924640", "title": "Liestal", "text": "Liestal\n\nLiestal \"(dříve psáno Liesthal)\" je hlavním městem okresu Liestal a kantonu Basilej-venkov. Nachází se 17 km jižně od Basileje.\nJméno Liestal bylo poprvé zmíněno v roce 1225. První osídlení je datováno do doby starověkého Říma. Vývoj města určovalo jeho strategické umístění na cestě mezi prvním mostem přes Rýn v Basileji a Gotthardským průsmykem.\n\nObčané Liestalu se v letech 1476 a 1477 účastnili Burgundských válek proti Karlovi Smělému. Roku 1501 starosta přísahal věrnost švýcarské konfederaci, což zapříčinilo opakované rozbroje se sousedním Rheinfeldenem, který patřil Habsburkům.\n\nV sedmnáctém století se v důsledku farmářské rebelie Liestal vzbouřil proti Basileji a následně byl obsazen basilejským vojskem.\nTři vůdcové rebelie byli v Basileji popraveni.\n\nV roce 1789 město nadšeně oslavovalo francouzskou myšlenku svobody a rovnosti. Napoleon byl při svém průchodu roku 1797 bujaře oslavován.\nPo jeho pádu se město opět podrobilo nadvládě Basileje.\n\nZvrat v městě způsobila také červencová francouzská revoluce v roce 1830.\n\n17. března 1832 byla zvolena prozatímní vláda a Liestal byl stanoven hlavním městem nového kantonu.\n\nLiestal měl v roce 2009 rozlohu 18,19 km², z toho 16,4 % zemědělské půdy a 58,7 % lesů. 23,9 % rozlohy tvořilo osídlení (budovy a cesty) a zbylých 0,2 % byly řeky, ledovce a hory.\n\nOsídlení tvořily průmyslové budovy (2,6 %), obydlí (12,1%) a dopravní infrastruktura (5,7 %).\n\nStaré město je situováno na skalnatém výčnělku mezi řekami Ergolz a Orisbach, a mezi Basilejí a pohořím Jura.\n\nVe městě se nachází široká hlavní ulice (Gassenmarkt) a dvě ulice postranní.\n\nV sedmnáctém století se podél kanálu rozvinula komerční čtvrť Gestadeck.\n\nV osmnáctém století se rozvinulo několik menších předměstí před městskými branami.\n\nLiestal měl v prosinci 2012 13 771 obyvatel.\n\nPopulaci tvořilo 917 (6,8 %) dětí v rozmezí 0–6 let a 1 827 (13,5 %) dětí v rozmezí 7–19 let.\n\nDospělou populaci tvořilo 1 924 (14,2 %) lidí v rozmezí 20–29 let. 1 828 (13,5 %) lidí v rozmezí 30–39. 2 137 (15,8 %) lidí v rozmezí 40–49 a 2 705 (20,0 %) lidí v rozmezí 50–64.\n\nDůchodců ve věku 65–79 bylo 1 620 (12,0 %). Nad 80 let jich bylo 593 (4,4 %).\n\nLidé cizí národnosti tvořili 17,9 % obyvatelstva. Růst populace v letech 1997–2007 dosáhl hodnoty 7,7 %.\n\nProcentuální zastoupení jednotlivých pohlaví bylo následující: muži 49,3 % a ženy 50,7 %.\n\nNarodilo se 102 dětí švýcarským rodičům a 44 dětí cizincům cizí národnosti. Zemřelo 109 lidí švýcarské národnosti a 7 lidí cizí národnosti.\n\nVětšina populace mluvila německy (83,2 %), druhým nejčastějším jazykem byla italština (5,1 %) a třetím srbochorvatština (2,1 %). Zbylých 122 obyvatel hovořilo francouzsky a 12 obyvatel rétorománsky.\n\n25,2 % z obyvatel bylo narozeno přímo v Liestalu. 20,5 % bylo narozeno ve stejném kantonu, 26,3 % bylo narozeno jinde ve Švýcarsku. Mimo Švýcarsko bylo narozeno 24,2 % obyvatel.\n\n5 441 nežilo ve svazku manželském. 5 993 jednotlivců bylo sezdáno. 751 bylo ovdovělých a 745 rozvedených.\n\nDomů bylo ve městě 5 450 s průměrem 2,2 osoby na dům. 1 935 obývala pouze jedna osoba a 322 mělo 5 a více obyvatel.\n\n1470 domů obývala vždy jen jediná rodina, z těchto domů bylo 141 postaveno před rokem 1919, 353 v letech 1919 až 1945, 735 v letech 1945 až 1990 a 241 v letech 1990 až 2000.\n\nBytů bylo ve městě 5 871. Nejběžnějším typem byly byty se čtyřmi místnostmi, kterých bylo 1 710. 268 bytů byly garsoniéry a 1 538 mělo 5 a více místností. 5 316 bylo obýváno celoročně, 379 pouze sezónně a 181 bylo prázdných.\n\nPrůměrná cena pronájmu dvoupokojového bytu byla 871 CHF (19 902 Kč), trojpokojového bytu 1 063 CHF (24 289 Kč) a čtyřpokojového 1 260 CHF (28 791 Kč)\n\nVe volbách roku 2007 vyhrála strana SP, která obdržela 34,8 % hlasů. Další tři strany byly SVP (25,05 %), (18,83 %) a Strana zelených (17,23 %).\n\nVolební účast byla 49,8 %.\n\nNa plný úvazek bylo zaměstnáno 10 921 obyvatel. V primárním sektoru působilo 50 lidí, z nichž 36 bylo v zemědělství, 12 v lesnictví, nebo dřevozpracujícím průmyslu a 2 lidí byli rybáři, nebo působili v rybářském průmyslu. V sekundárním sektoru působilo 2 204 lidí, z nichž 1 107 pracovalo ve výrobě a 896 zaměstnávaly konstrukční práce. V terciárním sektoru působilo 8 667. 899 pracovalo ve velkoobchodě, maloobchodě, nebo v opravně motorových vozidel. 348 byli skladníci. 258 pracovalo v hotelu, nebo restauraci. 117 byli zpravodajové. 651 bylo ve finančnictví. 638 byli technici, nebo vědci. 660 bylo učitelů a 2 819 bylo ve zdravotnictví.\n\nNezaměstnanost tvořila 2,75 %.\n\n160 lidí bylo zaměstnáno v primárním ekonomickém sektoru, působilo v něm 26 firem. V sekundárním sektoru bylo zaměstnáno 2 324 lidí a působilo v něm 145 firem. 10 189 lidí bylo zaměstnáno v sektoru terciárním (824 firem).\n\nZa prací do města dojíždělo 10 031 pracovníků (5,3 % ze zahraničí) a za prací mimo město jich odjíždělo 3 911 (0,2 % do zahraničí).\n25,8 % pracujících využívalo na cestu do zaměstnání veřejnou dopravu a 35,7 % své vlastní auto.\n\nV roce 2000 bylo v Liestalu 3 641 obyvatel (28,2 %) členy Římskokatolické církve a 5 626 (43,5 %) patřilo k Švýcarské reformní církvi.\nZbylí obyvatelé se dělí na: Ortodoxní křesťany 261 (2,02 %), Křesťanské katolíky 36 (0,28 %), náležející k jiné křesťanské církvi 383 (2,96 %), židy 8 (0,06 %), islamisty 699 (5,41 %), budhisty 31, hinduisty 119 a obyvatele jiného vyznání 30.\n\n1 644 (12,71 %) obyvatel nepatřilo k žádné církvi a 452 (3,50 %) neodpovědělo na otázku.\n\nV Liestalu roku 2000 cca 6 806 (52,7 %) obyvatelstva dokončilo buďto vyšší odbornou školu, nebo mělo vyšší vzdělání (univerzita nebo Fachhochschule).\n\nZ těch, kteří dokončili terciární vzdělání (1 895 studentů) bylo 59,3 % mužů švýcarské národnosti a 25,1 % žen švýcarské národnosti. 9 % mužů a 6,6 % žen bylo jiné národnosti.\n\n2 096 studentů v Liestalu pocházelo z jiného města, nebo obce a naopak 220 obyvatel Liestalu dojíždělo za vzděláním mimo město.\n\nLiestal má 2 knihovny (Kantonsbibliothek Baselland) a (Pädagogische Hochschule).\n\nV roce 2008 bylo v knihovnách uchováno dohromady 249 271 knih, nebo jiných médií.\n\nJako místa švýcarského národního dědictví jsou zapsány:\n\nArcheologický sklad Basilejské oblasti\n\nMost Frenkenbrücke\n\nMunzach \"(Římský statek)\"\n\nŘímský akvadukt\n\nKantonální Archiv\n\nStaré město Liestalu\n\nO nedělní noci po \"Mardi Gras\" je oslavována \"Chienbäse\". Tradice je datována do šestnáctého století. Města a obce v sousedství oslavují v podobném duchu.\n\nMěsto je situováno na dálnici A3.\n\n\n"}
{"id": "924644", "url": "https://cs.wikipedia.org/wiki?curid=924644", "title": "Innotech Mystero", "text": "Innotech Mystero\n\nInnotech Mystero je dvoumístný supersportovní automobil s otevřenou karoserií typu kabriolet. Vůz byl vyrobený firmou Innotech, vznikl v kopřivnické společnosti Ecorra a designovaný byl legendárním českým designérem Václavem Králem. V roce 1993 za vůz získal Král národní cenu za design.\n\nDo vozu se namontoval motor Chevrolet DOHC o objemu 5,7 l. První vůz byl představen veřejnosti roku 1995 na autosalonu v Brně. Po autosalonu se začalo uvažovat o omezené sérii 25 kusů, nakonec zůstalo jen u jednoho funkčního prototypu.\n\n\n\n"}
{"id": "924645", "url": "https://cs.wikipedia.org/wiki?curid=924645", "title": "Pávík (holub)", "text": "Pávík (holub)\n\nPávík je plemeno holuba domácího, patřící mezi tzv. strukturové holuby, plemena, která jsou šlechtěná na zvýraznění pernatých ozdob. V případě pávíka je to jeho ocas. Ten je tvořený velkým množstvím rýdovacích per, rozprostřených do plného a plochého vějíře. Je to výhradně okrasné plemeno.\n\nPávíci pocházejí z východní Indie. Do Evropy se dostali v polovině 16. století a jejich šlechtění po dlouhou dobu nebylo jednotné. Nejprve se chovali v Anglii a v Holandsku a až pak se jejich chov rozšířil do dalších evropských zemí. V dnešní době proto existuje vícero plemen pávíků: nejznámější a nejrozšířenější je pávík anglický.\n\nAnglický pávík je holub, kterého nečiní zvláštním jen jeho vějířovitý ocas, ale celkové utváření těla. Je to drobný holub, který se tvarem těla výrazně odlišuje od všech ostatních plemen. Má krátký, nazad skloněný trup s širokou, výrazně vpřed vypjatou hrudí a dlouhý esovitě zahnutý krk. Při vzrušení nese hlavu tak zakloněnou, že jí má položenou na podušce, neboli horních ocasních krovkách. Křídla jsou nesená pod ocasem, ale nedotýkají se země, nožky jsou velmi krátké a pták stojí na špičkách prstů.\n\nOcas anglického pávíka je tvořen až 42 rýdovacími pery, které jsou rozprostřené do kolmého, plného, talířovitého či mírně konkávního vějíře. Spodní ocasní pera by se měla lehce dotýkat země. Anglický pávík je nejčastěji bílý, ale chová se i v jiných barevných či kresebných rázech.\n\nJe to špatný letec, vhodný do voliérového chovu. Je nenáročný, vhodný i pro začátečníky, dobře se rozmnožuje a pečlivě odchovává holoubata. Dá se použít i jako chůvka při chovu racků a v chovech sportovních rejdičů se používá jako tzv. dropper: Jeho vypuštěním se hejno létajících holubů láká k usednutí.\n\nPředchůdcem ostatních plemen pávíků je pávík indický. Je větší než pávík anglický, držení těla je vodorovné a krk směřuje kolmo nahoru. V postoji se nestaví na špičky. Jeho vějíř také není tak plochý jako u anglického pávíka, ale je více nálevkovitý. Běháky indického pávíka jsou opeřené krátkým rouskem a velmi často je přítomna i špičatá chocholka. Někteří indičtí pávíci mají chocholku laturovitou, s jemnými postranními růžicemi, a vzácněji se vyskytují i pávíci hladkohlaví, bez chocholky. Chová se ve velkém množství barevných i kresebných rázů.\n\nI indický pávík je nenáročné a odolné plemeno, které se dobře stará o holoubata.\n\nMaďarský pávík je podobný indickému pávíkovi, ale nemá chocholku a má jen slabě opeřené nohy. Hedvábný neboli skotský pávík má zcela změněnou strukturu opeření, paprsky na peří má rozvolněné v jemné vlásky. Nemá proto schopnost letu. Zahradní pávík je méně prošlechtěná verze anglického pávíka, \"pávík starého typu\".\n\n"}
{"id": "924647", "url": "https://cs.wikipedia.org/wiki?curid=924647", "title": "Annoying Orange", "text": "Annoying Orange\n\nThe Annoying Orange (v češtině \"Otravný Pomeranč\") je americký komediální internetový seriál vytvořený bývalým asistentem produkce MTV a studentem filmu Danem Boedigheimerem (známým spíše pod přezdívkou Daneboe) v roce 2009. Je o antropomorfistickém pomeranči, který otravuje svými urážejícími, někdy až hrubými vtipy.\n\nI když show byla pod palbou negativní kritiky, má velký komerční úspěch a v obchodech se objevují hračky, trička a kostýmy s jejich motivy nebo svou vlastní videohru.\n\nHlavní postavou je Pomeranč (mluvený Danem Boedigheimerem), který sdílí kuchyň s jinými objekty, jako například jeho nejlepším přítelem hruškou (také mluvena Danem Boedigheimerem). Dále můžeme vyjmenovat například marakuju ženského pohlaví, mluvenou vlogerkou na YouTube Justine Ezarik (známou jako iJustine), grapefruit, malé jablko, známé jako Zakrslé jablko (on sám ale prosazuje název Malé jablko), malý marshmallow a postarší citron známý jako Děda Citron. Kromě Pomeranče nebyl nikdo z nich hlavní postava do pozdějších epizod.\n\nHodně epizod má průběh, že Pomeranč otravuje jinou nebo jiné postavy a na konci dotyčná postava zemře (obvykle rozříznutím nožem, ale třeba hozením do mixéru atd.) Pomeranč se předtím snaží postavu varovat a to vyřknutím jména dané zbraně (nejčastěji \"Nůž!\", v originále \"Knife!\").\n\n\n\nAnnoying Orange má také svůj televizní seriál na stanici Cartoon Network, která ho také vyrábí. V Austrálii se tento seriál vysílá také na ABC3. V seriálů účinkují všechny hlavní postavy z internetové série a tři nové hlavní postavy, Kokos, Jablko a Nerville, jehož postava je jednou ze dvou hraných postav, které se v Annoying Orange objevují(tou druhou je postava Leprikona Liama).\n\nSérie má také český dabing, který od roku 2011 vyrábí amatérské dabovací studio Fénix ProDabing, předtím Perla Group. Ke datu 13. 2. 2014 bylo nadabováno 41 epizod a každý 10. den v měsíci, výjimečně i dříve, vychází další nadabovaný díl. Na youtube jsou k naleznutí i díly s fanouškami přidanými českými titulky.\n\n"}
{"id": "924650", "url": "https://cs.wikipedia.org/wiki?curid=924650", "title": "International German Open 2013 – mužská čtyřhra", "text": "International German Open 2013 – mužská čtyřhra\n\nDo soutěže mužské čtyřhry na tenisovém turnaji International German Open 2013 nastoupilo šestnáct dvojic. Obhájcem titulu byl třetí nasazený španělský pár David Marrero a Fernando Verdasco, který vypadl v semifinále, poté, co nenastoupil k utkání.\n\nDeblový titul si připsala nenasazená polská dvojice Mariusz Fyrstenberg a Marcin Matkowski, když ve finále porazila rakousko-brazilský pár Alexander Peya a Bruno Soares poměrem 3–6, 6–1 a v závěrečném supertiebreaku [10–8]. Pár získal do žebříčku ATP 500 bodů a rozdělil si finanční odměnu ve výši 78 360 €.\n\n\n"}
{"id": "924651", "url": "https://cs.wikipedia.org/wiki?curid=924651", "title": "Fred Anderson", "text": "Fred Anderson\n\nFred Anderson (22. března 1929 Monroe, Louisiana, USA − 24. června 2010 Evanston, Illinois, USA) byl americký jazzový saxofonista a majitel hudebního klubu Velvet Lounge. Narodil se v Louisianě, ale brzy se s rodiči přestěhoval do Illinois. Spolu s klavíristou Muhalem Richardem Abramem založil v Chicagu organizaci Association for the Advancement of Creative Musicians.\n\nDne 12. června 2010 byl kvůli potížím s žaludkem přijat do nemocnice, o dva dny později zde utrpěl infarkt a byl uveden do komatu a zemřel 24. června.\n\n"}
{"id": "924652", "url": "https://cs.wikipedia.org/wiki?curid=924652", "title": "Jaroslav Monte Kvasnica", "text": "Jaroslav Monte Kvasnica\n\nJaroslav Monte Kvasnica (nar. 15. prosince 1953, Brno) je český spisovatel, cestovatel a popularizátor přírody. Jeho velkou vášní jsou psi a vlci. Vystudoval Masarykovu univerzitu v Brně obor čeština – bulharština. Pak vystřídal různá zaměstnání, zúčastnil se několika horolezeckých a trekkingových výprav (Kavkaz, Pamír, Karpaty, Alpy, Sibiř, Kamčatka atd.). Je přispěvatelem časopisů \"Pes přítel člověka\", \"Dobrodruh\", \"Svět psů\", \"Lidé a země\", \"Příroda\", \"Koktejl\", \"Outdoor\", \"Fauna\", \"iDnes\" atd. Spolupracuje s hnutím DUHA, se správou CHKO Beskydy a CWFA (Česká společnost přátel vlků). Vystupuje v přírodovědných a popularizačních pořadech v České televizi.\n\n"}
{"id": "924653", "url": "https://cs.wikipedia.org/wiki?curid=924653", "title": "Chynorany", "text": "Chynorany\n\nChynorany jsou obec na Slovensku v okrese Partizánske v Trenčínském kraji. Leží na řece Nitra a Bebrava. Obec je významná železniční křižovatka ležící na trati Prievidza - Nové Zámky a rovněž má přímé železniční spojení s Trenčínem. Žije zde  obyvatel.\n\nV obci je římskokatolický Kostel Nanebevzetí Panny Marie z roku 1789 a kaple Panny Marie Karmelské z roku 1936. V severní části katastra se nachází přírodná rezervace Chynoriansky luh. Tato pozoruhodná přírodní lokalita je nejseverněji položeným pozůstatkem původního lužního lesa v Střední Evropě. Pozoruhodný je četný výskyt česneku medvědího.\n\nV Chynoranech se narodil Pavel Kováčik, český voják a děd poslance Pavla Kováčika.\n\n"}
{"id": "924654", "url": "https://cs.wikipedia.org/wiki?curid=924654", "title": "Absdorf", "text": "Absdorf\n\nAbsdorf je městys v rakouské spolkové zemi Dolní Rakousy, v okrese Tulln.\n\nV roce 2012 zde žilo 1 804 obyvatel.\n\nNa západě sousedí s Königsbrunn am Wagram, na severu leží Großweikersdorf, na východě sousedí se: Stetteldorf am Wagram, Hausleiten, Tulln an der Donau.\n"}
{"id": "924656", "url": "https://cs.wikipedia.org/wiki?curid=924656", "title": "Jan Látal", "text": "Jan Látal\n\nJan Látal (* 25. srpna 1980 v Praze) je český dokumentární režisér, kameraman a scenárista.\nAbsolvent Katedry mediálních a interaktivních studií Literární akademie Josefa Škvoreckého v Praze a student Katedry dokumentární tvorby FAMU v Praze. Zakládající člen Družiny, kreativního studia zabývajícího se tvorbou veřejně prospěšných kampaní. Ve svých dokumentárních filmech hledá nové možnosti obsahového i formálního vyjádření. Autor prvního českého dokumentárního filmu natočeného 3D kamerou. Syn předního českého restaurátora Jiřího Látala, bratr výtvarnice Mariany Alasseur a vnuk etnografky a fotografky Jeleny Látalové (1921–2003).\n\n\n\n\n\n"}
{"id": "924657", "url": "https://cs.wikipedia.org/wiki?curid=924657", "title": "Harvey Phillips", "text": "Harvey Phillips\n\nHarvey Phillips (2. prosince 1929 Aurora, Missouri, USA − 20. října 2010 Bloomington, Indiana, USA) byl americký tubista. Narodil se jako poslední z deseti dětí. Řadu let pracoval jako studiový hudebník a hrál tak například s Wesem Montgomerym, Kenny Burrellem, Gilem Evansem a Dizzy Gillespiem. V letech 1971−1994 se věnoval pedagogické činnosti na Indiana University. Zemřel na následky Parkinsonovy choroby ve věku osmdesáti let.\n"}
{"id": "924665", "url": "https://cs.wikipedia.org/wiki?curid=924665", "title": "Christopher O'Neill", "text": "Christopher O'Neill\n\nChristopher Paul O'Neill (* 27. června 1974 Londýn) je americký podnikatel narozený ve Spojeném království, manžel švédské princezny Madeleine.\n\nO'Neill se narodil americkému investičnímu bankéři Paul Cesariu O'Neillovi (1926–2004), který přišel do Londýna založit evropskou pobočku investiční banky Oppenheimer & Co, a Evě Marii, rozené Walterové, (* 1940) původem z Rakouska. Manželství rodičů bylo pro otce druhé a pro matku třetí. Má pět vlastních polorodých sester, po otci Stefanii, Annalisu a Karen, po matce Tatjanu d'Abo a hraběnku Nataschu von Abensberg-Traun.\n\nNavštěvoval školu v St. Gallenu ve Švýcarsku. Má bakalářský titul z mezinárodních vztahů z Bostonské univerzity a MBA z Columbia Business School.\n\nS princeznou Madeleine se poprvé objevili na veřejnosti v lednu 2011. V říjnu roku 2012 oznámili, prostřednictvím videa na internetových stránkách královské dvora, své zasnoubení. Svatba se konala 8. června 2013 v Královské kapli v Královském paláci ve Stockholmu.\n\nV září roku 2013 královský dvůr oznámil, že princezna Madeleine je těhotná s jejich prvním dítětem. Její královská Výsost princezna Leonore Lilian Maria Švédská, vévodkyně z Gotlandu, se narodila 20. února 2014. Její křest proběhl v den prvního výročí svatby jejích rodičů. V prosinci roku 2014 bylo oznámeno, že princezna Madeleine je těhotná s jejich druhým dítětem. Druhý potomek páru, Jeho královská Výsost princ Nicolas Paul Gustaf, vévoda z Ångermanlandu, se narodil 15. června 2015 ve Stockholmu. Rodina se poté přestěhovala do Londýna, kde v současné době žije a kde žije i matka Christophera O'Neilla.\n\nChristopher O'Neill nepřijal švédské občanství ani žádné královské tituly. Jako soukromá osoba nemá žádné oficiální královské povinnosti. V roce 2014 se zúčastnil, po boku své ženy, oficiálních oslav u příležitosti předávání Nobelových cen. Jako soukromá osoba pokračuje ve své kariéře ve finančnictví.\n"}
{"id": "924666", "url": "https://cs.wikipedia.org/wiki?curid=924666", "title": "Anglický pávík", "text": "Anglický pávík\n\nAnglický pávík, častěji pouze pávík, je okrasné plemeno holuba domácího vyznačující se krátkým a zaobleným tělem, dlouhým, esovitým krkem s hlavou spočívající až na horních ocasních krovkách a kolmo vztyčeným ocasem, který je rozprostřen do plochého vějíře. Je to nejoblíbenější a nejrozšířenější plemeno strukturových holubů. V seznamu plemen EE se řadí právě do plemenné skupiny strukturových holubů a je zapsán pod číslem 0606.\n\nPávík je plemeno velmi staré. Pochází z východní Indie, odkud byl do Evropy přivezen v polovině 16. století. Nejprve se choval v Holandsku a v Anglii, přičemž v Anglii byl vyšlechtěn do víceméně současné podoby.\n\nPostupem času vznikly dva odlišné typy anglického pávíka: Skotský a londýnský. Skotský pávík, jemnější a ušlechtilejší konstituce, se prosadil v kontinentální Evropě a byl dále zušlechťován především v Německu, zatímco londýnský pávík, pávík větší s velkým vějířem, se začal chovat ve Spojených státech a v Kanadě.\n\nRozdíly mezi těmito rázy pávíků se postupně prohlubovaly. Pro evropský typ pávíka byl typický tzv. účes, rozvolněné paprsky na koncích ocasních per. a byl v porovnání s americkým typem relativně útlý, s vyšším postojem. Americký pávík je menší, s hlubokou a ze všech stran oblou postavou. Už od 50. let 20. století se proto do Evropy dováželi i pávíci ze Severní Ameriky a zušlechťovaly se jimi pávíci evropští. Postupně tak docházelo nejen k zakulacování tělesných tvarů, ale i k mizení účesu. Moderní evropský pávík je nyní do značné míry nahrazen americkým typem.\n\nPávík je plemeno se značně změněným tvarem těla oproti divokému holubovi skalnímu. Je to drobný holoubek s krátkou a plně zaoblenou postavou a vpřed vyklenutou hrudí. V postoji stojí na špičkách prstů, a hlavu nese tak zakloněnou, že ta leží na horních ocasních krovkách a dotýká se kolmého, vějířovitého ocasu.\n\nHlava pávíka je malá, jemná a hladká, bez jakýchkoliv pernatých ozdob. Oči jsou většinou perlové, bílí holubi mají oči vikvové, v některých vzornících se toleruje i oranžová či žlutá barva duhovky. Obočnice jsou úzké a jemné. Krk je dlouhý, jeho délka odpovídá délce hřbetu, je esovitě zahnutý a v postoji je zakloněný na hřbet tak, že záhlavím leží na přední podušce vějíře a mezi hřbetem a krkem není žádná mezera. Pro pávíky je typický potřes krku, ale u moderního pávíka tento znak mizí. Hruď je co nejširší, pozdviženě nesená a dopředu klenutá. Při pohledu z boku je linie vedoucí z krku před prsa a hruď až k nohám nepřerušená. Hřbet je krátký, skloněný dozadu, křídla jsou široká, ale krátká, letky jsou nesené pod krajními rýdovacími pery a téměř se dotýkají země. Nohy jsou velice krátké.\n\nOcas je přeměněn v kruhový, široký, plochý a dobře uzavřený vějíř. Ten je tvořený co největším počtem rýdovacích per, bývá jich až 42. Rýdovací pera jsou dlouhá a široká, vzájemně se překrývají a přiléhají jedno na druhé, krajní pera se oboustranně lehce dotýkají země. Z bočního pohledu je ocas nesený kolmo k zemi. Je doplněn bohatě vyvinutými horními a dolními ocasními krovkami, které tvoří podušky které vpředu i vzadu vějíř kryjí a podpírají. Vějíř je doplněn účesem, uvolněnými paprsky praporů konců rýdovacích per.\n\nOpeření je husté, pevné a široké a pomáhá opticky zakulacovat postavu. Chová se ve velkém množství barevných i kresebných rázů. Nejčastěji je bílý a celobarevný v základních řadách všech barev. Dále existuje ráz červený a žlutý plnobarevný, mléčný především v modré a stříbřité barvě a červená a žlutá lentová. V kombinacích s bílou barvou jsou pávíci bělohrotí, s bílými krajními letkami, běloocasí s bílým ocasem včetně podušek, bílí barevnoocasí, kteří mají barevný pouze ocas, opět včetně podušek, štítníci, bílí pávíci s barevnými křídelními štíty, a pávíci stříkaní a strakové, ti však mají ocas vždy barevný.\n\nAnglický pávík je špatný letec a hodí se především do voliérového chovu. Není chovatelsky náročný a dobře odchovává holoubata. Používá se též v chovu sportovních rejdičů jako tzv. dropper, jeho vypuštěním se hejno rejdičů láká ke společnému usednutí.\n\n\n"}
{"id": "924668", "url": "https://cs.wikipedia.org/wiki?curid=924668", "title": "Birgitta Švédská", "text": "Birgitta Švédská\n\nPrincezna Birgitta Švédská a Hohenzollernská, celým jménem \"Birgitta Ingeborg Alice\" (* 19. ledna 1937 Solna) je členka švédské královské rodiny, sestra švédského krále Karla XVI. Gustava.\n\nNarodila se jako dcera prince Gustava Adolfa, vévody z Västerbottenu a princezny Sibylly Sasko-Kobursko-Gothajské a tedy vnučka švédského krále Gustava VI. Adolfa. Dne 25. května 1961 se ve Stockholmu vdala za Johanna Georga Hohenzollernského. Jako jediná ze svých sester si vzala alespoň příslušníka knížecího rodu, a tak jí zůstalo ve Švédsku královské postavení a stále jí náleží titul \"královské výsosti\". Po sňatku Birgitta konvertovala k římskokatolické víře, a tak ztratila nárok na následnictví švédského trůnu a to i po ústavních změnách v letech 1979 a 1980.\n\nOd roku 1990 žijí manželé odděleně, ačkoli zůstávají legálně stále svoji. Předtím ale měli společně tři děti:\n\n"}
{"id": "924669", "url": "https://cs.wikipedia.org/wiki?curid=924669", "title": "Weltklasse Zürich 2011", "text": "Weltklasse Zürich 2011\n\nWeltklasse Zürich 2011 byl lehkoatletický mítink, který se konal 8. září 2011 ve švýcarském Curychu. Byl součástí série mítinků Diamantová liga. \n"}
{"id": "924675", "url": "https://cs.wikipedia.org/wiki?curid=924675", "title": "Weltklasse Zürich 2012", "text": "Weltklasse Zürich 2012\n\nWeltklasse Zürich 2012 byl lehkoatletický mítink, který se konal 30. srpna 2012 ve švýcarském městě Curychu. Byl součástí série mítinků Diamantová liga. \n"}
{"id": "924676", "url": "https://cs.wikipedia.org/wiki?curid=924676", "title": "České muzeum výtvarných umění v Praze", "text": "České muzeum výtvarných umění v Praze\n\nČeské muzeum výtvarných umění v Praze (ČMVU, 1993–2009), bylo založeno jako Středočeská galerie roku 1963. Název České muzeum výtvarných umění v Praze přijalo roku 1993, aby demonstrovalo i ve formální rovině odlišnost své orientace od směřování Středočeské galerie v období normalizace. Nejstarší část sbírkového fondu shromáždilo Středisko státní památkové péče a ochrany přírody Středočeského kraje v letech 1960-1963 pro původně plánovanou galerii na zámku Konopiště. Z něj byla Středočeská galerie oficiálně vyčleněna roku 1964, kdy byla otevřena první stálá expozice českého moderního umění z jejích sbírek na zámku Nelahozeves. V letech 1964-1971 budovala Středočeská galerie sbírkový fond a pořádala výstavy na různých místech Středočeského kraje. Sídlo muzea v Praze vzniklo rekonstrukcí tří historických domů Husova 19-21, Praha 1, v letech 1969–1971 a s jeho otevřením byla zrušena expozice moderního umění na zámku Nelahozeves. Z Prahy se ČMVU přestěhovalo roku 2009 do bývalé Jezuitské koleje v Kutné hoře, Barborská 53/24, a dále působí jako Galerie Středočeského kraje v Kutné Hoře (GASK).\n\nToto heslo pojednává o instituci, která sídlila v Husově ulici čp. 19-21 v Praze.\nNa stejné adrese měly poté do roku 2014 sídlo Informační centrum Středočeského kraje a Galerie GATE, od té doby je prostor v komerčním pronájmu jako Pop Art Gallery a Apple Museum.\nV tomto místě stál od konce 12. století kamenný románský dvorec, z něhož zůstala zachována přízemní obytná část v dnešním sklepení. Byla to rozlehlá čtvercová místnost sklenutá čtyřmi poli křížové klenby a pasy na střední sloupek. Pasy dosedají na římsové konzolky. Osvětlovala ji z jihu úzká obdélná okénka s široce rozevřenou špaletou.\nKoncem 13. a ve 14. století byly na parcele postaveny tři samostatné domy – prostřední dům U klíčů (čp. 156/1), nárožní dům U Zlaté slámy (čp. 156/1) a levý úzký dům nad původním vjezdem do románského dvorce (čp. 229/1).\nDům U klíčů, původně gotický, má raně renesanční fasádu v benátském stylu. Lunetové a křížové klenby v přízemí zůstaly zachovány.\nDům U Zlaté slámy byl z větší části dřevěný až do roku 1726, kdy byl barokně přestavěn.\nTřetí dům (čp. 229/1), který fasádou mírně ustupuje z uliční fronty, je v jádru gotický, vybudovaný před rokem 1361, přestavěný klasicistně v 18. století.\nStálá expozice českého umění 20. století byla zřízena roku 1964 na zámku Nelahozeves, ale přetrvala pouze do počátku normalizace a roku 1971 byla zrušena. Roku 1977 byla nahrazena expozicí starého evropského, zejména španělského umění z roudnicko-lobkovické sbírky. Zámek byl spolu se sbírkami navrácen původním majitelům v restituci roku 1993.\n\nStředočeská galerie jako pořadatel využívala k výstavám řadu budov a výstavních síní v celém Středočeském kraji – Mělník, Roztoky, Jemniště, Průhonice, Čáslav, Poděbrady, Slaný, Kutná Hora, dále Obecní dům v Praze, Arnoldinovský dům v Brandýse nad Labem, Městské muzeum a Galerii výtvarného umění Kladno, Kulturní dům Lidice, Osvětový dům Příbram, Městskou galerii Velvary.\nV letech 1991 až 1995 Karlova univerzita nabídla pro výstavy současného umění prostory křížové chodby Karolina.\nDům U Černé Matky Boží\nPo rekonstrukci roku 1994 zde ČMVU instalovalo stálou expozici kubismu a další prostory užívalo jako výstavní síň.\nRoku 2002 byl dům předán Národní galerii, která zde následujícího roku zřídila muzeum kubismu. Od roku 2015 má dům v pronájmu Uměleckoprůmyslové muzeum v Praze, které zde obnovilo expozici kubismu a pořádá krátkodobé výstavy.\n\nJádrem sbírek je fond vybudovaný počátkem 60. let. Zakladatelé tehdejší Středočeské galerie využili příznivější společenské atmosféry a jejich sběratelské úsilí bylo vedeno snahou reflektovat vývoj umění v jeho strukturované podobě a v souvislostech s dobovým kontextem. Soustředili se na období klasické předválečné moderny 20. a 30. let, období druhé světové války a nástup nových uměleckých skupin konce 50. let a celé období let šedesátých. Těžištěm sbírek je české umění 20. století. Je zde kvalitní kolekce imaginativního umění 30. let (Jindřich Štyrský, Toyen, František Janoušek, Josef Šíma), umělci činní ve 40. letech (Skupina 42, Sedm v říjnu, Skupina Ra), významný soubor českého informelu (Aleš Veselý, Zdeněk Beran, Jiří Balcar, Jan Kotík, Mikuláš Medek) a geometrické abstrakce (Karel Malich, Vladislav Mirvald, Jan Kubíček, Hugo Demartini, Radek Kratina). Novou figuraci reprezentují díla Jiřího Načeradského, Jiřího Sopka, Otakara Slavíka, Rudolfa Němce.\n\nBěhem normalizace byla tato koncepční práce hrubým způsobem přerušena, vedení muzea bylo vyměněno a sbírkový fond byl doplňován spíše malbami 19. století a realistickými díly přijatelnými pro vládnoucí režim, zatímco aktuální tvorba 70.a 80. let zůstala nepovšimnuta. Za obohacení sbírkového fondu lze považovat pouze některé obrazy krajinářské školy z přelomu století.\nNové vedení galerie po roce 1989 proto věnovalo pozornost především rekonstrukci přerušené kontinuity a nákupu děl významných autorů kteří v 70. a 80. letech nesměli vystavovat nebo ukončili v době normalizace školu (generace 12/15 Pozdě, ale přece). Zároveň byla sbírka doplňována o díla současná z okruhu skupiny Tvrdohlavých a jejích generačních druhů. Podrobněji o zastoupení autorů ve sbírce viz heslo Galerie Středočeského kraje v Kutné Hoře (GASK).\n\nSoučástí sbírkového fondu byla také Lidická sbírka, která vznikla v 60. letech z darů českých i zahraničních umělců (mj. Gerhard Richter, Sigmar Polke, Joseph Beuys)\n\nČMVU v Husově ulici bylo v 60. letech a znovu po roce 1989 jako Středočeská galerie pořadatelem významných výstav moderního umění a vydavatelem katalogů (viz Odkazy). Některé výstavy uvádí následující odstavec.\n\n\n\n"}
{"id": "924679", "url": "https://cs.wikipedia.org/wiki?curid=924679", "title": "Alain Caron", "text": "Alain Caron\n\nAlain Caron (* 1955 Saint-Éloi, Kanada) je kanadský baskytarista. Hudbě se začal věnovat v sedmi letech, kdy začal hrát na kytaru a bicí. Na baskytaru začal hrát ve svých jedenácti letech. V letech 1976−1992 působil ve skupině Uzeb a spolupracoval i s dalšími hudebníky, jako jsou například Leni Stern, Didier Lockwood, Gino Vannelli nebo Frank Gambale. Své první sólové album \"Le Band\" vydal v roce 1993, zatím poslední \"Multiple Faces\" vyšlo v roce 2012.\n\n"}
{"id": "924682", "url": "https://cs.wikipedia.org/wiki?curid=924682", "title": "Zdrávas, Maria! Anděl Páně z nebe", "text": "Zdrávas, Maria! Anděl Páně z nebe\n\nZdrávas, Maria! Anděl Páně z nebe je česká mariánská poutní píseň, jejíž text napsal Vladimír Šťastný na nápěv polské lidové písně \"Boże, coś Polskę\" (česky \"Bože, cos Polsku\"). V jednotném kancionále, v němž má přepracovaný text, je označena číslem 817.\n\n\n"}
{"id": "924683", "url": "https://cs.wikipedia.org/wiki?curid=924683", "title": "Memorial Van Damme 2011", "text": "Memorial Van Damme 2011\n\nMemorial Van Damme 2011 byl lehkoatletický mítink, který se konal 16. září 2011 v belgickém městě Bruselu. Byl součástí série mítinků Diamantová liga. \n"}
{"id": "924684", "url": "https://cs.wikipedia.org/wiki?curid=924684", "title": "Memorial Van Damme 2012", "text": "Memorial Van Damme 2012\n\nMemorial Van Damme 2012 byl lehkoatletický mítink, který se konal 7. září 2012 ve belgickém městě Bruselu. Byl součástí série mítinků Diamantová liga. \n"}
{"id": "924686", "url": "https://cs.wikipedia.org/wiki?curid=924686", "title": "Princ George z Cambridge", "text": "Princ George z Cambridge\n\nPrinc George Alexander Louis z Cambridge ( Jiří Alexandr Ludvík; * 22. července 2013 Londýn) je prvorozený syn prince Williama, vévody z Cambridge a jeho manželky Catherine. Od okamžiku svého narození je třetí v linii následnictví britského trůnu po svém dědovi a otci.\n\nSt James's Palace oznámil veřejnosti těhotenství vévodkyně z Cambridge 3. prosince 2012, tedy dříve, než je obvyklé, protože tou dobou byla vévodkyně přijata do nemocnice kvůli velmi silné těhotenské nevolnosti (Hyperemesis gravidarum).\n\nV počátcích porodu ráno 22. července 2013 byla vévodkyně přijata do St Mary's Hospital v Londýně, tedy do stejné nemocnice, kde princezna Diana porodila prince Williama i jeho bratra prince Harryho. Princ se narodil v 16:24 britského letního času a vážil 3,8 kg. Princ William byl přítomen u porodu.\n\nNarozením prince nastalo poprvé od úmrtí královny Viktorie v roce 1901, že jsou na živu vládnoucí monarcha a tři generace přímých následníků trůnu.\n\n\nV prosinci 1917 vyhradil král Jiří V. titul „královská Výsost\" spolu s titulem „princ/princezna\" jen pro děti panovníka, děti panovníkových synů a pro nejstaršího syna prince z Walesu. Nejstaršímu synovi prince Williama, který je nejstarším synem prince z Walesu, by tak tyto tituly náležely, ale všechny jeho další děti by měly nárok pouze na titul „Lord/Lady\". Královna Alžběta II. ale toto nařízení 31. prosince 2012 upravila a garantovala tyto tituly všem dětem nejstaršího syna prince z Walesu. Princ George tak měl zajištěn nárok na stejné tituly, i kdyby se narodil jako děvče.\n\nPrinc George je třetím v následnictví trůnu 16 zemí známých jako Commonwealth Realms, což jsou: Spojené království, Antigua a Barbuda, Austrálie, Bahamy, Barbados, Belize, Grenada, Jamajka, Kanada, Nový Zéland, Papua-Nová Guinea, Svatá Lucie, Svatý Kryštof a Nevis, Svatý Vincenc a Grenadiny, Šalamounovy ostrovy a Tuvalu. Před ním je pouze jeho děd a otec.\n\nPrinc George byl pokřtěn dne 23. října 2013 v královské kapli paláce St. James's. Křest provedl arcibiskup z Canterbury Justin Welby a byla k němu užita stejná křtitelnice, která byla vyrobena a užita při křtu pozdější německé císařovny Viktorie, a voda z řeky Jordán.\n"}
{"id": "924690", "url": "https://cs.wikipedia.org/wiki?curid=924690", "title": "K oltáři Páně", "text": "K oltáři Páně\n\nK oltáři Páně je česká mešní píseň k českým patronům – sv. Cyrilovi, Metodějovi, Václavovi, Vojtěchovi, Ludmile, Prokopovi, Vítovi, Anežce České a Janu Nepomuckému. Její text napsal Vladimír Šťastný, melodii složil Josef Cyril Sychra. V jednotném kancionále, v němž má přepracovaný text, je označena číslem 839. Má dvě sloky pro vstup, jednu před evangeliem, dvě při obětním průvodu, dvě k přijímání a jednu na závěr. Byla zařazena už do Českého kancionálu z roku 1921.\n\n"}
{"id": "924692", "url": "https://cs.wikipedia.org/wiki?curid=924692", "title": "Seznam kulturních památek v Hlučíně", "text": "Seznam kulturních památek v Hlučíně\n\n"}
{"id": "924695", "url": "https://cs.wikipedia.org/wiki?curid=924695", "title": "Tajfun a jiné povídky", "text": "Tajfun a jiné povídky\n\nTajfun a jiné povídky (\"Typhoon and Others Stories\") je název sbírky povídek anglického spisovatele polského původu Josepha Conrada z roku 1903. Zároveň pod tímto názvem vyšel roku 1976 v nakladatelství Albatros jako 142. svazek jeho edice Knihy odvahy a dobrodružství český výbor autorových kratších próz, který uspořádal a přeložil Vladimír Svoboda.\n\n\nPůvodní Conradova sbírka obsahovala tyto prózy:\n"}
{"id": "924697", "url": "https://cs.wikipedia.org/wiki?curid=924697", "title": "Avro Canada Orenda", "text": "Avro Canada Orenda\n\nAvro Canada TR.5 Orenda byl první proudový motor vyráběný Gas Turbine Division, což byla součást společnosti Avro Canada. Motor se podobal jiným raným proudovým motorům své doby, jako byl Rolls-Royce Avon nebo General Electric J47, nicméně ve většině parametrů tyto soudobé motory překonával. Stíhačky Canadair Sabre poháněné motory Orenda patřily k nejrychlejším proudovým stíhacím strojům první generace. Během 50. let 20. století bylo vyrobeno více než 4 000 motorů Orenda v několika variantách, což byl největší úspěch společnosti Avro na tomto poli.\n\nProjektování motoru Orenda bylo zahájeno v létě 1946, když Royal Canadian Air Force (dále jen RCAF) objednalo u společnosti Avro Canada nový noční stíhací letoun do každého počasí. Společnost Avro se v souvislosti s projektem rozhodla pro vývoj vlastních motorů. Avro totiž před časem koupilo bývalou státní laboratoř pro vývoj proudového pohonu s názvem Turbo Research založený v Leaside u Toronta.\n\nSpolečnost Turbo Research byla právě uprostřed práce na svém prvním proudovém motoru s názvem TR.4 Chinook s tahem 13 kN, který mohl být snadno zvětšen pro použití na nové stíhačce. Bylo rozhodnuto, že práce na motoru Chinook budou i nadále pokračovat, aby byly získány patřičné zkušenosti s konstrukcí proudových motorů, ačkoliv firma neměla v plánu tyto motory dále vyrábět.\n\nJak práce na motoru Chinook pokračovaly, Avro přejmenovalo společnost na Gas Turbine Division, která zahájila práce na větším motoru s tahem 27 kN. Ten byl potřeba ke splnění kontraktu na nový letoun pro RCAF. Konstruktér Winnett Boyd zahájil podrobné projektování motoru na podzim 1946, přičemž formální objednávku obdržel v dubnu 1947. Jedinou podstatnou změnou oproti motoru Chinook bylo přidání desátého stupně kompresoru z nerezavějící oceli a změna materiálu třetího stupně z hliníkového na ocelový. Práce na projektu byly dokončeny 15. ledna 1948, právě před prvním spuštěním motoru Chinook 17. března 1948. Během projektování byla oslovena britská společnost Lucas Industries, aby pomohla s návrhem spalovacích komor, což vedlo k mírnému zpoždění. Výsledkem bylo doporučení použít delší spalovací komoru než byla původně navržena. Bylo rozhodnuto pojmenovat motor TR.5 jménem „Orenda“, což je irokézské slovo znamenající „Duše kmene na správné cestě“.\n\nVzhledem ke zkušenostem s motorem Chinook, který měl mnoho podobných součástí, byl vývoj motoru Orenda velice rychlý. Díly začaly přicházet v průběhu roku 1948 a motor byl posléze připraven na první rozběh 8. února 1949. Společnost Avro si byla natolik jistá novým návrhem, že na první zkoušku pozvala vysoké činitele RCAF i kanadské vlády. Zkouška proběhla bez problémů po odstranění drobného problému s elektroinstalací. Během dvou měsíců zkoušek motor běžel již více než 100 hodin a 10. května 1949 dosáhl projektovaného tahu 27 kN. V té době se jednalo o nejvýkonnější proudový motor na světě, ačkoliv jeho prvenství již další rok překonal motor Rolls-Royce Avon RA.3.\n\n1. července běh motoru překročil 500 hodin a běžel dalších 477 hodin, než potřeboval opravu. Totiž v září, když se blížil k 1 000 hodinám běhu, motor nasál plášť jednoho z techniků se sadou holicích čepelek v kapse. Od té doby byly při testování motoru používány kovové kroužky, které měly motor chránit před nasátím cizího předmětu. Po opravě poškozeného motoru testování pokračovalo, nyní již na dvou vyrobených motorech Orenda 1. Společně překročily 10. února 1950 běh v délce 2 000 hodin. V této fázi se projevily únavové trhliny na sedmém a osmém stupni kompresoru a bylo zjevné, že tato část motoru musí být podstatně zesílena. Po vyřešení tohoto problému motory překročily v červenci 3 000 hodin běhu.\n\nLetové testy byly zahájeny na upraveném letounu Avro Lancaster č. FM209, který byl jedním z mnoha letounů verze Mk.10 vyrobených během válečných let. Dva vnější motory Merlin byly nahrazeny motory Orenda, a takto upravený letoun poprvé vzlétnul 10. července 1950. Zkušební piloti společnosti Avro měli velkou legraci ze skutečnosti, že při zkušebních letech přes jezero Ontario směrem k americkému Buffalu velice snadno unikali stíhačkám Republic P-47 Thunderbolt letecké národní gardy Spojených států, které byly obvykle vyslány na obhlídku. Při jednom z incidentů na letecké show došlo vlivem omylu k vypnutí všech motorů. Ale rychlý start motorů Orenda umožnil záchranu letounu. V červenci 1954 letoun dosáhnul 500 letových hodin, čímž byla tato část zkoušek ukončena. Letoun byl nakonec zničen při požáru hangáru 24. července 1956.\n\nVerze Orenda 2 byla prvním skutečně výrobním modelem motoru, která prošla zkouškami v únoru 1952. Na této verzi se také projevily trhliny na devátém stupni kompresoru a ten musel být zesílen, podobně jako u předchozího modelu. Dokonce ještě předtím, než byl schválen, byl motor namontován do letounu CF-100, s kterým poprvé vzlétnul 20. června 1952. Na letounech verze Mk.2 vstoupil do služby u RCAF 17. října 1952. Motor Orenda 3 byl podobný, ale měl oproti předchozím celou řadu úprav, které umožňovaly namontovat jej do letounu Sabre Mk.3 namísto motorů J47. Jeden z vyrobených motorů byl odeslán do společnosti North American Aviation.\n\nPrvním opravdovým sériovým motorem byl model Orenda 8, který poháněl letouny CF-100 Mk.3. Tento model poprvé vzlétnul v září 1952 a vstoupil do služby v roce 1953. Tento model byl brzy následován verzí Orenda 9 pro pohon letounů CF-100 Mk.4, který poprvé vzlétnul 11. října 1952. Poté byly na raketami vyzbrojené letouny verze Mk.4A montovány motory Orenda 11 s tahem 33 kN. Motor Orenda 11 vyžadoval větší průtok vzduchu motorem, a proto byl vybaven novým výkonnějším kompresorem. Orenda 11 byl hlavním sériovým typem vyráběným pro verze letounů CF-100 od Mk.4A výše. Celkem bylo vyrobeno více než 1 000 motorů.\n\nZatímco práce na letounu CF-100 pokračovaly, RCAF také zahájilo výběr nového denního stíhacího letounu a nakonec zvolilo letoun Sabre. Jeden letoun Sabre Mk.3 byl postaven s motorem Orenda 3 s nímž dosahoval podobných výkonů jako stroje Spojených států. Výroba dále pokračovala letouny Sabre Mk.5 s motorem Orenda 10 a poté Sabre Mk.6 s motorem odvozeným od typu Orenda 11 s tahem 32,36 kN s názvem Orenda 14. Výsledkem bylo, že kanadské letouny Sabre byly lehčí a výkonnější než jejich americké vzory poháněné motory J47, a také proto stanovily několik rychlostních leteckých rekordů. Snad nejpozoruhodnější z nich byl nadzvukový let pilotky Jacqueline Cochran na jejím osobním letounu Sabre Mk.3, který jí společnost Canadair zapůjčila pro její úsilí na poli letectví. Společnost Canadair postavila 1 815 letounů Sabre, z nich bylo 937 poháněno motory Orenda. Několik kusů, například jeden u společnosti Boeing, sloužilo i v 70. letech 20. století.\n\nTento motor byl natolik úspěšný, že společnost Hawker Siddeley přejmenovala během reorganizace v roce 1955 divizi Gas Turbine Division na Orenda Engines.\n\nV roce 1953 bylo plánováno spojení motorů Orenda s motory s tahem 44 kN pod jménem Waconda.\n\nProudové motory Orenda měly klasické složení, které se skládalo ze třech hlavních částí – kompresoru, spalovací komory a turbíny/trysky.\n\nVpředu byla kompresorová část, která obsahovala desetistupňový kompresor umístěný v zužujícím se těle motoru ze slitin hořčíku. V přední části před kompresorem uprostřed nasávacího otvoru se nacházel výrazný kuželový kryt, který obsahoval přední hlavní ložisko. V kuželu byl také ukryt elektrický startér, který po spuštění motoru sloužil jako generátor elektrické energie. Motory používané na letounech CF-100 také využívaly unikátní kanadský vynález – vstřikování alkoholu do vstupu motoru jako rozmrazovací systém. Letouny CF-100 měly také na vstupu namontovánu ochranné síto, jak už bylo zmíněno dříve.\n\nAxiální kompresor měl deset stupňů vyrobených zčásti z oceli a zčásti z hliníku. Původní motory Orenda 8, 9 a 10 pracovaly s kompresním poměrem 5,5:1, v porovnání s 3,5:1 oproti válečným proudovým motorům. Náboj kompresoru se skládal ze tří hliníkových disků, které nesly prvních 9 stupňů kompresoru a ocelového kotouče, který nesl desátý stupeň. Středové pouzdro nesoucí hnací hřídel bylo vyrobeno z hořčíkové slitiny. Kolem něho se nacházelo šest spalovacích komor. Turbína byla vyrobena z lopatek vyrobených z materiálu Inconel. Lopatky byly chlazené stlačeným vzduchem od pátého stupně kompresoru, který byl veden šesticí trubek mezi spalovacími komorami. Tryska byla vyrobena ze svařovaného ocelového plechu.\n\n\n\n\"Data pocházejí z časopisu „Flight, 4. září 1953“\".\n\n\n\n\n\nPodobné motory:\n\n"}
{"id": "924703", "url": "https://cs.wikipedia.org/wiki?curid=924703", "title": "Wargame: AirLand Battle", "text": "Wargame: AirLand Battle\n\nWargame: AirLand Battle je pokračování realtimové strategie . Bylo vytvořeno Eugen Systems a vydáno 29. května 2013 Focus Home Interactive. Děj hry je zasazen do období Studené války, respektive mezi roky 1975-89.\n\nHratelné frakce jsou Varšavská smlouva (PACT), která je rozdělena na Sovětský svaz, Polsko, Východní Německo, a Československo; Dále můžete hrát za NATO, Které je rozděleno na Spojené státy americké, Velkou Británii, Francii, Západní Německo, Kanadu, Švédsko, Norsko, a Dánsko. Hráči si mohou zvolit různé jednotky ze států, podle toho za jakou hrají frakci. Dále si mohou postupem hry odemykat nové jednotky nebo si vylepšit již zakoupené jednotky. Ve hře je napříč všemi státy dostupných 852 historických jednotek. Nově si můžete zahrát jednotlivě za každý národ. Také je možné vytvořit si vlastní \"balíček\" bojových skupin se zaměřením na tanky, dělostřelectvo atd.\n\n\n\nPrvní zdarma rozšíření; Vox Populi;bylo vydáno 1. Srpna 2013.\n\nDruhé zdarma rozšíření: Magna Carta bylo vydáno 10 pros. 2013\n\nVe hře je použitý upravený IRISZOOM engine. Tento engine dovoluje hrát na mapách 800 čtverečních kilometrů, na kterých se může nacházet až 100 miliónů objektů. Také to hráči dává možnost oddálit (pro řízení větších vojsk), a přiblížit (pro sledování menších přestřelek).\n"}
{"id": "924709", "url": "https://cs.wikipedia.org/wiki?curid=924709", "title": "Nacholapithecus kerioi", "text": "Nacholapithecus kerioi\n\nNacholapithecus kerioi je druh vyhynulých úzkonosých primátů, žijících ve středním miocénu (před 15 miliony let) na území dnešní Keni. \"Nacholapithecus kerioi\" byl nalezen na lokalitě Nachola v oblasti Samburu.\nDosud zachycené ostatky rodu Nacholapithecus jsou výjimečně dobře dochované a pomáhají poznat anatomii ostatních středně miocénních primátů, kteří jsou často známí jen útržkovitě. Nejvýznamnější je téměř kompletní kostra samce, označená kódem KNM-BG 35250, podle níž byl nový druh v roce 1999 popsán. Starší nálezy z 80. let 20. století byly původně řazeny do rodu Kenyapithecus.\n\nNacholapithecus byl středně velký stromový kvadrupední tvor, vývojově jen o málo pokročilejší než časně miocénní rod \"Proconsul\". Samci druhu \"Nacholapithecus kerioi\" mohli dosahovat váhy asi 22 kg, zatímco samice vážily jen kolem 10 kg. Téměř kompletní kostra KNM-BG 35250 s jistotou dokládá zakrnělý ocas, větší pohyblivost ramenních kloubů i výrazně dlouhá chodidla.\n\nCelkovou stavbou těla i morfologií zubů je Nacholapithecus podobný ostatním středně miocénním úzkonosým primátům a není příliš vzdálený ani starším druhům časného miocénu. Jedinečný je tím, že jeho přední končetiny jsou oproti zadním velmi robustní, velké a schopné silného úchopu. Ukazují na občasné využívání pohybu, který přední končetiny značně zatěžoval – uvažuje se o nějaké formě vertikálního šplhání. Převážně se však \"Nacholapithecus\" stále ještě pohyboval po všech čtyřech končetinách a jeho postoj mohl být jen o málo vzpřímenější než u Proconsula. Způsobem pohybu se Nacholapithecus tudíž nepodobá ani proconsulidům ani moderním lidoopům a zůstává někde na pomezí. K lokomoci současných hominoidů, využívajících závěsu na předních končetinách, měl ještě daleko. Předpokládá se ovšem, že výrazné zapojení předních končetin mohlo být právě prvním náznakem vývoje tímto směrem.\n\n"}
{"id": "924710", "url": "https://cs.wikipedia.org/wiki?curid=924710", "title": "Sambo na Letní univerziádě 2013", "text": "Sambo na Letní univerziádě 2013\n\nSoutěže v sambu na letní univerziádě 2013 probíhaly v Tatněfť-Areně v období 14. až 16. července 2013.\n\nČeši se soutěží v sambu neúčastnili.\n\n"}
{"id": "924711", "url": "https://cs.wikipedia.org/wiki?curid=924711", "title": "Ruprecht VI. Nasavský", "text": "Ruprecht VI. Nasavský\n\nRuprecht VI. Nasavský (před rokem 1280 – 2. listopadu či 2. prosince 1304, Praha) byl hrabě nasavský a krátce také zeť českého krále Václava II. Uchoval si k němu kladný vztah a až do své smrti byl jeho spojencem.\n\nNarodil se jako prvorozený syn Adolfa Nasavského a Imaginy, dcery limburského hraběte Gerlacha I., a to pravděpodobně před rokem 1280, protože roku 1292 potvrzoval dar své prabáby klášteru Altenburg. V dubnu téhož roku byl jeho otec ve Frankfurtu nad Mohanem za podpory českého krále Václava II. zvolen římským králem. Zvolení nepříliš významného a nepříliš majetného kandidáta z Porýní, který se měl stát povolnou loutkou kurfiřtů, překvapilo prohabsburské voliče. \n\nJiž v květnu bylo dohodnuto zasnoubení Ruprechta Nasavského s Václavovou dcerou Anežkou. Anežčino věno ve výši deseti tisíc hřiven mělo být splaceno na dvakrát a Adolf Nasavský byl nucen na oplátku zastavit českému králi Pliseňsko společně s Altenburgem, Saskou Kamenicí, Cvikovem a Chebem. Anežka měla po sňatku obdržet věnem Wiesbaden, Idstein a hrad Sonnenberg. V dubnu 1296 se oba panovníci sešli v pliseňském klášteře Grünhain a Václav II. si po stvrzení vzájemného přátelství odvezl mladého Ruprechta na pražský dvůr.\n\nKe svatbě došlo 9. srpna 1296. Sedmiletá Anežka krátce poté zemřela a mladík se vrátil na otcův dvůr. \n\nAdolf Nasavský proti sobě svou politikou a neplněním předvolebních slibů popudil řadu odpůrců, což v červnu 1298 vedlo k jeho sesazení a za české podpory ke zvolení Albrechta Habsburského. Oba protivníci se sešli 2. července 1298 na bitevním poli u Göllheimu. Adolf Nasavský zde padl a Ruprecht se dostal do zajetí mohučského arcibiskupa Gerharda II. z Eppsteinu. Byl propuštěn roku 1299 a převzal po otci nasavské hrabství. Roku 1304 se připojil po bok svého bývalého tchána Václava II. v jeho sporu s Albrechtem Habsburským a velel části německých žoldáků při obraně českých měst. Zemřel náhle a bez potomků na konci roku 1304 v Praze a byl tam Václavem i pohřben. Uprázdněného hrabství se ujal jeho mladší bratr Gerlach.\n"}
{"id": "924714", "url": "https://cs.wikipedia.org/wiki?curid=924714", "title": "Eduard Claudi", "text": "Eduard Claudi\n\nEduard Claudi (26. září 1810 České Budějovice – 27. září 1884 Poříčí) byl český politik německé národnosti, v 2. polovině 19. století dlouholetý starosta Českých Budějovic, poslanec Českého zemského sněmu a Říšské rady.\n\nVystudoval práva a pak nastoupil na praxi na magistrát v Českých Budějovicích. Od roku 1854 byl majitelem zámku v Poříčí u Boršova.\n\nPo obnovení ústavního života v Rakouském císařství počátkem 60. let 19. století se zapojil i do zemské a celostátní politiky. V zemských volbách v Čechách v roce 1861 byl zvolen ve velkostatkářské kurii (volební skupina nesvěřenecké velkostatky) do Českého zemského sněmu. Ve volbách do Českého zemského sněmu v březnu 1867 byl do sněmu zvolen za městskou kurii v obvodu České Budějovice. Znovu v tomto obvodu uspěl ve volbách roku 1872 a volbách roku 1883. V letech 1872–1878 (podle jiného zdroje 1871–1878) byl náměstkem Nejvyššího maršálka Království českého (tedy místopředsedou zemského sněmu).\n\nOpakovaně byl rovněž poslancem Říšské rady (celostátní zákonodárný sbor), kam ho vyslal zemský sněm poprvé roku 1871 (tehdy ještě Říšská rada nevolena přímo, ale tvořena delegáty jednotlivých zemských sněmů) za kurii venkovských obcí v Čechách. Uspěl i v prvních přímých volbách do Říšské rady roku 1873 (městská kurie, obvod České Budějovice). Mandát obhájil za týž obvod i ve volbách do Říšské rady roku 1879. Politicky se profiloval jako německý liberál (tzv. Ústavní strana). Na Říšské radě se v říjnu 1879 uvádí jako člen staroněmeckého Klubu liberálů (\"Club der Liberalen\").\n\nPo celé období své aktivní politické dráhy působil jako starosta Českých Budějovic (v letech 1865–1884). Jeho nástup do čela radnice v roce 1865 zahájil období německé dominance v Budějovicích (díky silnému volebnímu německému bloku se do městské rady nedostal ani jeden etnický Čech), sám Claudi ve funkci starosty vystřídal Čecha Františka Josefa Klavíka. V roce 1880 mu bylo uděleno čestné občanství Českých Budějovic. V říjnu 1866 získal rytířský Řád Františka Josefa a v únoru 1872 Řád železné koruny 3. třídy. Ve funkci starosty také předsedal městské spořitelně.\n\nZemřel roku 1884 na svém panství v Poříčí.\n"}
{"id": "924717", "url": "https://cs.wikipedia.org/wiki?curid=924717", "title": "František Daneš (kněz)", "text": "František Daneš (kněz)\n\nFrantišek Daneš (13. července 1807 Písek – 5. května 1892 Peruc) byl český římskokatolický kněz, pedagog a politik, v 60. letech 19. století poslanec Českého zemského sněmu.\n\nNa kněze byl vysvěcen roku 1832 v Českých Budějovicích. Působil jako katolický kněz a pedagog. Publikoval pedagogickou a náboženskou literaturu. Jeho působení je spojeno zejména s městysem Peruc, kde byl od roku 1840 administrátorem tamní farnosti a od července 1848 i farářem. Z perucké fary vytvořil centrum vlasteneckých českých kruhů. Navštívili ji například Karel Havlíček Borovský, František Palacký, Václav Vladivoj Tomek, Svatopluk Čech, František Ladislav Rieger, Karel Sabina aj. Kromě role duchovního se Daneš zabýval i otázkami pedagogiky. Inicioval vznik místní školy, na které vyučoval náboženství. Na faře shromažďoval spisy k tematice pedagogické teorie. V roce 1840 ho rovněž ovlivnilo setkání s Antonínem Emanuelem Komersem, který se zasazoval o vzdělávání venkovského lidu. Daneš pak přednášel na škole v Peruci na národohospodářská témata. Zároveň se podílel na počátcích spolkové činnosti mezi rolnictvem. V roce 1850 se v Peruci odehrálo slavnostní ocenění nejlepších čeledínů, na kterém Daneš sloužil mši. V 50. letech se angažoval v rozvoji peruckého lihovaru.\n\nPřispíval do denního tisku. Sám vydal roku 1855 a znovu 1860 \"Řeči sváteční\".\n\nPo obnovení ústavního života v Rakouském císařství počátkem 60. let 19. století se zapojil i do politiky. V zemských volbách v Čechách v roce 1861 byl zvolen v kurii venkovských obcí do Českého zemského sněmu. Mandát získal v obvodu Rakovník – Křivoklát – Nové Strašecí – Louny. Byl zvolen jako oficiální kandidát českého volebního výboru vedeného Národní stranou (staročechy). Rezignoval v říjnu 1866.\n\n\n"}
{"id": "924719", "url": "https://cs.wikipedia.org/wiki?curid=924719", "title": "Claro Open Colombia 2013", "text": "Claro Open Colombia 2013\n\nClaro Open Colombia 2013 byl tenisový turnaj pořádaný jako součást mužského okruhu ATP World Tour, který se hrál na otevřených dvorcích s tvrdým povrchem v areálu Centro de Alto Rendimiento. Konal se mezi 15. až 21. červencem 2013 v kolumbijském hlavní městěBogotě jako 1. ročník turnaje.\n\nTurnaj s rozpočtem 727 685 dolarů patřil do kategorie ATP World Tour 250. Nejvýše nasazeným hráčem ve dvouhře byla světová čtrnáctka Janko Tipsarević ze Srbska, kterého ve čtvrtfinále vyřadil kolumbijský hráč a pozdější finalista Alejandro Falla.\n\nTitul získal Chorvat Ivo Karlović, který se vrátil na kurty po tříměsíční pauze způsobené infekcí virové meningitidy. Kolumbijský turnaj byl druhý v pořadí, když předtím odehrál Hall of Fame Tennis Championships v americkém Newportu.\n\n\nNásledující hráči obdrželi divokou kartu do hlavní soutěže:\n\nNásledující hráči postoupili z kvalifikace:\n\n\n\nNásledující páry obdržely divokou kartu do hlavní soutěže:\n\nNásledující pár nastoupil do hlavní soutěže z pozice náhradníka:\n\n\n\n"}
{"id": "924722", "url": "https://cs.wikipedia.org/wiki?curid=924722", "title": "Claro Open Colombia 2013 – mužská dvouhra", "text": "Claro Open Colombia 2013 – mužská dvouhra\n\nDo soutěže mužské dvouhry na tenisovém turnaji Claro Open Colombia 2013 nastoupilo dvacet osm hráčů. Antukový turnaj v kolumbijské metropoli Bogótě představoval premiérový ročník.\n\nSoutěž dvouhry vyhrál nejvyšší hráč na okruhu ATP Tour, 208 cm vysoký Chorvat Ivo Karlović, když ve finále zdolal kolumbijského tenistu Alejandra Fallu ve dvou setech 6–3 a 7–6.\n\nKarlović tak získal první titul od travnatého Nottingham Open, konaného v červnu 2008, a celkově pátý kariérní z dvouhry. Na kurty se vrátil v červenci po tříměsíční pauze způsobené virovou meningitidou.\n\nČtyři nejvýše nasazení hráči měli volný los do druhého kola.\n\n"}
{"id": "924723", "url": "https://cs.wikipedia.org/wiki?curid=924723", "title": "Claro Open Colombia 2013 – mužská čtyřhra", "text": "Claro Open Colombia 2013 – mužská čtyřhra\n\nDo soutěže mužské čtyřhry na tenisovém turnaji Claro Open Colombia 2013 nastoupilo šestnáct dvojic. Antukový turnaj v kolumbijské metropoli Bogótě představoval premiérový ročník\n\nDeblový titul si připsala čtvrtá nasazená dvojice Indů Purav Raja a Divij Sharan, když ve finále porazila francouzsko-nizozemské turnajové dvojky Édouard Roger-Vasselin a Igor Sijsling. O titulu rozhodly zkrácené hry obou setů, které lépe zvládl indický pár.\n\nRaja se Sharanem proměnili premiérovou finálovou účast na okruhu ATP Tour v zisk titulu.\n\n\n"}
{"id": "924727", "url": "https://cs.wikipedia.org/wiki?curid=924727", "title": "Claro Open Colombia", "text": "Claro Open Colombia\n\nClaro Open Colombia byl profesionální tenisový turnaj mužů hraný v kolumbijském hlavní městě Bogotě. Založen byl v roce 2013 a probíhal v červencovém termínu. Dějištěm se stal areál Centro de Alto Rendimiento, v němž byly instalovány otevřené dvorce s tvrdým povrchem. V rámci profesionálního okruhu ATP World Tour se řadil do kategorie ATP World Tour 250. K vyřazení z kalendáře došlo po sezóně 2015.\n\nDo dvouhry nastupovalo dvacet osm hráčů a ve čtyřhře startovalo šestnáct dvojic. Celkový rozpočet v roce 2015 činil 768 915 amerických dolarů, z toho přímá dotace byla 683 515 dolarů.\n\nV kalendáři sezóny 2013 bogotský turnaj nahradil událost stejné kategorie Farmers Classic hranou v americkém Los Angeles, když společnost IMLA de Colombia odkoupila práva od amerických pořadatelů. Bogotá již v letech 1998–2001 hostila turnaj okruhu ATP Tour nazvaný Bancolombia Open.\n\nDvouhru premiérového ročníku vyhrál nejvyšší hráč na okruhu, 208 cm vysoký Chorvat Ivo Karlović, který se v červenci vrátil na kurty po tříměsíční pauze způsobené infekcí virové meningitidy. První titul ze čtyřhry na okruhu ATP získal v otevíracím ročníku indický pár Purav Raja a Divij Sharan.\n\nV sezóně 2016 jej nahradil mexický turnaj Los Cabos Open, jakožto nová akvizice skupiny Grupo Pegaso.\n\n"}
{"id": "924732", "url": "https://cs.wikipedia.org/wiki?curid=924732", "title": "Heliopithecus leakeyi", "text": "Heliopithecus leakeyi\n\nHeliopithecus leakeyi je druh vyhynulých úzkonosých primátů, žijících na konci časného miocénu (před 17 miliony let) na území dnešní Saúdské Arábie. Dosud je znám jediný druh, \"Heliopithecus leakeyi\", pocházející z lokality Ad Dabtiyah u Perského zálivu. Rodové jméno je odvozeno od řeckých výrazů pro Slunce („helios“) a opici („pithekos“) a vztahuje se k místě nálezu uprostřed pouště. Druhové jméno připomíná příjmení slavné rodiny paleontologů – Leakey.\n\nRod \"Heliopithecus\" byl popsán v roce 1987 na základě nálezu zlomku horní čelisti a dalších čtyř izolovaných zubů. Od té doby nebyly zachyceny žádné další ostatky a znalosti anatomie tak zůstávají velmi omezené. Podle velké části odborníků by Heliopithecus mohl být totožný s rodem \"Afropithecus\". Dělí je jen nepatrné rozdíly v morfologii zubů, ale zato velká geografická vzdálenost. Velmi sporý kosterní materiál ovšem zatím neumožňuje přesnější porovnání a případné sloučení, a proto jsou ponechány v platnosti oba rody.\n\nPozoruhodné je zejména místo výskytu Heliopitheca, které je značně vzdálené od starších východoafrických lokalit časného miocénu. Může naznačovat počátek šíření hominoidů mimo Afriku, k němuž mohlo dojít zhruba před 17 – 18 miliony let díky vzniku suchozemských mostů mezi Afrikou, Evropou a Asií. Na rozdíl od časně miocénních hominoidů měl Heliopithecus masivní čelisti a zuby se silnou sklovinou, které mu dovolovaly pojídat i tužší plody, hlízy či oddenky. Tato schopnost mohla být klíčovým bodem, který umožnil rozšíření hominoidů na počátku středního miocénu z Afriky do Evropy a Asie. Zde je jako nejstarší známý zástupce hominioidů evidován rod \"Griphopithecus\".\n\n"}
{"id": "924752", "url": "https://cs.wikipedia.org/wiki?curid=924752", "title": "Imrich Esterházy", "text": "Imrich Esterházy\n\nBiskup Imrich Esterházy hrabě z Galanty (maďarsky \"Gróf galántai Esterházy Imre,\" chorvatsky \"Mirko Eszteházy\", také \"Esterházi \"nebo \"Eszterházy\", 17. prosince 1663, Nové Mesto nad Váhom, Uherské království – 6. prosince 1745, Bratislava) byl kněz, mnich řádu paulánů, diplomat, záhřebský a ostřihomský arcibiskup a uherský primas. \n\nRodina Esterházyů z Galánty patřila až do konce Rakouska-Uherska k nejbohatším a nejvlivnějším šlechtickým rodům v Uherském království i ve střední Evropě. Tento rod byl ve své většině velmi prohabsburský (což nebylo typické pro ostatní významné uherské rody), přičemž tuto svou dynastickou loajalitu propojoval se zemským vlastenectvím. Stejně lze charakterizovat politiku a kariéru Imricha Esterházyho.\n\nRodiči Esterházyho byli hrabě Imrich Esterházy z Galanty a Zuzana Bučanská z Pováží. Střední vzdělání získal v hornouherské Trnavě a v západouherské Šoproni, v roce 1680 vstoupil do paulánského řádu. Poté studoval 4 roky v Římě a 2 roky v lepoglavském klášteře v Chorvatsku a odtud se vrátil do Trnavy, kde zaujal na jezuitské akademii pozici profesora teologie. \n\nV roce 1702 se stal generálem paulánského řádu. Roku 1706 pak biskupem ve Váci a v roku 1708 v chorvatském Záhřebu. Byl věrným stoupencem Habsburků a v roce 1726 ho císař Karel VI. (uherský král Karel III.) jmenoval biskupem ve Veszprému a odtud už byl jen krůček k nejvyšším postům v katolické hierarchii v Uhersku. V roce 1725 se pak stal ostřihomským arcibiskupem a tím pádem uherským primasem. \n\nJeho sídlem byla Trnava a velmi často pobýval v arcibiskupském paláci v Bratislavě, kde roku 1745 zemřel. V hrobce pod barokní kaplí sv. Jana Almužníka v katedrále sv. Martina byl uherský primas Imrich Esterházy pochován.\n\nByl finančním podporovatelem rozšiřování farní sítě, kulturně povznesl Ostřihom, Šaštín (bazilika minor Panny Marie Sedmibolestné), Trnavu i Bratislavu. \n\nDo dějin umění na Slovensku se zapsal pozváním rakouského sochaře Georga Rafaela Donnera, který se podílel na výzdobě korunovační katedrály sv. Martina. Donner na přání Esterházyho vystavěl mimo jiné v katedrále sv. Martina barokní kapli zasvěcenou maloasijskému světci Janu Almužníkovi, kde také vytvořil sochu biskupa Eszterházyho. V roce 1741 korunoval Marii Terezii na uherskou královnu.\n\n\n"}
{"id": "924753", "url": "https://cs.wikipedia.org/wiki?curid=924753", "title": "Sean Astin", "text": "Sean Astin\n\nSean Astin (* 25. únor 1971 Santa Monica) je americký herec. Sean nikdy s jistotou nepoznal svého otce, vyrůstal pouze s matkou, herečkou Patty Duke. Otec je snad novinář Michael Tell.\n\n\n"}
{"id": "924755", "url": "https://cs.wikipedia.org/wiki?curid=924755", "title": "Tomáš Novák", "text": "Tomáš Novák\n\nTomáš Novák (* 14. srpna 1946 Brno) je český poradenský psycholog, specializující se zejména na otázky související s manželstvím.\n\nV letech 1964 až 1969 vystudoval psychologii na filosofické fakultě tehdejší Univerzitě Jana Evangelisty Purkyně v Brně. Titul PhDr. získal v roce 1971 na Univerzitě Palackého v Olomouci.\n\nJiž za studií začal pracovat na Psychologické výchovné klinice v Brně. Poradenství se věnuje po celou svoji odbornou praxi. Prvních deset let se věnoval poradenství pedagogicko-psychologickému u dětí, mládeže a jejich rodičů, další desetiletí od roku 1979 pak výběru žadatelů i dětí pro náhradní rodinnou péči – osvojení a péče pěstounská. V rámci svého působení v Krajské manželské a předmanželské poradně Brno psychologicky vyšetřil více než polovinu z celkového počtu vážných zájemců o osvojení či pěstounskou péči u dítěte. Problémy běžného manželského konfliktu se zabýval převážně externě v manželské poradně tehdejšího MÚNZ Brno.\n\nOd roku 1989 se věnuje převážně manželskému a rozvodovému poradenství. Od roku 1990 externě učí na Masarykově univerzitě v Brně. Do roku 2012 v Manželské a rodinné poradně a po té jako soukromý psycholog. V současnosti se zaměřuje na poradenství rozvíjející u klienta vlídnou asertivitu, tj. protiklad jak primitivního prosazování se jakož i naučené bezmocnosti.\n\n\n\nobě publikace vydány opakovaně \n\n\n"}
{"id": "924757", "url": "https://cs.wikipedia.org/wiki?curid=924757", "title": "Michel Debré", "text": "Michel Debré\n\nMichel Debré (1. ledna 1912 – 2. srpna 1996) byl francouzský politik, představitel gaullismu. Byl prvním premiérem Páté republiky (1959–1962) a jedním z tvůrců jejího ústavního systému, který dal mocenskou převahu prezidentovi, namísto premiérovi. V letech 1958–1959 byl v de Gaullově vládě ministrem spravedlnosti, za Páté republiky byl pak ministrem financí (1966–1968), ministrem zahraničí (1968–1969) a ministrem obrany (1969–1973).\n\nNa funkci premiéra rezignoval po referendu, jež přijalo dohody z Evianu, ukončovalo Alžírskou válku a dávalo nezávislost Alžírsku – Debré byl silným odpůrcem alžírské nezávislosti a prosazoval tvrdou koloniální linii.\n\nZa druhé světové války byl člen francouzského (de Gaullova) odbojového hnutí \"France libre\". Byl velmi ovlivněn de Gaullem a na jeho radu také po válce vstoupil do tradičního středového subjektu: Republikánské, radikální a radikálně socialistické strany. Roku 1946 ji však opustil a pak již střídal jen gaullistické strany, které postupně vznikaly (\"Rassemblement du Peuple Français\", \"Républicains sociaux\", \"Union pour la nouvelle République\", \"Union des démocrates pour la République\", \"Rassemblement pour la République\").\n\n"}
{"id": "924758", "url": "https://cs.wikipedia.org/wiki?curid=924758", "title": "Sinuidžu", "text": "Sinuidžu\n\nSinuidžu ( – \"Sinŭidžu\") je město v Severní Koreji, hlavní město provincie Severní Pchjongan. Leží na západním okraji Korey na levém břehu hraniční řeky Amnokkang blízko jejího ústí do Korejské zátoky, naproti čínskému městu Tan-tung, s kterým ho spojuje most Čínsko-korejského přátelství. Část města je od roku 2002 součástí zvláštní správní oblasti Sinuidžu.\n"}
{"id": "924767", "url": "https://cs.wikipedia.org/wiki?curid=924767", "title": "Emil Stalmašek", "text": "Emil Stalmašek\n\nEmil Stalmašek (19. března 1925 – 8. června 1989) byl slovenský fotbalový útočník.\n\nHrál za ŠK Žilina. V lize odehrál 166 utkání a dal 43 gólů. Za reprezentační B-tým nastoupil ve 2 utkáních a dal 1 gól.\n\n"}
{"id": "924773", "url": "https://cs.wikipedia.org/wiki?curid=924773", "title": "Petr Vacenovský", "text": "Petr Vacenovský\n\nPetr Vacenovský (* 16. dubna 1964 v Břeclavi) je bývalý československý fotbalista.\n\nHrál za Zbrojovku Brno. V československé lize nastoupil ve 11 utkáních, ve druhé lize nastoupil ve 26 utkáních a dal 3 góly. Dále hrál v Rakousku za SV Leobendorf.\n\n\n"}
{"id": "924778", "url": "https://cs.wikipedia.org/wiki?curid=924778", "title": "Lukáš Juliš", "text": "Lukáš Juliš\n\nLukáš Juliš (* 2. prosinec 1994, Chrudim) je český fotbalový útočník, který momentálně působí ve Spartě.\n\nOdchovanec chrudimského fotbalu přišel do Sparty v roce 2009, nejvíce se však ukázal na Mistrovství světa hráčů do 17 let 2011, kde se postaral o všechny branky české reprezentace. Hned po tomto turnaji přešel do sparťanského B-týmu. Před sezonou 2013/14 se stěhoval do prvního týmu Sparty a svůj debut v Gambrinus lize zažil 21. července 2013 v utkání proti Vysočině Jihlava (výhra Sparty 4:1). První gól v Gambrinus lize vstřelil ve svém třetím zápase, šlo o utkání na Bazalech 22. března 2014 s FC Baník Ostrava. Juliš se dostal na hřiště v 69. minutě a o 10 minut později zařídil konečnou remízu 1:1.\n\nV sezóně 2013/14 slavil se Spartou Praha zisk ligového titulu již ve 27. kole 4. května 2014. 17. května 2014 získal se Spartou double po výhře 8:7 v penaltovém rozstřelu ve finále Poháru České pošty proti Viktorii Plzeň, i když ve finálovém duelu nenastoupil. Představil se v Evropské lize UEFA 2015/16, kde rozhodl vítězným gólem o výhře 1:0 v úvodním zápase šestnáctifinále proti ruskému celku FK Krasnodar. Trefil se i v osmifinále, v odvetě na Stadio Olimpico v Římě proti Laziu stvrdil gólem na konečných 3:0 postup Sparty do čtvrtfinále.\n\nJuliš je mládežnickým reprezentantem ČR.\nZúčastnil se Mistrovství světa hráčů do 17 let 2011 v Mexiku, kde vstřelil oba góly svého týmu na turnaji. ČR byla vyřazena již v základní skupině D po 1 výhře a 2 porážkách.\n\nTrenér Vítězslav Lavička jej v červnu 2017 vzal na Mistrovství Evropy hráčů do 21 let v Polsku. Český tým obsadil se třemi body 4. místo v základní skupině C.\n\n"}
{"id": "924779", "url": "https://cs.wikipedia.org/wiki?curid=924779", "title": "Jiří Navrátil (fotbalista)", "text": "Jiří Navrátil (fotbalista)\n\nJiří Navrátil (* 31. října 1951) je bývalý český fotbalista.\n\nV lize hrál za Sigmu Olomouc. V československé lize nastoupil ve 23 utkáních a dal 1 gól. Po postupu dal první ligový gól Olomouce.\n\n"}
{"id": "924781", "url": "https://cs.wikipedia.org/wiki?curid=924781", "title": "Josef Václav Esop", "text": "Josef Václav Esop\n\nJosef Václav Esop (6. ledna 1813 Dačice – 14. května 1880 Nový Bydžov) byl český lékař a politik, v 2. polovině 19. století dlouholetý starosta Nového Bydžova, poslanec Českého zemského sněmu a Říšské rady.\n\nVystudoval gymnázium v Rychnově nad Kněžnou a pak vysokou školu. Působil jako lékař (nejdříve v rodných Dačicích, od roku 1842 v Novém Bydžově). Byl aktivní i jako publicista, přispíval do časopisů Boj a Květy. V roce 1848 byl jedním z velitelů Národní gardy v Novém Bydžově. V 50. letech byl jedním ze dvou chirurgů v novobydžovské nemocnici. Po obnovení ústavního života v Rakouském císařství počátkem 60. let 19. století se zapojil i do komunální, zemské a celostátní politiky. Roku 1861 se stal starostou Nového Bydžova a ve funkci setrval do roku 1870. Opětovně byl starostou v období let 1877–1880. Za jeho úřadování došlo k výstavbě nové radnice v novogotickém slohu.\n\nV zemských volbách v Čechách v roce 1861 byl zvolen v kurii venkovských obcí do Českého zemského sněmu za obvod Hořice – Nová Paka. Zvolen byl jako oficiální kandidát českého volebního výboru, tedy Národní strany (staročeské). Do sněmu byl zvolen také ve volbách roku 1870, nyní za městskou kurii v obvodu Jičín – Nový Bydžov. Mandát obhájil za týž obvod i ve volbách roku 1872. V doplňovacích volbách roku 1873 (vypsaných poté, co desítky českých poslanců přišly o mandát kvůli bojkotu sněmu, takzvaná pasivní rezistence) nicméně v tomto volebním okrsku byl zvolen místo něho Antonín Zvěřina.\n\nKrátce byl rovněž poslancem Říšské rady (celostátní zákonodárný sbor), kam ho vyslal zemský sněm roku 1871 (tehdy ještě Říšská rada nevolena přímo, ale tvořena delegáty jednotlivých zemských sněmů) za kurii venkovských obcí v Čechách. Vzhledem k politice pasivní rezistence, kterou Češi protestovali proti ústavnímu směřování monarchie se ale do práce parlamentu fakticky nezapojil. Jeho mandát byl pro absenci 23. února 1872 a znovu 11. června 1872 prohlášen za zaniklý.\n"}
{"id": "924782", "url": "https://cs.wikipedia.org/wiki?curid=924782", "title": "Better Than Ezra", "text": "Better Than Ezra\n\nBetter Than Ezra je americká rocková skupina, založená v roce 1988 ve městě New Orleans v Louisianě. Původní sestava se skládalo ze čtyř členů; zpěváka a kytaristy Kevina Griffina, kytaristy Joele Rundella, baskytaristy Toma Drummonda a bubeníka Caryho Bonnecaze. Rundell ze skupiny odešel v roce 1990 a následně skupina hrála pouze v triu. V roce 1996 ze skupiny odešel Bonnecaze a nahradil jej Travis McNabb, kterého v roce 2009 nahradil Michael Jerome.\n\n\n"}
{"id": "924783", "url": "https://cs.wikipedia.org/wiki?curid=924783", "title": "Max von Oppenheim", "text": "Max von Oppenheim\n\nMax (Freiherr) von Oppenheim (15. července 1860 Kolín nad Rýnem – 17. listopadu 1946 Landshut) byl německý historik a archeolog.\n\nVelmi si oblíbil arabskou kulturu. Zejména využíval možnosti uzavírat krátká manželství s mladými ženami, aby uspokojit své sexuální choutky.\nBěhem první světové války vypracoval plán na propuknutí vzpoury v arabských koloniích Anglie a Francie. Vzpoura měla donutit koloniální mocnosti posílit vojenské jednotky na Blízkém východě a v severní Africe tak, aby je nemohli použít na frontě v Evropě. Anglie však slibem samostatnosti získala Araby na svou stranu a Oppenheimovi jeho plán nevyšel.\n\nV roce 1899 objevil knížecí palác Tell Chaláf (doslova „kopec vytvořený z bývalého města“). Leží poblíž vesnice R'as al'Ayn v údolí řeky Chábúr na severu Sýrie, na hranicích s Tureckem. Vrátil se sem ještě v letech 1911, 1913 a 1929.\n"}
{"id": "924785", "url": "https://cs.wikipedia.org/wiki?curid=924785", "title": "Most Čínsko-korejského přátelství", "text": "Most Čínsko-korejského přátelství\n\nMost Čínsko-korejského přátelství (, – \"Čočdžung uŭikjo\") je kombinovaný 940 metrů dlouhý silniční a železniční most přes řeku Amnokkang spojující město Tan-tung v provincii Liao-ning Čínské lidové republiky s městem Sinŭidžu v provincii Severní Pchjongan v Severní Koreji.\n\nPatří mezi nejdůležitější přechody mezi Čínskou lidovou republikou a Korejskou lidově demokratickou republikou. V roce 2004 procházelo 70 % vývozu z Čínské lidové republiky do Severní Korey přes Tan-tung.\n\nMost byl postaven Japonci v období od dubna 1937 do května 1943, kdy Japonské císařství zahrnovalo Koreu na levém břehu řeky a na pravém břehu řeky v Mandžusku mělo svůj loutkový stát Mandžukuo.\n\nV tomto místě se nejedná o nejstarší most. Dodnes stojí zhruba 60 metrů po proudu od něj z čínské strany zbytek staršího mostu postaveného v období od května 1909 do října 1911. Během korejské války byly oba mosty v období od listopadu 1950 do února 1951 bombardovány americkými bombardéry B-29 a B-17 ve snaze odříznout Severokorejce od čínského zásobování. Opraven byl pouze novější most, starší je z čínské strany přístupný jako atrakce a na jeho konci jsou namontovány dalekohledy, kterými se mohou turisté dívat do Severní Koreje.\n"}
{"id": "924786", "url": "https://cs.wikipedia.org/wiki?curid=924786", "title": "Gerardo Martino", "text": "Gerardo Martino\n\nGerardo Daniel Martino (* 20. listopadu 1961, Rosario, Argentina) je argentinský fotbalový trenér.\n\nS Barcelonou podepsal v červenci 2013 smlouvu na dvě sezóny. V srpnu 2013 získal s týmem první trofej – španělský Superpohár Supercopa de España 2013, v němž si FC Barcelona poradila s Atléticem Madrid. 26. října 2013 porazil jeho tým na Camp Nou Real Madrid 2:1, šlo o jeho první vítězství v El Classicu (jak bývají souboje Barcelony s Realem Madrid nazývané). První porážka v soutěžním zápase přišla 26. listopadu 2013 během jeho 21. utkání v pozici trenéra Barcelony, mužstvo podlehlo v Lize mistrů 1:2 Ajaxu Amsterdam. Poté, co v sezoně 2013/14 nevyhrál s Barcelonou žádnou trofej, rozhodl se v květnu 2014 na funkci rezignovat, ačkoli měl smlouvu ještě na další sezonu.\n\nV srpnu 2014 se stal trenérem argentinské reprezentace, vystřídal Alejandra Sabellu, který se funkce vzdal po Mistrovství světa 2014 v Brazílii, kde Argentina získala stříbrné medaile.\n"}
{"id": "924792", "url": "https://cs.wikipedia.org/wiki?curid=924792", "title": "Anton Forgách", "text": "Anton Forgách\n\nAnton Forgách (6. března 1819 – 2. dubna 1885 obec Halič) byl rakouský vysoký státní úředník a politik, v 2. polovině 19. století místodržící Moravy a později místodržící Čech, krátce i poslanec Českého zemského sněmu, po rakousko-uherském vyrovnání aktivní v uherské politice.\n\nOd roku 1838 působil jako státní úředník, nejprve v uherské dvorské kanceláři, od roku 1842 byl prezidentem dikasteria v Rijece, od roku 1848 notářem u dvora. V roce 1848 působil v invazní armádě Ivana Fjodoroviče Paskieviče, která rozdrtila povstání během revoluce v Uhersku. V 50. letech pak vykonával funkci komisaře (\"hlavný dištriktuálny župan\") v jednom z distriktů, na které bylo pacifikované Uhersko rozděleno (v roce 1849 v Prešpurku, pak od roku 1851 v Košicích). Za přijetí tohoto postu byl v řadách maďarské politické reprezentace silně kritizován. V roce 1859 se stal sekčním šéfem na rakouském ministerstvu vnitra.\n\nV letech 1853–1859 byl zástupcem místodržícího v Čechách. Roku 1860 se stal místodržícím (nejvyšším představitelem státní správy) na Moravě, a od 27. listopadu 1860 do roku 1861 tuto funkci zastával v Čechách.\n\nV zemských volbách v Čechách v roce 1861 byl zvolen do Českého zemského sněmu. Mandát získal paralelně ve dvou obvodech v kurii městské: obvod Třeboň, Lišov, Týn n. Vltavou (tam jako nezávislý český kandidát) a obvod Praha-Malá Strana (tam podporován českou stranou). Ve volbách na Malé Straně získal podporu českého volebního výboru, který proti němu nenasadil vlastního českého kandidáta. Šlo o jediný případ, kdy česká politická reprezentace ustoupila ze svého odmítavého postoje ke kandidaturám státních úředníků do sněmu. Mandát nakonec přijal v tomto obvodu, tedy Praha-Malá Strana. Slavnostně pak coby místodržící zahájil historicky první schůzi sněmu. Na poslanecký mandát na sněmu rezignoval v září 1862.\n\nV letech 1861–1864 vedl uherskou dvorní kancelář. Na podzim 1865 ho císař jmenovan županem Novohradské župy, tedy v regionu, kde měl svůj rodový statek. Po rakousko-uherském vyrovnání byl aktivní v uherské politice. Přiklonil se k liberální straně Ference Deáka.\n"}
{"id": "924794", "url": "https://cs.wikipedia.org/wiki?curid=924794", "title": "Peter Storey", "text": "Peter Storey\n\nPeter Edwin Storey (narozen 7. září 1945 ve Farnham, Surey, Anglie) je bývalý anglický fotbalista.\nVětšinu své kariéry strávil v Arsenalu, do kterého přišel jako dorostenec v roce 1961. V roce 1962 se stal profesionálním hráčem. Začínal jako pravý obránce, byl houževnatý, hrál oběma nohama a jeho zákroky byly tvrdé. První tři sezóny strávil v mládežnických a rezervních klubech. Svoji premiéru v prvním týmu Arsenalu si odbyl 30. října 1965 proti Leicester City. Ihned si zajistil místo v týmu a v nadcházející sezóně se stal členem základní jedenáctky.\n\nJak jeho kariéra pokračovala, Storey vystřídal pozici a posunul se dopředu na místo defenzivního záložníka. S týmem Arsenalu dvakrát prohrál ve finále Anglického ligového poháru v letech 1968 a 1969, než se dočkal výhry v Evropské lize UEFA v ročníku 1969–1970. Známý pro své zákroky a celkově tvrdé hře (v roce 2007 se umístil na 26. místě v žebříčku „50 největších tvrďáků“ deníku The Times) sehrál důležitou roli v získání double pro Arsenal v následujícím roce, když vyhrál 1. ligu i FA Cup. Jedním z jeho nejvýraznějších momentů bylo vsítění dvou gólů Stoke City v semifinále FA Cup, kdy zařídil pro Arsenal remízu 2-2 poté, co prohrávali 2-0. Odvetu Arsenal vyhrál poměrem 2-0 a poté porazil ve finále Liverpool.\n\nStorey debutoval v dresu národního týmu v roce 1971 proti Řecku (na své původní pozici pravého obránce), na začátku 70. let odehrál s národním týmem 19 zápasů, kdy zaplnil pozici v záloze po končícím Nobby Stilesovi. Přestože během doby, kdy hrál Storey, měl anglický národní tým bilanci 11 vítězství, 5 remíz a 3 porážky, celkově špatná forma způsobila, že si Storey nezahrál na žádném velkém turnaji.\n\nPoté, co ztratil svou pozici v Arsenalu po nástupu nového manažera Terryho Neilla, byl Storey prodán do Fulhamu za 10.000 GBP. Za Arsenal celkově odehrál 501 utkání, což ho řadí na celkovou 8. příčku v klubových statistikách. Jeho agresivní projev na hřišti dal vzniknout vtipu, který koloval mezi fanoušky a médii; říká se v něm, že je „jednopatrák v sektoru hrůzy“\n(jedná se o hříčku s jeho jménem, kdy „storey“ znamená v angličtině podlaží a také zřejmě naráží na jeho výšku).\n\nPřed ukončením kariéry v roce 1978 strávil jednu sezónu ve Fulhamu na Craven Cottage.\n\nV září 2010 vydal otevřenou autobiografii nazvanou True Storey: My Life and Crimes as a Football Hatched Man, ale mluvil také o tom, že o svém životním pádu natočí film.\n\nV roce 1979 byl Storey pokutován a dostal půlroční podmínku za provozování nevěstince v Londýně. V roce 1980 byl odsouzen ke třem letům vězení pro financování padělatelů zlatých mincí. V roce 1990 byl odsouzen ke 28 dnům vězení pro pašování 20 pornografických nahrávek.\n"}
{"id": "924795", "url": "https://cs.wikipedia.org/wiki?curid=924795", "title": "Nõmme Kalju FC", "text": "Nõmme Kalju FC\n\nMTÜ Nõmme Kalju FC je estonský fotbalový klub z hlavního města Estonska Tallinnu, ze čtvrti Nõmme. Založen byl v prosinci 1922, na konci 30. let 20. století však zanikl a obnoven byl roku 1997. Od roku 2008 hraje nejvyšší estonskou soutěž. Největšího historického úspěchu klub dosáhl roku 2012, kdy prvně ve svých dějinách vybojoval mistrovský titul. Do evropských pohárů se klub poprvé podíval v sezóně 2009/10, kdy hrál Evropskou ligu, v 1. předkole vypadl s lotyšským týmem Dinaburg FC. Z prvního předkola Evropské ligy se mu nepodařilo postoupit ani v letech 2012 a 2013 (v prvním případě vypadl s finským FC Honka, ve druhém s ázerbájdžánským Chazarem Lankaran).\n\nV sezóně 2013/14 se prvně podíval do Ligy mistrů a vyřazením HJK Helsinki ve 2. předkole dosáhl největšího mezinárodního úspěchu ve své historii. Ve třetím předkole byl vyřazen českým týmem FC Viktoria Plzeň po prohrách 0:4 doma a 2:6 venku, ale pokračoval ve 4. předkole Evropské ligy 2013/14 dvojutkáním s ukrajinským klubem Dněpr Dněpropetrovsk, kde byl vyřazen.\n\nKlub obsadil v ročníku 2013/14 v domácí lize 2. místo za vítězným FC Levadia Tallinn a kvalifikoval se tím do Evropské ligy UEFA 2014/15, kde vypadl ve druhém předkole s polským klubem KKS Lech Poznań.\n\nZdroj:\n\n"}
{"id": "924796", "url": "https://cs.wikipedia.org/wiki?curid=924796", "title": "Strukturoví holubi", "text": "Strukturoví holubi\n\nStrukturoví holubi jsou plemennou skupinou holuba domácího, charakterističtí pozměněnou strukturou peří a rozvojem tzv. pernatých ozdob. Je to skupina nepočetná a nesourodá: Mezi strukturové holuby jsou řazena plemena různého původu s rozdílnými směry šlechtění, jediným společným znakem je největší důraz na pernaté ozdoby. Jsou to téměř výlučně okrasná plemena. Bývají přítulní a vyžadují zvláštní péči, často jsou chováni pouze ve voliérách.\n\nV seznamu plemen EE je plemenné skupině racků vyhrazena číselná řada 0600.\n\nNejznámějším a nejrozšířenějším strukturovým plemenem je anglický pávík. U pávíků je ocas přeměněn do plného vějíře, tvořeného značným počtem rýdovacích per. Anglický pávík je navíc prošlechtěn i figurálně, má malou, zaoblenou postavu s vypjatou hrudí, a dlouhý esovitý krk. V postoji pokládá hlavu až na horní ocasní krovky a stojí na špičkách prstů. Dalšími plemeny pávíků je pávík indický, který nese trup vodorovně, esovitý krk směřuje kolmo nahoru. Indický pávík má běháky opeřené krátkým rouskem a často má chocholku. Podobný je pávík maďarský nebo pávík zahradní, ale ti jsou hladkohlaví a zahradní pávík nemá ani opeřené nohy.\n\nKudrnáč je plemeno nápadné kudrnami na peří především křídelních štítů. Tvarem těla se podobá většímu polnímu holubovi, ale opeření na štítech křídel je zkadeřené do té míry, že tvoří uzavřené prstence.\n\nU dalších plemen strukturových holubů se šlechtěním rozvíjely pernaté ozdoby na hlavě a krku. Nejdokonalejším plemenem je parukář: U něj dlouhá, úzká a odstávající pera na dlouhém krku tvoří tzv. paruku, která při pohledu z boku tvoří zcela uzavřený kruh či ovál, zcela zakrývající hlavu i zobák. Podobným plemenem, jehož paruka však nezakrývá hlavu, je staroholandský kapucín, ještě o něco nižší paruku má dánský parukář. Ještě menší paruku, která je tvořena jen vysokou lasturovitou chocholkou, má limburský límcový holub a šmalkaldský barevnohlávek. Mezi plemeny s parukou je barevnohlávek jediným rousným plemenem, s dlouhým opeřením běháků. Někdy bývá řazen k barevným holubům.\n\nČínský racek je holub patřící mezi tzv. racky. Rackové jsou plemennou skupinou okrasných holubů, kteří mají společný malý vzrůst, pernatou náprsenku na hrudi a často též kulatou hlavu s kratičkým zobákem. U čínského racka se opeření náprsenky rozvinulo do té míry, že byl přeřazen mezi strukturové holuby. Čínskému rackovi je podobný španělský chorrera, který má zkadeřené peří i na zádech.\n\n\n\n"}
{"id": "924797", "url": "https://cs.wikipedia.org/wiki?curid=924797", "title": "FK Fotbal Třinec 2013/14", "text": "FK Fotbal Třinec 2013/14\n\nFK Fotbal Třinec je v sezóně 2013-2014 účastníkem 2. nejvyšší české ligy, kde se po roční odmlce vrátil, jako vítěz Moravskoslezské fotbalové ligy . Sezónu začíná s novým trenérem Pavlem Hajným.\n\n"}
{"id": "924798", "url": "https://cs.wikipedia.org/wiki?curid=924798", "title": "Neutronové záření", "text": "Neutronové záření\n\nNeutronové záření je druh ionizujícího záření, tvořeného proudem volných neutronů. Tyto neutrony se uvolňují při jaderném štěpení nebo fúzi, následně interagují s jádry dalších atomů a vytvářejí tak nové izotopy.\n\nNeutrony mohou být emitovány i při dalších jaderných reakcích, např. při jaderném rozpadu nebo při reakcích vzniklých v důsledku interakcí částic (např z kosmického záření nebo v urychlovačích částic). Významných zdrojů neutronů není mnoho a taková zařízení obvykle dosahují velkých rozměrů, jako například v případě jaderných reaktorů nebo urychlovačů částic. Neutronové záření bylo objeveno jako výsledek pozorovaní jader berylia při reakci s alfa částicemi, jak se přeměňují v jádra uhlíku a produkují neutrony, Be(α, n)C. Kombinace emitoru alfa částic a izotopu s velkou pravděpodobností (α, n) reakce je stále běžným zdrojem neutronů.\n\nStudené, teplé a horké neutrony jsou nejčastěji používány při experimentech rozptylu a ohybu pro zjištění vlastností a struktury materiálu v krystalografii, fyzice kondenzovaných látek, biologii, chemii pevných látek, materiálové vědě, geologii, mineralogii a příbuzných vědách. Neutronové záření je taktéž využíváno ve vybraných zařízeních k léčení rakovinových nádorů pro jeho pronikavé a ničivé vlastnosti u buněčné struktury. Neutrony mohou být také použity pro zobrazení průmyslových součástek nazývané neutronová radiografie při použití fólie, neutronová radioskopie při pořízení digitálních snímků a neutronová tomografie pro trojrozměrné zobrazení. Neutronové zobrazování je běžně užíváno v jaderném průmyslu, ve vesmírném a kosmickém průmyslu a stejně tak v průmyslu výbušnin.\n\nA také ho využívají jaderné elektrárny k začátku řetězové reakce.\n\nNeutronové záření je často nazýváno nepřímým ionizačním zářením. To neionizuje atomy stejným způsobem jako nabité částice (protony a elektrony excitací elektronu), protože nemají náboj. Nicméně neutronové interakce jsou vysoce ionizující, např. při absorpci neutronu dochází k emisi gama záření, které následně odstraní elektron z atomového obalu, nebo jádro poodražené po interakci s neutronem je ionizováno a způsobuje více tradičních následných ionizací i dalších atomech. Vzhledem k tomu, že neutrony jsou nenabité, tak mají větší pronikavost nežli částice alfa nebo záření beta. V některých případech mají větší pronikavost než záření gama, které je zpomaleno v atomech s vysokým atomovým číslem. V atomech s malým atomovým číslem, jako je vodík, je nízkoenergetické gama záření pronikavější než neutrony o vysoké energii.\n\nV lékařské fyzice je o neutronovém záření uvažováno jako o čtvrtém radiační nebezpečí napříč dalším druhům radiace. Dále je někdy větším nebezpečím neutronového záření tzv. neutronová aktivace, což je schopnost neutronového záření vyvolat radioaktivitu u většiny látek, na něž dopadá, včetně tělesné tkáně samotných pracovníků. K tomu dochází při zachycení neutronů atomovým jádrem, které se transformuje na jiný nuklid, často na radionuklid. Tento proces je důvodem pro mnoho radioaktivních materiálů uvolněných při výbuchu jaderné zbraně. Tento problém vzniká taktéž u zařízení pro jaderné štěpení a fúzi, tím že se postupně vybavení stává radioaktivním a posléze musí být technické vybavení odstraněno a zlikvidováno jako radioaktivní odpad.\n\nOchrana před neutronovým zářením spočívá v radiačním stínění. Z důvodu vysoké kinetické energie neutronů je tato radiace považována za nejtvrdší a nejnebezpečnější radiaci pro celé tělo, pokud je vystaveno externím zdrojům této radiace. V porovnání s běžným ionizujícím zářením založeným na fotonech nebo nabitých částicích jsou neutrony opakovaně odráženy a zpomalovány (absorbovány) lehkými jádry, tudíž materiály bohaté na vodík jsou efektivnější než jádra železa. Lehké atomy zpomalují neutrony elastickým rozptylem, takže se mohou podílet na jaderných reakcích. Tyto reakce se stávají zdrojem záření gama, tudíž musí být provedeno přídavné stínění. Zřetel musí být brán na to, abychom se vyhnuli použití jader, která podléhají štěpení nebo zachytávání neutronů, což vede k radioaktivnímu rozpadu jádra, který provází produkce paprsků gama.\n\nNeutrony snadno procházejí přes většinu materiálů, ale dosti s nimi interagují, a tak způsobují biologické škody. Nejefektivněji stínící materiály jsou uhlovodíky, jako např. polyethylen, tuhý parafín nebo voda. Beton (kde je značné množství molekul vody chemicky svázáno s cementem) a štěrk se používají jako levné, ale efektivní biologické stínění pro jejich kombinované stínění, jak paprsků gama, tak i neutronů. Vynikajícím absorbérem neutronů je bór (stejně tak určitého neutronového rozptylu), který se rozpadá na lithium a hélium a neprodukuje prakticky žádné gama záření. Karbid bóru se obvykle použije ke stínění tam, kde betonové stínění je příliš nákladné. Komerčně, díky vodě, naftě, betonu, štěrku a BC jsou k dispozici běžná stínění, která obklopují plochy s velkým neutronovým tokem. Bórem impregnované silikonové sklo, vysoce bórová ocel, parafín a plexisklo mají ochranné užití.\n\nProtože neutrony, které zasáhnou vodíková jádra (protony nebo deuterony), předají těmto jádrům energii, tak tato jádra se pak oddělí ze svých chemických vazeb a putují na malou vzdálenost než se zastaví. Tato vodíková jádra jsou vysoce urychlenými částicemi a jsou pak zastavena ionizací materiálu, kterým procházejí. Dále v živé tkáni mají neutrony poměrně vysokou relativní účinnost a jsou přibližně desetkrát účinnější v biologickém poškození ve srovnání s gama zářením nebo beta zářením při stejném ozáření. Neutrony jsou zvlášť nebezpečné pro měkkou tkáň, jako jsou například koutky očí.\n\nNeutrony také znehodnocují materiály; bombardování materiálů neutrony vytváří laviny srážek, které mohou vytvářet bodové defekty a rozrušení materiálu. Při vysokém neutronovém ozáření to může vést ke zkřehnutí kovů a jiných materiálů a může vést u některých z nich jejich nabobtnání. Toto znamená problém pro jaderné reaktorové nádoby a význačně omezuje jejich životnost (ta může být určitým způsobem prodloužena jejím žíháním omezujícím počet vzniku materiálového rozrušení). Grafitové moderátorové bloky jsou obzvláště citlivé na tento efekt, známý jako Winger efekt, a musejí být žíhány periodicky; dobře známý Windscale fire byl způsoben nehodou během takovéto operace žíhání.\n\nNeutronové reaktory jsou obvykle děleny na pomalé (teplé) neutrony a rychlé (horké) neutrony podle jejich energie. Teplé neutrony jsou podobné plynu v termodynamické rovnováze, ale jsou lehce zachycovány atomovými jádry a jsou primárními prostředky pro atomové přeměny. Pro dosažení efektivní štěpné jaderné reakce musí být neutrony zachyceny štěpení schopným jádrem, které se poté rozdělí a uvolní další neutrony. U většiny jaderných reaktorů není jaderné palivo dostatečně čisté natolik, aby bylo schopno zachytit rychlé neutrony pro vznik řetězové reakce, a to kvůli malému účinnému průřezu, a proto je nutné použít neutronový moderátor pro zpomalení rychlých neutronů na úroveň neutronů teplých pro dosažení vhodné absorpce. Běžné neutronové moderátory obsahují grafit, obyčejnou (lehkou) vodu a těžkou vodu. Pouze málo reaktorů a jaderných zbraní pracuje s rychlými neutrony. To vyžaduje určité změny v návrhu a použitém palivu. Beryllium je specifický prvek pro jeho schopnost působit na neutrony jako reflektor nebo čočka. To umožňuje použití menšího množství štěpného materiálu, přičemž jde o primární technický vývoj pro výrobu neutronových bomb.\n"}
{"id": "924799", "url": "https://cs.wikipedia.org/wiki?curid=924799", "title": "Vladislav Martinek", "text": "Vladislav Martinek\n\nDoc. Ing. Vladislav Martinek CSc. (17. ledna 1926 Dobruška – 8. dubna 2005 Opočno) byl český lesnický entomolog. Zabýval se lesnickou entomologií a biologií lesních škůdců,\npředevším pilatek, kůrovce smrkového (lýkožrouta smrkového) a ploskohřbetky smrkové. Od roku 1958 pracoval ve Výzkumném ústavu lesního hospodářství a myslivosti v Jílovišti-Strnadech, kde řídil vědeckou práci útvaru ochrany lesů, v letech 1986-1989 pracoval jako vědecký pracovník výzkumné stanice v Opočně. Výsledky lesnického výzkumu publikoval zejména v Rozpravách ČSAV, časopise Lesnictví, Studia Entomologica Forestalia a dalších lesnicky nebo obecně entomologicky zaměřených časopisech.\n\nPedagogicky byl činný na Vysoké škole lesnické (nyní Mendelova univerzita) v Brně, kde externě přednášel v letech 1969-1975 v dálkovém i řádném studiu problematiku ochrany lesů (včetně subtropických a tropických), lesnickou entomologii a metody průzkumu ochrany lesů. Byl řádným členem Státní komise pro udělování titulu doktor věd v oboru pěstování lesů, zkušebním komisařem při rigorózních zkouškách absolventů přírodovědecké fakulty Univerzity Karlovy v Praze. Po řadu let byl řádným členem Čs. národního komitétu východopalearktické sekce mezinárodní organizace pro boj se škodlivým hmyzem. Od roku 1960 byl členem České entomologické společnosti (dříve Československé entomologické společnosti).\n\nMimo komplexních a rozsáhlých projektů zaměřených na lesní škůdce se věnoval intenzívně studiu dvoukřídlých (Diptera) ze skupiny Acalyptrata. Již v 60. letech 20. století patřil k významným evropským specialistům a byl jednou z vůdčích osobností československé dipterologie. Zaměřil se zejména na čeledi Lauxaniidae, Otitidae, Opomyzidae, Psilidae, Dryomyzidae, Platystomatidae, Pallopteridae a Heleomyzidae.\n\nFaunistickému průzkumu severovýchodních Čech věnoval podstatnou část své terénní práce-zmapoval faunu dvoukřídlých Podorlicka, Orlických hor a Krkonoš. Prováděl i samostatné komplexní výzkumy fauny v přírodní rezervaci Peklo u Nového Města nad Metují, v okolí Týniště nad Orlicí, Dobrušky a některých lokalitách v Polabí. Spolupracoval s entomologickým pracovištěm hradeckého muzea, kde determinoval rozsáhlý materiál z chráněných území východních Čech.\n\nV. Martinek byl uznávaným evropským taxonomem, popsal pět druhů ze tří čeledí. Bibliografie jeho celoživotní práce na úseku dipterologie zahrnuje více než 150 druhů původních prací publikovaných v zahraničních i našich centrálních nebo regionálních entomologických časopisech.\n\nPo jeho smrti se dokumentační sbírka acalyptrálních čeledí dvoukřídlých stala součástí entomologického sbírkového fondu Muzea východních Čech v Hradci Králové. Jedná se o 16 tisíc exemplářů, což představuje téměř kompletní druhové zastoupení evropských druhů z čeledí, kterým se věnoval.\n\nBibliografie prací Vladislava Martinka se zaměřením na dipterologickou tematiku s podrobněji popsanou odbornou a pedagogickou činností je uvedena v ACTA MUSEI REGINAEHRADECENSIS S.A. 31(2006): 155-159.\n"}
{"id": "924805", "url": "https://cs.wikipedia.org/wiki?curid=924805", "title": "Miranda Kerr", "text": "Miranda Kerr\n\nMiranda Kerr (* 20. dubna 1983 Sydney, Austrálie) je australská topmodelka.\n\nV roce 2007 jako první Australanka podepsala smlouvu se značkou spodního prádla Victoria's Secret.\n\nV roce 2010 se provdala za britského herce Orlanda Blooma. Rozvedli se v roce 2013. Mají spolu syna Flynna Christophera (* 2011).\n\nV květnu 2017 se jejím druhým manželem stal o 7 let mladší americký miliardář a zakladatel snapchatu Evan Spiegel. V roce 2018 očekávají narození prvního společného potomka.\n"}
{"id": "924809", "url": "https://cs.wikipedia.org/wiki?curid=924809", "title": "Adriana Lima", "text": "Adriana Lima\n\nAdriana Lima (12. června 1981 Salvador, Brazílie) je brazilská topmodelka a herečka. Její celé jméno je Adriana Francesca Lima. Narodila se jako jedináček. Svůj první úspěch slavila v 15 letech. Poprvé byla objevena ve 13 letech v nákupním centru při nakupování.\n\nProslavila se zejména prací pro značku spodního prádla Victoria's Secret. Objevila se i ve filmu The Follow z roku 2001.\n\nDo manželství Adriana vstoupila v roce 2009 a to se srbským hráčem basketbalu Markem Jarićem. Spolu se jim narodily dvě dcery. Starší Valentina Lima Jaric se narodila 15. listopadu 2009 v Newyorské nemocnici a mladší Sienna Lima Jaric se narodila 12. září 2012. V květnu 2014 manželé oznámili, že se rozhodli rozvést.\n"}
{"id": "924813", "url": "https://cs.wikipedia.org/wiki?curid=924813", "title": "Mezinárodní letiště Wu-chan Tchien-che", "text": "Mezinárodní letiště Wu-chan Tchien-che\n\nMezinárodní letiště Wu-chan Tchien-che () je mezinárodní letiště ve Wu-chanu v provincii Chu-pej v Čínské lidové republice. Bylo otevřeno v roce 1995 a v roce 2012 jím prošlo 14 miliónů cestujících, takže patřilo do druhé desítky nejrušnějších čínských letišť.\n\n"}
{"id": "924815", "url": "https://cs.wikipedia.org/wiki?curid=924815", "title": "Šmelnský bublák", "text": "Šmelnský bublák\n\nŠmelnský bublák je plemeno holuba domácího pocházející z Německa, ze Saska a Durynska. Vzhledem se podobá silnému holubovi skalnímu, je to tzv. holub polního typu. Jeho zvláštností je rozdvojený, případně až vidličnatý ocas, a hlasový projev, tzv. bublání. Je to vrkání přeměněné na dlouhotrvající zvuk připomínající vzdálené zurčení potoka, zvonění zvonů nebo bubnování. Tento rys je společný všem holubům bublákům. V seznamu plemen EE se řadí do plemenné skupiny bubláků a je zapsán pod číslem 0511.\n\nJe to vzácné plemeno holuba, chované převážně pouze v Německu. Je to silný holub, použitelný i do užitkově-okrasného chovu. Oční duhovka je perlová, jen bílí holubi mají oči vikvové, tmavé. Křídla i ocas má šmelnský bublák dlouhé, s širokými pery. Ocas je tvořen nejméně 14 rýdovacími pery, obvykle jich bývá osmnáct a má tvar vidlice. Běháky jsou opeřené krátkým peřím, které dosahuje až po prsty ptáka a tvoří tak tzv. punčošky. Vyskytuje se jen v menším počtu barevných rázů, obvykle je celobarevný.\n\nPodobným plemenem je německý vidličnatoocasý bublák, který má místo punčošek bohaté rousy.\n\n"}
{"id": "924816", "url": "https://cs.wikipedia.org/wiki?curid=924816", "title": "Josef Fürth", "text": "Josef Fürth\n\nJosef Fürth (30. prosince 1822 Strakonice – 28. dubna 1892 Vídeň) byl český podnikatel a politik židovského původu, majitel strakonické továrny na fezy, v 2. polovině 19. století poslanec Českého zemského sněmu a Říšské rady.\n\nPocházel z rodiny strakonických textilních podnikatelů Fürthů židovského původu. Jeho otec Wolf Fürth začal v tomto městě roku 1828 s výrobou fezů na export do orientálních států. Po jeho smrti roku 1850 převzali vedení továrny Josef Fürth spolu s bratry Jacobem a Moritzem. Za jeho působení prodělal podnik rozšíření a modernizaci. Dále posiloval exportní orientaci závodu.\n\nPo obnovení ústavního života počátkem 60. let 19. století se zapojil i do zemské a celostátní politiky. V zemských volbách v Čechách v roce 1861 byl zvolen v kurii obchodních a živnostenských komor (obvod Plzeň) do Českého zemského sněmu. Do sněmu se vrátil v roce 1869, kdy byl v září 1869 zvolen v doplňovacích volbách, opět za komoru obchodních a živnostenských komor v Plzni, poté, co rezignoval (respektive přišel o mandát pro absenci) český poslanec Jan Kleissl. Mandát za týž obvod obhájil i ve volbách do Českého zemského sněmu roku 1870, volbách roku 1872 a volbách roku 1878.\n\nV této době byl rovněž poslancem Říšské rady (celostátní zákonodárný sbor), kam ho vyslal zemský sněm poprvé roku 1870 (tehdy ještě Říšská rada nevolena přímo, ale tvořena delegáty jednotlivých zemských sněmů). 10. listopadu 1870 složil poslanecký slib. Opětovně ho sněm do vídeňského parlamentu vyslal roku 1871. I zde zastupoval kurii obchodních a živnostenských komor. 7. května 1872 opětovně složil poslanecký slib. V období červen 1872 – leden 1873 zastával funkci zapisovatele Poslanecké sněmovny Říšské rady. Uspěl i v prvních přímých volbách do Říšské rady roku 1873. Slib složil 5. listopadu 1873. Mandát obhájil ve volbách do Říšské rady roku 1879.\n\nPoliticky patřil k Ústavní straně, která odmítala české federalistické a autonomistické aspirace a podporovala centralizované Rakousko, respektive Předlitavsko. Na Říšské radě se v říjnu 1879 uvádí jako člen staroněmeckého Klubu liberálů (\"Club der Liberalen\").\n"}
{"id": "924817", "url": "https://cs.wikipedia.org/wiki?curid=924817", "title": "Randazzo", "text": "Randazzo\n\nRandazzo je italská obec v provincii Catania v oblasti Sicílie.\n\nV roce 2010 zde žilo 11 186 obyvatel.\n\nAdrano, Belpasso, Biancavilla, Bronte, Castiglione di Sicilia, Centuripe (EN), Floresta (ME), Maletto, Nicolosi, Regalbuto (EN), Roccella Valdemone (ME), Sant'Alfio, Santa Domenica Vittoria (ME), Tortorici (ME), Troina (EN), Zafferana Etnea\n"}
{"id": "924819", "url": "https://cs.wikipedia.org/wiki?curid=924819", "title": "Židovský hřbitov v Malešově", "text": "Židovský hřbitov v Malešově\n\nŽidovský hřbitov, který leží na jihozápadním kraji městyse Malešova v okrese Kutná Hora, je přístupný od cesty vedoucí kolem zemědělského objektu. Od roku 1958 je chráněn jako kulturní památka České republiky.\n\nHřbitov byl založen asi v 18. století, k poslednímu rozšíření došlo ve druhé polovině století devatenáctého. Od té doby do druhé světové války sloužil především židovským obyvatelům z Kutné Hory – pohřby se zde konaly do roku 1956. Do dnešní doby se dochovalo přes dvě stovky náhrobků s nejstaršími čitelnými z poloviny 18. století.\n\nHrobnický domek (čp. 126) je od přestavby v roce 1948 využíván soukromým majitelem jako rodinný dům. U vchodu do areálu hřbitova stojí kamenné desatero pocházející ze synagogy v Malíně.\n\nV Malešově také stávala synagoga, ale roku 1910 byla přestavěna k obytným účelům a v roce 1987 zbořena.\n\nVe 20. století byl poprvé hřbitov restaurován v roce 1985, od roku 1995 má areál v péči Židovská obec v Praze a postupně v něm probíhají další rekonstrukční a údržbové práce.\n\nBrána hřbitova se zamyká a přístup je třeba domluvit se správci.\n\n"}
{"id": "924820", "url": "https://cs.wikipedia.org/wiki?curid=924820", "title": "Gustav Robert Groß", "text": "Gustav Robert Groß\n\nGustav Robert Groß, \"plným jménem\" Robert Gustav Heinrich Groß, \"uváděn též jako\" Gustav Heinrich Groß, \"variantně i\" Gross (8. prosince 1823 Varnsdorf – 24. prosince 1890 Korneuburg) byl český železniční odborník, manažer a politik německé národnosti, v 2. polovině 19. století poslanec Českého zemského sněmu a Říšské rady.\n\nStudoval vysoké školy ve Vídni a v Praze. Získal titul doktor filozofie. V roce 1848 byl zvolen do celoněmeckého Frankfurtského parlamentu. V roce 1851 po stažení Rakouska z celoněmeckých parlamentních sborů působil jako tajemník obchodní komory v Liberci. Zasadil se v této funkci o zahájení výstavby Jihoseveroněmecké spojovací dráhy. Roku 1856 se stal generálním tajemníkem a roku 1861 i ředitelem této soukromé železniční společnosti. Dále usiloval o rozvoj železniční infrastruktury a v roce 1868 uspěl při založení Rakouské severozápadní dráhy, ve které působil jako generální ředitel. Obě firmy úspěšně spravoval. Od roku 1874 také předsedal národohospodářskému sdružení \"Gesellschaft österreichischer Volkswirte\".\n\nPo obnovení ústavního života počátkem 60. let 19. století se zapojil i do zemské a celostátní politiky. V zemských volbách v Čechách v roce 1861 byl zvolen v městské kurii (obvod Varnsdorf) do Českého zemského sněmu. Hned po zvolení ale na mandát rezignoval. Do sněmu se vrátil až po volbách v lednu 1867, kdy byl zvolen za městskou kurii v obvodu Liberec. Mandát obhájil za týž obvod i v krátce poté vypsaných volbách v březnu 1867. Opětovně byl zvolen za městskou kurii v Liberci taky ve volbách do Českého zemského sněmu roku 1870 a volbách roku 1872. Na poslanecký mandát rezignoval před dubnem 1875. V doplňovací volbě pak místo něj do sněmu nastoupil Franz Nerradt.\n\nV této době byl rovněž poslancem Říšské rady (celostátní zákonodárný sbor), kam ho vyslal zemský sněm poprvé roku 1867 (tehdy ještě Říšská rada nevolena přímo, ale tvořena delegáty jednotlivých zemských sněmů). Zastupoval tu kurii měst a průmyslových míst. Opětovně ho sněm do vídeňského parlamentu vyslal roku 1870. 10. listopadu 1870 složil poslanecký slib, rezignace na mandát oznámena dopisem 6. června 1871. Do parlamentu ve Vídni se vrátil ve volbách do Říšské rady roku 1879 (nyní již přímé volby, bez prostředkování zemského sněmu), kdy byl zvolen za městskou kurii v obvodu Jablonec, Hodkovice nad Mohelkou. Rezignaci na mandát oznámil na schůzi 4. prosince 1883.\n\nPoliticky patřil mezi německé liberály (tzv. Ústavní strana). Na Říšské radě se v říjnu 1879 uvádí jako člen staroněmeckého Klubu liberálů (\"Club der Liberalen\").\n\nJeho synem byl politik a ekonom Gustav Groß.\n"}
{"id": "924821", "url": "https://cs.wikipedia.org/wiki?curid=924821", "title": "Zellské jezero", "text": "Zellské jezero\n\nZellské jezero ( \"Zeller See\"; \"Lago di Zell\") je sladkovodní jezero v Rakouských Alpách. Nachází se v okrese Zell am See v rakouské spolkové zemi Salcbursko. Své jméno dostalo po městě Zell am See, které se rozkládá při malé říční deltě, jež zasahuje do jezera.\nJezero je 3,8 km dlouhé a 1,5 km široké, v nejhlubším místě dosahuje hloubky 68 m. Leží v nadmořské výšce 750 m.\n\nDo jezera v létě přitéká řada horských potoků a říček, z nichž největší jsou Schmittenbach a Thumersbach, odvodňuje ho však pouze jediný kanál, který se asi po 2 kilometrech vlévá do řeky Salzach.\n\nV zimě jezero zcela zamrzá a využívá se k zimním sportům, v létě slouží k rekreačním plavbám na člunech. Jelikož zde kromě přívozů, které jezdí mezi Zellem am See a Thumersbachem, není povolena plavba se spalovacími motory, půjčují se zde místo toho takzvané „elektročluny“. Voda v jezeře je velmi čistá a hodí se k plavání a k potápění. Je však poněkud chladnější. Jižní konec Zellského jezera poblíž Schüttdorfu je mělčí a zarostlý vegetací, převážně vodním morem, nehodí se proto k plavání a jízdám na člunech\n"}
{"id": "924826", "url": "https://cs.wikipedia.org/wiki?curid=924826", "title": "Agua Prieta", "text": "Agua Prieta\n\nAgua Prieta je město v Mexiku ve státě Sonora. Počet obyvatel činí 77 254 osob (údaj z roku 2010). Město leží přímo na hranici se Spojenými státy americkými u města Douglas (stát Arizona, USA).\n\nObec byla založena v roce 1899, původně jen jako železniční stanice na trati vedoucí mezi městy Douglas a Nacozari. Po železnici byly přepravovány nerosty z Mexika do Spojených států amerických. Prvními osadníky města byli zaměstnanci těžební společnosti \"Phelps Dodge Corporation\", která měla sídlo ve městě Douglas. Agua Prieta se stala samostatnou obcí dne 28. srpna 1916. Rozvoj obce vedl k tomu, že nakonec byla dne 11. listopadu 1942 oficiálně zařazena do kategorie měst.\n\nAgua Prieta hrála důležitou roli v mexické revoluci. V obci působili dva budoucí prezidenti Mexika Plutarco Elías Calles a Lázaro Cárdenas del Río. V roce 1916 generál Pancho Villa podnikl noční útok na Agua Prieto, ale byl odražen silami Álvaro Obregóna za pomoci velkých reflektorů napájených elektrickým proudem z USA. V roce 1920 v obchodě se suvenýry v blízkosti mezinárodní hranice byla podepsána dohoda, která vedla k demisi vlády, v jejímž čele stál Venustiano Carranza.\n\nAgua Prieta je oblíbenou zastávkou pro Mexičany, kteří se chtějí pokusit o nezákonný vstup na území Spojených států amerických.\n"}
{"id": "924828", "url": "https://cs.wikipedia.org/wiki?curid=924828", "title": "Nairo Quintana", "text": "Nairo Quintana\n\nNairo Alexander Quintana Rojas (* 4. února 1990 Tunja) je kolumbijský silniční profesionální cyklista jezdící od roku 2012 za ProTour stáj Movistar Team. Svoje cyklistické schopnosti začal rozvíjet, když jezdil od patnácti do osmnácti let do školy na kole přes dlouhé a náročné stoupání. Jeho prvním profesionálním úspěchem bylo vítězství v závodě jezdců do 23 let Tour de l'Avenir v roce 2010. Roku 2012 se poprvé zúčastnil akce Grand Tour, když za tým Movistar odjel závod Vuelta a España 2012. O rok později dosáhl svého největšího úspěchu, když při svém debutu na Tour de France vyhrál etapu s horským dojezdem, skončil celkově na druhém místě a získal puntíkovaný i bílý trikot. Výborné druhé místo o pouhých 1:12 minuty za vítězným Chrisem Froomem pak vybojoval také na Tour de France 2015.\n\n"}
{"id": "924829", "url": "https://cs.wikipedia.org/wiki?curid=924829", "title": "Live at Independent Records", "text": "Live at Independent Records\n\nLive at Independent Records je debutové koncertní album americké indie rockové skupiny Imagine Dragons, které bylo vydáno 20. dubna 2013 přes Interscope Records. Album, které produkoval Alex Da Kid, bylo nahráno v Independent Records v Denveru v Coloradu během vystoupení dne 31. srpna 2012, které propagovalo jejich tehdy nově vydané album Night Visions. Album se skládá z akustických verzí prvních tří singlů od Imagine Dragons a bylo vydáno na Mezinárodní den nahrávek (Record Store Day).\n\nVšechny písně napsali a složili Ben McKee, Dan Platzman, Dan Reynolds a Wayne Sermon. Jedinou výjimkou je píseň Radioactive, kterou spolu s nimi složili Alexander Grant a Josh Mosser.\n\n"}
{"id": "924832", "url": "https://cs.wikipedia.org/wiki?curid=924832", "title": "Abbey Lincoln", "text": "Abbey Lincoln\n\nAbbey Lincoln (rodným jménem: Anna Marie Wooldridge; 6. srpna 1930 Chicago − 14. srpna 2010 Manhattan) byla americká jazzová zpěvačka, herečka, hudební skladatelka a členka hnutí za lidská práva. V letech 1962−1970 byla manželkou jazzového bubeníka Maxe Roacha. Své první album nazvané \"Abbey Lincoln's Affair\" vydala v roce 1956 na značce Liberty Records, následovala řada dalších alb, na kterých se podíleli například Paul Chambers, Wynton Kelly, Sonny Rollins nebo Philly Joe Jones. V roce 2003 získala ocenění NEA Jazz Masters. Své poslední album nazvané \"Abbey Sings Abbey\" vydala v roce 2007 a následně se po operaci srdce přestala hudbě věnovat.\n\n"}
{"id": "924833", "url": "https://cs.wikipedia.org/wiki?curid=924833", "title": "Christian Prudhomme", "text": "Christian Prudhomme\n\nChristian Prudhomme (narozen 11. listopadu 1960 v Saint-Omer) je francouzský novinář a od roku 2005 ředitel závodu Tour de France.\n\nPrudhomme v letech 1983-1985 studoval na vysoké škole École supérieure de journalisme v Lille. S podporou svého tutora, Michela Celliera, nastoupil v roce 1985 na zkoušku do lucemburského koncernu RTL. Cellier byl v té době korespondentem RTL pro francouzskou oblast Nord.\n\nV RTL ale dlouho nevydržel, přesunul se do RFO (Réseau France Outre-mer) a odtud zamířil 3. srpna 1987 do televizní stanice La Cinq jako sportovní reportér pod Pierrem Cangionim. Přinášel zpravodajství především ze svých oblíbených sportů: cyklistiky, rugby, atletiky a lyžování.\nZe jmenovaných byla jeho nejoblíbenější právě cyklistika a pravidelně komentoval GP du Midi Libre a závod Paříž – Nice. O cyklistice prohlásil:\n\nPrudhomme se stal vedoucím sportu na La Cinq. Občas v poledne uváděl sportovní vstupy. V roce 1992 ale stanice zkrachovala a Prudhomme byl rok na volné noze, než začal pracovat ve zpravodajské stanici LCI. Ještě se ani pořádně neusadil a už dostal nabídku od vedoucího sportovního vysílání na rádiové stanici Europe1, Eugéna Saccomana, aby nahradil Jeana-René Godarta, který odcházel na televizní stanici France 2.\n\nV roce 1998 byl Prudhomme u startu kabelové televize L’Équipe TV, stanice provázané s denním sportovním tiskem, kterou vlastní společnost Amaury Group. Její dceřiná společnost, Amaury Sport Organisation, je organizátorem Tour de France. Prudhomme se ve stanici stal šéfredaktorem.\n\nV roce 2000 přišel do France Télévisions, aby modernizoval sportovní stanici Stade 2. V roce 2000 pro France Télévisions komentoval spolu s bývalým vítězem, Bernardem Thévenetem, závod Tour de France.\n\nV roce 2005 Prudhomme nahradil Jeana-Marie Leblanca na postu ředitele Tour de France, kterému předešlé dva roky dělal zástupce.\nPod Prudhommem se Tour de France ještě více vyhradila proti dopingu. V roce 2007 odstoupili ze závodu dvě stáje – Astana a Cofidis – kvůli dopingovým aférám. V roce 2008 vyjmula Amaury Sport Organisation Tour de France z Mezinárodní cyklistické unie, aby mohli realizovat vlastní antidopingový program. V tomto roce nebyla pozvána stáj Astana a po pozitivním testu na EPO u Riccarda Riccó odstoupila stáj Saunier Duval-Scott. Prudhomme naznačil, že pozitivní nález byl částí dopingového programu organizovaného týmovým manažerem.\n\nV roce 2013 se „proslavil“ incidentem, při kterém odcizil českému herci Jakubu Štáfkovi kameru. Tu vydal až poté, co byl usvědčen pomocí záběrů z druhé kamery.\n"}
{"id": "924834", "url": "https://cs.wikipedia.org/wiki?curid=924834", "title": "Bernburský bublák", "text": "Bernburský bublák\n\nBernburský bublák je plemeno holuba domácího pocházející z Německa. Je to středně velký holub s výraznými pernatými ozdobami, peří na čele tvoří čelní růžici, v týlu vyrůstá lasturovitá chocholka a navíc mají ptáci nohy opeřené hustým dlouhým rousem. Kromě vzhledu je pro něj typický hlasový projev, kromě vrkání ptáci tzv. bublají, vydávají zvuky připomínající vzdálené zurčení potoka, zvonění zvonů nebo bubnování. Je to klidný pták, vhodný k voliérovému chovu.\n\nNázev plemene je odvozen od města Bernburg, z jehož okolí tito holubi pochází. Vznikl křížením německého dvojvrkočatého rousného bubláka s plemeny s mniší kresbou, pravděpodobně se jednalo o saského mnicha. V Sasko-Anhaltsku vznikal už v první polovině 18. století. V Česku se téměř nechová.\nTvarem těla se řadí mezi holuby tzv. polního typu, proporcemi i velikostí se příliš neodlišuje od divokého holuba skalního. Je menší než bucharský bublák, ale robustnější, delší a vyšší než bublák český. Působí ušlechtilým dojmem, má vyvážené proporce s širokou a hlubokou hrudí a téměř vodorovně nesený, kratší trup, který je uložený spíše nízko a celý prostor mezi trupem a zemí je vyplněn rousem. Hlava bernburského bubláka je nízce klenutá, silná a široká, zobák je slabší, středně dlouhý a světle zbarvený, ozobí je jen velmi malé a jemné. Oční duhovka je vždy tmavá, oči jsou ohraničené světlými obočnicemi. \n\nHlavu zdobí pernaté ozdoby, takzvané vrkoče. Zadní vrkoč je v podstatě větší lasturovitá chocholka táhnoucí se od ucha k uchu bez postranních růžic či hřívy. Odstává od hlavy, lehce se přiklání k týlu a převyšuje temeno. Chocholka je bohatě propeřená, hustá, rovnoměrná a v záhlaví je od opeření krku oddělena zřetelným klínkem. Přední vrkoč je tvořený pozvednutou oválnou čelní růžicí, která vpředu překrývá ozobí a po stranách přesahuje oči.\n\nKrk je silný, krátký a široce vystupuje z hrudi, hrdlo je jemně vykrojené. Hruď je široká, hluboká a dopředu vyklenutá, stejně tak v ramenou je pták široký, záda jsou lehce skloněná a hřbetní linii je jen mírně se svažující. Křídla jsou silná, spíše kratší, dobře přilehlá a dobře složená, jejich letky se na ocase nekříží a téměř se dotýkají konce ocasu, který je tvořený poměrně dlouhými a širokými rýdovacími pery, je dobře složený a je nesený v linii hřbetu. Nohy jsou krátké, lýtka jsou zdobena dlouhými supími pery a běháky a prsty jsou hustě opeřeny. \n\nChová se pouze v mniší kresbě. Hlava je bílá, s linií oddělující barevné opeření tvoříci oblouk vedoucí pod zobákem, asi jeden centimetr pod očima a končící před nasazením chocholky, která je už zcela barevná. Ocas, rousy a sedm až deset ručních letek jsou bílé, supí pera jsou barevná. Barevných rázů bernburského bubláka je málo, chová se v barvě černé, červené, žluté a modré pruhové a kapraté. \n\nJedná se o ráz dvojvrkočatého rousného bubláka, kam náleží také bublák anglický a bublák český. Úplně nejpodobnější je německému dvojvrkočatému bublákovi, z kterého vychází a od kterého se liší prakticky pouze zbarvením opeření: německý dvojvrkočatý bublák je celobarevný, bernburský bublák se chová v tzv. mniší kresbě: hlava, křídelní letky a ocas jsou bílé. V seznamu plemen EE se řadí do plemenné skupiny bubláků a to pod číslem 0504.\n\n"}
{"id": "924839", "url": "https://cs.wikipedia.org/wiki?curid=924839", "title": "We Insist!", "text": "We Insist!\n\nWe Insist! (nebo také We Insist! Max Roach's Freedom Now Suite) je studiové album amerického jazzového bubeníka Maxe Roacha z roku 1960. Album bylo nahráno od konce srpna do počátku září v New Yorku a jeho producentem byl Nat Hentoff. Album otextoval Oscar Brown a nazpívala Abbey Lincoln, která je spolu Roachem jediná, která se podílí na všech pěti písních.\n\n"}
{"id": "924841", "url": "https://cs.wikipedia.org/wiki?curid=924841", "title": "András Pándy", "text": "András Pándy\n\nAndrás Pándy (1. června 1927 − 23. prosince 2013) byl belgický sériový vrah maďarského původu. Odpykával si trest doživotního vězení za vraždu svých dvou manželek a čtyř dětí. Byl uvězněn poté, co jeho dcera Ágnes, se kterou dlouhodobě udržoval incestní vztah, přiznala, že se účastnila nejméně pěti vražd. Bývalého protestantského duchovního část belgického tisku přezdívala \"Otec Modrovous\".\n"}
{"id": "924842", "url": "https://cs.wikipedia.org/wiki?curid=924842", "title": "Pavučina (textilní vlákna)", "text": "Pavučina (textilní vlákna)\n\nPavučina (angl.: \"card web\", něm.: \"Kardenvlies\", \"Krempelvlies\") je vrstva ojednocených textilních vláken, která vzniká na mykacím stroji sčesáváním ze snímacího válce. Hmotnost pavučiny obnáší 5-25 g/m, vlákna jsou asi ze ¾ orientována paralelně ve směru průchodu materiálu a ¼ je uložena náhodně v různých směrech. Soudržnost pavučiny je dána zejména tím, že na koncích asi 70 % vláken se tvoří háčky, kterými se vlákna vzájemně zaklíní. Podle tzv. \"háčkové teorie\" se převážná část z nich vyskytuje v protisměru k průchodu materiálu, na což se musí brát ohled při uspořádání procesu spřádání, především při výrobě česané bavlněné příze. \n\nPravidelná kontrola vzhledu pavučiny za běhu mykacího stroje je nezbytná pro posouzení jakosti vyráběné příze. Na moderních strojích se k tomu účelu používá speciální kamera, kterou se dá zachytit a vyhodnotit až 20 snímků za sekundu. \n\nZ pavučiny se tvoří na mykacím stroji pramen nebo přást k dalšímu zpracování v přádelně, případně je vedena ke stroji na výrobu netkaných textilií. \n"}
{"id": "924843", "url": "https://cs.wikipedia.org/wiki?curid=924843", "title": "Národní park Akan", "text": "Národní park Akan\n\nNárodní park Akan 阿寒国立公園 (\"Akan Kokuritsu Kōen\") je chráněná krajinná oblast kategorie V dle klasifikace Mezinárodního svazu ochrany přírody. Rozkládá se na japonském ostrově Hokkaidó. Spolu s Národním parkem Daisecuzan je nejstarším národním parkem na tomto ostrově. Byl založen 4. prosince 1934.\n\nPark tvoří oblast vulkanických kráterů a lesů o rozloze 904,81 km. Park je proslulý svými krystalicky čistými jezery, termálními prameny a řasokoulí zelenou. Je to jediné místo v Japonsku, kde se přirozeně vytvářejí řasokoule patřičné velikosti.\n\nNárodní park Akan lze v zásadě rozdělit na dvě hlavní části – Kawaju a Akan.\n\nHora Ió a onsen Kawaju nabízejí přírodní termální prameny a sirné fumaroly. Nedaleko kalderového jezera Kuššaro se nacházejí průsmyk Bihoro a hory Mokoto a Nišibecu. Poloostrov Wakoto na jižní straně jezera je oblastí s vyšší teplotou povrchu a ojediněle přizpůsobenou květenou a zvířenou. Jezero Mašú je také kaldera. Je to jedno z nejčistších jezer na světě s viditelností až do 40 metrů.\n\nKaldera Akan je masivní kaldera o rozměrech 13 ×  24 km. Zdvihá se z ní několik stratovulkánů. Nejvyšší z nich jsou stratovulkány Me-Akan a Akan-Fudži na jihozápadním okraji a O-Akan na severovýchodním, přičemž sopka Me-Akan, která je jednou z nejaktivnějších na ostrově Hokkaidó, je také nejvyšší horou parku.\n\nJezero Akan neboli \"Akan-ko\", které kalderu vyplňuje, vzniklo asi před 6000 lety. Kromě toho, že je jedním z japonských Ramsarských mokřadů, jsou zde i oblasti s horkým bahnem zvaným \"bokke\". Na ostrově Churui, který je jedním ze čtyř ostrovů v jezeře, se nachází Marimo Exhibition and Observation Center, jež slouží ke zkoumání a pozorování zdejší rostlinné rarity řasokoule zelené.\n\nPři úpatí hory Me-Akan leží jezero Onneto. Nedaleko se nachází vodopád \"Onneto Yu-no-taki\" s horkou vodou. Z plošiny Sokodai asi 15 km od jezera Akan je možné pozorovat dvojici jezer obklopených lesy, jezero Penketo a jezero Panketo. Z observatoře na hoře Hakuto, z hory Kikin a z průsmyku Curumi je krásný výhled na okolní krajinu.\nZ mostu Takimi, který vede přes řeku Akan, lidé pozorují, jak řeka vytéká z jezera Akan v podobě vodopádu. Nedaleko se též nacházejí jezera Džiro a Taro.\n"}
{"id": "924844", "url": "https://cs.wikipedia.org/wiki?curid=924844", "title": "Fiberfill", "text": "Fiberfill\n\nFiberfill je syntetické vlákno s vysokou objemností, jehož plnost se udržuje i po praní. Vyrábí se většinou z polyesteru, nejčastěji jako dutá vlákna např.v jemnostech 7,2 a 13,3 dtex, se 4-7 dutinami v průřezu, se zárukou 90 % původní objemnosti i po desátém praní.\n\nApretura silikonem dává vláknu hladký povrch, měkkost a zabraňuje tvoření chuchvalců. Tyto vlastnosti jsou nutné zejména při použití fiberfillu jako výplň polštářů, matrací, hraček, jako izolační vrstva prošívaných zimních oděvů aj.\n\nFiberfill má jako výplň oproti \"dranému peří\" menší hřejivost, absorbuje méně vlhkosti a je podstatně levnější. Je však asi o 30 % dražší než běžná umělá vlákna stejné provenience. \nPod tímto označením byl v roce 2009 zveřejněn patent na získávání bambusových vláken s jemností 0,45-4,5 dtex a délce 30-60 mm. Z tohoto materiálu se dá vyrábět rouno nebo pavučina s použitím k podobným účelům jako fibefill ze syntetických materiálů.\nK praktickému využití patentu nebylo do roku 2013 nic publikováno.\n"}
{"id": "924845", "url": "https://cs.wikipedia.org/wiki?curid=924845", "title": "Jiří Spáčil", "text": "Jiří Spáčil\n\nJiří Spáčil (* 21. ledna 1953 Brno) je soudcem Nejvyššího soudu České republiky. Je uznáván jako odborník v oboru občanského práva, zejména v oblasti věcných práv, externě dlouhá léta působil na katedře občanského práva Právnické fakulty Masarykovy univerzity.\n\nAbsolvoval brněnskou právnickou fakultu a roku 1980 se stal prokurátorem na úseku všeobecného dozoru u brněnské městské prokuratury. Už o dva roky později přešel ke krajské prokuratuře, kde vyřizoval agendu všeobecného dozoru ve věcech stavebních a podněty ke stížnostem pro porušení zákona v občanskoprávních věcech. Roku 1990 byl, i přes své dřívější členství v KSČ, jmenován vedoucím krajským prokurátorem. V této době byl také členem komise České národní rady pro justici a odborné komise Ministerstva spravedlnosti pro občanské právo. Soudcem Nejvyššího soudu se stal v roce 1993, působí zde jako předseda senátu občanskoprávního a obchodního kolegia. V roce 2015 obdržel Randovu stříbrnou medaili.\n\nKromě toho se věnuje i právněteoretickým otázkám, v roce 1985 obhájil disertační práci na téma \"Věcně právní prostředky ochrany práva vlastnického\" a získal vědeckou hodnost kandidáta věd. Od té doby také externě přednášel na brněnské právnické fakultě a od roku 1990 byl členem její vědecké rady. Byl ovlivněn názory svého učitele prof. Josefa Macura. Je autorem řady vědeckých publikací a článků, zaměřených především k otázce vlastnictví. Z knižních publikací: \"Ochrana vlastnictví a držby v občanském zákoníku\" (2. vydání, C. H. Beck, 2005), \"Věcná břemena v občanském zákoníku\" (C. H. Beck, 2006) nebo \"Společné jmění manželů v teorii a v judikatuře\" (s J. Dvořákem, Wolters Kluwer ČR, 2008). Spolu s J. Švestkou byl vedoucím autorského kolektivu velkého komentáře k občanskému zákoníku, vydávaného nakladatelstvím C. H. Beck v letech 2008 a 2009, v roce 2013 autorského kolektivu třetího dílu komentáře k novému občanskému zákoníku – \"Občanský zákoník III. Komentář\". Inicioval založení edice „Klasická právnická díla“, vydávané nakladatelstvím Wolters Kluwer, a byl jejím prvním editorem.\n"}
{"id": "924846", "url": "https://cs.wikipedia.org/wiki?curid=924846", "title": "Musée du Cinéma - Henri Langlois", "text": "Musée du Cinéma - Henri Langlois\n\nMusée du Cinéma – Henri Langlois (\"Muzeum filmu Henriho Langoise\") bylo filmové muzeum v Paříži. Bylo umístěno v Palais de Chaillot v 16. obvodu. Muzeum se zaměřovalo na dějiny filmu. Muzeum se stalo součástí dnešní Cinémathèque française.\n\nMuzeum založil v roce 1972 Henri Langlois (1914–1977), filmový nadšenec, který se podílel i na vzniku Cinémathèque française. Muzeum představovalo historii filmu od počátků až po současnost ve Francii i v zahraničí. Sbírky zahrnovaly přes 5000 předmětů souvisejících s filmem jako kamery, scénáře, fotografie, kostýmy Rudolpha Valentina a Marilyn Monroe a filmy.\n\nMuzeum bylo poškozeno při požáru paláce Chaillot 22. července 1997 a následně uzavřeno. Jeho sbírky převzala Cinémathèque française.\n\n\n"}
{"id": "924851", "url": "https://cs.wikipedia.org/wiki?curid=924851", "title": "Spáčil", "text": "Spáčil\n\nPříjmení Spáčil nese:\n\n"}
{"id": "924853", "url": "https://cs.wikipedia.org/wiki?curid=924853", "title": "Zlatá liga 2006", "text": "Zlatá liga 2006\n\nZlatá liga 2006 – 9. edice cyklu lehkoatletických mítinku Zlatá liga se uskutečnila od 2. června do 3. září roku 2006. Pro atlety a atletky kteří zvítězili ve všech šesti závodech byla vypsána prémie 1 milionu dolarů (prémii si rozdělí). Dokázali to tři atleti: Asafa Powell, Jeremy Wariner a Sanya Richardsová-Rossová. \n"}
{"id": "924854", "url": "https://cs.wikipedia.org/wiki?curid=924854", "title": "Pipi Dlouhá punčocha", "text": "Pipi Dlouhá punčocha\n\nPipi Dlouhá punčocha (\"Pippi Långstrump\"), celým jménem v češtině Pipilota Citrónie Cimprlína Mucholapka Dlouhá punčocha, je hlavní postava švédské řady dětských knih (první vyšla v roce 1945) autorky Astrid Lindgrenové a jejich rozmanitých filmových a zvukových zpracování. Jméno dostala Pipi od devítileté dcery Lindgrenové, Karin, které matka začala příběh vyprávět, když byla doma nemocná a nemohla do školy. Mezi nejznámější zpracování příběhu patří čtyři televizní filmy o Pipi Dlouhé punčoše z let 1969–1970, v nichž postavu Pipi ztvárnila mladá herečka Inger Nilssonová. Knihy a filmy o Pipi Dlouhé punčoše byly přeloženy do mnoha jazyků.\n\nPipi je extravagantní dětská obyvatelka původně opuštěné vily Vilekuly. Je neuvěřitelně mrštná a především silná. Vilu obývá spolu s koněm a opicí. Její maminka je anděl (zemřela), tatínek je námořním kapitánem. Z cest si přivezla kabelu mincí ve zlatě, a tak netrpí nouzí. S dětmi ze sousedství zažije spoustu dobrodružství i legrace. Svou logikou a silou dokáže zmást i dospělé, kteří se o ni snaží jakožto o opuštěné dítě pečovat.\n\n"}
{"id": "924856", "url": "https://cs.wikipedia.org/wiki?curid=924856", "title": "La Tournette", "text": "La Tournette\n\nLa Tournette (2351 m) je vrchol v masivu Bornes v departamentu Horní Savojsko. Jde o nejvyšší vrchol v okolí známého střediska Annecy a jezera Annécy.\n\nPřístup na vrchol je možný z parkoviště u samoty Les Prés Rhonds ve výší cca 1230 m, automobily s vyšším podvozkem mohou vyjet až na parkoviště u Chalet D’Alp ve výši 1420 m. Cesta na vrchol trvá cca 4 hodiny z Les Prés Rhonds a cca 3 hodiny z Chalet D’Alp. Jedná se o horský chodník s řetězy a žebříky v poslední třetině výstupu.\n"}
{"id": "924858", "url": "https://cs.wikipedia.org/wiki?curid=924858", "title": "Fondation Dosne-Thiers", "text": "Fondation Dosne-Thiers\n\nFondation Dosne-Thiers (\"Dosnova – Thiersova nadace\") je francouzská nadace v Paříži. Sídlí na náměstí \"Place Saint-Georges\" č. 27 v 9. obvodu v městském paláci \"hôtel Dosne-Thiers\", který je v majetku Francouzského institutu. Pro veřejnost zpřístupňuje odbornou knihovnu a umělecké předměty pro francouzské dějiny z období 19. století.\n\nV roce 1832 koupil ve čtvrti Nouvelle-Athènes pozemek podnikatel Alexis Dosne pro svou dceru Élise, která se stala manželkou francouzského prezidenta Adolpha Thierse, kteří si zde vystavěli palác. Ten byl v květnu 1871 zničen v bojích proti Pařížské komuně a obnoven v letech 1873-1875 architektem Alfredem Philibertem Aldrophem. Thiersova švagrová Félicie Dosne nabídla dům v roce 1905 Francouzskému institutu, aby zde vytvořil knihovnu.\n\nBěhem první světové války byl palác přeměněn na vojenský lazaret a poté byl opět přeměněn na knihovnu. Tehdejší správce a historik Frédéric Masson založil ze svého odkazu nadaci, které odkázal své rukopisy (796 kartonů), výkresy (1000), rytiny (30 000), knihy (70 000) a sbírku obrazů (přes 2000), převážně zasvěcených Prvnímu císařství.\n\nBěhem 20. století byla knihovna obohacena o další odkazy zahrnující období tzv. dlouhého století (tj. od Francouzské revoluce do 1. světové války) jako korespondenci Louise Decazese (1819-1886), ministra zahraničních věcí (1873-1875), rukopisy Henryho Houssaye (1814-1911), historika specializujícího se na První císařství, korespondenci Damas-Hinarda, sekretáře císařovny Evženie z Montijo), písemné pozůstalosti spisovatele Julese Claretie (1840-1913), novináře Josepha Denaise (1851-1916), ministra Pierra Julese Barocha (1802-1870), vědce Gustava d'Eichthala (1804-1886) aj.\nMístnosti v přízemí a prvním patře paláce slouží k různým akcím jako výstavy, konference, koncerty apod. Předměty a obrazy ze sbírky Frédérica Massona jsou vystaveny v expozici přibližující období Prvního císařství.\n\nOdborná knihovna (bibliothèque Thiers) se specializuje na dějiny Francie v 19. století (všeobecné dějiny, politika, vojenství, společnost a správa) a je připojena ke knihovně Francouzského institutu. V roce 2011 měla knihovna asi 150 000 svazků, 1500 titulů periodik, 30 000 rytin a karikatur, 1000 výkresů a 2357 karonů rukopisů.\n\n"}
{"id": "924861", "url": "https://cs.wikipedia.org/wiki?curid=924861", "title": "Šlomo Amar", "text": "Šlomo Amar\n\nŠlomo Moše Amar ( ; narozen 1948) byl sefardský vrchní rabín Izraele v letech 2003–2013. Jeho aškenázským protějškem byl rabi Jona Metzger.\n\nRabi Amar se narodil v Casablance v Maroku. Základní vzdělání obdržel na židovských školách \"Ocar ha-Tora\" a \"Neve šalom\" a na chabadnické ješivě \"Tomchej temimim\".\nV roce 1962 odešel spolu se svými rodiči do Izraele, kde se usadili v obci Pardes Chana.\n\nV letech 1963–1967 studoval na ješivě Tif'eret Cijon v Benej Brak a na ješivě Ša'arit Josef u rabi Nisima Toledana. V roce 1967 přešel na ješivu ve Šlomi, kde byl v roce 1969 požádán, aby dlouhodobě zastupoval na pozici rabína a vedoucího ješivy rabi Mas'uda Revacha.\n\nSoučasně pokračoval ve studiích rabínského soudnictví u rabi Ja'akova Nisen Rosentala z Haify, kterého považuje za svého hlavního učitele. V roce 1970 byl jmenován rabínem a vedoucím oddělení kašrutu v Náboženské radě v Neharji.\n\nV  roce 1973 se stal rabínem mošavu Megadim v oblastní radě Chof ha-Karmel. Poté byl mašgiachem v ješivě \"Tora ve-hora'a\" v Tel Avivu. Během tohoto období obdržel osvědčení (smichu) pro rituální porážku (\"šochet u-bodek\"), pro funkci rabína obce a pro funkci rabína města. Povinnou vojenskou službu v izraelské armádě a stejně tak i následnou záložní službu vykonal rabi Amar v jednotce pro identifikaci padlých.\n\nPo sérii cvičení v záchranářství se začal zabývat výukou halachických témat souvisejících s činností oddílu; ve svých přednáškách se soustředil na význam hodnot úcty k mrtvým a jejich halachickou aplikaci v praxi. Podobné přednášky měl také pro členy organizace ZAKA. Praktické zkušenosti s tematikou padlých a nezvěstných se podepsaly také na jeho halachických rozhodnutích, která v té době pronikla ve známost.\n\nÚzce spolupracuje s dřívějším sefardským vrchním rabínem a duchovním vůdcem strany Šas, rabi Ovadjou Josefem. Před svým zvolením do funkce vrchního rabína Izraele rabi Amar působil jako předseda rabínského soudu v Petach Tikvě. V roce 2002 byl zvolen vrchním rabínem Tel Avivu jakožto první jediný vrchní rabín města.\n\nSe svou ženou, s níž ho seznámil jeho rabín Ja'akov Rosental, má 12 dětí. Jedním z jeho bratrů je hudebník Albert Amar.\n\n\n"}
{"id": "924862", "url": "https://cs.wikipedia.org/wiki?curid=924862", "title": "Buck Clayton", "text": "Buck Clayton\n\nBuck Clayton (12. listopadu 1911 Parsons, Kansas, USA − 8. prosince 1991 New York City, New York, USA) byl americký jazzový trumpetista a kapelník. S hudbou začínal v šesti letech, kdy začal hrát na klavír. V letech 1934 až 1936 působil v Šanghaji. Ve zbytku třicátých a počátkem čtyřicátých let působil v orchestru Count Basieho. V roce 1991 získal ocenění NEA Jazz Masters. Zemřel přirozenou smrtí ve svých osmdesáti letech.\n"}
{"id": "924869", "url": "https://cs.wikipedia.org/wiki?curid=924869", "title": "Fondation Jean Dubuffet", "text": "Fondation Jean Dubuffet\n\nFondation Jean Dubuffet (\"Nadace Jeana Dubuffeta\") je francouzská nadace. Sídlí v ulici \"Rue de Sèvres\" č. 37 v 6. obvodu v Paříži a ve městě Périgny-sur-Yerres. Jejím posláním je pečovat o sbírku uměleckých předmětů.\n\nNadaci založil francouzský malíř a sochař Jean Dubuffet (1901–1985) v roce 1973.\n\nNadace uchovává a zpřístupňuje Dubuffetova originální díla stejně jako předměty z jeho vlastní sbírky, včetně plánů, návrhů a modelů, kvašů, kreseb a grafik, poznámek, rukopisů a dalších dokumentů. Sbírka obsahuje přes 1000 děl a více než 14 000 fotografií jeho umění. Hlavní část sbírky je umístěna a zpřístupněna veřejnosti v Périgny-sur-Yerres. V pařížském sídle nadace v domě, který zakoupil umělec v roce 1962, je rovněž výstavní sál a dále centrum pro badatele.\n\n"}
{"id": "924875", "url": "https://cs.wikipedia.org/wiki?curid=924875", "title": "Zpráva v láhvi (Star Trek: Vesmírná loď Voyager)", "text": "Zpráva v láhvi (Star Trek: Vesmírná loď Voyager)\n\n„Zpráva v lahvi“ (v originále „Message in a Bottle“) je čtrnáctá epizoda čtvrté sezóny seriálu \"\".\n\nSedmá z devíti zachytí warp signaturu plavidla Federace z Alfa kvadrantu. To je možné pouze proto, že se Voyager nachází v dosahu obrovské senzorické sítě neznámého původu, která sahá až k hranicím Alfa kvadrantu. Po síti lze také vysílat, ale je třeba pracovat rychle, protože loď na druhé straně bude v dosahu pouze 45 minut. První ani druhý pokus není úspěšný, nosná vlna signálu není dostatečně silná a stále se vrací. B'Elanna navrhne holografický přenos, jenže na sestavení zprávy není dost času. Kapitánka Janewayová tedy pošle jako zprávu Doktorův program, i když tím velmi riskuje, protože v případě ztráty by \"Voyager\" přišel o jediného lékaře na palubě.\n\nTransfer je úspěšný a Doktor se objevuje na ošetřovně lodi USS Prometheus. Situace se ovšem komplikuje: komunikace je omezena a z výpovědi umírajícího člena posádky vyplývá, že loď obsadili Romulané. \"Prometheus\" je experimentální plavidlo a Federace samozřejmě nechce, aby padlo do rukou nepřítele. Do stíhání se pouští loď třídy Nebula, ale proti \"Prometheovi\" nemá šanci a je zneškodněna. Při útoku je zraněn jeden z Romulanů a je odveden na ošetřovnu. Zde se nachází Doktor, který je nucen předstírat, že patří k vybavení lodi, a po odchodu nezraněné Romulanky aktivuje skutečný Pohotovostní zdravotnický holoprogram ve verzi II. Po krátké výměně názorů se mu ho podaří přesvědčit, aby spojili síly a zkusili loď osvobodit. Mezitím na \"Voyageru\" plní Doktorovu funkci Tom Paris, který z toho není pochopitelně nadšený a požádá Harryho, aby zkusil naprogramovat nového holodoktora. Jejich pokusy skončí naprostým fiaskem. Ke slovu se také přihlásí mimozemšťan z druhu, kterému patří senzorická síť a požaduje okamžité ukončení spojení \"Voyageru\" s Alfa kvadrantem. Diplomacie není úspěšná, tak ho Sedmá z devíti omráčí zpětnovazebným elektrickým výbojem.\n\nNa \"Prometheovi\" navrhne Doktor vyřadit posádku vypuštěním anestetik do ventilačního potrubí. Řízení prostředí bylo převeleno na můstek, kam se Doktor dostane, ale již nestihne vyřadit potřebnou konzolu a Romulané ho zajmou. Vše se zdá ztraceno, nicméně při jeho výslechu se z ventilace začne valit plyn a Romulané odpadnou. PZH II zaimprovizoval a loď je teď po jejich kontrolou. Ovšem \"Prometheus\" se vysokou warp rychlostí stále blíží k romulanským hranicím a ovládání experimentálního plavidla je pro oba hologramy velmi obtížné. Nakonec se jim podaří zastavit, ale v tu chvíli se demaskují tři romulanské lodě třídy D'deridex. Krátce nato přilétají také tři lodě Federace a všichni začnou pálit na \"Promethea\". PZH II pak omylem aktivuje útočný mód, s jehož pomocí Prometheus lehce přemůže romulanské lodě a zvítězí.\n\nPo předání zprávy velitelství Hvězdné flotily se Doktor vrací v pořádku na \"Voyager\". Ten byl oficiálně prohlášen za ztracený před čtrnácti měsíci. Teď už Flotila ví všechno, co se stalo a nepřestane, dokud ho nedostane zpátky domů.\n"}
{"id": "924876", "url": "https://cs.wikipedia.org/wiki?curid=924876", "title": "Bornholm", "text": "Bornholm\n\nBornholm může být:\n\n"}
{"id": "924878", "url": "https://cs.wikipedia.org/wiki?curid=924878", "title": "Born Sinner", "text": "Born Sinner\n\nBorn Sinner je druhé studiové album amerického rappera a hudebního producenta J. Colea. Album bylo nahráno u Roc Nation se záštitou Columbia Records a zahraniční distribucí u Sony Music Entertainment.\n\nNa svém druhém albu začal rapper a hudební producent J. Cole pracovat týden po vydání svého debutu, tvořil ho tedy od října 2011. Původně ho chtěl vydat již v červnu 2012, což nakonec nebylo splněno. Roku 2012 v průběhu nahrávání zveřejnil písně \"Grew up Fast\", \"Visionz of Home\" a \"The Cure\". V listopadu 2012 oznámil název svého druhého alba - \"Born Sinner\" - a plánované datum vydání 28. leden 2013, ani tento termín nebyl dodržen. Nakonec bylo datum vydání stanoveno na 25. června 2013, ale brzy poté bylo změněno na 18. června, na stejný den, kdy byla vydána hip-hopová alba Kanye West - \"Yeezus\" a Mac Miller - \"Watching Movies With The Sound Off\".\n\nNa albu nehostuje žádný umělec na slokách, ale pouze v refrénech (Miguel, Kendrick Lamar, 50 Cent). Většinu hudební produkce vytvořil sám J. Cole, mimo něj se na produkci podíleli Syience, Christian Rich, DJ Dummy, Elite, Irvin Washington, Jake One, Ken Lewis, Nate Jones a Ron Gilmore.\n\nPrvním singlem byla zvolena píseň \"Power Trip\" (ft. Miguel), ta se vyšplhala na 19. příčku v Billboard Hot 100, v USA byla také oceněna certifikací platinový singl za milion prodaných kusů.\n\nDruhým singlem se stala píseň \"Crooked Smile\" (ft. TLC), ta se umístila na 27. příčce.\n\nTřetí singů \"Forbidden Fruit\" (ft. Kendrick Lamar) v americké hitparádě neuspěl, umístil se jen v žánrovém žebříčku Billboard Hot R&B/Hip-Hop Songs, a to na 46. příčce.\n\nČtvrtý singl \"She Knows\" ft. Amber Coffman se umístil na 90. příčce.\n\nV první týden prodeje v USA se prodalo 297 000 kusů, čím se album umístilo na druhé příčce žebříčku Billboard 200, o 30 000 prodaných kusů za albem \"Yeezus\". V druhý týden se v USA prodalo dalších 84 000 kusů, čím sice překonalo album \"Yeezus\", ale zůstalo na druhé příčce po debutu alba \"The Gifted\" od rappera Wale. Ve třetím týdnu se v USA prodalo 58 000 kusů a album \"Born Sinner\" se konečně dočkalo první příčky v žebříčku prodejnosti alb. Na konci července 2013 v USA překonalo hranici 500 000 prodaných kusů, a tím bylo oceněno certifikací zlatá deska. Celkem se v USA prodalo 747 000 kusů alba. V únoru 2016 RIAA změnila pravidla udělování certifikací a nově do celkového prodeje započítávala i audio a video streamy. Díky tomu album získalo certifikaci platinová deska.\n\n"}
{"id": "924881", "url": "https://cs.wikipedia.org/wiki?curid=924881", "title": "Ráj (zámek)", "text": "Ráj (zámek)\n\nZámek Ráj stával v dříve samostatné obci Ráj, která dnes tvoří místní část Karviné.\n\nPůvodně renesanční zámek nechal v letech 1564–1571 kníže Bedřich Kazimír Těšínský. Nově vystavěný zámek měl pravděpodobně nahradit sídlo ve Fryštátě. V 50. letech 18. století za Mikuláše Taafa z Carlingfordu prošel barokní přestavbou. V roce 1863 uhodil do věže blesk, čímž způsobil požár zámku; ten byl následně opraven. V roce 1899 jej do svého majetku získal rod Larisch-Mönnichů. Těm patřil do roku 1945, kdy jako konfiskát přešel na OKD a žili zde horničtí učni. Jako škola fungoval i v pozdějších letech – nejprve zde byla polská škola, později Politická škola. Od roku 1955 v něm fungovala nemocnice. Ta však musela v roce 1968 po propadnutí chodby zámek opustit a ten tak chátral. V roce 1976 vyhořel a jelikož o něj nebyl zájem, byl v roce 1980 zbořen.\n\n"}
{"id": "924882", "url": "https://cs.wikipedia.org/wiki?curid=924882", "title": "Urfaust", "text": "Urfaust\n\nUrfaust je označení pro nejstarší dochovanou verzi Goethovy pozdější hry \"Faust\". Goethe \"Urfausta\" skládal ve Frankfurtu v letech 1772–1775 současně s \"Utrpením mladého Werthera\". Podnětem Goethovi bylo odsouzení a poprava vražedkyně dítěte Susanny Margarethy Brandtové.\n\nV roce 1775 Goethe poprvé četl z \"Urfausta\" na výmarském dvoře, později též na erfurtském zámku Stedten, jenž byl ve vlastnictví spřátelené rodiny Kellerových. Publikum bylo nadšeno netradiční formou a jazykem. Goetha pak mnozí (včetně jeho přítele Friedricha Schillera) opakovaně žádali, aby \"Fausta\" dokončil.\n\nDochoval se jediný opis \"Urfausta\", který pochází z majetku Luise von Göchhausen. \"Urfaust\" obsahuje scény, které byly poté přepracovány a začleněny do prvního dílu Fausta. \"Urfaust\" obsahuje několik pasáží v próze; ve \"Faustu I\" zůstala v próze jen scéna „Ponurý den. Pole“.\n\n\n\n\n"}
{"id": "924888", "url": "https://cs.wikipedia.org/wiki?curid=924888", "title": "František Balák", "text": "František Balák\n\nFrantišek Balák (* 31. srpna 1949) je bývalý soudce Nejvyššího soudu České republiky. Je uznávaným odborníkem v oblasti občanského práva, zejména v otázkách vlastnictví.\n\nAbsolvoval Právnickou fakultu UK v Praze, poté zamířil do justice. Od roku 1973 byl soudcem strakonického okresního soudu a zaměřil se na občanskoprávní agendu. Soudcem českobudějovického krajského soudu byl zvolen roku 1979 a později se zde stal předsedou občanskoprávního odvolacího senátu. V roce 1983 vykonal stáž u republikového Nejvyššího soudu, ale nabízenou pozici soudce u tohoto soudu tehdy nepřijal. Až roku 1991 byl po další stáži, i přes dřívější členství v KSČ, jmenován soudcem tehdejšího republikového nejvyššího soudu. V roce 1996 přešel k Nejvyššímu soudu, kde rozhodoval v senátu specializovaném na vlastnické právo. Kromě běžné soudcovské rozhodovací činnosti soustavně pracoval na evidenci judikatury, což vedlo k vydávání \"Souboru civilních rozhodnutí a stanovisek Nejvyššího soudu\". Publikoval také v mnoha odborných časopisech a spolu s kolegy Věrou Koreckou a Petrem Vojtkem vydali velký komentář občanského zákoníku. Jako předseda senátu se až do roku 2012, kdy z Nejvyššího soudu odešel, významně podílel na celé řadě rozhodnutí, která v otázkách vlastnického práva zásadně ovlivnila právní praxi.\n"}
{"id": "924889", "url": "https://cs.wikipedia.org/wiki?curid=924889", "title": "Balák", "text": "Balák\n\nPříjmení Balák nosí tyto osobnosti:\n"}
{"id": "924890", "url": "https://cs.wikipedia.org/wiki?curid=924890", "title": "Zlatá liga 2007", "text": "Zlatá liga 2007\n\nZlatá liga 2007 – 10. edice cyklu lehkoatletických mítinku Zlatá liga se uskutečnila od 15. června do 16. září roku 2007. Pro atlety a atletky kteří zvítězili ve všech šesti závodech byla vypsána prémie 1 milionu dolarů (prémie se rozdělí). Dokázali to dva atleti: Sanya Richardsová-Rossová a Jelena Isinbajevová. \n"}
{"id": "924898", "url": "https://cs.wikipedia.org/wiki?curid=924898", "title": "Římskokatolická farnost Hrabyně", "text": "Římskokatolická farnost Hrabyně\n\nŘímskokatolická farnost Hrabyně je územní společenství římských katolíků v děkanátu Ostrava ostravsko-opavské diecéze.\n\nPrvní (dřevěný) kostel v Hrabyni byl postaven a vysvěcen roku 1497 za paní Markéty z Drahanovic, vdovy po Aleši (Hrabyňkovi) z Bítova, farnost se však u něho v předbělohorské dob neuvádí a Hrabyně spadala k farnosti Velká Polom. Od 18. století se šířila tradice poutí k mariánskému obrazu v kostele a tehdejší majitelé statku svobodní pánové Mitrovští z Nemyšle – Arnošt Matyáš (1711–1730) a jeho syn Arnošt Benjamin (1730–1766) – nechali v Hrabyni vystavět v letech 1723–1731 zděný barokní kostel, k němž byla roku 1753 přistavěna věž, oratorium a hřbitovní zeď. Teprve 5. července 1761 nový kostel vysvětil olomoucký pomocný biskup Jan Karel Leopold von Scherffenberg. Mitrovští z Nemyšle podporovali rozvoj hrabyňských poutí a investovali mnoho do vybavení a výzdoby kostela i jeho okolí.\n\nVrchnost usilovala o zřízení samostatné farnosti, což se nejprve nepodařilo, díky sumě 5400 zlatých složené bratry Janem Nepomukem, Arnoštem Benjaminem, Maxmiliánem Josefem a Janem Křtitelem svobodnými pány Mitrovskými z Nemyšle se podařilo roku 1758 alespoň zřídit stálou expozituru velkopolomské fary. Expozitor měl sloužit týdně tři mše pro vrchnost. Roku 1766 před svou smrtí zřídil bezdětný Arnošt Benjamin Mitrovský ještě další nadaci 4000 zlatých na vydržování zvláštního kooperátora, jenž by sloužil mše u oltáře bratrstva svatého Jana Nepomuckého, a k vydržování tohoto kooperátora se 26. listopadu 1769 zavázal i velkopolomský farář.\n\nPři zahušťování farní sítě v rámci josefinských reforem byla roku 1784 zřízena v Hrabyni samostatná lokální kuracie, která byla roku 1843 povýšena na farnost.\n\nNejvětší rozkvět hrabyňských poutí je spojen se jménem faráře Jana Böhma (1824–1909), který v Hrabyni působil od roku 1863. Proslavil se svými kázáními poutníkům a buditelskou činností mezi slezskými Čechy. Mimoto prosadil zbourání cenného barokního kostela a vybudování nového velkého chrámu v novogotickém stylu (1885–1886).\n\nPatronát farnosti měla vrchnost, tedy od 18. století do roku 1832 Mitrovští z Nemyšle, v letech 1832–1837 Arnošt rytíř Čejka z Badenfeldu a poté řád německých rytířů.\n\nK farnosti patřily od jejího vzniku vedle Hrabyně blízká ves Josefovice a dále vesnice Lhota a Smolkov. Ke Smolkovu patřila část osady Svoboda / Háj ve Slezsku (druhá se nacházela na území Chabičova), a tato část patřila k hrabyňské farnosti do roku 1925, kdy byla připojena k farnosti v Chabičově (dnes farnost Háj ve Slezsku. Naopak ve 2. polovině 20. století byla k farnosti připojena obec Budišovice, do té doby náležející k farnosti Pustá Polom.\n\nV roce 1862 žilo ve farnosti 1932 římských katolíků, vedle tří židů.\n\nÚzemí dnešní farnosti (do roku 1784 v rámci farnosti Velká Polom) patřilo původně k děkanátu Opava, v letech 1670–1780 k děkanátu Hlučín, v letech 1780–1952 k děkanátu Hradec (nad Moravicí), v letech 1952–1962 opět k děkanátu Opava a od reorganizace děkanátů k 1. lednu 1963 patří znovu k děkanátu Hlučín. Do roku 1996 byla součástí (arci)diecéze olomoucké, od uvedeného roku pak nově vytvořené diecéze ostravsko-opavské.\n\nFarním kostelem je poutní kostel Nanebevzetí Panny Marie, novogotická stavba vysvěcená roku 1887. Na hřbitově se nalézá rovněž novogotická hřbitovní kaple z počátku 20. století.\n\nV přifařených vsích se nacházejí kaple, a to kaple v Josefovicích a hřbitovní kaple ve Lhotce z roku 1904. Ve Smolkově se nalézala kaple Panny Marie z roku 1866, ta byla však zničena za Ostravské operace a na jejím místě je nyní jen zvonice. V Budišovicích je kaple svatého Víta z roku 1873.\n\nV areálu rehabilitačního ústavu v Hrabyni, existujícího od 50. let 20. století, byla po roce 1990 vybudována kaple svaté Kláry (vysvěcena 2002) a vzniklo duchovní centrum svaté Kláry řízené nejprve Charitou Ostrava a od roku 2006 samostatnou Charitou Hrabyně. Není však duchovně spravováno z hrabyňské farnosti, nýbrž z farnosti Velká Polom.\n"}
{"id": "924899", "url": "https://cs.wikipedia.org/wiki?curid=924899", "title": "Josef Bergler", "text": "Josef Bergler\n\nJosef Bergler (1. května 1753 v Salzburgu – 25. června 1829 v Praze) byl bavorský malíř, kreslíř a rytec období klasicismu, představitel akademismu, pedagog a první ředitel Akademie výtvarných umění v Praze.\n\nPocházel z tyrolské rodiny horalů usazených v Pustertal, odkud jeho rodiče odešli do Pasova. Nejprve se vyučil sochařem u svého stejnojmenného otce, který bývá pro odlišení označován \"Josef Bergler starší\" (1718 Pasov – 1788). Dále pokračoval díky finanční podpoře pasovského biskupa, knížete Franze Antona Auersperga ve studiu u tyrolského malíře Martina Knollera v Miláně a u profesora Antona von Marona na Akademii v Římě. Během šestiletého pobytu v Římě namaloval několik oltářních obrazů pro italské kostely. Roku 1786 se vrátil k rodičům do Pasova nastoupil jako kabinetní malíř do služeb tamního biskupa Leopolda Thun-Hohensteina v jeho rezidenci.\nRoku 1796 byl osloven Společností vlasteneckých přátel umění, aby zorganizoval vysokoškolskou výuku malířství a kreslení v Praze. Roku 1800 byl na podnět hraběte Františka Thuna dosazen jako první ředitel nově založené kreslířské Akademie v Praze. Své zakladatelské úlohy se zhostil velmi dobře, napsal učební osnovy, pořídil sbírku sádrových modelů slavných evropských soch, a dvojrozměrných grafických předloh, zejména vlastních kresebných kopií podle Raffaela.\n\nV Berglerově ateliéru se vyučily tři desítky českých i německých výtvarníků, zakladatelů novodobé malby a rytectví, například malíři František Horčička, František Tkadlík, Václav Prachner, Václav Mánes, Josef Vojtěch Hellich, Josef Navrátil, Josef Bekel, Jakob Ginzel, Gustav J. F. Kratzmann nebo Josef Führich. Jeho návrhové kresby převáděli do rytin rytci Josef Jan Alois Drda, Jan Kroupa, Jan Antonín Gareis starší, Martin Tejček, František Nadorp, Jiří Döbler, Vilém Kandler, Karel Funk, Karl Frosch, Kašpar Pluth, Václav Schuldes, Josef Karel Burde, Daniel Scholl, Antonín Pucherna, Friedrich John, Josef Quaisser, Karel Wehrle, David Weiss, Karel Zimmermann a další.\n\nJeho přímým pokračovatelem na Akademii byl v letech 1830–1835 jeho adoptivní syn, žák a korektor František Waldherr (1784–1835).\n\nPřed příchodem do Prahy vytvořil mnohé chrámové obrazy v Itálii (např. Fabriano, Marino, pro klášter theatinů na Sicílii), v Dolním Bavorsku (např. Östernberg, Pasov, Wegscheid]), Ravensburg, Regen, Freynberg či Zwiesel), další vymaloval v Horním Rakousku (například oltář morových patronů sv. Šebestiána a sv. Rocha v Reichersbergu.\n\nV Praze patřil k čelným mistrům monumentální malby období klasicismu, k zakladatelům historismu v Čechách, k ideovým iniciátorům malířských cyklů, např. z českých dějin (pro Letohrádek královny Anny v Praze), z církevní historie, a k zakladatelům školy nazarénů. Dále skicoval sochařské monumenty a maloval portréty. Roku 1808 navrhl pro Malostranský hřbitov v Praze-Košířích náhrobek pasovského biskupa Leopolda Thun-Hohensteina. Podle jeho návrhových kreseb vznikla řada obrazů či soch jeho žáků. Vytvořil 314 grafických listů, mědirytin, leptů a litografií (podle soupisu J.G. Dlabacže). Kromě figurálních kompozic, návrhů pomníků či náhrobků to byly četné příležitostné tisky jako novoročenky, titulní listy či obálky knih, viněty a vizitky.\n\nAntická mytologie a biblická témata\n\nOltářní obrazy \n\nHistorické obrazy:\nPortréty' duchovní i světské šlechty z rodin Auersperg, Clam-Martinic, Clary-Aldringen, Czernin, Kinský, Lobkowicz, Schönborn, Sternberg-Manderscheid\n\nKresby:\n\nGrafické listy:\n\n\n"}
{"id": "924901", "url": "https://cs.wikipedia.org/wiki?curid=924901", "title": "Düren", "text": "Düren\n\nDüren je město v německé spolkové zemi Severní Porýní-Vestfálsko. Nachází se mezi městy Cáchy a Kolín nad Rýnem a svou polohou je součástí Euroregionu Máza-Rýn. V roce 2011 zde žilo přes 88 tisíc obyvatel.\n\nLeží ve vrchovině Eifel na řece Rýn. Je správním centrem zemského okresu Düren a současně leží také ve vládním obvodu Kolín. Bývá někdy také označován jako \"brána do severního Eifelu\".\n\nPodle nálezů z roku 2009 je nejstarší osídlení v oblasti Dürenu datováno do období asi 5100 let před naším letopočtem. Bylo zde objeveno přes 200 kosterních pozůstatků neandertálců a místo tak patří k nejstarším pohřebištím v Porýní. Oblast byla ve starověku obývaná Kelty a následně také Římany. V roce 747 se ve franských zápisech poprvé vyskytl název Vila Duria. V 5. století přišli do Dürenu Frankové a pobýval zde také král Pipin III. Krátký. Město několikrát navštívil také Karel Veliký. Ve 12. století započala výstavba městských hradeb a městská práva byla Dürenu přidělena ve 13. století. Během třicetileté války bylo město z velké části zničeno. V 17. století jej zasáhly dvě morové epidemie. Město bylo znova téměř zničeno během druhé světové války po náletu spojeneckých vojsk. Většina městské zástavby tak pochází až z 50. let 20. století.\n\n\n"}
{"id": "924905", "url": "https://cs.wikipedia.org/wiki?curid=924905", "title": "Børgefjellet", "text": "Børgefjellet\n\nBørgefjellet (norsky), Borgafjällen (švédsky) nebo Byrkije (laponsky) je rozlehlé pohoří v jihovýchodním cípu norského kraje Nordland, v severovýchodním cípu kraje Trøndelag, v severozápadním cípu švédského kraje Jämtland a v jihozápadním cípu kraje Västerbotten. Na západě ho ohraničuje údolí Namdalen a jezera Øvre a Nedre Fiplingvatnet. Na švédské straně se táhnou hřebeny Norra a Södra Borgafjällen východním až jihovýchodním směrem a postupně klesají.\n\nNejvyšší vrchol je Kviktinden (laponsky Voenjelensnjurhtjie, 1699 m n. m.). Následují Løypskartind (1660 m) a Jetnamsklumpen (1513 m), všechny na norské straně. Nejvyšším švédským bodem je hraniční Sipmeke (1423 m). Hory patří do systému Skand a jsou budovány velmi starými horninami z období kaledonského vrásnění.\n\nHory jsou velmi řídce obydlené. Norská část je chráněna jako Národní park Børgefjell \"(Børgefjell nasjonalpark).\" Jižní svahy na švédské straně jsou součástí Daimadalens naturreservat.\n"}
{"id": "924910", "url": "https://cs.wikipedia.org/wiki?curid=924910", "title": "Box na Letní univerziádě 2013", "text": "Box na Letní univerziádě 2013\n\nSoutěže v boxu na letní univerziádě 2013 probíhaly v boxérské centru v Kazani v období 5. až 10. července 2013.\n\n\n"}
{"id": "924915", "url": "https://cs.wikipedia.org/wiki?curid=924915", "title": "Jiráskovo gymnázium Náchod", "text": "Jiráskovo gymnázium Náchod\n\nJiráskovo gymnázium Náchod je gymnázium s více než stoletou tradicí, které nabízí všeobecné studium osmileté a čtyřleté. Každý ročník má dvě třídy po třiceti žácích, celková kapacita školy je 720 žáků. Žáci školy jsou přijímáni na VŠ s přibližně 90% úspěšností.\n\nV roce 1896, když byly ještě nejbližší reálky v Hradci Králové a Pardubicích, rozhodlo se městské zastupitelstvo zřídit jednu v Náchodě. Ve stejném roce byla tedy podepsána zřizovací listina školy. První žáci se začali učit v září roku 1897 v prostorách tehdy nové školy v Komenské ulici, kde reálka sídlila čtyři roky. Prvním ředitelem byl Bedřich Procházka, profesor deskriptivní geometrie a matematiky na reálce v Karlíně. Dobový tisk se pozastavoval nad tím, že nebyly otevřeny dvě třídy, ale pouze jedna, protože v okolních městech byl dostatek měšťanských škol.\n\nOd školního roku 1909/1910 byla náchodská reálka postupně přeměňována na osmitřídní reálné gymnázium.\n\nKdyž se vybíralo místo pro novou budovu školy, uvažovalo se o zahradách na Novém Světě za sokolovnou. Nakonec se však z jara roku 1900 začalo kopat na místě, které nebylo nejvhodnější, a to mezi ulicemi Komenského a Českých bratří podle uličky Svatomichalské. Zde tehdy město končilo. Stavba pokračovala rychle a v zimě již byla téměř hotova.\n\nPožádali tedy na počátku roku 1901 Aloise Jiráska, aby zaslal citáty, které by se hodily k nové škole. Alois Jirásek zaslal tři hesla, z nichž se vybrala první dvě:\n\nBudova byla slavnostně otevřena 18. září 1901. Byla to největší budova v Náchodě a stavba stála téměř půl milionu korun. Vystavěl ji místní stavitel Josef Hakauf podle náčrtků pražských architektů Vratislava Pacovského a Jana Žáka.\n\n\n"}
{"id": "924917", "url": "https://cs.wikipedia.org/wiki?curid=924917", "title": "Dafne Schippersová", "text": "Dafne Schippersová\n\nDafne Schippersová (* 15. června 1992 Utrecht) je nizozemská všestranná atletka, jejíž specializací je zejména sedmiboj a sprint. Je juniorskou mistryní světa i juniorskou mistryní Evropy v sedmiboji. V roce 2013 se stala v Tampere mistryní Evropy do 23 let v běhu na 100 metrů a vybojovala bronzovou medaili ve skoku do dálky. O rok později vybojovala ve švýcarském Curychu titul mistryně Evropy v běhu na 100 metrů. Je rovněž dvojnásobnou mistryní světa v běhu na 200 metrů.\n\nDrží národní a evropský rekord v běhu na 200 metrů, jehož hodnota činí 21,63 s.\n\nNa juniorském mistrovství Evropy v srbském Novém Sadu v roce 2009 absolvovala sedmiboj, který dokončila s počtem 5 507 bodů na 4. místě. O rok později se stala v kanadském Monctonu juniorskou mistryní světa v sedmiboji, když dosáhla výkonu 5 967 bodů. Společně s Loreanne Kuhurimaovou, Evou Lubbersovou a Jamile Samuelovou poté vybojovala bronzové medaile ve štafetovém běhu na 4×100 metrů.\n\nV roce 2011 se účastnila halového ME v Paříži, kde startovala v běhu na 60 metrů. V semifinále obsadila časem 7,30 s celkové 11. místo, což k postupu do osmičlenného finále nestačilo. V témže roce vybojovala na ME juniorů v estonském Tallinnu zlatou medaili v sedmiboji. Závod dokončila s počtem 6 153 bodů. Na MS v atletice 2011 v jihokorejském Tegu reprezentovala na trati 200 metrů, kde postoupila do semifinále. V závodě na 4×100 metrů zaběhly v rozběhu Nizozemky časem 43,44 s nový národní rekord. I přesto tento čas holandskému kvaretetu (Kadene Vassellová, Dafne Schippersová, Anouk Hagenová, Jamile Samuelová) k postupu do finále nestačil.\n\nNa Halovém MS 2012 v Istanbulu zaběhla v úvodním rozběhu závodu na 60 metrů osmý nejrychlejší čas (7,28 s) a postoupila do semifinále. V něm se zlepšila o další tři setiny sekundy, do finálového kola však tento čas nestačil. Na evropském šampionátu v Helsinkách naopak postoupila do finále běhu na 200 metrů z prvního místa (22,70 s). Ve finále již podobný čas nezopakovala a s výkonem 23,53 s se umístila na 5. místě. Medaili nakonec získala ze štafety na 4×100 metrů. Nizozemky ve složení Kadene Vassellová, Dafne Schippersová, Eva Lubbersová a Jamile Samuelová vylepšily národní rekord na 42,80 s a nestačily pouze na Němky, které byly o 29 setin rychlejší.\n\nVe stejné sestavě dokázaly vylepšit nizozemský rekord také na Letních olympijských hrách 2012 v Londýně, kde v rozběhu zaznamenaly čas 42,45 s. Ve finále skončily na 6. místě (42,70 s). Na olympiádě byla pro Dafne Schippersovou hlavní disciplína sedmiboj. Na konci května si vylepšila na vícebojařském mítinku v rakouském Götzisu osobní rekord na 6 360 bodů. Na olympijském stadionu v Londýně nasbírala dohromady 6 324 bodů a skončila na 12. místě z celkových 32 závodnic, které sedmiboj dokončily. Nejlepšího výsledku dosáhla v běhu na 200 metrů, kde získala společně s Jessicou Ennisovou 1 096 bodů (22,83 s).\n\nV roce 2013 na halovém evropském šampionátu v Göteborgu skončila pátá ve finále běhu na 60 metrů (7,14 s). Na ME do 23 let ve finském Tampere vybojovala časem 11,13 s zlatou medaili v běhu na 100 metrů. Uspěla také ve skoku do dálky, kde si vytvořila výkonem 659 cm osobní rekord a na stupních vítězů obdržela bronz.\n\nPočínaje touto sezónou se pro ni hlavní disciplínou místo víceboje stal sprint. Na Mistrovství světa v Pekingu si v semifinále běhu na 100 metrů vytvořila nový osobní rekord 10,83 s, ve finále získala stříbrnou medailí, když si o další dvě setiny osobní rekord vylepšila. Ještě většího úspěchu dosáhla na dvojnásobné trati. Zde zvítězila v novém osobní i evropském rekordu časem 21,63 s. \n\nNa Evropském šampionátu v Amsterdamu se stala mistryní Evropy v běhu na 100 metrů časem 10,90 s. Na olympiádě v Rio de Janeiro vybojovala stříbrnou medaili v běhu na 200 metrů.\nNa světovém šampionátu v Londýně zvítězila v běhu na 200 metrů, na poloviční trati získala bronzovou medaili.\n\nPři svém prvním finálovém startu na evropském šampionátu v Berlíně vybojovala v běhu na 100 metrů bronzovou medaili, v běhu na 200 metrů a ve štafetě na 4x100 metrů získala stříbrnou medaili.\n"}
{"id": "924927", "url": "https://cs.wikipedia.org/wiki?curid=924927", "title": "Matej Ižvolt", "text": "Matej Ižvolt\n\nMatej Ižvolt (* 5. června 1986, Ilava, Československo) je slovenský fotbalový obránce nebo záložník a bývalý mládežnický reprezentant, od roku 2018 hráč klubu SV Gaflenz.\nMimo Slovensko působil na klubové úrovni v Polsku a ČR.\n\nSvoji profesionální fotbalovou kariéru začal v ZTS Dubnica. V červnu 2007 podepsal tříletou smlouvu s klubem Slovan Bratislava, se kterým v sezoně 2008/09 získal mistrovský titul. V roce 2012 odešel do Polska.\n\nV červenci 2012 byl na testech v polském klubu Piast Gliwice a poté podepsal roční smlouvu. V klubu se střetl s krajany Pavlem Cicmanem a Rudolfem Urbanem.\nV září 2015 přestoupil do českého druholigového klubu MFK Frýdek-Místek. V červenci 2016 se stal hráčem klubu FK Fotbal Třinec. Na začiatku roka 2018 podpísal zmluvu so štvrtoligovým rakúskym SV Gaflenz\nIžvolt hrál v letech 2007–2008 ve slovenském reprezentačním výběru U21, jeho posledním zápasem v této kategorii bylo utkání 26. března 2008 proti Rakousku U21.\n\n"}
{"id": "924931", "url": "https://cs.wikipedia.org/wiki?curid=924931", "title": "Tibor Matula", "text": "Tibor Matula\n\nTibor Matula (* 5. února 1952) je bývalý slovenský fotbalový brankář.\n\nV československé lize hrál za Slovan Bratislava a ZŤS Košice. Nastoupil ve více než 30 utkáních. Dále hrál ve druhé nejvyšší soutěži i za Vítkovice a Duklu Banská Bystrica.\n\n"}
{"id": "924932", "url": "https://cs.wikipedia.org/wiki?curid=924932", "title": "Daniel Bautista", "text": "Daniel Bautista\n\nDaniel Bautista Rocha (* 4. srpna 1952 El Salado) je bývalý mexický atlet, chodec, olympijský vítěz v chůzi na 20 kilometrů z roku 1976.\n\nJeho speciální disciplínou bylo 20 kilometrů chůze. Na této trati zvítězil na Panamerických hrách v roce 1975 a stal se tak favoritem pro olympiádu v Montrealu. Zde nezklamal a zvítězil. V roce 1979 obhájil své vítězství na Panamerických hrách. V letech 1976 až 1980 čtyřikrát zlepšil nejlepší světový výkon na 20 kilometrů chůze (nejlépe 1:21:00). Na olympiádě v Moskvě v roce 1980 byl diskvalifikován necelé dva kilometry před cílem. Startoval zde také na 50 kilometrů chůze, kde vzdal na 30. kilometru. Krátce poté ukončil aktivní kariéru.\n\n"}
{"id": "924935", "url": "https://cs.wikipedia.org/wiki?curid=924935", "title": "Okstindan", "text": "Okstindan\n\nOkstindan (v překladu \"Volské štíty)\" je pohoří ve středním Norsku v kraji Nordland a okrese Hemnes, jižně od města Mo i Rana. Na západě ho ohraničuje údolí řeky Røssågy, která vytéká z velkého jezera Røssvatnet na jihu. Na východě za údolím leží švédská hranice a za ní rozlehlé pohoří Vindelfjällen, které je chráněno stejnojmennou přírodní rezervací. K severu vybíhá hřbet Rostafjellet, který už spadá do vod Ranfjordu u Mo i Rany.\n\nNejvyšší vrchol je Oksskolten (1916 m n. m.). Následují Okshornet (1872 m) a Tvillingtinden (1824 m). Co do nadmořské výšky jde o prominentní horskou skupinu, která v širokém okolí nemá konkurenci: na severu ji převyšuje až oblast švédské Padjelanty, na jihu stovky kilometrů vzdálený Dovrefjell. Nejvyšší partie pokrývá ledovec Okstindbreen. Hory patří do systému Skand a jsou budovány velmi starými horninami z období kaledonského vrásnění.\n\nS výjimkou okrajových údolí jsou Okstindan prakticky neobydlené, pod ledovcem ale najdeme chatu Leirbotnhytta.\n"}
{"id": "924938", "url": "https://cs.wikipedia.org/wiki?curid=924938", "title": "Železniční nehoda u Santiaga de Compostela", "text": "Železniční nehoda u Santiaga de Compostela\n\nŽelezniční nehoda u Santiaga de Compostela se odehrála 24. července 2013 ve 20:41 středoevropského letního času. Při havárii zemřelo nejméně 79 lidí a více než 160 jich bylo zraněno. Strojvůdce byl čtyři dny po nehodě obviněn ze zabití a ublížení na zdraví z nedbalosti. Hlavní příčinou nehody byla zřejmě příliš velká rychlost, s níž souprava vysokorychlostního vlaku vjela do oblouku u města Santiago de Compostela. Jednalo se o jednotku Alvia S 730 (Talgo 250 Dual), což je jedna z nejrychlejších řad na španělské železnici, předčí ji pouze jednotky AVE.\n\nNehoda u Santiaga je druhým nejtragičtějším vlakovým neštěstím v Evropě za posledních 20 let. Více obětí si vyžádala jen nehoda u německého města Eschede v roce 1998.\n\nPodle údajů státní železniční společnosti Renfe Operadora přepravoval vlak 218 pasažérů na trase z Madridu do města Ferrol severozápadě Španělska. Vysokorychlostní úsek mezi Ourense a Santiagem de Compostela, kde se stala nehoda náleží vysokorychlostní trati (VRT) Olmedo – Zamora – Santiago de Compostela. Úsek Ourense – Santiago de Compostela měří 87 km, byl navržen pro plnohodnotný provoz na 300 km/h s možností navýšení rychlosti na 350 km/h. Na trati jsou použity dvourozchodové pražce a koleje mají zatím rozchod 1668 mm, po propojení se zbytkem vysokorychlostní sítě bude rozchod změněn na standardní. Z tohoto důvodu je maximální rychlost vlaků omezena na 220 km/h.\n\nMaximální rychlost jednotek Alvia S 730 je na standardním rozchodu 250 km/h, na širokém 220 km/h. Před Santiagem de Compostela vysokorychlostní úsek končí a navazuje obloukovitá trať s nejvyšší dovolenou rychlostí 80 km/h. Souprava opouštěla vysokorychlostní úsek rychlostí 192 km/h, strojvůdce začal brzdit a v rychlosti 153 km/h v oblouku Grandeira vlak vykolejil.\n\nSantiago de Compostela je velmi známým poutním místem. V době tragédie se sem lidé právě sjížděli na tradiční slavnost (25. července se slaví svátek sv. Jakuba), která byla po nehodě zrušena.\n\nPodle prvních závěrů bylo příčinou neštěstí více než dvojnásobné překročení povolené rychlosti vlaku. Strojvůdce před nehodou telefonoval s dispečerem a podle své výpovědi se domníval, že se nachází na jiném místě trati. \n\nVysokorychlostní trať je vybavena vlakovým zabezpečovačem ETCS Level 1, který je ještě před inkriminovaným obloukem vystřídán bodovým zabezpečovačem ASFA. Poslední balíza ETCS, která signalizuje strojvedoucímu opuštění úseku zabezpečeného ETCS, se nachází čtyři kilometry před místem nehody. Vlak projel kolem předvěsti vzdálené 4 km od místa nehody a kolem hlavního návěstidla vzdáleného 150 m od místa nehody, předvěst i návěstidlo jsou vybaveny balízami ASFA.\n\nZatímco instalovaný systém ETCS L1 kontroluje rychlost vlaku průběžně, u zabezpečovače ASFA tomu tak není. V současné době se používají dvě varianty ASFA. Starší zavede nouzové brzdění pouze při projetí návěstidla v poloze „stůj“, novější ASFA Digital umožňuje kontrolu rychlosti při jízdě k hlavnímu návěstidlu. Trvalá omezení rychlosti se ani u jedné z variant nesledují, takže je možné inkriminovaný úsek projet celý rychlostí do 200 km/h bez zásahu vlakového zabezpečovače.\n\nOproti jednotkám řady 121 a ostatním vlakům osobní dopravy, které jezdí na vysokorychlostní trati nevyužívají jednotky řady 730 traťovou část ETCS, ale pouze ASFA, která je instalována jako záložní. Avšak i kdyby vlak využil ETCS, který je v současné době na trati instalovaný, nebylo by již nutné zpomalení vlaku systémem ETCS kontrolováno.\n\nŠpanělská odborová organizace strojvůdců Semaf kritizovala tento stav, neštěstí by se mohlo zabránit, kdyby i místo nehody bylo zabezpečeno ETCS.\nStrojvedoucí Francisco José Garzón Amo byl po nehodě, která se udála ve středu 24. července, hospitalizován s lehčími zraněními. V pátek ještě odmítl vypovídat. V sobotu převezli strojvedoucího do vazby a v neděli 28. 7. byl vyslýchán před soudem. Vyšetřující soudce jej formálně obvinil ze zabití a ublížení na zdraví z nedbalosti a poté propustil na kauci. V srpnu rozšířil soudce obvinění i na představitele ADIF (správce železniční infrastruktury ve Španělsku).\n\nVe čtvrtek 5. 9. 2013 byla zveřejněna zpráva o záznamu telefonního hovoru strojvedoucího s madridským dispečerem. Strojvedoucí říkal, že se vlak převrátil a že musí být mnoho raněných. Dále mluvil o tom, že svítila zelená a že selhal a ještě dodal, že \"chlapům od zabezpečení\" říkal, že je to velmi nebezpečné a že jednoho dne mohou ztratit koncentraci a doplatí na to. Ještě jednou opakoval, že je to velmi nebezpečné, že jsou jen lidé a něco se stát může, protože ten oblouk je nelidský (myšleno z hlediska zabezpečení, pozn. ed.)\n\nPředstavitelé ADIF i pětice bezpečnostních techniků, které úřady rovněž činily odpovědnými za neštěstí, byli později obvinění zproštěni. V únoru 2014 tak byl opět jediným obviněným v případu strojvedoucí Garzón. Další soud se očekává nejdříve v roce 2015\n\n - část \"Technické pozadí události\"\n\n"}
{"id": "924944", "url": "https://cs.wikipedia.org/wiki?curid=924944", "title": "BM-27", "text": "BM-27\n\nBM-27 Uragan (Index GRAU 9P140) je sovětský samohybný raketomet. Vyvinutý byl v 70. letech, v roce 1975 je zaveden do sovětské armády jako náhrada za BM-21 Grad. Raketomet je montovaný na vozidlo ZIL -135 LMP, dojezd 500 km, max.rychlost 65 km/h, délka vozidla je 9,630 m a výška celého komplexu 3,225 m. Raketomet může odpálit rakety postupně nebo v salvě během 20 s, další nabytí trvá asi 15 minut, přičemž jednou salvou je údajně schopen zničit prostor o rozloze 426 000 m² .\n\n220 mm raketa obsahuje 104,1 kg tuhého raketového paliva a tyto známé hlavice:\n\n\nKromě toho hlavice rakety může obsahovat i chemické látky, zápalnou submunici i objemově-detonační směsi.\n\n"}
{"id": "924946", "url": "https://cs.wikipedia.org/wiki?curid=924946", "title": "John Guerin", "text": "John Guerin\n\nJohn Guerin (31. října 1939 − 5. ledna 2004) byl americký bubeník a perkusionista. Narodil se na Havaji, ale brzy se s rodinou přestěhoval do San Diega. Roku 1960 začal vystupovat s klarinetistou Buddy DeFrancem a když se později přestěhoval do Los Angeles, začal pracovat jako studiový hudebník. Hrál například na albech Franka Zappy, Jean-Luc Pontyho, Gábora Szabó nebo Howarda Robertse. V roce 1972 nahradil Gene Parsonse ve skupině The Byrds, ale vydržel zde pouze několik měsíců. Později působil v L.A. Express.\n"}
{"id": "924947", "url": "https://cs.wikipedia.org/wiki?curid=924947", "title": "Peter Frenkel", "text": "Peter Frenkel\n\nPeter Frenkel (* 13. května 1939 Eckartsberga) je bývalý východoněmecký atlet, chodec, olympijský vítěz v chůzi na 20 kilometrů z roku 1972.\nJeho prvním startem na soutěžích světové úrovně byl olympijský závod v chůzi na 20 km na olympiádě v Mexiku v roce 1968, kde skončil desátý. Na evropském šampionátu v Helsinkách v roce 1971 došel do cíle této tratě čtvrtý. Jeho největším sportovním úspěchem bylo vítězství v závodě v chůzi na 20 km na olympiádě v Mnichově v roce 1972, kde porazil svého krajana Hanse Reimanna a obhájce olympijského zlata z Mexika, sovětského závodníka Vladimira Golubničije. Při svém třetím olympijském startu v Montrealu v roce 1976 na 20 km chůze získal bronzovou medaili.\n\nPo ukončení sportovní kariéry se stal sportovním fotografem. V letech 1991 až 1998 byl místopředsedou Sdružení německých olympioniků.\n\n"}
{"id": "924950", "url": "https://cs.wikipedia.org/wiki?curid=924950", "title": "Věra Korecká", "text": "Věra Korecká\n\nVěra Korecká, roz. Pavlíčková, (* 9. listopadu 1945 Bělehrad) je bývalá soudkyně Nejvyššího soudu České republiky. Odborně se zabývá především občanským právem, které také vyučovala na Právnické fakultě Masarykovy univerzity.\n\nNarodila se v Jugoslávii, už po necelém roce se ale její rodiče vrátili zpět do Československa. Vyrůstala v Brně, kde vystudovala střední všeobecně vzdělávací školu. V roce 1968 absolvovala Právnickou fakultu UK v Praze, poté se stala justiční čekatelkou a v letech 1972–1975 působila v pozici předsedkyně občanskoprávního senátu u Městského soudu v Brně. Poté z justice odešla a začala působit na katedře občanského práva brněnské právnické fakulty, kde jí byla udělena vědecká hodnost kandidáta věd a kde se v roce 1990 habilitovala. Byla také proděkankou fakulty pro pedagogickou činnost, zabývala se reformou právnického studia. Do justice se vrátila v roce 1993, kdy byla jmenována soudkyní Nejvyššího soudu. Zde působila až do konce roku 2015 v pozici předsedkyně senátu občanskoprávního a obchodního kolegia.\n\nJe autorkou nebo spoluautorkou řady vědeckých publikací a učebnic z oboru občanského práva hmotného. S manželem Pavlem vychovali dceru Kateřinu a syna Petra. Nikdy nebyla členkou KSČ nebo jiné politické strany.\n"}
{"id": "924951", "url": "https://cs.wikipedia.org/wiki?curid=924951", "title": "Árónův náprsník", "text": "Árónův náprsník\n\nÁrónův náprsník neboli náprsník práva či náprsník soudu ( – \"chošen\") byl náprsník nošený veleknězem v Izraeli. Je popsaný v knize Exodus v bibli. Podle biblického popisu byl vyrobený ze zlaté tkaniny a zlatými řetízky přichycený k efodu, který velekněz nosil pod ním. Byl vyzdoben čtyřmi řadami do zlata zasazených drahokamů, přičemž v každé řadě byly tři, dohromady dvanáct, po dvou různé, jeden za každý izraelský kmen, jejichž jména byla na kamenech vyryta. Přesné druhy kamenů nejsou zcela jisté, mohlo jít o karneol, topaz, smaragd, malachit, safír, onyx, jantar nebo opál, achát, ametyst, lazurit, beryl, rubín.\n\nNáprsník sloužil jako schránka pro úrím a tummím, dva kameny, pomocí nichž velekněz zjišťoval vůli Boha.\n\n"}
{"id": "924962", "url": "https://cs.wikipedia.org/wiki?curid=924962", "title": "Halič (okres Lučenec)", "text": "Halič (okres Lučenec)\n\nHalič je obec na jižním Slovensku v okrese Lučenec. Dřívější a cizojazyčné názvy obce jsou: Gach (1386), Galch (1424), Gaach (1435); pak Gács. Dnešní název Halič pochází z roku 1808. Žije zde  obyvatel.\n\nObec vznikla asi v 12. století pod hradem, v němž sídlil rod Tomajů. První písemná zmínka o ní pochází z roku 1299. Od 15. století vlastnili zdejší panství Lossonczyové a v letech 1554–1848 Forgáchové.\n\nV letech 1450–1451 držela hrad vojska Jana Jiskry z Brandýsa. V roce 1544 byl pobořen Turky, kteří jej okupovali až do roku 1594. K jeho obnově došlo až roku 1612. V roce 1682 dobyl hrad Imrich Tököli, roku 1703 František II. Rákóczi a v roce 1709 císařská vojska.\n\nRoku 1765 se zdejší podhradí stalo městečkem. V roce 1828 zde žilo 1235 obyvatel v 186 domech. Vedle zemědělství se zde rozvíjela hrnčířská výroba. Koncem 18. století zde kromě manufaktury na sukno založené v roce 1774 pracovala i manufaktura na majoliku, papírna, výrobna tužek a mlýny.\n\nDo roku 1922 byla Halič sídlem okresu. V roce 1926 došlo ke zrušení zdejší textilní továrny. V letech 1938–1945 byla Halič připojena k Maďarskému království. 25. ledna 1945 ji osvobodila vojska Rudé armády.\n\nV letech 1906–1967 v obci končila 7,5 km dlouhá železniční trať z Lučence.\n\nV obci je renesančně-barokní zámek, jenž byl zbudován na místě někdejšího gotického hradu. V současnosti probíhá jeho rekonstrukce.\n\n\n"}
{"id": "924964", "url": "https://cs.wikipedia.org/wiki?curid=924964", "title": "Maříž (zámek)", "text": "Maříž (zámek)\n\nZbytky zámku Maříž stojí na okraji vsi Maříž, dnes místní části Slavonic.\n\nZámku předcházela tvrz, poprvé zmiňovaná roku 1372 jako majetek bratrů Oldřicha a Ješka z Olešné. Je ovšem pravděpodobné, že k její výstavbě došlo dříve a tvořila součást statku, neboť v roce 1353 je zmiňován Děpolt z Maříže. Od něho jej získali zeměpáni a právě v roce 1372 přešel z rukou markraběte Jana Jindřicha do vlastnictví již zmíněných bratrů z Olešné. Jejich potomci se pak po Maříži psali a sídlili zde do 15. století. Od roku 1494 ji vlastnili páni z Červené Řečice a ti ji měli po celé 16. století. Za Matyáše Jindřicha Butze z Rolsperku byla goticko-renesanční tvrz v roce 1717 přestavěna na barokní zámek. V 19. století prošel řadou úprav v duchu novogotiky, při nichž přibyla kaple a okolí prošlo parkovou úpravou. Začátek jeho konce znamenala doba po druhé světové válce, kdy původní německé obyvatelstvo muselo zemi opustit. Nejprve zde pobývala rudá armáda, posléze sloužil ke kulturním účelům. Následně nějakou dobu sloužil jako sklad zemědělské techniky JZD Slavonice. Ještě nějakou dobu sloužil jako garáže a sklad hnojiva slavonického statku, ale po rozšíření hraničního pásma v 70. letech 20. století byl postupně bourán. Na konci 80. let přišel o věž a bourány byly i další části zámku. Dnes z něho zbývají jen zbytky zdí jednoho z křídel, které jsou neudržované. Zámecký park je částečně obnovován, dochována je také nádrž kašny před zámkem.\n\n"}
{"id": "924978", "url": "https://cs.wikipedia.org/wiki?curid=924978", "title": "Evropská liga UEFA 2013/14", "text": "Evropská liga UEFA 2013/14\n\nEvropská liga UEFA 2013/14 byla 5. ročníkem klubové soutěže hrané pod názvem Evropská liga UEFA a celkově 43. ročníkem soutěže dříve zvané Pohár UEFA. Finále tohoto ročníku se odehrálo 14. května 2014 na stadionu Juventus Stadium v Itálii. Obhájcem titulu byl anglický klub Chelsea FC, který ve finále předchozího ročníku porazil Benfiku Lisabon 2:1. Vítěz soutěže se kvalifikoval do Superpoháru UEFA 2014.\n\nVítězem se stal španělský klub Sevilla FC, pro nějž to byl třetí titul v této soutěži (včetně dvou titulů z Poháru UEFA). Ve finále porazil v penaltovém rozstřelu portugalský celek Benfica Lisabon, pro nějž to byla naopak druhá finálová porážka v řadě.\n\nTohoto ročníku se účastní celkem 194 týmů z 53 členských zemí UEFA (Gibraltar se bude účastnit až od sezony 2014/15). Každá země má přidělený počet míst podle koeficientů UEFA.\n\n\nVítěz Evropské ligy má zajištěno účastnické místo ve skupinové fázi následujícího ročníku. Protože vítěz Evropské ligy ze sezóny 2012/13 Chelsea FC se kvalifikoval do Ligy mistrů 2013/14, rezervované místo se uvolnilo a byly provedeny tyto změny:\n\nVšechna losování se uskuteční v Nyonu (Švýcarsko), pokud není uvedeno jinak.\nLos prvního a druhého předkola se uskutečnil 24. června 2013. Úvodní zápasy se odehrály 2., 3. a 4. července. Odvety 9., 10. a 11. července 2013.\n\nÚvodní zápasy se odehrály 16. a 18. července. Odvety 25. července 2013.\n\nLos třetího předkola se uskutečnil 19. července 2013. Úvodní zápasy se odehrály 1. srpna, odvety 8. srpna 2013. Zdroje:\n\nLos čtvrtého předkola (někdy také nazývaného jako play-off) se uskutečnil 9. srpna 2013. Úvodní zápasy se odehrály 22. srpna, odvety 29. srpna 2013.\n\nTermín losu – 30. srpna 2013.\n\nLos šestnáctifinále a osmifinále se uskutečnil 16. prosince 2013. Úvodní zápasy byly hrány 20. února, odvety 27. února 2014.\n\nÚvodní zápasy se odehrály 13. března, odvety 20. března 2014.\n\nLos čtvrtfinále proběhl 21. března 2014. Úvodní zápasy byly hrány 3. dubna, odvety 10. dubna 2014.\n\nLos semifinále proběhl 11. dubna 2014. Úvodní zápasy byly hrány 24. dubna, odvety 1. května 2014.\n\nFinálový zápas se odehrál 14. května 2014 na stadionu Juventus Stadium v Turíně.\n\n\n"}
{"id": "924983", "url": "https://cs.wikipedia.org/wiki?curid=924983", "title": "Římskokatolická farnost Telč", "text": "Římskokatolická farnost Telč\n\nŘímskokatolická farnost Telč je územní společenství římských katolíků v rámci děkanátu Telč brněnské diecéze s farním kostelem svatého Jakuba.\n\nStáří farního kostela není přesně známé, odhady kladou jeho vznik do konce 13. století. Nejstarší doloženou zmínkou je existence fary v roce 1372. Požár v roce 1386 farní kostel zničil. Další svatojakubský farář se pak v dokumentech objevuje až v roce 1417. Podle řady pramenů proběhlo právě v Telči v listopadu 1437 setkání císaře Zikmunda Lucemburského s legátem basilejského koncilu Jiřím z Vichu a papežským legátem Giovannim Francesco Capodilistou. Nový kostel byl vysvěcen v polovině 15. století. Roku 1892 byla provedena rozsáhlá rekonstrukce kostela. Roku 1961 byl kostel znovu uzavřen kvůli velkému naklonění věže. Došlo ke statickému zajištění a souvislosti s tím i k větší celkové rekonstrukci, na níž se z velké části obětavě podíleli místní farníci. Na podzim roku 1988 byl kostel po 27 letech vrácen svému účelu.\n\nFarářem je od 1. srpna 2011 R. D. Mgr. Josef Maincl. Spolu s ním ve farnosti od 29. června 2014 působí farní vikář R. D. Mgr. Karel Adamec.\n\nDnem vzájemných modliteb farností za bohoslovce a bohoslovců za farnosti brněnské diecéze je 9. únor. Adorační den připadá na 21. dubna.\n\nVe farnosti se pravidelně koná tříkrálová sbírka. V roce 2017 se při sbírce vybralo v Telči a okolí 222 878 korun.\n\nFarní kostel je možné si prohlédnout během každoroční Noci kostelů.\n\nVe farnosti slavil primici:\n\n"}
{"id": "924994", "url": "https://cs.wikipedia.org/wiki?curid=924994", "title": "Torresovy ostrovy", "text": "Torresovy ostrovy\n\nTorresovy ostrovy jsou nejsevernější souostroví Vanuatu. Spolu s jižně ležícími Banksovými ostrovy tvoří vanuatskou provincii Torba a skládají se ze sedmi ostrovů, Hiu, Metoma, Tegua, Ngwel, Linua, Loh a Toga. Celková plocha ostrovů je 117,2 čtverečních kilometrů, z čehož 112 kilometrů čtverečních připadá na čtyři největší ostrovy, Hiu, Tegua, Toga a Loh, na kterých také žije naprostá většina z více než 800 obyvatel, přičemž ostrůvky Ngwel a Linua jsou zcela neobydlené.\n\nZa hlavní sídlo je považováno Lungharegi na ostrově Linua, kde je také jediné letiště.\n\nOstrovy jsou pojmenovány po mořeplavci Luisu Torresovi, který sice Vanuatu na své cestě navštívil, ale přímo na Torresových ostrovech on sám ani nikdo z jeho výpravy nebyl. Podobně nemají Torresovy ostrovy nic společného ani se vzdáleným Torresovým průlivem ani s ostrovy Torresova průlivu.\n"}
{"id": "924995", "url": "https://cs.wikipedia.org/wiki?curid=924995", "title": "Kaple svatého Jana Nepomuckého (Nymburk)", "text": "Kaple svatého Jana Nepomuckého (Nymburk)\n\nKaple svatého Jana Nepomuckého v Nymburku je dochovaným presbytářem bývalého konventního kostela Nanebevzetí Panny Marie Růžencové. Je chráněna jako kulturní památka České republiky.\n\nStejně jako tento kostel byla součástí rozsáhlého klášterního komplexu řádu dominikánů. Dominikánský klášter začal být budován zároveň se založením města, někdy kolem roku 1275. Král Přemysl Otakar II. povolil výstavbu kláštera s podmínkou, že jeho vnější strana bude součástí hradebního zdiva a bude tak doplňovat opevnění města směrem k Labi. Klášterní budovy a kostel byly stavěny koncem 13. století z režného cihlového zdiva, stejně tak jako kostel sv. Mikuláše (dnes sv. Jiljí) a hradby. Tuto stavební techniku přinesli s sebou holandští kolonisté, kteří tím vyřešili nedostatek kvalitního stavebního kamene v Polabí.\n\nBěhem husitských válek byl klášter v roce 1424 vydrancován a zničen husity. Mniši, kterých bylo údajně 40, byli vyhnáni z města. Kostel však zůstal částečně zachován, ale na místě zbořeného konventu vznikly patrně čtyři nové měšťanské domy. Dělová koule zazděná do východního opěráku kaple sv. Jana Nepomuckého, je němým svědkem pohnutých událostí třicetileté války. Pusté klášteřiště se teprve v roce 1667 dostalo zpět k dominikánům a ještě téhož roku byl položen základní kámen nového konventu, situovaného jižně od gotického kostela. Stavba byla zčásti dokončena v roce 1674 a byla zde ustavena dominikánská komunita s charakterem hospice. V roce 1694 byl hospic povýšen na převorství a žilo zde 12 řeholníků. Roku 1771 byl kostel, včetně nynější kaple, barokně upravován a jeho gotický vzhled byl značně změněn. Byla snížena nejen klenba, ale i okna, která zároveň dostala jiný tvar. Všechny tyto stavební úpravy jsou na kapli dodnes jasně patrné, zejména v půdním prostoru. Tam se zachovaly fragmenty gotických kleneb, značně vyšších než klenby barokní. Půdní prostor a jedno dochované původní okno kaple je přístupné pouze přes budovu dnešní školy.\nV roce 1785, v rámci rozsáhlých reforem císaře Josefa II., byla nymburská klášterní komunita zrušena. Část konventních budov, propadlých Náboženskému fondu, odkoupilo roku 1819 město a zřídilo zde farní školu. \n\nKostel byl odsvěcen, jeho mobiliář rozprodán a obec zde zřídila obecní sklad obilí, sena a slámy. V další části pak zřídili právováreční měšťané vinopalnu. Fresky v ambitu byly zabíleny. V roce 1857 nechal nymburský měšťan Jan Nepomuk Zedrich upravit presbytář kostela jako kapli pro potřebu školní mládeže (náhrobní deska s jeho jménem je dodnes umístěna v kapli). V roce 1871 byla na místě pobořené chrámové lodi vystavěna radnice s divadlem a jen boční pilíře připomínaly původní mohutnou gotickou stavbu. \n\nPo dalších drobných úpravách pro školní účely došlo v následujících letech ve dvou etapách k velké přestavbě někdejšího dominikánského areálu. V první fázi bylo roku 1882 nově vybudováno východní křídlo chlapecké školy a ve druhé fázi, probíhající v letech 1889-91, ještě jižní křídlo dívčí školy. \n\nDnes v nově opravené budově sídlí základní škola, její věžní hodiny znovu fungují.\n"}
{"id": "925000", "url": "https://cs.wikipedia.org/wiki?curid=925000", "title": "Zakřivený prostor", "text": "Zakřivený prostor\n\nZakřivení všeobecně představuje zahnutí, odbočení nebo vyhnutí se zcela přímému pohybu (v úhlu 180° — \"rovina\" nebo \"přímý úhel\"). Příkladem zakřivení může být křivka, ze které je tvořena kružnice.\n\nZnámým příkladem zakřivení je zakřivení časoprostoru, které je jedním z důsledků gravitace. Jde o univerzální vlastnost hmoty a zakřivení je tím větší, čím větší je hmotnost tělesa. Teorie zakřivení časoprostoru je součástí obecné teorie relativity.\n\nZ matematického hlediska problematika souvisí s tenzory.\n\n\n"}
{"id": "925001", "url": "https://cs.wikipedia.org/wiki?curid=925001", "title": "Žid a Francie", "text": "Žid a Francie\n\nŽid a Francie ( ) byla propagandistická antisemitská výstava v Paříži. Probíhala od 5. září 1941 do 15. ledna 1942 v paláci Berlitz a poté byla přenesena do Bordeaux a Nancy. Výstavu zorganizoval Výzkumný ústav pro židovské otázky (Institut d'étude des questions juives), dohled nad ní mělo německé velvyslanectví.\n\nVýstava byla založena na práci George Montandona, profesora na Vysoké škole antropologie v Paříži a autora knihy \"Comment reconnaître le Juif?\" (Jak poznat Žida?) publikované v listopadu 1940. Výstava byla tedy prezentována na rasově „vědeckých“ základech.\n\nHlavním tématem bylo ukázat celkový špatný vliv židů na instituce a části francouzské společnosti: armáda, film, ekonomie, literatura aj. Obrazová dokumentace měla návštěvníkům pomoci získat jasnou a konkrétní představu o vlastnostech a vzhledu židů, kdy vystavené fotografie a modely ukazovaly židovské tváře odpovídající antisemitským stereotypům jako orlí nos nebo špinavé vlasy.\n\nVýstavu využila k protižidovské propagandě vláda ve Vichy, aby svým občanům umožnila rozpoznat francouzské židy podle jejich fyzických vlastností. Výstavu navštívilo asi 200 000 lidí.\n\n\n"}
{"id": "925006", "url": "https://cs.wikipedia.org/wiki?curid=925006", "title": "Durynský vlaštovák", "text": "Durynský vlaštovák\n\nDurynský vlaštovák je plemeno holuba domácího pocházející z Německa. Je to středně velký holub tzv. polního typu, tvarem těla i velikostí se příliš neliší od holuba skalního. Jeho šlechtění je zaměřeno na dokonalou barvu a kresbu opeření. V seznamu plemen EE se řadí do plemenné skupiny barevných holubů a je zapsán pod číslem 0456.\n\nDurynský vlaštovák je místním rázem holuba vlaštováka, který se vyznačuje bílou základní barvou těla, s barevnou čepičkou s rozhraním barevné a bílé plochy procházející od zobáku středem očí až do záhlaví, a barevnými křídly. Záda jsou bílá a vrchní část křídel jsou bílé a při pohledu seshora tvoří kresbu bílého srdce. Označení vlaštovák pochází z němčiny, z označení pro rybáka, jemuž se vlaštovák kresbou podobá, tedy \"mořská vlaštovka\", .\n\nDurynský vlaštovák je spíše menší holub s lehce zaoblenou hlavou a tmavýma očima. Hlava je zdobená lasturovitou chocholkou. Utvářením těla je durynský vlaštovák velmi podobný čejkám, kterým se blíží též kresbou, rozdíl je pouze v tom, že čejky nemají barevnou čepičku, ale jen barevnou kapku na čele. Durynský vlaštovák je bezrousý, hodí se proto i do volného chovu či do chovu extenzivně užitkového, kdy si ptáci hledají potravu v polích, neboli polaří.\n\nV Evropě se chová především v Německu, oblibu získal také ve Spojených státech. V Česku se nechová.\n\n"}
{"id": "925008", "url": "https://cs.wikipedia.org/wiki?curid=925008", "title": "Casaletto Spartano", "text": "Casaletto Spartano\n\nCasaletto Spartano je italská obec v provincii Salerno v oblasti Kampánie.\n\nV červenci 2013 zde žilo 1 436 obyvatel.\n\nCasalbuono, Caselle in Pittari, Lagonegro (PZ), Morigerati, Rivello (PZ), Sanza, Torraca, Tortorella, Vibonati\n\nZdroj: \n"}
{"id": "925009", "url": "https://cs.wikipedia.org/wiki?curid=925009", "title": "Francký štítník", "text": "Francký štítník\n\nFrancký štítník, též sametový štítník, je plemeno holuba domácího pocházející z Německa. Je to středně velký holub tzv. polního typu, tvarem těla i velikostí se příliš neliší od holuba skalního. Jeho šlechtění je zaměřeno na dokonalou barvu a kresbu opeření. V seznamu plemen EE se řadí do plemenné skupiny barevných holubů a je zapsán pod číslem 0449.\n\nVyskytuje se pouze v jediné kresbě, a to je tzv. kresba štítníka. Základní barva opeření ptáka je bílá, jen křídelní štíty jsou barevné. Osm až deset krajních ručních letek jsou opět bílé. Sytá barva opeření je u franckého štítníka zvýrazněna silným leskem. Je to spíše menší holub s lehce zaoblenou hlavou a tmavýma očima, které jsou ohraničené silnějšími, karmínově červenými obočnicemi. Růžový zobák je středně dlouhý, krk je v porovnání s jinými barevnými holuby spíše delší. Nemá žádné pernaté ozdoby, jako je chocholka či rousy. Hodí se proto i do volného chovu či do chovu extenzivně užitkového, kdy si ptáci hledají potravu v polích, neboli polaří.\n\nChová se v několika barevných rázech, nejčastější jsou rázy černý, červený, žlutý, modrý kapratý, pruhový i bezpruhý, červeně a žlutě kapratý a stříbřitý kapratý, pruhový i bezpruhý.\n\n"}
{"id": "925010", "url": "https://cs.wikipedia.org/wiki?curid=925010", "title": "Vůz Ds952, 953 ČD", "text": "Vůz Ds952, 953 ČD\n\nVozy Ds, číslované v intervalu 50 54 95-40, a Ds, číslované v intervalu 50 54 92-40, jsou řadami služebních vozů z vozového parku Českých Drah. Všechny vozy Ds (000–099) byly vyrobeny v roce 1974 ve vagonce VEB Waggonbau Bautzen. Vozy Ds jsou upravené poštovní vozy DsPost z roku 1976 vyrobené taktéž v VEB Waggonbau Bautzen.\n\nJsou to neklimatizované služební vozy typu UIC-Y o délce 24 500 mm. Mají podvozky \"Görlitz V\" vybavené špalíkovými brzdami. Jejich nejvyšší povolená rychlost je 140 km/h.\n\nVozy Ds mají jeden pár zalamovacích nástupních dveří, Ds mají dva páry dveří. Pro obě řady jsou společné dva páry velkých dvoukřídlých posuvných nakládacích dveří vhodných k nakládání zavazadel, jízdních kol apod. Mezivozové přechodové dveře těchto vozů jsou manuálně posuvné do stran. Vozy mají několik polostahovacích oken. Vozy jsou vybaveny průchozí chodbičkou pro cestující, která umožňuje jejich řazení kdekoli v soupravě.\n\nVozy Ds vznikly z řady DsPost odstraněním oddílu pro třídění pošty.\n\nPůvodní nátěr těchto vozů byl zelený ve stylu Československých státních drah, později bílý a přes okna zelených ve stylu Českých drah. Některé vozy dostaly i nový korporátní nátěr od studia Najbrt.\n\nVozy jsou nasazovány spíše nepravidelně, a to hlavně v letním období na relacích, kde lze očekávat vyšší počet cestujících s jízdním kolem.\n\n\n"}
{"id": "925012", "url": "https://cs.wikipedia.org/wiki?curid=925012", "title": "Abano Terme", "text": "Abano Terme\n\nAbano Terme (do roku 1924 \"Abano Bagni\") je italská obec v provincii Padova v oblasti Benátsko.\n\nV roce 2013 zde žilo 19 789 obyvatel.\n\nAlbignasego, Due Carrare, Maserà di Padova, Montegrotto Terme, Padova, Selvazzano Dentro, Teolo, Torreglia\n\nZdejší horké prameny byly známy již v dobách starověkého Říma, kdy se obec nazývala a .\nZdroj:\n\n\n"}
{"id": "925013", "url": "https://cs.wikipedia.org/wiki?curid=925013", "title": "Jihoněmecký štítník", "text": "Jihoněmecký štítník\n\nJihoněmecký štítník je plemeno holuba domácího pocházející z Německa. Je to středně velký holub tzv. polního typu, tvarem těla nebo velikostí se příliš neliší od holuba skalního. Jeho šlechtění je zaměřeno na dokonalou barvu a kresbu opeření. V seznamu plemen EE se řadí do plemenné skupiny barevných holubů a je zapsán pod číslem 0438.\n\nOblastí původu jihoněmeckého štítníka je Württembersko. Vyskytuje se pouze v jediné kresbě, a to je tzv. kresbě štítníka. Základní barva opeření ptáka je bílá, jen křídelní štíty jsou barevné. Existuje 26 různých barevných rázů. Nikdy nemá opeřené běháky, ale hlavu má zdobenou úplnou lasturovitou chocholkou, která je zakončena postranními růžicemi. Chovatelsky je nenáročný, není příliš létavý ani agresivní vůči jiným holubům a dobře odchovává holoubata. Může být chován jak volně, tak ve voliéře.\n"}
{"id": "925014", "url": "https://cs.wikipedia.org/wiki?curid=925014", "title": "Linie následnictví britského trůnu", "text": "Linie následnictví britského trůnu\n\nLinie následnictví britského trůnu je uspořádaný seznam osob, které jsou oprávněny zasednout na trůn Spojeného království Velké Británie a Severního Irska za podmínek stanovených:\n\nZákon o nástupnictví z roku 1701 roku přiřkl právo na britský trůn Žofii Hannoverské a jejím potomkům. Současně vyloučil z následnictví všechny, kdož jsou katolického vyznání nebo si vezmou za manžela katolíka.\n\nDo roku 2013 se pořadí následnictví stanovovalo podle následujících pravidel:\n\nNa summitu Společenství národů v Perthu se 28. října 2011 členské státy zavázaly přijmout vhodná opatření k zavedení absolutního prvorozenství, ukončit vyloučení osob v manželství s římskými katolíky a provést další změny v pravidlech nástupnictví. Tato změna si vyžádala úpravu ústavních zákonů 16 států Commonwealthu a novelizaci zákonů platných přes 300 let. S účinností \"Zákona o následnictví koruny\" platí od roku 2013 tyto úpravy:\n\nOficiálně není zveřejňován úplný seznam osob v linii následnictví britského trůnu, nicméně z výzkumu genealogů vyplývá, že v současnosti čítá linie následnictví několik tisíc osob*\n\nStav k 23. duben 2018:\n"}
{"id": "925016", "url": "https://cs.wikipedia.org/wiki?curid=925016", "title": "Panská sídla ve Skalné", "text": "Panská sídla ve Skalné\n\nPanská sídla ve Skalné je souhrnné označení pro trojici, dříve čtveřici, panských sídel na území města Skalná. Jedná se o hrad, dvojici zámků (mladší ze zámků již nestojí) a tvrz.\n\nHrad Vildštejn je nejstarším panským sídlem ve Skalné. Vystavěn byl okolo roku 1200, první přímá zmínka pochází z roku 1224, kdy se objevuje v predikátu Gerolda z Vildštejna. Po roce 1349 došlo k častému střídání majitelů – mezi nimi byli i páni z Donína, Frankengrünerové, Šlikové či Gummerauerové, kteří hrad obnovili po vypálení vojsky Jiřího z Poděbrad v roce 1452. Jako sídlo šlechty sloužil do roku 1783, kdy si Trautenbergové vystavěli zámek. Od roku 1985 prochází postupnou rekonstrukcí.\n\nZámek Skalná si v přehradí hradu Vildštejn vystavěli v roce 1783 Trautenbergové, kteří jej využívali do roku 1799. Následně se majitelé rychle střídali – mezi nimi byli i Wolkenstein-Trostburgové. Od poloviny 19. století jej využívali měšťané, po roce 1948 státní statek. O roku 1985 prochází stejně jako hrad postupnou rekonstrukcí.\n\nPojmem Horní zámek je ve Skalné označována tvrz, stojící v areálu bývalého poplužního dvora. Událostí, která vedla k výstavbě tvrze, bylo rozdělení panství na dvě části Viršperky v roce 1541. V dolní části zůstal panským sídlem hrad Vildštejn, horní část se tak ocitla bez sídla. Viršperkové v této době nechali vystavět tvrz, ze které spravovali tuto část panství. Jako sídlo ji využívali ještě Trautenbergové, ale za nich již ztratila na významu a následně sloužila k hospodářským účelům. Dnes je zchátralá a veřejnosti nepřístupná.\n\nDolní zámek nechali postavit v 18. století Trautenbergové a postupně sem přenesli správu horní části panství. Zámek je poprvé zaznamenán v roce 1764 v rámci prvního vojenského mapování. K dalším majitelům patřili např. Jiří Jan Wilhelm, Wolkstein–Trostburgové či Geippelové. Po roce 1945 jej využíval státní statek, který se o něj nestaral a po požáru v 70. letech byly trosky zámku strženy. Dnes je tak dolní zámek jediným neexistujícím panským sídlem ve Skalné.\n\n"}
{"id": "925019", "url": "https://cs.wikipedia.org/wiki?curid=925019", "title": "Uhniv", "text": "Uhniv\n\nUhniv (; ; – \"Ugněv\") je město ve Lvovské oblasti na Ukrajině. Leží na samém západě Ukrajiny zhruba 62 kilometrů na severozápad od Lvova. V roce 2011 mělo zhruba tisíc obyvatel.\n\nPrvní písemná zmínka o městě je z roku 1360, přičemž městem dle Magdeburského práva se stalo v roce 1462. Od roku 1774 do roku 1918 patřilo do rakouské Haliče. Po první světové válce se stalo součástí Druhé Polské republiky. Pak bylo od září 1939 do roku 1941 okupováno Sovětským svazem a od roku 1941 do roku 1944 Německem. Po válce bylo opět součástí Polska, ale v rámci polsko-sovětské výměny území v roce 1951, kterou získal Sovětský svaz zdejší bohaté zásoby uhlí, se stalo jeho součástí a bylo začleněno do Ukrajinské sovětské socialistické republiky a následně se v roce 1991 stalo součástí Ukrajiny.\n"}
{"id": "925022", "url": "https://cs.wikipedia.org/wiki?curid=925022", "title": "Prestige Records", "text": "Prestige Records\n\nPrestige Records bylo americké hudební vydavatelství specializující se na jazzovou hudbu. Založil jej producent Bob Weinstock v roce 1949 a jeho mateřskou společností bylo Concord Music Group. V roce 1971 bylo vydavatelství prodoáno společnosti Fantasy Records. Vedle jazzových hudebníků, kteří zde vydávali svá alba (například Gene Ammons, Sonny Rollins) zde vydávali i hudebníci z jiných žánrů (například The Holy Modal Rounders).\n"}
{"id": "925025", "url": "https://cs.wikipedia.org/wiki?curid=925025", "title": "Fats Navarro", "text": "Fats Navarro\n\nFats Navarro (24. září 1923 Key West, Florida, USA − 7. července 1950 New York City, New York, USA) byl americký jazzový trumpetista a hudební skladatel. Ve svých šesti letech začal hrát na klavír a ve třinácti pak na trubku. V letech 1943−1944 doprovázel Andyho Kirka a později hrál v big bandu Billyho Eckstinea. Mimo to nahrál několik vlastních nahrávek a spolupracoval s dalšími hudebníky, mezi něž patří Coleman Hawkins, Charlie Parker, Miles Davis, Lionel Hampton, Dexter Gordon nebo Dizzy Gillespie. Ke konci života byl závislý na heroinu a zemřel na tuberkulózu ve svých šestadvaceti letech.\n"}
{"id": "925029", "url": "https://cs.wikipedia.org/wiki?curid=925029", "title": "Durynská čejka", "text": "Durynská čejka\n\nDurynská čejka je plemeno holuba domácího, jedná se o durynský ráz barevného holuba čejky. Je to středně velký holub tzv. polního typu, tvarem těla nebo velikostí se příliš neliší od holuba skalního. Šlechtění durynské čejky je zaměřeno především na dokonalou barvu a kresbu opeření. Co se týče pernatých ozdob, toto plemeno je vždy bezrousé a většinou ani nemá chocholku. V seznamu plemen EE se durynská čejka řadí do plemenné skupiny barevných holubů a je zapsána pod číslem 0458.\n\nPlemeno pochází z Durynska. Je o něco větší a delší než polní holub nebo čejka česká. Základní barva opeření je bílá, barevná je pouze kapka, oválná čelní skvrna, a křídla s vykrojením na horní části štítů ve tvaru srdce. Durynská čejka se chová ve třiceti barevných rázech. Je-li přítomna chocholka, je široká, lasturovitá a zakončená postranními růžicemi. Většina čejek je však hladkohlavých. Hodí se do volného chovu či přímo do chovu extenzivně užitkového. Je nenáročná a plodná.\n\n"}
{"id": "925031", "url": "https://cs.wikipedia.org/wiki?curid=925031", "title": "SIL International", "text": "SIL International\n\nSIL International (dříve Summer Institute of Linguistic) je křesťanská mezinárodní nevládní nezisková organizace ze Spojených států amerických, která zkoumá jazyky, a to zejména ty méně rozšířené a méně známé. Jejím cílem je rozšiřovat jazykovědné znalosti, pomáhat růstu gramotnosti, pomoci překládat Bibli do nových jazyků a pomáhat rozvoji menšinových jazyků. SIL má více než 6000 spolupracovníků z více než 50 zemí a jako výsledek svého zkoumání nabízí na webu databázi jazyků Ethnologue. V souvislosti se systematizací jazyků v Ethnologue se SIL podílelo také na standardu ISO 639-3.\n\nSIL začala v Sulphur Springs v Arkansasu v roce 1934 jako letní společná cvičení skupiny misionářů, u kterých také začínají dějiny Wycliffe Bible Translators. Cvičení z lingvistiky, antropologie a překládání založil William Cameron Townsend (1896–1982), bývalý misionář denominace Disciples of Christ v Guatemale.\n\nOd padesátých let do roku 1987 pak cvičení pokračovala na Oklahomské univerzitě v Normanu.\n"}
{"id": "925035", "url": "https://cs.wikipedia.org/wiki?curid=925035", "title": "Saský kněz", "text": "Saský kněz\n\nSaský kněz je plemeno holuba domácího pocházející z Německa. Je to středně velký holub tzv. polního typu, tvarem těla i velikostí se příliš neliší od holuba skalního. Jeho šlechtění je zaměřeno na dokonalou barvu a kresbu opeření a na rozvoj pernatých ozdob, vrkočů na hlavě a dlouhých rousů. V seznamu plemen EE se řadí do plemenné skupiny barevných holubů a je zapsán pod číslem 0466.\n\nJe to celobarevný holub s bílou čepičkou, barevné rozhraní prochází od zobáku středem očí do záhlaví. Jméno získal díky podobnosti tohoto zbarvení s tonzurou kněží. Hlava je zdobená dvěma vrkoči: předním vrkočem je kruhová čelní péřová růžice, zadní vrkoč je tvořený lasturovitou, bohatě propeřenou chocholkou. Pernaté ozdoby doplňují dlouhé rousy vyrůstající z běháků, doplněné supímy pery, které rostou z lýtek ptáka. Chová se jen v několika barevných rázech: černém, modrém, červeném a žlutém bělopruhém nebo šupkatém a v rázu modrém bezpruhém. Je to ryze okrasné plemeno, které však lze chovat i volně, jen před výstavou by měli být ptáci zavření v prostorném holubníku, aby si nepoškodili rousy. Holoubata odchovává saský kněz dobře, ale v chovné sezóně je doporučeno zkrátit rousy, aby nedocházelo k vyhazování vajec a mláďat z hnízd.\n\n"}
{"id": "925038", "url": "https://cs.wikipedia.org/wiki?curid=925038", "title": "Attila Pintér", "text": "Attila Pintér\n\nJméno a příjmení Attila Pintér náleží těmto lidem:\n\n"}
{"id": "925044", "url": "https://cs.wikipedia.org/wiki?curid=925044", "title": "Štajnhajmská bagdeta", "text": "Štajnhajmská bagdeta\n\nŠtajnhajmská bagdeta je plemeno holuba domácího většího vzrůstu, nápadné velmi dlouhým rovným zobákem a silnými, jasně červenými obočnicemi. V Evropě se příliš nechová. V Česku však byla použita k vyšlechtění moravské bagdety, od které se liší nižším postojem, tvarem hlavy a nepřítomností chocholky. V seznamu plemen EE se řadí do plemenné skupiny bradavičnatých holubů a je zapsána pod číslem 0108.\n\nPlemeno je nazváno podle německého města Steinheim. Bylo vyšlechtěno z velkých holubů polního typu křížením s francouzskou a norimberskou bagdetou. Je to velký a silný pták, tělesnými tvary podobný koburskému skřivanovi. Charakteristickým znakem štajnhajmské bagdety je její hlava: je dlouhá a úzká, s vysokým čelem, nevýrazným záhlavím a velmi dlouhým silným zobákem. Zobák nesmí být pokračováním křivky horní části hlavy, mezi křivkou hlavy a linií zobáku je vždy zřetelný přechod. Ozobí je dlouhé, hladké a má tvar písmene V. Oční duhovka je oranžová až červená, jen bílí holubi mají oči tmavé. Obočnice jsou dvojité a mají jasně červenou barvu.\n\nKrk je poměrně krátký, s dobře vykrojeným hrdlem. Trup je nesený vodorovně, hruď je široká a vyklenutá vpřed, hřbet je dlouhý a ocas pokračuje v linii hřbetu. Křídla jsou složená na ocase, nohy jsou středně dlouhé, s neopeřenými prsty či běháky. \n\nPlemeno se chová v 22 barevných rázech. Může být chováno volně, i vůči svému chovateli si udržují odstup a vůči jiným holubům jsou agresivní. Holoubata odchovávají dobře.\n\n"}
{"id": "925046", "url": "https://cs.wikipedia.org/wiki?curid=925046", "title": "Budeč (hrad)", "text": "Budeč (hrad)\n\nHrad Budeč stával na břehu Budečského rybníka, u obce Budeč v okrese Jindřichův Hradec, naproti zámku. Dnes zde stojí kaple Panny Marie Sněžné.\n\nHistorie budečského hradu byla pravděpodobně krátká. Vystavět ho zřejmě nechali páni z Trnavy; poprvé se objevuje v letech 1251–1271 v predikátech Wernarda a Oldřicha z Budče. V polovině 14. století jej získali Ranožírovci, přičemž z držitelů z tohoto rodu známe Beneše z Budče, zmiňovaného roku 1346. Někdy v této době také došlo k opuštění hrádku, neboť zmínka o tvrzi z roku 1538 se již vztahuje k nedalekému zámku.\n\n"}
{"id": "925052", "url": "https://cs.wikipedia.org/wiki?curid=925052", "title": "Vitinha", "text": "Vitinha\n\nVítor Tiago de Freitas Fernandes známý jako Vitinha (* 11. února 1986, São Torcato, Portugalsko) je portugalský fotbalový obránce, který hraje v bulharském klubu Ludogorec Razgrad.\n\nV letech 2012 a 2014 získal bulharský double (tzn. vyhrál A Grupu i bulharský fotbalový pohár).\n\n"}
{"id": "925056", "url": "https://cs.wikipedia.org/wiki?curid=925056", "title": "Hrádek u Husince", "text": "Hrádek u Husince\n\nHrádek u Husince byl hrádek či tvrz, který stával přibližně 1,2 km na jih od Husince, nad údolím řeky Blanice.\n\nObjekt pravděpodobně nechal vystavět Pavel z Vimperka, jenž po smrti svého otce Herborta z Janovic získal v roce 1356 polovinu Husince. Pavel z Vimperk je zmiňován ještě v roce 1404, další zprávy se o něm, ani o objektu nedochovaly. Je možné, že k zániku došlo během husitských válek, novější výzkumy naznačují, že mohl zaniknout až ve druhé polovině patnáctého století. Jediným možný pozůstatkem bývá označován portál vjezdu, v současnosti zasazený v čp. 11 v nedalekých Dvorech. Původ portálu však bývá přisuzován i hrádku u Dvorů, měšťanských domům v Prachaticích či hradu Helfenburk u Bavorova. Po hrádku či tvrzi se dochovaly jen drobné terénní nerovnosti.\n\n"}
{"id": "925063", "url": "https://cs.wikipedia.org/wiki?curid=925063", "title": "Dial Records", "text": "Dial Records\n\nNázev Dial Records neslo více hudebních vydavatelství:\n\n"}
{"id": "925067", "url": "https://cs.wikipedia.org/wiki?curid=925067", "title": "Zlatá liga 2008", "text": "Zlatá liga 2008\n\nZlatá liga 2008 – 11. edice cyklu lehkoatletických mítinku Zlatá liga se uskutečnila od 1. června do 5. září roku 2008. Pro atlety a atletky kteří zvítězili ve všech šesti závodech byla vypsána prémie 1 milionu dolarů (prémie se rozdělí). Dokázala to pouze Pamela Jelimová. \n"}
{"id": "925068", "url": "https://cs.wikipedia.org/wiki?curid=925068", "title": "Howard McGhee", "text": "Howard McGhee\n\nHoward McGhee (6. března 1918 Tulsa, Oklahoma, USA − 17. července 1987 New York City, New York, USA) byl americký jazzový trumpetista. Nejprve se učil hrát na klarinet a k trubce přešel až ve svých sedmnácti letech. V letech 1942−1943 působil v kapele Charlieho Barneta a následně spolupracoval například s Andy Kirkem nebo Count Basieem. V letech 1946−1947 působil jako studiový hudebník v nově vzniklém vydavatelství Dial Records. Rovněž spolupracoval s řadou dalších hudebníků, mezi které patří Percy Heath, Hank Jones, Jimmy Cobb, Kenny Clarke, Fats Navarro nebo Pepper Adams.\n"}
{"id": "925069", "url": "https://cs.wikipedia.org/wiki?curid=925069", "title": "Kamenná věž (hrad)", "text": "Kamenná věž (hrad)\n\nHrad Kamenná věž stával na místě pravěkého hradiště na ostrožně nad soutokem Malše a Velešínského potoka. Dnes je toto místo na ostrohu nad hladinou vodní nádrže Římov.\n\nVlastní dějiny hradu jsou dodnes zahaleny záhadou. Nedochovaly se totiž žádné přímé ani nepřímé písemné zmínky, jeho existenci potvrdil až archeologický průzkum vedený v roce 1976 Antonínem Hejnou. Ten jej zasadil do 13. století a ve stejné době zřejmě vznikly i dodnes patrné valy s příkopy. Dlouhou dobu se soudilo, že zde stával pouze hrad. Teprve povrchový průzkum Jiřího Valenty z Velešína v letech 1995–1996 prokázal existenci hradiště z mladší fáze starší doby bronzové, které hradu předcházelo.\n\n"}
{"id": "925074", "url": "https://cs.wikipedia.org/wiki?curid=925074", "title": "Svatební války", "text": "Svatební války\n\nSvatební války (\"Wedding Wars\") je americký hraný film z roku 2006, který režíroval Jim Fall. V romantické komedii se snaží gay změnit názor pravicového politika na stejnopohlavní manželství.\n\nMaggie je dcerou guvernéra státu Maine Conrada Wellinga a bude se vdávat za otcova poradce a šéfa jeho volební kampaně Bena. Ben má bratra Shela, který je gay a živí se jako organizátor různých oslav. Ben si ho proto najme na přípravu své svatby. Volební kampaň je v plném proudu a guvernér je nucen se vyjádřit ke sňatkům homosexuálů. Jakožto pravicový politik veřejně sice gaye podpoří, ale možnost uzákonit jejich svazky odmítne. Shela se jeho vyjádření dotkne, a když navíc zjistí, že mu projev napsal jeho vlastní bratr Ben, rozhodne se vstoupit do stávky a přestane organizovat svatbu. Ben na bratra pošle jejich rodiče, kteří o Shelově orientaci nic netuší, takže se Shel musí vyoutovat. Po Shelově vystoupení v televizi se k němu přidávají i další gayové a stávka se tak šíří celou zemí, což citelně zasáhne především terciární sféru. Guvernér Welling je ve svém postoji přesto neoblomný. Maggie se zlobí na Bena, že je ke svému bratrovi necitlivý. Se Shalem ale nesouhlasí ani jeho dlouholetý partner Ted, který je státním žalobcem a jejich vztah je veřejně probírán v novinách. Ben se snaží organizaci svatby zachránit, ale nemůže sehnat žádného schopného pořadatele. Shel se posléze s Benem usmíří a spolu s přáteli svatbu zachrání, i když guvernérův názor nezměnil.\n"}
{"id": "925077", "url": "https://cs.wikipedia.org/wiki?curid=925077", "title": "Záviš ze Zap", "text": "Záviš ze Zap\n\nZáviš ze Zap, psán také Mistr Záviše, Zawissius, Zawischius, Zabictus nebo Zabyssius, (kolem 1350 Zápy – po 1411 snad Praha) byl český středověký vzdělanec, doktor církevního\npráva, kanovník, teolog, básník a hudební skladatel, autor několika liturgických skladeb i české milostné poezie.\n\nZáviš studoval na pražské univerzitě, kde se roku 1379 se stal na artistické fakultě bakalářem, roku 1381 dosáhl licenciátu a roku 1383 se stal mistrem svobodného umění. Poté v Praze studoval práva. Roku 1387 získal hodnost examinátora. V 90. letech studoval práva v Římě, na počátku 15. století pak znovu v Římě a Padově. V letech 1394–1396 byl kanovníkem v Olomouci, v letech 1397–1402 u sv. Jiljí v Praze, pak znovu v Olomouci. Ačkoli byl původně příznivcem Jana Husa, od roku 1410 vystupoval jako jeho odpůrce. V roce 1411 je zmiňován jako doktor teologie, pak už o něm nemáme zmínky.\n\nZávišovi bylo opakovaně ve druhé polovině 15. a na začátku 16. století připisováno autorství několika skladeb. Tato atribuce dokazuje, že Závišovo jméno vstoupilo do liturgického repertoáru ověnčeno zvláštní aurou, neboť je na české poměry velice ojedinělé, že se nám zachovalo jméno autora.\n\nZáviš byl ve své tvorbě ovlivněn pozdněstředověkou mariánskou úctou, která se značně projevuje v jeho liturgickém díle. Ve svých skladbách velice tvůrčím způsobem přepracovával starší skladby. Jelikož některé z nich se nacházely pouze v repertoáru katedrály sv. Víta, vyplývá z toho, že Záviš měl přístup do knihovního fondu Svatovítské kapituly a dobře se s tam uchovávanými skladbami seznámil.\n\nZávišovy skladby se staly součástí standardních liturgických knih v Čechách a svého rozšíření se dočkaly i za hranicemi českých zemí, což vypovídá nejen o kvalitě skladeb, ale i vážnosti, které se jejich autor těšil.\n\nPoprvé hudebního skladatele Záviše (známého jako autora několika středověkých hudebních skladeb) identifikoval s osobou univerzitního vzdělance Záviše ze Zap historik Zdeněk Nejedlý. K této identifikaci se přiklonil i Václav Černý. Proti tomu se pak vyslovil František M. Bartoš, když hudebníka Záviše spojil s osobou roudnického augustiniána Záviše, zpovědníka arcibiskupa Jana z Jenštejna. Proti oběma teoriím se postavil František Mužík, který se snažil dokázat, že závišovské skladby musely vzniknout dříve, než by je oba historičtí Závišové byli schopni složit, a zpochybnil věrohodnost písařů 15. a 16. století, kteří se na Závišovo autorství dovolávali. Po asi čtyřiceti letech se k otázce autorství závišovských skladeb vrátila Hana Vlhová-Wörner, která ve své studii z roku 2007 opravila Mužíkovy chybné teze a přinesla nové argumenty jasně podporující (původní) identifikaci hudebního Záviše se Závišem ze Zap.\n\nZáviš je považován za autora těchto hudebních skladeb:\n\n\n\n"}
{"id": "925078", "url": "https://cs.wikipedia.org/wiki?curid=925078", "title": "Vratislav z Pernštejna", "text": "Vratislav z Pernštejna\n\nVratislav z Pernštejna je jméno několika osobností panského rodu Pernštejnů.\n\n"}
{"id": "925085", "url": "https://cs.wikipedia.org/wiki?curid=925085", "title": "Atomic Ninjas", "text": "Atomic Ninjas\n\nAtomic Ninjas je česká videohra plánovaná z roku 2013. V Evropě hra vyšla 2. října a v Americe 8. října. Hru vytvořilo studio Grip Games. Jedná se o akční 2,5D plošinovku určenou převážně pro multiplayer. Vyšla na platformy PlayStation 3 a PlayStation Vita.\n\nHra je zaměřená hlavně na multiplayer, který se vyskytuje jak ve formě split-screenu, tak i jako online. Má zde být přítomen i singleplayer. Hra obsahuje několik módů jako deathmatch či capture the flag. Hráč si může vybrat ze 7 ninjů za něž může hrát a samotné souboje se odehrávají v 1 z 7 arén.\n\nHerní postavy se vzájemné nemohou zabít v přímém souboji, ale musí se natlačit do smrtelné pasti, která je součástí dané arény. Jsou zde také přítomny schopnosti, které lze vylepšovat.\n\nOpilec a jaderný technik, který se rád prospí v pracovní době. Díky tomu způsobil jadernou katastrofu. Tu zázračně přežil a stal se jaderným ninjou. Hledá poslední rehabilitační centrum. Jeho osobní věta zní: \"Lopata je mocnější než meč.\"\n\nPozice posledního samuraje se v jeho rodině dědí z otce na syna. Tato tradice s ním končí. Jeho osobní věta zní: \"Čest. Respekt. Karaoke.\"\n\nSkýva svůj obličej, protože je, dle svých slov, ošklivý. Usekl hlavu svému učiteli, když se jej zeptal jestli soji tvář skrývá, aby se ochránil od hrůz ve své duši, nebo aby zasadil semínko strachu ve svých nepřátelích. Nemá osobní větu.\n\nNikdy se nestal mistrem, protože vždy selhal při čajovém obřadu. Nikdy však nebyl poražen v boji a nebojí se smrti. Je naplněný vztekem a rozhodnutý zabít každého nindža mistra, kterého potká. Osobní věta: \"Nechceš čaj?\"\n\nJe starý a také moudrý, soucitný a laskavý. Má však problémy s prostatou a nevděčná vnoučata. Osobní věta: \"Chtěl jsem ti něco říct něco důležitého, ale zapomněl jsem co to bylo.\"\n\nKonec světa jej udělal tvrdším, odolnějším a více ochotným žít, ale zároveň z něj udělal nepříčetného a krvežíznivého maniaka. Osobní věta zní: \"Můžeme se potom pomazlit?\"\n\nStala se z něj ošklivá nestvůra. Ze svalů se stala vazelína a kůže začala hnít. Jeho jediným zájmem jsou mozky. Osobní věta: \"Mozky! Moooooozky. Mmmozky? MOZKYYY!\n\nOficiální stránky\n"}
{"id": "925088", "url": "https://cs.wikipedia.org/wiki?curid=925088", "title": "Zlatá liga 2009", "text": "Zlatá liga 2009\n\nZlatá liga 2009 – 12. edice cyklu lehkoatletických mítinku Zlatá liga se uskutečnila od 1. června do 5. září roku 2009. Pro atlety a atletky kteří zvítězili ve všech šesti závodech byla vypsána prémie 1 milionu dolarů (prémii si rozdělí). Dokázali to tři atleti: Kenenisa Bekele, Jelena Isinbajevová a Sanya Richardsová. \n"}
{"id": "925089", "url": "https://cs.wikipedia.org/wiki?curid=925089", "title": "Jiřina Korčáková", "text": "Jiřina Korčáková\n\nJiřina Korčáková (* 4. března 1955 Praha) je bývalá česká herečka a spisovatelka, sestra Vladimíra Korčáka (1949–2012), básníka a překladatele a praneteř Jaromíra Korčáka. \n\nPo absolvování DAMU, kde ji učil mj. i Ivan Vyskočil (vystupovala v mnoha rolích i v Divadle DISK), pracovala řadu let v Černém divadle Jiřího Srnce, se kterým procestovala řadu zemí světa, a v Klicperově divadle v Hradci Kralové.\n\nTrvale žije v USA.\n\n\n"}
{"id": "925091", "url": "https://cs.wikipedia.org/wiki?curid=925091", "title": "Rock Haven", "text": "Rock Haven\n\nRock Haven je kanadský hraný film z roku 2007, který režíroval David Lewis podle vlastního scénáře. Film popisuje problémy mladého křesťana, který je gay. Film měl světovou premiéru na \"International Lesbian and Gay Film Festival\" v San Francisku.\n\nBrady je oddaný křesťan, který se přestěhoval s matkou z Kansasu do malého přímořského města Rock Haven v Kalifornii. Spřátelí se synem sousedky Cliffordem a tráví společně prázdninové dny. Bradyho matka, která si zde chce otevřít církevní školu, pozve na večeři dívku Peggy, aby se seznámila s Bradym. Peggy si uvědomuje, že Brady je gay. Také Clifford je gay a ví, že Brady rovněž, ten se ale se svou orientací nemůže vyrovnat. Když ho Clifford jednoho dne políbí, Brady zmateně uteče a je rozpolcený mezi svou náboženskou vírou a pocity ke Cliffordovi. Nakonec se ke Cliffordovi vrátí. Bradyho matka ví, že je něco špatně, ale nemůže přijít na to, co se děje. Brady chce strávit noc s Cliffordem a matce řekne, že spolu s Peggy jedou na setkání mladých křesťanů. Když se druhý den vrátí, matka mu řekne, že Peggy měla autonehodu a konfrontuje ho. Řekne jí, že je gay, na což ona špatně reaguje, nutí jej, aby se rozešel s Cliffordem a chce ho poslat do tábora na převýchovu. Brady se s Cliffordem rozejde a ten se rozhodne odjet za svým otcem do Barcelony. Brady se vrátí domů a odmítá jít do tábora. S matkou se usmíří.\n"}
{"id": "925098", "url": "https://cs.wikipedia.org/wiki?curid=925098", "title": "Ratingen", "text": "Ratingen\n\nRatingen je město v německé spolkové zemi Severní Porýní-Vestfálsko. Je největším městem zemského okresu Mettmann ve vládním obvodu Düsseldorf. Od Düsseldorfu, hlavního města spolkové země, je vzdálen přibližně 12 km severovýchodním směrem. V roce 2011 zde žilo téměř 87 tisíc obyvatel.\n\nV současné podobě je Ratingen výsledkem regionální reformy z roku 1975, kdy k němu byly přičleněny samostatné obce Breitscheid, Eggerscheidt, Hösel, Lintorf a Homberg-Meiersberg. Počet obyvatel města rostl pomalu. Ve středověku zde žilo jen několik tisíc obyvatel. Po druhé světové válce měl Ratingen přibližně 25 tisíc obyvatel a v roce 1973 to bylo již přes 52 tisíc obyvatel. Připojením několika okolních obcí vzrostla populace na hodnotu přes 85 tisíc obyvatel. Ratingen leží v blízkosti několika dalších měst, mezi něž patří hlavní město spolkové země Düsseldorf, dále města Duisburg, Mülheim an der Ruhr, Essen, Heiligenhaus, Wülfrath a Mettmann. Současně tvoří také součást historického vévodství Berg a regionu Bergisches Land.\n\n\n"}
{"id": "925100", "url": "https://cs.wikipedia.org/wiki?curid=925100", "title": "Mistrovství Evropy ve volejbale mužů 2009", "text": "Mistrovství Evropy ve volejbale mužů 2009\n\n26. mistrovství Evropy ve volejbale mužů se konalo ve dnech 3. – 13. září v Turecku.\n\nTurnaje se zúčastnilo 16 družstev, rozdělených do čtyř čtyřčlenných skupin. První tři mužstva s každé skupiny postoupily do dvou čtvrtfinálových skupin. Týmy z prvního a druhého místa postoupily do play off. Mistrem Evropy se stali volejbalisté Polska.\n\n1. Polsko\n\nTrenér: Daniel Castellani\n\n"}
{"id": "925113", "url": "https://cs.wikipedia.org/wiki?curid=925113", "title": "Římskokatolická farnost Strahovice", "text": "Římskokatolická farnost Strahovice\n\nŘímskokatolická farnost Strahovice je územní společenství římských katolíků v děkanátu Ostrava ostravsko-opavské diecéze.\n\nVesnice Strahovice patřila od středověku k farnosti v Křenovicích (dnes Krzanowice, Polsko). Od roku 1742 se nalézala v Pruském Slezsku. Když bylo roku 1920 Hlučínsko připojeno k Československu, byla obec oddělena od původního sídla farnosti státní hranicí a již v následujícím roce zde byla zřízena samostatná farnost. Budova fary byla postavena v roce 1921, roku 1923 byl založen hřbitov a 26. října 1924 byl posvěcen i nový farní kostel (do té doby se bohoslužby konaly v moderní, ale příliš malé kapli Panny Marie Schönstattské).\n\nPrvním farářem se stal Čech Josef Vrchovecký, který musel místo opustit roku 1941, po připojení Hlučínska k Německé říši; do farnosti se vrátil ještě krátce po konci druhé světové války. Z německých správců farnosti za válečné doby byl nejvýznamnější první z nich, pallotin Richard Henkes, který byl pro svou obětavou činnost mezi vězni v koncentračním táboře v Dachau navržen na blahořečení (v Německu 15. září 2019). Poměrně drobná strahovická farnost měla i v poválečné době to štěstí, že s výjimkou let 1984–1990 měla vždy vlastního kněze. Od roku 2009 byl zdejším administrátorem P. Mgr. David Kantor. Toho v roce 2015 krátce vystřídal P. Adam Jozef Kasperek, který však zůstal kvůli zdravotním potížím jen do toku 2016. Od roku 2016 je administrátorem farnosti P. Vlastimil Krajčovič, který je zároveň administrátorem excurrendo farnosti Chuchelná.\n\nK obvodu farnosti patřila vždy jen vesnice Strahovice. S výjimkou let 1952–1962, kdy farnost patřila k děkanátu Opava, patřila farnost Strahovice od svého založení k děkanátu Hlučín. Do roku 1996 byla součástí (arci)diecéze olomoucké, od uvedeného roku pak nově vytvořené diecéze ostravsko-opavské.\n\nFarním kostelem je kostel svatého Augustina, novobarokní stavba z let 1921–1924. Vedle toho se v centru obce nalézá o něco starší novogotická kaple Panny Marie Schönstattské.\n\nDuchovní spravující strahovickou farnost:\n"}
{"id": "925115", "url": "https://cs.wikipedia.org/wiki?curid=925115", "title": "Sarah Zelenková", "text": "Sarah Zelenková\n\nSarah Zelenková (* 8. června 1987 Park Ridge) je americká reprezentantka ve veslování, mistryně světa pro rok 2011 v kategorii nepárová čtyřka bez kormidelníka, dvojnásobná vítězka Světového poháru ve veslování 2010 a akademická mistryně Spojených států amerických z roku 2008.\n\nPůvodně začínala s basketbalem. Nejvlivnější osobnost v jejím sportovním životě byl její univerzitní basketbalový trenér. Na Grand Valley State University si všimli její výrazné postavy (výška 182 cm) a navrhli jí, aby začala veslovat. S veslováním začala v roce 2005. Znamenalo to pro ni, že musela vstávat o půl páté ráno. Vydělávala si prováděním pomocných prací, jako např. odhazováním sněhu na chodnících v kampusu.\n\nRoku 2008 získala jako členka osmiveslice americký vysokoškolský titul. V roce 2009 odešla z Grand Valley State University do veslařského tréninkového centra (USRowing Training Center) v Princetonu, kde začala trénovat s národním týmem a pracovat jako recepční pro YMCA.\n\nV roce 2010 dvakrát vyhrála Světový pohár ve veslování v Lucernu, a to jako členka čtyřky i osmy. V roce 2011 získala titul mistryně světa, a to jako členka americké reprezentační nepárové čtyřky bez kormidelníka. Mezi její záliby patří badminton, plavání a pinteresting.\n"}
{"id": "925116", "url": "https://cs.wikipedia.org/wiki?curid=925116", "title": "Norimberská bagdeta", "text": "Norimberská bagdeta\n\nNorimberská bagdeta je plemeno holuba domácího výjimečné velmi dlouhým, silným a v pravém úhlu dolů zahnutým zobákem. Je to ryze okrasné plemeno rozšířené po celém světě, chované je však jen velmi zřídka, jeho chov je totiž značně obtížný. Patří mezi nejcennější a nejkurióznější holubí plemena vůbec. Norimberské bagdety potřebují kvůli své velikosti prostorný holubník a protože nejsou dobrými letci, je lepší je chovat v dostatečně velké voliéře. Chůvy nepotřebují. Chov s jinými plemeny holubů není vhodný. V seznamu plemen EE se řadí do plemenné skupiny bradavičnatých holubů a je zapsána pod číslem 0105.\n\nNorimberská bagdeta je poměrně staré plemeno, klub chovatelů těchto ptáků byl v Německu založen už v roce 1895. Je to velký, těžký a silný pták mohutné postavy. Má dlouhou, úzkou a dokonale zaoblenou hlavu, bez jakýchkoliv hran, se zakulaceným záhlavím, ve kterém temeno zcela plynule přechází v šiji. Nejpozoruhodnějším znakem norimberské bagdety je její zobák: je velmi dlouhý, silný a klabonosý, tedy zahnutý směrem dolů. Je nasazený v linii hlavy a spolu s ní tvoří pravidelnou, ničím nepřerušenou křivku srpovitého tvaru, s nejvyšším bodem nad očima holuba. Obě poloviny zobáku jsou stejně silné a dlouhé. V minulosti se dokonale zakřivenému tvaru zobáku napomáhalo uměle, jeho ohýbáním a tvarováním mezi třetím až pátým dnem života holouběte. Barva zobáku odpovídá barevnému rázu. Holubi sedlatí, plášťoví,  červení a žlutí jednobarevní mají zobák narůžovělý, u modrých kapratých a černých je zobák rohový. Ozobí je jemné, srdcovitého tvaru, s bílým popraškem. Oči jsou velké, výrazné, u sedlatých, plášťových a bílých bagdet tmavé, u ostatních barevných rázů oranžové. Obočnice jsou vcelku široké a jasně červené. Krk je dlouhý, tenký a esovitě prohnutý, s dobře vykrojeným hrdlem, tělo je nesené vodorovně, hruď je široká, zaoblená a vystupující vpřed, také záda jsou široká, křídla jsou středně dlouhá, dobře kryjí záda a od těla poněkud odstávají, jejich letky jsou krátké a nesené nad ocasem, ten je vodorovně nesený, dobře složený a poměrně krátký, jen o málo přesahuje konce křídel. Nohy jsou silné, rovné a dlouhé, s neopeřenými běháky či prsty. Opeření je pevně přiléhající.\n\nNorimberská bagdeta je holub tvaru, při posuzování na výstavách je nejdůležitější tvar hlavy a zobáku, velikost a držení těla a délka krku a nohou. Až na posledním místě se hodnotí barva a kresba opeření. Vyskytuje se ve třech základních barevných rázech: jednobarevném, sedlatém a plášťovém zbarvení.\n\nHolubi se sedlatou kresbou mají bílou hlavu a přední část krku, křídla s výjimkou sedla, záda, břicho a nohy. Barevné je sedlo, hruď, ocas a zadní strana krku a tzv. vousky, barevné skvrny nacházející se pod očima a táhnoucí se až ke koutkům zobáku. \n\nPlášťová kresba, v českém vzorníku z roku 1993 označená též jako kresba štítníka, je podobná kresbě sedlaté, ta je dále doplněná barevným štítem křídel, přičemž ramínko, úzký pruh na dolní straně štítu a ruční letky zůstávají bílé.\n\nBarevnými rázy je černá, černošedá (dun), červená, žlutá, modrá a stříbřitá bezpruhá pruhová i kapratá. Jednobarevné norimberské bagdety se navíc chovají v barvě bílé. Mohou se vyskytovat i strakatí holubi (straci).\n\n"}
{"id": "925118", "url": "https://cs.wikipedia.org/wiki?curid=925118", "title": "Callanova metoda", "text": "Callanova metoda\n\nCallanova metoda (anglicky \"Callan method\") je jedna z alternativních metod výuky cizích jazyků. Hlavní předností této metody je především aktivní používání jazyka v jeho mluvené formě. Student je „nucen“ mluvit a díky tomu dochází k odbourávání strachu z používání jazyka a nabývání sebevědomí.\n\nZákladem Callanovy metody je otázka, odpověď, opakování; podstatou otázka a dlouhá odpověď, prostřednictvím které se studenti učí.\n\nV hodinách vyučovaných Callanovou metotodu student hovoří mnohem častěji než v běžné hodině angličtiny. Díky této metodě se studenti údajně naučí angličtinu až čtyřikrát rychleji než pomocí jiných metod. Studenti jsou v přímém kontaktu s lektorem, a tímto se snižuje možnost špatného osvojení jazykové struktury a návyků. Učení je zábava, nevzniká prostor na ticho, nudu nebo ztrátu koncentrace.\n\nVe druhé polovině 20. století se v oblasti vyučování cizích jazyků hledaly nové způsoby, které by odstranily nedostatky způsobené špatným přístupem ve výuce a používáním nevhodných metod. Ve Spojených státech a Západní Evropě se objevují tendence rozpracovávat a zdokonalovat nové metody založené na metodě přímé. Díky tomu vzniká v 60. letech 20. století Callanova metoda. Autorem je Robin Callan, narozen v roce 1932 v Anglii. V roce 1959 začal vyučovat angličtinu v Itálii. Učení jej bavilo, ale metody a samotný přístup, který viděl u svých kolegů, ho nenadchly a zdály se mu nudné. Začal pracovat na své vlastní knize o učení angličtiny, a tak vznikla Callanova metoda.\n\nPo příjezdu zpátky do Anglie otevřel na Oxford Street \"\"The Callan School\"\", což je největší soukromá škola v Londýně, která vyučuje angličtinu jako cizí jazyk. I nadále pokračoval v psaní „Callanových“ knih, které jsou rozšířeny a používány na celém světě.\n\nCallanova metoda je členěna do dvanácti úrovní – od úplných začátečníků až po velmi pokročilé studenty v úrovni B2/C1. Ve třídě je maximálně deset studentů a během výuky student slyší a mluví čtyřikrát více než v tradiční hodině výuky cizího jazyka.\n\nPro úspěšné abslovování zkoušek Cambridge English potřebuje student na úroveň Key (KET) běžně cca 175 vyučovacích hodin, na úroveň Preliminary (PET) se doporučuje 350 vyučovacích hodin a pro First (FCE) cca 640 vyučovacích hodin. Díky výuce angličtiny Callanovou metodou je student schopen zvládnout přípravu k těmto zkouškám za čtvrtinu času. Pro úroveň Key (KET) tedy stačí absolvování čtyř úrovní (cca 50 hodin), pro úroveň Preliminary (PET) šest stupňů (přibližně 80 hodin) a pro First (FCE) dvanáct stupňů (cca 160 hodin). Po dokončení dvanácti úrovní zná student přes 5 600 nejpoužívanějších anglických slovíček. \n\nVyučovací hodina má danou strukturu, kterou je potřeba dodržovat, a trvá obvykle 50 minut. V každé lekci se opakuje předchozí látka, což vede k osvojení slovní zásoby. Toto opakování zabere nejvíce času, cca 60 % výuky.\n\n„Tajemství úspěchu při učení se jazyku spočívá v opakování, opakování a ještě jednou v opakování.“\n\nDále se student věnuje četbě, správné výslovnosti a pro opětovnou fixaci se trénuje psaný projev – diktáty. Až po tomto rozsáhlém opakování se vyučující přesune k novému učivu. Student je nucen poslouchat a mluvit, tím se zároveň učí. Když student Callanovy metody dokončí první knihu, znamená to, že ovládá 80–100 % jejího obsahu.\n\n\nV současné době je Callanova metoda známa ve 28 zemích světa a vyučuje se v 600 registrovaných centrech po celém světě. Pro tuto metodu se vydávají učebnice, audiomateriály a další didaktické pomůcky přímo v Londýně. Jazykové školy z celého světa vyučující podle této metody musejí pracovat právě s těmito konkrétními pomůckami.\n\n"}
{"id": "925121", "url": "https://cs.wikipedia.org/wiki?curid=925121", "title": "Havířov (nádraží)", "text": "Havířov (nádraží)\n\nHavířov je železniční stanice ležící na trati z Ostravy do Českého Těšína. Z této stanice odbočuje trať společnosti AWT ve směru do Prostřední Suché k bývalému dolu Dukla a dále.\n\nPrvní železniční stanice na území dnešního města Havířov vznikla v Šumbarku v roce 1910 na železniční trase zajišťující dopravu uhlí mezi kamenouhelnými doly. Po založení Havířova v roce 1955 vznikla potřeba nového nádraží, které bylo postaveno v letech 1964 až 1969 v současné poloze. V rámci rozšiřování a přestavby železniční sítě na Ostravsku byly současně postaveny také nová nádraží v Ostravě-Vítkovicích (1967) a ostravské hlavní nádraží (1974) a železniční nádraží v Karviné.\n\nNová havířovská nádražní budova v tzv. bruselském stylu byla postavena podle návrhu architekta Josefa Hrejsemnou. Podoba nádražní budovy byla vybrána v soutěži v roce 1959. Na návrhu se podílel také sochař Václav Uruba, který byl autorem plastiky Směrník v brutalistním stylu před vstupem do haly. Špatně udržovaná plastika byla v roce 2014 přenesena do depozitáře. Následně byla plastika rekonstruována a v roce 2015 umístěna na prostranství před Městskou nemocnici Ostrava. Západní stěnu vstupní haly pokrývá barevná skleněná mozaika o ploše 65 m sklářského výtvarníka a malíře Vladimíra Kopeckého.\n\nNa počátku 21. století se objevily snahy ze strany vedení města a Českých drah nádražní budovu v bruselském stylu zbourat. Důvodem byla předimenzovanost celé stavby. V roce 2019 bylo ale rozhodnuto že hala zde zůstane, SŽDC vypsala soutěz na její rekonstrukci s odhadovanou cenou 116 milionů korun. Po rekonstrukci bude hala sloužit nejen železničním cestujícícm, ale také jako horolezecká stěna či squashové kurty. Má dojít k opravě střechy, zázemí pro zaměstnance, cestující a dojde k rekonstrukci okolí nádraží.\n\nVlaky ČD jsou integrovány v systému ODIS jako linky S1 a R1 a to jako tarifní zona č.40. Město má tři nástupní stanice, Havířov, Havířov-střed a Havířov-Suchá. V minulosti byla ještě i čtvrtá (nynější Horní Suchá).\n\nZastávku zde má i RJ RegioJet na trase Praha – Ostrava – Havířov – Třinec – Žilina – (Košice). Od prosince 2011 jezdí vlaky v pravidelném dvouhodinovém intervalu (ve špičku také častěji), a to i do dalších stanic Ostravska (Český Těšín, Třinec, Návsí); jeden pár spojů začal zajíždět až do Žiliny. Od 11. října 2014 jezdí jeden spoj RegioJetu přes slovenské obce Štrba a Poprad do východoslovenských Košic. Od 14. června 2015 navíc přidal RegioJet dva noční spoje, jeden na Košice s odjezdem 1:31 a druhý z opačného směru do Prahy s odjezdem 2:07. Od 13. prosince 2015 nově jezdil jeden spoj RegioJetu do Zvolena. Tento spoj byl však od 28. února 2016 prodloužen z Vrútek do Košic a tím vzniklo spojení Košic s Prahou třikrát denně.\n\nV železniční stanici jsou k dispozici pokladny společností České dráhy a RegioJet.\n\nTrať 321: Ostrava – Havířov – Český Těšín\n\n"}
{"id": "925126", "url": "https://cs.wikipedia.org/wiki?curid=925126", "title": "Transrapid Versuchsanlage Emsland", "text": "Transrapid Versuchsanlage Emsland\n\nTestovací okruh systému Transrapid Emsland (, \"TVE\") je testovací okruh pro vlaky Maglev systému Transrapid v dolnosaské oblasti Emsland v Německu. Okruh má na obou koncích smyčky pro otáčení souprav, jedna leží u obce Dörpen, druhá u obce Lathen. Celý okruh o délce 31,5 km je vyvýšen, pod ním se nachází zemědělská půda a pastviny.\n\nOkruh byl postaven mezi roky 1980 a 1984.\n\nV roce 2006 došlo ke kolizi vlaku a údržbářského vozidla, při které zemřelo 23 lidí. Při vyšetřování bylo zjištěno, že nehoda byla způsobena lidskou chybou – nerespektováním bezpečnostních protokolů.\n\nDo nehody v roce 2006 soupravy běžně vozily zájemce z řad veřejnosti až 420km/h rychlostí. V posledním (třetím) voze byly nainstalovány měřicí přístroje, které monitorovaly všechny jízdy, a to včetně těch s pasažéry.\n\nNa konci roku 2011 vypršela okruhu licence, a ten byl poté uzavřen. V roce 2012 byla schválena demolice okruhu.\n"}
{"id": "925127", "url": "https://cs.wikipedia.org/wiki?curid=925127", "title": "Išim (město)", "text": "Išim (město)\n\nIšim ( ) je město v Ťumenské oblasti v Ruské federaci. Leží v oblasti západní Sibiře na řece Išimu a na 2431. kilometru Transsibiřské magistrály. Od oblastního hlavního města Ťumeně je vzdáleno zhruba 300 kilometrů na jihovýchod. V roce 2010 v něm žilo zhruba 65 tisíc obyvatel.\n\nIšim byl založen v druhé polovině 17. století jako \"Korkina sloboda\" (). Povýšení na město a nového jména se mu dostalo za Kateřiny Veliké.\n\nJednou z dominant města je chrám zjevení Páně, postavený roku 1793 ve stylu sibiřského baroka.\n\nKončí zde evropská silnice E22.\n"}
{"id": "925130", "url": "https://cs.wikipedia.org/wiki?curid=925130", "title": "142 (číslo)", "text": "142 (číslo)\n\nSto čtyřicet dva je přirozené číslo. Následuje po číslu sto čtyřicet jedna a předchází číslu sto čtyřicet tři. Řadová číslovka je \"stočtyřicátýdruhý\" nebo \"stodvačtyřicátý\". Římskými číslicemi se zapisuje CXLII.\n\nSto čtyřicet dva je\n\n\n\n"}
{"id": "925149", "url": "https://cs.wikipedia.org/wiki?curid=925149", "title": "Chalicotherium", "text": "Chalicotherium\n\nChalicotherium (\"oblázkové zvíře\") je rod vyhynulých lichokopytníků žijících v Evropě, Africe a Asii od svrchního oligocénu do spodního pliocénu (asi před 28 - 3,6 mil. let). Tento býložravec vyhynul asi milion let před příchodem dob ledových a počátkem kvartéru. Tohoto pravěkého savce vědecky popsal německý paleontolog Johann Jakob Kaup v roce 1833.\nDodnes bylo objeveno a popsáno asi osm druhů tohoto rodu, jen tři jsou ale považovány za platné (validní). Všichni zástupci se pohybovali po čtyřech. Na předních končetinách měli dlouhé drápy, při chůzi zahnuté dozadu. Při konzumaci potravy pravděpodobně seděli.\n\nJedinci druhu \"Chalicotherium goldfussi\" vážili okolo 1500 kg, výška v kohoutku u nich činila až 2,6 m. Na jeho dlouhých rukou byly silné drápy, proto chodili po zápěstí, aby zabránili jejich opotřebovávání. Drápy sloužily také k obraně před predátory. Paže používali k přitahování větví k tlamě, kterou větev zbavili listí. Hlava chalikotérií vypadala jako koňská, což dokazuje i způsob konzumace vegetace.\n\n"}
{"id": "925151", "url": "https://cs.wikipedia.org/wiki?curid=925151", "title": "Givaldo Barbosa", "text": "Givaldo Barbosa\n\nGivaldo Barbosa (* 25. ledna 1954, São Paulo, Brazílie) je bývalý brazilský profesionální tenista. Celkem na okruhu ATP vyhrál 3 turnaje ve čtyřhře.\n\n"}
{"id": "925152", "url": "https://cs.wikipedia.org/wiki?curid=925152", "title": "Světové atletické finále 2003", "text": "Světové atletické finále 2003\n\nSvětové atletické finále 2003 - lehkoatletický závod, který se odehrál na stadiónu Stade Louis II v Monaku mezi 13. a 14. září 2003. Byl to závod, který se odehrál vždy na zakončení lehkoatletické sezóny.\nJedna disciplína (hod kladivem) se nekonala v Monaku. Závody mužů i žen se konal o týden dříve v maďarském Szombathely.\n"}
{"id": "925155", "url": "https://cs.wikipedia.org/wiki?curid=925155", "title": "Morový sloup (Nymburk)", "text": "Morový sloup (Nymburk)\n\nMorový sloup v Nymburce stojí na náměstí Přemyslovců, postaven byl na památku události, která postihla obyvatele královského města počátkem 18. století. Je chráněn jako kulturní památka České republiky.\n\nJde o skutečný morový sloup, postavený po překonání morové epidemie, která postihla město v roce 1713. Díky dobře fungujícímu průtoku hradebních příkopů, Malých a Velkých Valů labskou vodou, bylo město stiženo epidemiemi poměrně málo. Mor si zde vybíral oběti v letech 1549, 1563, 1598, 1606 a 1713. Čtyři roky po poslední morové ráně byl na hlavním náměstí vztyčen pískovcový morový sloup, který se stal ústředním výtvarným motivem centra města. Datování postavení sloupu lze vyčíst z latinského nápisu na jeho postamentu.\n\nBarokní morový sloup, sousoší s Pannou Marií na vrcholu a s plastikami sv. Jiljí, sv. Josefa, sv. Václava a sv. Floriána, pochází z roku 1717 a jeho autorství je přisuzováno Janu Jiřímu Šlanzovskému. Jeho věrnou kopií (takřka doslovnou) byl dnes zaniklý mariánský morový sloup v Kostelci nad Černými lesy, který Šlanzovský vytvořil roku 1719.\n\nV roce 1857 bylo sousoší opraveno. Na počátku 21. století měl sloup kvůli zatékání do masivu hlavního podstavce částečně narušenou statiku. Restaurátor Jan Brabec proto roku 2014 provedl jeho opravu.\n\nSloup má bohatě členěný podstavec na několikastupňovém soklu. V jeho rozích stojí sochy svatého Václava, svatého Jiljí, svatého Floriána a svatého Josefa. V roce 1857 bylo sousoší opraveno. Uprostřed podstavce je hranolový postament s latinskými nápisy (obsahují datování), zakončený profilovanou římsou. Postament přechází v kónický sloup s ozdobnou hlavicí a sochou Panny Marie v podživotní velikosti.\n\nVýznam připojených soch světců:\n\n"}
{"id": "925157", "url": "https://cs.wikipedia.org/wiki?curid=925157", "title": "Nitrica (okres Prievidza)", "text": "Nitrica (okres Prievidza)\n\nNitrica je obec na Slovensku v okrese Prievidza.\n\nNachází se ve středu Vestenické doliny, jihozápadního výběžku Hornonitrianské kotliny, na levém břehu řeky Nitrica, leží v nadmořské výšce 240 m. n m. Žije zde  obyvatel.\n\nPrvní písemná zmínka o obci pochází z roku 1113, kdy byla zmiňována horní část obce zvaná Račice, ta dnes tvoří horní část současné obce. V Zoborské listině jsou v roce 1249 už uvedeny i Dvorníky. Sloučením obou částí obce v roku 1960 vznikla současná obec Nitrica.\n\nO vývoji obce se žádné písemné zprávy nezachovaly. Z ústního vyprávění starších lidí je známo, že obyvatelé se zde zaobírali zemědělstvím, překupnictvím a prodejem ovoce, v nejstarších dobách také prodejem hliněných nádob, které sami zhotovovali. Hlavním zdrojem obživy zdejšího obyvatelstva bylo pěstování ovoce spojené s obchodem. Po prvních obchodnících z Račíc a Dvorník zůstala dodnes známa místní přezdívka „korenári“ – podle obchodníků, kteří kupčili s kořením, hlavně se šafránem.\n\n\n"}
{"id": "925158", "url": "https://cs.wikipedia.org/wiki?curid=925158", "title": "Pravěká mohyla (Nymburk)", "text": "Pravěká mohyla (Nymburk)\n\nPravěká mohyla v Nymburku se nachází v ulici Na Příkopě. Je chráněna jako kulturní památka České republiky.\n\nUnikátní nález skříňového mohylového hrobu z pozdní doby kamenné – eneolitu (3 600 př. n. l.) je důkazem dávného pravěkého osídlení města. Hrob s megalitickým kamenným obložením, ve kterém ležela kostra muže v mírně skrčené poloze, byl objeven v roce 1994 při archeologickém výzkumu v ulici Na Příkopě. Současně s ním byly nalezeny pozůstatky vnitřního valu opevněné osady z doby bronzové a pravěký příkop. Nakonec celý půdorys vodních příkopů a hradeb kopíruje původní pravěké opevnění.\n\nPamátka je volně zpřístupněna během turistické sezóny (duben – říjen) denně od 9 do 17 hodin. Její zmenšený model je umístěn ve vitríně na chodbě informačního centra.\n"}
{"id": "925159", "url": "https://cs.wikipedia.org/wiki?curid=925159", "title": "Nymburská radnice", "text": "Nymburská radnice\n\nNymburská radnice se nachází na náměstí Přemyslovců. Je chráněna jako kulturní památka České republiky.\n\nJako první městská rychta sloužil gotický královský hrad (stával v místech dnešního okresního soudu), založený Přemyslem Otakarem II. současně s městem. Spíše než o hrad se jednalo o kamenný dům opatřený kulatou nárožní věží a přistavěný k hradbám hned vedle fortny. Toto opevněné sídlo označované jako Kamenný dům bylo určeno potřebám panovníka, pokud by na svých cestách královstvím zavítal do Nymburka. Městská rychta je zde zmiňována koncem 13. století v roce 1293.\n\nNejstarší radnice byla postavena ve 14. století na západním nároží východní části jižní strany náměstí (dům č. p. 14 – nynější budova České spořitelny). V tomto gotickém domě se radní scházeli až do roku 1526, kdy dům přestal potřebám vzkvétajícího města vyhovovat. Od roku 1526 mohli již konšelé zasedat v nové honosné budově, vystavěné na severním nároží západní strany náměstí.\n\nBudovu nové městské radnice nechali nymburští konšelé vystavět v letech 1524–1526, zcela dokončena byla až v roce 1546. Původní stavba měla bohatou renesanční výzdobu – krásný renesanční štít do náměstí, vížky a s hlavní věž se dvěma zvony a s hodinami. Do náměstí bylo otevřeno podloubí, v 1. patře vystupoval z průčelí renesanční arkýř či pavlač. Portál a průčelí bylo zdobeno malbami, stejně jako klenby pod podloubím. V letech 1631 a 1634 byla poničena Sasy a následně v roce 1639 znovu, tentokrát Švédy. V roce 1686 navíc vyhořela a opravena byla jen „nuzně“. Po velkém požáru v roce 1838 pak byla nevhodně klasicistně upravena, podloubí zazděno, okna zmenšena a štít omítnut. Zůstal jen historický znak a několik drobných kamenných plastik. V tomto neutěšeném stavu pak zůstala budova dlouhá desetiletí.\n\nV předválečných letech 1936 až 1939 prošla radnice velkou rekonstrukcí pro potřeby tehdejšího okresního úřadu, která alespoň z části nevhodné stavební úpravy napravila.\n\nDo dnešní doby se zachovala štuková výzdoba prostoru za mázhauzem vpravo při ulici a kamenná deska s latinským nápisem. V exteriéru domu zůstal zachován původní renesanční kamenný znak města (datovaný 1546), část oken s profilovaným ostěním, kamenná deska s reliéfem hlavy šaška, kamenná destička s reliéfem slunce, bohatý renesanční portál, reliéf mužské hlavy s vousem (pravděpodobně podobizna renesančního stavitele). V místním muzeu je uložena část zachovaného prkenného záklopu stropu, zbytek kdysi jistě bohatých malovaných trámových stropů. V přízemním vstupním mázhauzu se středovým sloupem nesoucím klenbu byla navíc instalována bronzová plastika českého lva od Břetislava Bendy, držícího městský znak.\n\nGenerální rekonstrukce celé radnice a její přístavby podél Boleslavské třídy proběhla v letech 2003–2004. Od roku 2005 v budově sídlí městský úřad.\n"}
{"id": "925160", "url": "https://cs.wikipedia.org/wiki?curid=925160", "title": "Renesanční sladovna (Nymburk)", "text": "Renesanční sladovna (Nymburk)\n\nRenesanční sladovna v Nymburku se nacházela v místě dnešního domu čp. 470 v ulici U Staré sladovny. Její zbytky jsou chráněny jako kulturní památka České republiky.\n\nSoučástí domu č. p. 166 v dnešní ulici U Staré Sladovny bylo v 16. století zařízení určené k výrobě sladu a k vaření a skladování piva. Budova byla za třicetileté války v horních partiích zničena, podzemní části výrobního zařízení sladovny se však uchovaly až do dnešních dnů, kdy je v roce 1996 odhalil záchranný archeologický výzkum. Renesanční sladovna je jedinečným dokladem vaření piva nejen v Nymburce, ale i v celých Čechách. Památka je volně přístupná v pracovních dnech.\n"}
{"id": "925161", "url": "https://cs.wikipedia.org/wiki?curid=925161", "title": "Liptovská Lúžna", "text": "Liptovská Lúžna\n\nLiptovská Lúžna je obec na Slovensku v okrese Ružomberok. V roce 2017 zde žilo 2 812 obyvatel. První písemná zmínka o obci pochází z roku 1669. V obci je římskokatolický kostel Nejsvětější Trojice z 19. století.\n\nObec se nachází na dolním Liptově, asi 15 kilometrů jižně od Ružomberka v Lúžňanské dolině, zasazené v severní části Nízkých Tater. Obcí protéká říčka Lúžňanka, která se v Liptovské Osadě po vstupu do Revúcké doliny vlévá do Revúce. Obcí vede silnice z Liptovské Osady, která pokračuje do osady Železnô.\n\n"}
{"id": "925162", "url": "https://cs.wikipedia.org/wiki?curid=925162", "title": "Secesní vodárna (Nymburk)", "text": "Secesní vodárna (Nymburk)\n\nSecesní vodárna v Nymburku se nachází v ulici Vodárenská. Je chráněna jako kulturní památka České republiky.\n\nV 19. století již kapacita staré vodárny rychle rostoucímu městu nestačila, a tak město v rámci celkové modernizace nechalo vybudovat zcela nový vodovod i s novou vodárenskou věží. Podle projektu Osvalda Polívky, spoluautora Obecního domu v Praze, byla r. 1904 postavena secesní věž ve tvaru kalicha, která je funkční dodnes. Kulatý železný vodojem je umístěn v nejvyšší části věže: dno je 26,5 m nad terénem, vrchol střechy pak 37 m. Objem nádrže je 412 m. Moderní vodárenská věž a nový rozvod vody po městě tedy počátkem 20. století nahradil staletý systém, zásobující labskou vodou pět nymburských kašen.\n"}
{"id": "925165", "url": "https://cs.wikipedia.org/wiki?curid=925165", "title": "Roháčská dolina", "text": "Roháčská dolina\n\nRoháčská dolina je západotatranské údolí. Protéká jim Studený potok.\nVede zde asfaltová silnice a červeně značená turistická značka ze Zuberce až k Ťatliakovu plesu. V jeho dolní části se nachází známé rekreační středisko Zverovka, kde se nalézá i nejníže položené pleso v Tatrách, pleso pod Zverovkou (983 m. n m.). V závěru údolí leží pět Roháčských ples.\n"}
{"id": "925168", "url": "https://cs.wikipedia.org/wiki?curid=925168", "title": "Ťatliakovo pleso", "text": "Ťatliakovo pleso\n\nŤatliakovo jezero je malé a mělké jezero v Západních Tatrách u Ťatliakovy chaty\nnacházející se v závěru Roháčské doliny, kde ta přechází ve své nejvyšší patro Smutnou dolinu. Má rozlohu 0,2795 ha. Je 70 m dlouhé a 55 m široké. Dosahuje maximální hloubky 1,2 m a objemu 1089 m³. Leží v nadmořské výšce 1370 m.\n\nBřehy plesa jsou porostlé jehličnatým lesem. U severního břehu končí asfaltová silnice vedoucí Roháčskou dolinou. Na jihozápadě se nad plesem zvedají svahy Predného Zeleného za nímž je plošina s Roháčskymi plesy. Na severovýchodě se tyčí hora Rákoň.\n\nDo plesa ústí z východu dva potoky ze svahů Rákoně. Voda odtéká pod povrchem do Roháčského potoku, který protéká přibližně 30 m jihozápadně od plesa. V letech 1946 až 1947 bylo pleso uměle zpevněné, aby se zabránilo občasnému vysychání a v roce 1973 bylo prohloubeno na 6 m vybudováním hráze. Ani to však úniku vody pod povrchem zcela nezabránilo. Rozměry jezera v průběhu času zachycuje tabulka:\nVe vzdálenosti 50 m od severního a severozápadního břehu vede modrá turistická značka od Ťatliakovy chaty Smutné doliny na Smutné sedlo, která je přístupná pěšky v období od 16. června do 31. října. Pleso je dostupné stejně jako blízká Ťatliakova chata:\n\n\n"}
{"id": "925169", "url": "https://cs.wikipedia.org/wiki?curid=925169", "title": "LARS", "text": "LARS\n\nLARS ( Leichtes Artillerieraketensystem) byl západoněmecký raketomet. Když německá armáda zavedla do svých služeb raketové systémy LARS, začaly tím dohánět sovětský náskok ve vývoji raketového dělostřelectva. Časem se však vylepšovaly jiné dělostřelecké systémy a LARS musel ustoupit americkým MLRS.\n\n"}
{"id": "925170", "url": "https://cs.wikipedia.org/wiki?curid=925170", "title": "Altay SK", "text": "Altay SK\n\nAltay SK je turecký fotbalový klub z města İzmir, který byl založen v roce 1914. Svá domácí utkání hraje na stadionu Altay Alsancak Stadyumu s kapacitou 15 358 diváků. Své zápasy zde hrají i další izmirské kluby Karşıyaka SK a Göztepe SK. Klubové barvy jsou bílá a černá. V sezóně 2012/13 se Altay SK umístil na 7. místě turecké třetí ligy TFF 2. Lig.\n\n\n"}
{"id": "925172", "url": "https://cs.wikipedia.org/wiki?curid=925172", "title": "Moravské Budějovice (zámek)", "text": "Moravské Budějovice (zámek)\n\nZámek Moravské Budějovice stojí na náměstí Míru ve městě Moravské Budějovice. Od roku 1968 je chráněn jako kulturní památka. V těsném sousedství se nachází Kostel svatého Jiljí.\n\nMoravské Budějovice byly do roku 1522 v majetku Borovských z Lichtenburka. V tom roce je od Jindřicha z Lichtenburka odkoupil Zdeněk a Burian Brtničtí z Valdštejna. Ani ti zde však nesídlili. V roce 1626 získal město jako konfiskát Hanibal ze Schaumburku, jehož syn, hrabě Rudolf Jindřich ze Schaumburku, nechal v letech 1666–1672 postavit na náměstí barokní zámek, jemuž padla za oběť čtveřice renesančních měšťanských domů. Do zámeckého areálu byla začleněna i radnice z roku 1592, jejíž funkce však nebyla zrušena. V majetku Schaumburků zůstal do roku 1736, kdy jej odkoupil hrabě František Václav Wallis. Wallisové nechali areál klasicistně sjednotit a drželi jej do roku 1924, kdy zámek zdědila Anna Marie Schafgotschová. V roce 1945 patřil nejprve státu, o rok později přešel do rukou města Moravské Budějovice. Od 5. října 1947 je v jeho prostorách umístěno Muzeum řemesel a knihovna, které je však v současnosti modernizováno a rekonstruováno. Termín znovuotevření muzea se předpokládá na sezónu 2021.\n\n"}
{"id": "925173", "url": "https://cs.wikipedia.org/wiki?curid=925173", "title": "Corina Casanova", "text": "Corina Casanova\n\nCorina Casanova (* 4. ledna 1956 v Ilanz, plným jménem \"Corina Lydia Casanova\") je švýcarská právnička, jež zastávala od 1. ledna 2008 do 1. ledna 2016 úřad spolkové kancléřky Švýcarska. Je členkou Křesťansko-demokratické strany (CVP).\n\nCasanova vyrůstala ve vesnicích Tarasp a Ruschein, kde také navštěvovala základní školu. Na gymnáziu v Churu složila v roce 1977 maturitní zkoušku. Následně studovala právo na Freiburské univerzitě, kde v roce 1982 získala licenciát.\n\nRoku 1984 získala advokátní aprobaci v kantonu Graubünden, poté dva roky pracovala v advokátní kanceláři bývalého prezidenta spolkového soudu Giusepa Naye. Mezi lety 1986 a 1990 pracovala jako delegát Mezinárodního červeného kříže v Jihoafrické republice, Angole, Nicaragui a v Salvadoru.\n\nRoku 1992 vstoupila Casanova do státní správy. Mezi lety 1996 až 1999 pracovala pro spolkového ministra zahraničních věcí Flavia Cottiho. Poté byla na stejném ministerstvu osobní spolupracovnicí spolkového radního Josepha Deisse. V dubnu 2002 byla jmenována zastupující generální sekretářkou ministerstva zahraničních věcí. Dne 27. dubna 2005 byla zvolena vicekancléřkou. Po odstoupení spolkové kancléřky Annemarie Huber-Hotz zvolilo 12. prosince 2007 spolkové shromáždění Corinu Casanovou její nástupkyní.\n\nCorina Casanova mluví šesti jazyky: rétorománsky, německy, francouzsky, italsky, anglicky a španělsky.\n\n"}
{"id": "925174", "url": "https://cs.wikipedia.org/wiki?curid=925174", "title": "CD94/NKG2", "text": "CD94/NKG2\n\nCD94/NKG2 jsou receptory C-lektinového typu, které jsou exprimovány na povrchu NK buněk a některých CD8 T-lymfocytů. Spouští či tlumí cytotoxickou aktivitu NK buněk, podle funkce se tedy dělí na aktivační a inhibiční. Rozpoznávají převážně neklasické MHC glykoproteiny I. třídy, u člověka molekuly HLA-E a u myši Qa-1.\n\nDo rodiny CD94/NKG2 patří celkem 7 receptorů (NKG2A, B, C, D, E, F a H). Geny kódující tyto receptory jsou uloženy v klastrech v tzv. NK genovém komplexu na chromozómu 12 u lidí a na chromozómu 6 u myší společně s geny pro Clr (C-lectin related) proteiny.\n\nNKG2 receptory jsou transmembránové proteiny typu II, které dimerizují s molekulou CD94. Ta má krátkou cytoplazmatickou doménu a je nezbytná pro přenos signálu do buňky. Jedná se tedy o heterodimery, jež jsou spojeny disulfidickými můstky. Výjimkou je receptor NKG2D vytvářející homodimery.\n\nReceptory NKG2A a NKG2B přenášejí inhibiční signál. V cytoplazmatické doméně obsahují dvě sekvence ITIM (Immunoreceptor tyrosine-based inhibitory motif), které jsou definovány aminokyselinovou sekvencí (I/L/V/S)xYxx(L/V), kde písmeno x představuje jakoukoli aminokyselinu na dané pozici. Vazba ligandu na tyto receptory vede k fosforylaci tyrosinu v motivu ITIM kinázami z rodiny Src, což umožní vazbu tyrosin fosfatázy SHP-1, SHP-2 či SHIP. Ta pak defosforyluje substráty tyrosin kináz, které jsou součástí aktivačních kaskád. Takto je tedy potlačena aktivace NK buňky.\n\nNKG2C, NKG2E a NKG2H jsou aktivačními receptory. Po vazbě ligandu interagují s adaptorovou molekulou DAP12, jež nese motiv ITAM (Immunoreceptor tyrosine-based activation motif) o aminokyselinové sekvenci (D/E)xxYxx(L/I)x6-8Yxx(L/I). Kinázy z rodiny Src fosforylují tyrosin v sekvenci ITAM, což umožní adaptorovým molekulám vázat tyrozin kinázy Syk a ZAP-70. Výsledkem signalizace je reorganizace aktinového cytoskeletu, díky níž se může NK buňka polarizovat a uvolnit cytotoxické granule s enzymy perforinem a granzymem, a transkripce mnoha cytokinových a chemokinových genů. Průběh signalizace je podobný jako u T a B-lymfocytů po vazbě antigenu na jejich specifické receptory (T-buněčný receptor, B-buněčný receptor).\n\nNKG2D je též aktivační, ale po vazbě ligandu interaguje s adaptorovou molekulou DAP10 s aminokyselinovým signalizačním motivem YINM. Na DAP10 se po fosforylaci kinázami Src nebo Jak váže podjednotka p85 kinázy PI(3)K či adaptor Grb2 a signalizace vyúsťuje v intracelulární uvolnění vápenatých iontů, opět dochází k reorganizaci aktinového cytoskeletu a degranulaci.\n\nFunkce receptoru NKG2F dosud nebyla přesně popsána. Pravděpodobně neasociuje s CD94, nemá C-lektinovou doménu a v cytoplazmatické části obsahuje „ITIM-like“ motiv. Ten se ale zdá být nefunkční, tudíž je NKG2F považován za aktivační receptor.\n\nReceptory rodiny CD94/NKG2 váží neklasické MHC glykoproteiny I. třídy, u člověka tedy molekuly HLA-E, u myši Qa-1.\n\nNeklasické MHC glykoproteiny I. třídy se strukturně podobají klasickým MHC glykoproteinům I. třídy, avšak prezentují především peptidy odvozené od signálních peptidů MHC glykoproteinů I. Tudíž interakcí CD94/NKG2 s HLA-E (Qa-1) mohou NK buňky nepřímo sledovat expresi klasických MHC glykoproteinů I, a stejně tak i samotných HLA-E (Qa-1).\n\nNKG2D je opět výjimkou. Kromě toho, že je to homodimer, váže adaptorovou molekulu DAP10 a shoduje se s ostatními členy této rodiny v aminokyselinové sekvenci pouze z 28 %, jeho ligandy jsou u lidí homology MHC glykoproteinů I. třídy MICA (MHC class I-chain related protein A), MICB a ULBP (UL-16 binding protein). MICA a MICB exprimují epitelové a endotelové buňky. V důsledku buněčného stresu, např. nádorového onemocnění nebo zánětu, se množství MICA a MICB zvyšuje, což aktivuje NK buňky prostřednictvím receptoru NKG2D. ULBP je v různých tkáních exprimován konstitutivně a stimuluje NK buňky k produkci cytokinů a chemokinů.\n\nMyší receptor NKG2D váže molekuly H-60, pět variant proteinu Rae1 (Retinoic acid transcript 1) a Mult1 (mouse ULBP-like transcript 1). H-60 a Rae1 jsou strukturně podobné MHC glykoproteinům I. třídy. U nádorových buněk je jejich produkce zvýšena, což vede k aktivaci NK buněk a k produkci IFN-γ, který stimuluje buňky vrozené imunity.\n\n"}
{"id": "925176", "url": "https://cs.wikipedia.org/wiki?curid=925176", "title": "2. česká hokejová liga 2013/2014", "text": "2. česká hokejová liga 2013/2014\n\n2. česká hokejová liga v sezóně 2013/2014 je 21. ročníkem samostatné třetí nejvyšší české soutěže v ledním hokeji. Z 1. ligy do tohoto ročníku sestoupilo mužstvo IHC Písek, ale to se nakonec do soutěže nepřihlásilo. Tým HC Baník Karviná byl před začátkem soutěže z finančních důvodů vyloučen, nahradil ho klub HC Orlová. Z krajských přeborů do tohoto ročníku druhé ligy naopak postoupil tým HC Stadion Vrchlabí.\n\nSoutěže se účastní 28 celků rozdělených do dvou skupin po sedmnácti a jedenácti mužstvech. Celky se mezi sebou v rámci skupiny utkají ve skupině západ dvoukolově každý s každým - celkem 32 a ve skupině východ čtyřkolově každý s každým - celkem 40 kol. Do play off postoupí ze skupiny východ nejlepší osmička týmů a ze skupiny západ prvních šestnáct týmů. V play off se bude hrát na tři vítězná utkání. Poslední tým skupiny západ a poslední tým skupiny východ budou hrát baráž o udržení ve 2. lize, která se bude hrát jako série na dvě vítězná utkání.\n\n\n\n\n\n\nV každé ze skupin se utkal dvoukolově každý s každým (doma a venku). Kvalifikace se hrála dle norem pro 2. ligu.\n\n\n\n\n\n\n\n\n\n\n\n\n\n\n\n\n\nTým HC BAK Trutnov postoupil do druhé ligy, když zvítězil 2:0 na zápasy.\n\nTým HC Bobři Valašské Meziříčí si uhájil druholigovou příslušnost, když zvítězil 2:0 na zápasy.\n\n\n"}
{"id": "925177", "url": "https://cs.wikipedia.org/wiki?curid=925177", "title": "Myslibořice (zámek)", "text": "Myslibořice (zámek)\n\nZámek Myslibořice stojí v západní části obce Myslibořice v okrese Třebíč. Od roku 1968 je zámek chráněn jako kulturní památka.\n\nPůvodně na jeho místě stávala tvrz, vystavěná snad již ve 12. století. V roce 1531 statek koupil Václav Chroustenský z Malovar, který nechal tvrz přestavět na renesanční zámek. V první čtvrtině 18. století jej Ondřej Kryštof Ostašovský z Ostašova nechal přestavět v duchu baroka, vedenou rakouským architektem Jakubem Prandbauerem. Ten se podílel i na úpravách zámku v Jaroměřicích nad Rokytnou. V roce 1760 panství zakoupil nejvyšší kancléř Království českého Rudolf Chotek. \n\nV roce 1836 se dostal zámek a velkostatek do majetku bankéřské rodiny Sinů (Georg Simon von Sina), majitelů hrotovického panství. Ještě za Jiřího Simona Siny byly s hrotovickým velkostatkem sloučeny velkostatky Myslibořice a Dalešice. Do Myslibořic pak byla přemístěna část velké hrotovické obrazárny. V roce 1882 prodala spojené hrotovické panství dcera a dědička Ifigenie de Castries rakouskému velkoobchodníkovi a velkostatkáři Antonínu Dreherovi ze Schwechatu, který od ní roku 1894 odkoupil i brumovský velkostatek. A. Dreher na hrotovickém zámku nesídlil a od roku 1885 zvolil za své panské sídlo právě zámek Myslibořice. Oba panské dvory se nacházely v pachtu: dvůr Myslibořice o rozloze 304 ha (pachtýř Hugo Dvořák) a dvůr Ostrý (též Vostrý, německy Au-hof) o rozloze 170 ha (pachtýř Ferdinand Kuthan).\n\nV dubnu roku 1921 odkoupila celé alodiální panství Hrotovice s Krhovem, Myslibořicemi a Dalešicemi a se statky Slavěticemi a Valčí pro účely pozemkové reformy a parcelace Moravská agrární a průmyslová banka za 18 milionů Kč. Už v květnu 1921 zaznamenal Státní pozemkový úřad, že se ze zámku v Myslibořicích začaly odvážet umělecké předměty a nábytek. Ke dni 31. srpna 1921 přešel celý vlastnický komplex hrotovického panství do rukou státu. \n\nPři provádění pozemkové reformy na panství v Myslibořicích se komisariát Státního pozemkového Úřadu v Myslibořicích dopustil hned v počátku protěžování příslušníků agrární strany. Takové jednání vyvolalo velký odpor u části obyvatelstva a nakonec musel zasáhnout Státní pozemkový úřad v Praze. \n\nO zámek Myslibořice projevily zprvu zájem Syndikáty denního tisku československého, výtvarných umělců československých a spisovatelů a hudebních skladatelů československých. Vzhledem k tomu, že se s pozemkovým úřadem nedohodly na výši pronájmu, byl zámek přes léto 1924 pronajat Pracovnímu sboru sociálně-zdravotní péče pro venkovský lid. Ten na zámku od 1. července 1924 otevřel zdravotní rodinnou osadu. V I. poschodí zámku byly umístěny pokoje s jednoduchým a účelným zařízením, dále se zde nacházela společná jídelna a společenská místnost, koupelna, v parku byla umístěna lehátka. Správkyně osady měla na starost též kuchyni. V zámecké osadě mohlo být umístěno 10 čtyřčlenných rodin čtyřčlenných a v několika pokojích pro jednu osobu další hosté. Pobyt za osobu s celým za opatřením stál 18 Kč, pro děti do 14 let 12 Kč. Režijní příplatek činil týdně 3 Kč.\n\nOd roku 1921 využívala zámeckou hrotovickou kapli Českobratrská církev evangelická, která ji v roce 1924 obdržela od pozemkového úřadu do užívání. Ta nakonec získala v roce 1925 i zámek a zbytkový statek v Myslibořicích. Budova zámku byla upravena pro potřeby sociálního ústavu, v němž evangelická církev soustředila část svých sirotčinců, \"ústav pro zmrzačelé a úchylné děti, ústav pro epileptiky, ozdravovnu, prázdninové kolonie a útulek pro zestárlé příslušníky církve\". Při ústavu měla být vybudována i ústavní nemocnice. \n\nZe dvora Myslibořice (304 ha) byl za 1. pozemkové reformy rozparcelováno 178 ha a po směně vytvořen zbytkový statek o rozloze 133 ha, který obdrželo a obhospodařovalo Českobratrské družstvo pro sociální podniky (1935 správa hosp. Českobratrské církve evangelické); ze dvora Ostrý (170 ha) byl vytvořen zbytkový statek o rozloze 143 ha, jehož majitelem se stal bývalý pachtýř Ferdinand Kuthan, rozparcelováno mu bylo 24 ha. Oba lihovary byly přiděleny nabyvatelům statků. Starobinec a sirotčinec Českobratrské církve evangelické byl v roce 1926 umístěn do zámku.\n\nDnes se v jeho prostorách nachází domov seniorů, od roku 1992 provozovaný Diakonií Českobratrské církve evangelické.\n\n"}
{"id": "925180", "url": "https://cs.wikipedia.org/wiki?curid=925180", "title": "Malatyaspor", "text": "Malatyaspor\n\nMalatyaspor (celým názvem Malatya Spor Kulübü) je turecký fotbalový klub z města Malatya, který byl založen v roce 1966. Svá domácí utkání hraje na stadionu Malatya İnönü Stadyumu s kapacitou 15 000 diváků. Klubové barvy jsou žlutá a červená (do roku 1984 to byly žlutá a černá).\n\nPo finančních těžkostech byl klub v roce 2011 přeřazen do amatérské ligy (Malatya 1. Amatör Ligi).\n\nSeznam českých hráčů, kteří působili v klubu Malatyaspor:\n\n"}
{"id": "925181", "url": "https://cs.wikipedia.org/wiki?curid=925181", "title": "Přemysl Kovář", "text": "Přemysl Kovář\n\nPřemysl Kovář (* 14. října 1985, Boskovice) je český profesionální fotbalový brankář, od ledna 2017 hráč klubu SK Slavia Praha. Mimo ČR působil na klubové úrovni v Řecku, Izraeli a Bulharsku. V Česku vyhrál ligu i pohár.\n\nOdchovanec ze Slovácka se ve svém původním klubu nedokázal prosadit do základní sestavy, proto se v roce 2006 stěhoval na hostování do dalšího moravského klubu FK Kunovice. Následující sezónu 2006/07 strávil v řecké třetí lize, v tamním klubu FC Lamia. Po návratu do Slovácka se po svém zranění nedočkal prodloužení smlouvy a odešel do SK Hlavice.\n\nV zimní přípravě sice trénoval s týmem Českých Budějovic, nakonec ale podepsal smlouvu v severočeském Slovanu Liberec. Na jaře roku 2011 hostoval v FK Ústí nad Labem, zde si také odbyl svou ligovou premiéru. Na podzim hostoval v mužstvu FK Viktoria Žižkov a na rok 2012 hostoval ve druholigovém FK Varnsdorf. V únoru 2013 se vrátil do Liberce.\n\nPo odchodu Davida Bičíka v lednu 2013 se stal libereckou brankářskou jedničkou a po velmi vydařené jarní části sezóny pomohl Slovanu k postupu až na třetí místo tabulky.\n\nPři svém druhém utkání v Evropské lize, v domácí odvetě druhého předkola 25. července 2013 proti lotyšskému celku Skonto Riga, dokázal chytit přísně nařízený pokutový kop a udržet stav 1:0, který při výsledku 1:2 z venkovního zápasu znamenal postup do třetího předkola (pravidlo o vstřeleném gólu na hřišti soupeře). V samotném závěru zkosil v pokutovém území protihráče, ale další pokutový kop proti Liberci již norský rozhodčí Johnsen neodpískal. Nastoupil i ve třetím předkole proti švýcarskému FC Zürich, Liberec vyhrál dvakrát shodně 2:1 a postoupil do play-off předkola Evropské ligy. V utkání základní skupiny 24. října 2013 s favorizovaným španělským celkem Sevilla FC musel řešit po chybě obrany brejk soupeře, před pokutovým územím fauloval protihráče a byl za stavu 1:0 pro Liberec vyloučen (v bráně jej nahradil Lukáš Hroššo za cenu odchodu jednoho hráče z pole - Dzona Delarge). Střetnutí skončilo remízou 1:1.\n\nPřed sezonou 2014/15 zamířil do izraelského klubu Hapoel Haifa. Po letní přípravě se stal v týmu brankářskou jedničkou. V Izraeli vydržel rok a půl až do února 2016, kdy se po dvou zraněních předčasně vyvázal ze smlouvy a vrátil se do ČR. Zde trénoval s juniorkou Liberce a jako volný hráč si hledal nové angažmá.\n\nTo našel v září 2016, kdy podepsal kontrakt s bulharským klubem PFK Černo More Varna. Zde působil do konce roku 2016.\n\nV prosinci 2016 se vrátil do ČR a dohodl se na angažmá ve Slavii Praha.\n\nV roce 2017 získal se Slavií titul mistra nejvyšší české soutěže. O rok později i český pohár.\n\nV prosinci 2013 podal společně s libereckým spoluhráčem Lubošem Huškem trestní oznámení na autory článku v deníku \"Sport\", kteří psali o možné korupci v zápase 3. ligového kola v srpnu 2013, kde Liberec hrál venku s Mladou Boleslaví a prohrál 0:4. Deník uvedl, že zápas prošetřuje Policie ČR a poukázal na chyby hráčů při dvou inkasovaných brankách. Fotbalisté uvedli, že odmítají jakékoli úmyslné ovlivnění zápasu a že se informacemi tohoto typu cítí poškozeni. Severočeský klub je v jejich stanovisku podpořil. Policie ČR měla prošetřovat 13 zápasů v různých českých soutěžích včetně Gambrinus ligy. Okresní soud ve Strakonicích obvinil v prosinci 2015 za zmanipulování tohoto zápasu mj. Kovářova spoluhráče Zbyňka Hauzra.\n\n"}
{"id": "925184", "url": "https://cs.wikipedia.org/wiki?curid=925184", "title": "Webasto", "text": "Webasto\n\nSkupina Webasto je německý dodavatel pro automobilový průmysl.\nWebasto patří mezi 100 celosvětově největších dodavatelů v automobilovém průmyslu a patří mezi Top 15 německých průmyslových dodavatelů. V divizi střešních systémů (Roof &Components) společnost vyvíjí a vyrábí střešní a kabrioletové systémy. V divizi Termo systémů (Thermo &Comfort) Webasto nabízí topné, chladicí a ventilační systémy pro osobní vozy, užitková vozidla, speciální vozidla, lodě a rekreační vozidla.\n\nWebasto má zastoupení ve 46 zemích. Centrála Webasto skupiny (Webasto SE/Holding) sídlí ve Stockdorfu blízko Mnichova v Německu. Společnost je od svého založení v roce 1901 rodinnou firmou.\n\nS původním názvem Eßlinger Draht- und Eisenwarenfabrik Wilhelm Baier Senior, Eßlingen/Neckar společnost zahájila výrobu kovových výlisků, drátěných ramínek a domácích spotřebičů. V roce 1908 se společnost přesunula do Stockdorfu blízko Mnichova. Svoje současné jméno získala společnost z iniciál zakladatele společnosti Wilhelm Baier, Stockdorf. V roce 1930 se Webasto stává automobilovým dodavatelem. V roce 1932 Wilhelm Baier zkonstruoval první skládací střechu pro vozidlo, která mohla být otevřena a zavřena pouze několika jednoduchými pohyby. O tři roky později vytvořil takzvaný ohřívač čerstvého vzduchu pro vozidla s vodním chlazením.\n\nSpolečnost založila svoji první mezinárodní továrnu v roce 1974 v USA, blízko Detroitu. První asijská pobočka s výrobním závodem byla otevřena v roce 1978 v Japonsku (Hiroshima). Webasto působí v Koreji prostřednictvím joint venture Webasto Donghee od 1988. Od 2001 je Webasto aktivní na rostoucím čínském trhu. V Evropě lze výrobní závody nalézt v Německu, Francii, Itálii, Velké Británii, Rumunsku, Nizozemsku, Portugalsku, Slovensku a České republice.\n\nV divizi střešních systémů Webasto vyvíjí a vyrábí střešní a kabrioletové střešní systémy pro všechny renomované automobilové výrobce světa. Produktové portfolio zahrnuje vyklápěcí/posuvné, panoramatické, sklápěcí a solární střechy. Pro kabriolety Webasto nabízí soft topy a skládací hard topy. Společnost zvládá jak výrobu malých sérií pro prémiová vozidla, tak rozsáhlejší pro vozidla vyráběná ve velkých sériích. V divizi termo systémů Webasto vyvíjí a vyrábí topné, chladicí a ventilační systémy, a to jak pro sériovou výbavu, tak pro dodatečnou montáž. Produktové portfolio nezávislých topení zahrnuje na motoru nezávislá teplovodní a teplovzdušná topení pro všechny druhy vozidel. Kromě toho společnost nabízí klimatizační systémy pro nákladní a speciální vozidla a také pro lodě. Střešní systémy pro lodě a speciální vozidla doplňují produktovou paletu.\n\n(Cena z časopisu Automotive News)\n\n"}
{"id": "925187", "url": "https://cs.wikipedia.org/wiki?curid=925187", "title": "Jiří Homola", "text": "Jiří Homola\n\nJméno a příjmení Jiří Homola náleží těmto lidem:\n\n"}
{"id": "925190", "url": "https://cs.wikipedia.org/wiki?curid=925190", "title": "Koherence (lingvistika)", "text": "Koherence (lingvistika)\n\nKoherence je v lingvistice věcná, myšlenková a komunikační soudržnost, smysluplnost textu. Koherentní text je takový text, jehož jednotlivé části spolu mají patrnou souvislost. V běžných případech se autor snaží, aby byl jeho text koherentní, a příjemce také koherenci textu předpokládá, a proto se snaží i v ne zcela koherentních pasážích sledovat smysl textu. Proces vysuzování nových informací z textu se označuje jako inference. Koherentní text je tedy zároveň takový, z nějž může recipient snadno a správně inferovat. \n\nZa nekoherentní text lze považovat například takový, který:\n\nKoherence někdy vyplývá jen z širokého kontextu – text může zůstat koherentní, i když na sebe jednotlivé části nijak neodkazují. Příklady:\n\nNěkdy se vedle koherence rozlišuje ještě koheze textu. V tom případě se za koherenci považuje především aspekt srozumitelnosti (snadná inference), za kohezi aspekt vnitřní provázanosti textu (přehledné reference, srozumitelné substituty).\n\n"}
{"id": "925191", "url": "https://cs.wikipedia.org/wiki?curid=925191", "title": "Kevin De Bruyne", "text": "Kevin De Bruyne\n\n</nowiki>\nKevin De Bruyne [kevin de bruin] (* 28. června 1991) je belgický fotbalový záložník, který v současnosti působí v klubu Manchester City. Mimo Belgii působil na klubové úrovni v Německu a nyní v Anglii.\n\nOd roku 2010 je členem belgického národního týmu. Účastník Mistrovství světa 2014 v Brazílii, EURA 2016 ve Francii a Mistrovství světa 2018 v Rusku.\n\nPřestup do Chelsea oznámilo vedení klubu na konci ledna 2012. Podepsána byla pětiletá smlouva, De Bruyne přestoupil za cca 7 milionů liber. Sezónu 2011/12 však Kevin ještě strávil v belgické lize. Debut v dresu Chelsea si De Bruyne užil 18. července 2012 v přípravném utkání proti Seattle Sounders (výhra Chelsea 4:2). De Bruyne v tomto utkání odehrál celý první poločas. První gól za Chelsea vstřelil 21. července 2013 výběru Malajsie (opět přípravný zápas).\n\nV soutěžním zápase debutoval 18. srpna 2013 v prvním kole Premier League 2013/14 proti Hull City, asistoval na první gól a vysloužil si ocenění „muž zápasu“. Chelsea vyhrála 2:0. Mnoho příležitostí ale v A-týmu nedostal a v lednu 2014 přestoupil do VfL Wolfsburg.\n\nDne 2. srpna 2012 oznámila Chelsea na svých webových stránkách, že Kevin De Bruyne bude hostovat v Německu, konkrétně ve Werderu Brémy. Svůj první gól v dresu Werderu vstřelil proti Hannoveru 96, Werder však toto utkání prohrál 2:3. Svůj druhý bundesligový gól vstřelil do sítě Stugarttu (2:2). 18. listopadu 2012 vstřelil gól Fortuně Düsseldorf (vítězství 2:1), poté skóroval i proti Bayernu Mnichov (prohra 1:6). Na konci sezóny se vrátil zpět na Stamford Bridge.\n\n18. ledna 2014 oznámil bundesligový tým VfL Wolfsburg přestup talentovaného belgického záložníka z londýnské Chelsea. Podepsal smlouvu do roku 2019.\nV sezóně 2014/15 vyhrál s Wolfsburgem DFB-Pokal a pomohl týmu do Ligy mistrů UEFA 2015/16.\n\nKoncem srpna 2015 před uzavírkou letních přestupů posílil za cca 75–79,8 milionů eur anglický klub Manchester City. Šlo o nejdražší posilu v historii klubu, překonala 67 milionů eur za přestup Raheema Sterlinga o několik týdnů dříve.\n\nDe Bruyne byl členem belgických mládežnických reprezentací U18, U19 a U21.\n\nDne 11. srpna 2010 debutoval v A-mužstvu Belgie proti domácímu Finsku v Turku, Belgie prohrála 0:1. De Bruyne odehrál první poločas. První gól zaznamenal v kvalifikaci na MS 2014 12. října 2012 na stadionu Crvena Zvezda proti domácímu Srbsku, kde zvyšoval v 68. minutě na 2:0. Belgie nakonec zvítězila rozdílem třídy 3:0. 15. října 2013 zajistil svým gólem remízu 1:1 v závěrečném kvalifikačním utkání cyklu 2012–2013 s Walesem. Belgie již měla zajištěn postup na Mistrovství světa ve fotbale 2014. 26. května 2014 v přípravném utkání před MS 2014 proti Lucembursku vstřelil jednu branku, Belgie rozdrtila svého souseda 5:1. Nicméně FIFA tento zápas přehodnotila jako neoficiální, neboť belgický trenér Marc Wilmots chyboval, poslal při střídání na hřiště 7 nových hráčů, přičemž v přátelských zápasech je povoleno jednomu týmu vystřídat pouze šestkrát.\n\nMarc Wilmots jej vzal na Mistrovství světa 2014 v Brazílii, kam Belgie suverénně postoupila z prvního místa evropské kvalifikační skupiny A. V prvním utkání Belgie v základní skupině H proti Alžírsku nacentroval míč na Fellainiho, který načal belgický obrat v utkání na konečných 2:1. V osmifinále proti USA vyhrála Belgie poměrem 2:1 po prodloužení, De Bruyne vstřelil v úvodu první části prodloužení první gól po pěkném obtočení se kolem obránců a obstřelení brankáře Tima Howarda. Se šampionátem se Belgie rozloučila čtvrtfinálovou porážkou 0:1 s Argentinou.\n\nTrenér Marc Wilmots jej nominoval i na EURO 2016 ve Francii, kde byli Belgičané vyřazeni ve čtvrtfinále Walesem po porážce 1:3. Nastoupil ve všech pěti zápasech svého mužstva na šampionátu.\n\n"}
{"id": "925192", "url": "https://cs.wikipedia.org/wiki?curid=925192", "title": "Vladimir Golubničij", "text": "Vladimir Golubničij\n\nVladimir Golubničij, ukrajinsky Володимир Степанович Голубничий, rusky Владимир Степанович Голубничий, (2. června 1936 Sumy) je bývalý sovětský atlet, chodec, dvojnásobný olympijský vítěz v chůzi na 20 km. Jde o jediného chodce, který získal medaile na čtyřech olympijských hrách za sebou.\n\nJeho speciální disciplínou byl závod na 20 km chůze. První mezinárodní úspěch získal hned při svém prvním olympijském startu - zvítězil v olympijském závodě na 20 km chůze v Římě v roce 1960. O dva roky později na evropském šampionátu v Bělehradu došel na stejné trati do cíle jako třetí. Stejného umístění dosáhl i na olympiádě v Tokiu v roce 1964. Stříbrnou medaili vybojoval na mistrovství Evropy v Budapešti v roce 1966. Podruhé olympijským vítězem na 20 km chůze se stal v Mexiku v roce 1968. Při svém čtvrtém olympijském startu v Mnichově v roce 1972 došel do cíle závodu na 20 km druhý a prohrál pouze s Frenkelem z NDR. Nejcennější medaili v chodeckém závodě na 20 km získal o dva roky později na evropském šampionátu v Římě.\nKvalifikoval se rovněž na olympiádu v Montrealu v roce 1976, ve svých 40 letech obsadil sedmé místo.\n\n"}
{"id": "925195", "url": "https://cs.wikipedia.org/wiki?curid=925195", "title": "Justin Azevedo", "text": "Justin Azevedo\n\nJustin Azevedo (* 1. dubna 1988, West Lorne, Ontario) je kanadsko-portugalský lední hokejista hrající za ruský klub Ak Bars Kazaň v KHL. Portugalské kořeny má Azevedo po matce.\n\nV roce 2008 byl draftován v 6. kole, jako 153. celkově týmem Los Angeles Kings. Jako už starší hráč (v té době mu bylo dvacet let) se Azevedo okamžitě stal profesionálem a 10. srpna 2008 podepsal roční smlouvu s farmářským týmem Kings Manchester Monarchs, který hraje AHL. I přes chybějící významnou část sezony 2008–2009, kdy utrpěl dvě zranění, Azevedo zaznamenal 36 bodů za 12 gólů a 24 asistencí v 49 zápasech a byl tak sedmý v klubovém bodování. 20. července 2009 prodloužil víceletý nováčkovský kontrakt s Manchester Monarchs. V AHL nasbíral celkem 166 bodů v 237 utkáních.\n\nDne 7. června 2012 odešel do Finska, aby podepsal s tamním klubem Lukko Rauma roční kontrakt. V klubu byl jmenován zástupcem kapitána a v produktivitě základní části skončil druhý za Finem Juha-Pekkou Haatajem, v 58 zápasech měl stejný počet kanadských bodů. Stal se nejlepším nováčkem v počtu asistencí i kanadských bodů, vstřelil také nejvíce gólů v oslabení. Druhé místo si vynahradil v playoff, kde s náskokem pěti bodů ovládl konečnou produktivitu. Za předvedené výkony byl na konci sezony zvolen do All-star týmu. V SM-liize nasbíral za jednu sezonu celkem 76 bodů v 72 zápasech.\n\nOd sezóny 2013/14 podepsal dvouletý kontrakt s klubem HC Lev Praha, který je součástí ruské KHL. Po většinu sezóny měnil působiště v jednotlivých lajnách, než se ke konci základní části stabilně uchytil v první lajně, kde většinou nastupoval spolu s Jiřím Novotným a Davidem Ullströmem. Po základní části byl s 27 body 4. nejproduktivnějším hráčem svého mužstva. S týmem skončil na 3. místě v Západní konferenci a postoupil tak do playoff. Týmu se před začátkem bojů o Gagarinův pohár moc nevěřilo, ale nakonec svěřenci Kariho Jalonena překvapili. Na cestě do finále nejprve zdolali nováčka ligy Medveščak Záhřeb, následně ukrajinský Donbass Doněck a nakonec Lokomotiv Jaroslavl. Ve finále se českému mužstvu postavil suverén sezóny Metallurg Magnitogorsk, který v cestě do finále prohrál pouze 2 zápasy. Azevedo ve finále předvedl neuvěřitelný výkon, když si v 7 zápasech připsal 8 gólů a 3 asistence, přičemž v každém finálovém utkání vstřelil minimálně jednu branku. Porážce svého týmu sice nezabránil, ale s 13 brankami a 7 asistencemi byl 4. nejproduktivnějším hráčem playoff a zároveň nejproduktivnějším hráčem pražského klubu. Po konci sezóny byl za předvedené výkony uveden do All-Star týmu.\n\nPo zaniknutí Lva Praha si Azevedo musel hledat nové angažmá. 1. července 2014 ho pak za finanční kompenzaci pro Lva získal ruský celek Ak Bars Kazaň.\n\n"}
{"id": "925196", "url": "https://cs.wikipedia.org/wiki?curid=925196", "title": "Rošťáci (film)", "text": "Rošťáci (film)\n\nRošťáci je americká dobrodružná komedie z roku 1985 režírovaná Richardem Donnerem. Scénář napsal Chris Columbus podle námětu výkonného producenta Stevena Spielberga. Film předestírá příběh o skupině náctiletých dětí žijících v „Docích Rváčů“, čtvrti přímořského městečka Astoria, ve státě Oregon, kteří se snaží zachránit své domovy před demolicí a při tom objeví starou španělskou mapu, která je zavede na dobrodružnou cestu za pokladem Jednookého Willieho, legendárního piráta ze 17. století.\n\nRošťáci, skupina dětí žijících v Docích Rváčů, čelí zabavení svých domovů díky expandujícímu Astoria Country Clubu, který má v plánu odkoupit všechny domy ve čtvrti, strhnout je a na jejich místě postavit golfová hřiště. Při posledních společných dnech jejich nálada klesá, především díky tomu, že Mikeyho starší bratr Brandon neudělal řidičák a zmařil jejich plán podniknout výlet na pobřeží. Při průzkumu půdy u Walsheových najdou útržek starých novin, mapu ve španělštině z roku 1623 a artefakt, týkající se legendy ztraceného, ale ne zapomenutého pokladu, ukrytého někde poblíž městečka. Slyšící volání dobrodružství, Mikey zkouší přesvědčit své kamarády, aby se k němu přidali k honbě za pokladem, který ukradl pirát jménem Jednooký Willie. Zprvu neochotně, se skupina nakonec rozhodne obejít Brandonovu autoritu a utéct na své poslední rošťácké dobrodružství.\n\nRošťáci na svých kolech dojedou na pobřeží a narazí na opuštěnou přímořskou restauraci, která se zdá být záchytným bodem na cestě k pokladu,\nnevěda, že restauraci používají Frattellisovi, rodina zločinců, jako svůj úkryt a tiskárnu padělaných peněz. Po prvním setkání s Frattellisovými, se Rošťáci s Brandem, k nimž se mezitím přidaly dvě dívky z městečka Andy a Stef, se rozhodnou vrátit zpátky a zkusit ještě jednou najít cestu k pokladu. Ve sklepě restaurace ale objeví padělané peníze a mrtvolu v mrazáku. Dostanou strach a chtějí odejít, ale mezitím se vracejí Frattellisovi, kteří se přišli přišli mrtvoly zbavit. Dětem nezbývá nic jiného než se vydat krbem do podzemí, kde je pravděpodobně ukryt i poklad. Jednoho z nich, Špeka, tlustého chlapce, který si rád vymýšlí smyšlené historky, pošlou na policii, ale Frattellisovi ho nakonec dopadnou a přinutí ho, aby jim řekl, kam šli ostatní. Špek jim řekne pravdu, ale oni mu nevěří.\n\nOstatní Rošťáci sestupují mezitím hlouběji do podzemí. Po cestě najdou kostru muže, ze které se po bližším zkoumání jejích dokladů vyklube Chester Copperpot, novinář a dobrodruh, který se pokusil najít poklad v roce 1930, ale neuspěl.\n\n"}
{"id": "925197", "url": "https://cs.wikipedia.org/wiki?curid=925197", "title": "John Surman", "text": "John Surman\n\nJohn Surman (* 30. srpna 1944 Tavistock) je britský jazzový saxofonista, klarinetista a hudební skladatel. Začínal počátkem šedesátých let v kapele klavíristy Mikea Westbrooka. V roce 1966 hrál s kvintetem klavíristy Petera Lemera a později doprovázel například kontrabasistu Grahama Colliera a bluesového kytaristu Alexise Kornera. V roce 1969 vydal na značce Deram Records své první album kombinující jazz s karibskými prvky. Později vydal řadu dalších alb a spolupracoval s dalšími hudebníky, mezi které patří Miroslav Vitouš, Gary Peacock, John McLaughlin, Paul Bley nebo Jack DeJohnette.\n"}
{"id": "925199", "url": "https://cs.wikipedia.org/wiki?curid=925199", "title": "Tony Oxley", "text": "Tony Oxley\n\nTony Oxley (* 15. června 1938 Sheffield) je britský jazzový bubeník. Nejprve začal jako osmiletý hrát na klavír a k bicím přešel až v sedmnácti letech. V letech 1960−1964 měl svůj vlastní kvartet a v roce 1963 spolu s kontrabasistou Gavinem Bryarsem a kytaristou Derekem Baileyem založil trio nazvané Joseph Holbrooke podle stejnojmenného skladatele a klavíristy. Později vydal řadu vlastních alb a spolupracoval s dalšími hudebníky, mezi něž patří Cecil Taylor, John Surman, Lester Bowie, John McLaughlin nebo Georgie Fame.\n"}
{"id": "925203", "url": "https://cs.wikipedia.org/wiki?curid=925203", "title": "Jacques Chaban-Delmas", "text": "Jacques Chaban-Delmas\n\nJacques Chaban-Delmas (7. března 1915, Paříž – 10. listopadu 2000, Paříž) byl francouzský politik. Chaban nebylo jeho původní jméno, ale přezdívka z odbojového hnutí, kterou si po válce ke jménu připojil. Byl představitelem gaullismu. V letech 1969–1972, v éře prezidenta Georgese Pompidoua, byl premiérem Francie. Zastával i řadu dalších vládních funkcí: ministr veřejných prací, dopravy a turismu (1954–1955), ministr pro otázky bydlení (1954), státní ministr (1956–1957), ministr obrany (1957–1958). Ve třech obdobích byl předsedou Národního shromáždění (1958–1969, 1978–1981, 1986–1988). Roku 1974 byl kandidátem své strany \"Union des Démocrates pour la République\" na prezidenta, v prvním kole hlasování skončil třetí, když získal 15,11 procent hlasů. V letech 1947–1995 byl nepřetržitě starostou města Bordeaux.\n\n"}
{"id": "925205", "url": "https://cs.wikipedia.org/wiki?curid=925205", "title": "Nové Syrovice (zámek)", "text": "Nové Syrovice (zámek)\n\nZámek Nové Syrovice stojí v blízkosti Syrovického rybníka v obci Nové Syrovice. V jeho blízkosti prochází trasa Graselovy stezky Nové Syrovice. Od roku 1968 je zámek chráněn jako kulturní památka.\n\nPůvodní tvrz nechal někdy po roce 1529 vystavět Mikuláš z Víckova. Ten jej roku 1547 prodal Václavu mladšímu z Lichtenburka. V roce 1575 ji od Apolonie Bítovské z Lichtenburka odkoupil Volf Štrejn ze Švarcenavy a od něj roku 1607 Jan Čejka z Olbramovic. Za Jana Čejky prošla tvrz v první čtvrtině 17. století přestavbou na renesanční zámek. Po Bílé hoře zámek jako konfiskát získal Adam Gabelhouer. V roce 1636 jej koupili Schaumburkové, v roce 1662 Ostašovští z Ostašova a v roce 1786 hrabě Jan Jindřich Nimptsch. Za Ostašů prošel v 18. století barokní úpravou. V letech 1820–1830 za Nimptschů dostal současnou, klasicistní, podobu. Interiéry však byly upraveny v duchu empíru. V polovině 19. století vznikl anglický park, rozkládající se v okolí zámku. Od roku 1916 byl v majetku hraběte Josefa Volfganga Marii Stubenberg, jenž jej po roce 1945 musel opustit a zámek sloužil jako kasárna. V 60. let v něm byl umístěn domov důchodců. Poslední změny se dočkal v roce 1996, když tu byl zřízen Ústav sociální péče s částí pro léčbu chronických alkoholiků (od roku 1997). V roce 2004 se stal příspěvkovou organizací kraje Vysočina.\n\nZámek je od roku 2016 do roku 2018 v rekonstrukci, bude opravena střecha, upraveny interiéry a výtahy a také bude zámek nově omítnut. V době rekonstrukce bude provoz ústavu sociální péče přesunut do náhradních prostor v Želetavě.\n\nV roce 2018 proběhla rekonstrukce, byly vyměněna okna a střecha. Zámek byl rekonstruován i nadále, mezi lety 2018 a 2020 byla provedena komplexní rekonstrukce vybavení i budovy, stála 80 milionů Kč. Byla rekonstruována střecha, krovy, okna, dveře a mnoho dalšího. Od ledna roku 2020 bude opět zámek sloužit nemocným alkoholikům. Od roku 2020 také ústav je nově pojmenován, jmenuje se Domov Nové Syrovice.\n\n"}
{"id": "925206", "url": "https://cs.wikipedia.org/wiki?curid=925206", "title": "Štefek", "text": "Štefek\n\nŠtefek je české příjmení. Mezi významné nositele patří:\n\n\n"}
{"id": "925207", "url": "https://cs.wikipedia.org/wiki?curid=925207", "title": "Michel Petrucciani", "text": "Michel Petrucciani\n\nMichel Petrucciani (28. prosince 1962 Orange, Francie − 6. ledna 1999 New York, USA) byl francouzský jazzový klavírista. Pocházel z hudební rodiny, kde jeho bratr a otec hráli na kytaru a bratr na kontrabas. Narodil se s genetickou vadou Osteogenesis imperfecta, která způsobuje křehkost kostí a malý vzrůst. Nemoc rovněž způsobuje různé plicní problémy, které mu také několik dní po šestatřicátých narozeninách způsobily smrt. Pohřben je na pařížském hřbitově Père-Lachaise. Během své kariéry vydal řadu alb a spolupracoval s hudebníky, mezi něž patří Wayne Shorter, Miroslav Vitouš nebo Jim Hall.\n"}
{"id": "925210", "url": "https://cs.wikipedia.org/wiki?curid=925210", "title": "Nový Dvůr (zámek, okres Pelhřimov)", "text": "Nový Dvůr (zámek, okres Pelhřimov)\n\nZámek Nový Dvůr stojí ve vsi Nový Dvůr, místní části obce Kámen v okrese Pelhřimov. Od roku 1963 je zámek chráněn jako kulturní památka.\n\nNa místě vsi stával původně poplužní dvůr, který spadal pod statek Proseč u Pošné, uváděný také jako Pošná. Na začátku 19. století jej vlastnili Pöttingové, od roku 1803 František Vernier a od roku 1807 Karel Buttler, od něhož jej o tři roky později odkoupil Ferdinand Scherer z Neuhofsthalu. V této době zde ovšem ještě panské sídlo nestálo.\n\nFerdinand Scherer se rozhodl vybudovat u dvora přádelnu a v souvislosti s tím došlo k úpravě části dvora na empírový zámek. V roce 1815 byl z důvodu dluhů donucen statek Proseč prodat, ovšem ponechal si nově vzniklý statek Nový Dvůr. Ovšem ani ten dlouho neudržel, neboť jeho zadlužení přetrvávalo a proto se v roce 1819 ocitl v konkurzu a statek v nucené správě. V roce 1830 statek odkoupil Friedrich Antonín Pilz a poté se zde vystřídala celá řada majitelů, až jej v roce 1863 získal Volfgang Jelínek. Později se dostal do majetku manželů Rožánkových a v roce 1907 manželů Glasserových. Následovala řada dalších majitelů, až jej po roce 1948 zkonfiskoval stát. Po roce 1989 byl v rámci restituce navrácen potomkům původních majitelů. Jelikož po roce 1948 nebyla stavba udržována, je zámeček v současné době značně zchátralý.\n\nJedná se o jednopatrovou budovu na půdorysu obdélníka se středovým rizalitem, vrcholícím trojúhelníkovým štítem s reliéfovým vyobrazení dvojice Grácií se znakem Schererů. Na štítem se pak tyčí vížka s cibulí a hodinami. V přízemí se dochovaly valené klenby, v patrech jsou již ploché stropy.\n\n"}
{"id": "925211", "url": "https://cs.wikipedia.org/wiki?curid=925211", "title": "Pierre Messmer", "text": "Pierre Messmer\n\nPierre Joseph Auguste Messmer (20. března 1916, Vincennes – 29. srpna 2007, Paříž) byl francouzský politik. Byl představitelem gaullismu. V letech 1972–1974, v éře prezideta Georgese Pompidoua, byl premiérem Francie. Zastával i další vládní funkce: ministr kolonií (1971–1972), ministr obrany (1959–1969).\n\n"}
{"id": "925223", "url": "https://cs.wikipedia.org/wiki?curid=925223", "title": "Péter Molnár (fotbalista)", "text": "Péter Molnár (fotbalista)\n\nPéter Molnár (* 14. prosince 1983 Komárno) je slovenský fotbalový brankář, od července 2013 působí v maďarském klubu Paksi FC.\n\nUrostlý rodák z Komárna Péter Molnár působil na Slovensku v mateřském klubu KFC Komárno, odkud odešel do Maďarska do Győri ETO FC. Zde ale nedostával mnoho příležitostí a tak v letech 2010–2011 hostoval v BFC Siófok, kde pravidelně chytal. V červenci 2013 odešel jako volný hráč po vypršení smlouvy do jiného maďarského klubu Paksi FC, kde podepsal tříletý kontrakt.\n\n"}
{"id": "925251", "url": "https://cs.wikipedia.org/wiki?curid=925251", "title": "Aloimunita", "text": "Aloimunita\n\nAloimunita je imunitní odpověď organismu na antigeny cizí tkáně (aloantigeny). Jedná se především o tkáň transplantovanou, v některých případech však může být napadán imunitním systémem i plod. Výsledkem aloimunitní reakce je rejekce štěpu, jež se projevuje zhoršením až ztrátou jeho funkce.\n\nPříčinou vzniku aloimunity je rozdílnost v produktech polymorfních genů, především MHC komplexu, mezi dárcem a příjemcem štěpu. Ty jsou rozpoznávány příjemcovými T-lymfocyty a jinými mononukleárními leukocyty, které štěp infiltrují a poškozují.\n\n\nRejekce se účastní CD4 a CD8 T-lymfocyty a jiné mononukleární leukocyty (jejich přesná úloha není doposud zcela jasná). Svou roli zde hrají i B-lymfocyty, NK buňky a cytokiny.\n\nPříjemcovy B-lymfocyty jsou příčinou rejekce humorální (protilátkové) – produkují aloprotilátky proti dárcovským MHC glykoproteinům I. a II. třídy. Tyto protilátky pak mohou aktivovat komplement, který způsobí lyzi cílových buněk, nebo mohou pokrývat dárcovy buňky. Fc receptory mononukleárních leukocytů pak mohou vázat Fc části těchto protilátek a spustit tak fagocytózu. Mechanismus humorální rejekce se uplatňuje u hyperakutního, akcelerovaného a chronického typu rejekce.\n\nAloimunita může být též regulována neonatálními B-lymfocyty.\n\nZda se imunitní odpověď organismu bude ubírat směrem k toleranci štěpu či naopak k zánětu, výrazně ovlivňuje cytokinové prostředí, v němž naivní CD4 T-lymfocyty rozpoznávají aloantigeny.\n\nNK buňky mohou také cílit transplantovanou tkáň, a to v závislosti na rovnováze mezi aktivačními a inhibičními receptory NK buněk a na jejich ligandech, které má štěp na svém povrchu. Ligandy inhibičních receptorů NK buněk z rodiny KIR (Killer-cell Immunoglobuline-like Receptor) jsou konkrétní MHC glykoproteiny I. třídy. Pokud tyto ligandy štěp exprimuje, je zabráněno aktivaci NK buněk. Jestliže tedy tkáni tyto ligandy chybí, neexistuje inhibiční signál, který by aktivaci NK buněk zabránil. Cílové buňky jsou pak rozpoznány strategií „missing-self recognition“ a výsledkem je spuštění apoptózy cílové buňky působením enzymů z cytotoxických granul NK buněk perforinu a granzymů.\nAloreaktivní NK buňky také produkují prozánětlivé cytokiny IFN-γ a TNF-α, jež zvyšují expresi MHC molekul a kostimulačních receptorů na antigen-prezentujících buňkách (APC). Tím podporují jejich maturaci, což vede k zesílení aloreaktivní odpovědi T-lymfocytů jak cestou přímé, tak i nepřímé prezentace aloantigenů (viz níže). NK buňky jsou také schopny zabíjet Foxp3 regulační T-lymfocyty, čímž také posouvají imunitní odpověď organismu od tolerance štěpu směrem k jeho rejekci.\nVedle schopnosti NK buněk ovlivňovat maturaci APC a vývoj T-lymfocytů, jsou zřejmě schopny i omezovat, či dokonce předcházet aloimunitní odpovědi organismu na transplantovanou tkáň – buď prostřednictvím zabíjení dárcovských APC nebo sekrecí protizánětlivých cytokinů IL-10 a TGF-β. Je ale důležité poznamenat, že jednotlivé subpopulace NK buněk se mírou aloreaktivity a imunomodulačním potenciálem liší.\nCo se týká imunosupresiv, je známo, že jejich účinky na NK buňky jsou mírnější ve srovnání s T-lymfocyty.\n\nRozpoznání aloantigenů\n\nAloantigeny na povrchu APC mohou být rozpoznávány příjemcovými T-lymfocyty dvěma způsoby:\n\nAktivace T-lymfocytů\n\nAby se T-lymfocyty staly plně aktivovanými, je potřeba, aby:\nV případě, že se T-lymfocytu kostimulačního signálu nedostane, jeho aktivace se nezdaří a zůstává ve stavu anergie (neodpovídavosti).\n\nAloimunitní odpověď může být navíc zesílena prozánětlivými cytokiny (zmíněno výše) a CD4 T-lymfocyty, které jsou zodpovědné za maturaci APC a produkují IL-2, jenž je klíčový pro vznik paměťových CD8 T-lymfocytů. Tyto lymfocyty mohou po transplantacích představovat závažný problém. Je možné, že pacient prodělal před zákrokem například infekci, během které si proti danému patogenu vytvořil antigen-specifické T-lymfocyty, z nichž část v organismu přežívá ve formě paměťových buněk. Ty mohou být poté příčinou tzv. cross-reaktivity – imunitní odpovědi proti sice nesouvisejícím, ale podobným aloantigenům štěpu. Taková imunitní odpověď (sekundární) je pak mnohem rychlejší, efektivnější a masivnější.\n\nŠtěp je organismem přijat, jestliže je bez histologických známek rejekce a je i bez užívání imunosupresiv plně funkční. Příjemce je schopen neodhojit další štěp od stejného dárce a naopak odvrhnout štěp od jiného dárce.\n\nTo, zda je štěp přijat, závisí na rovnováze mezi prozánětlivými Th1, Th17 lymfocyty a protizánětlivými regulačními T-lymfocyty, což je ovlivněno, jak již bylo zmíněno, mikroprostředím, v němž dochází k aktivaci CD4 T-lymfocytů a také stupněm zánětu (jelikož patogeny napadající organismus různou měrou aktivují imunitní systém a způsobují tak mimo jiné produkci prozánětlivých cytokinů, jejichž prostřednictvím rejekci podporují).\nV současnosti se pro potlačení aloimunitní odpovědi používají imunosupresiva, která působí nespecificky, a tak organismus vystavují riziku nákazy různými infekcemi nebo vzniku rakoviny. Cílem budoucích terapií je potlačit aloimunitní odpovědi specificky, a tak těmto rizikům předejít.\nTolerance by mohlo být v budoucnu dosaženo odstraněním většiny nebo všech aloreaktivních T buněk a ovlivněním poměru efektorové-regulační lymfocyty ve prospěch regulačních buněk, které by inhibovaly aloreaktivní efektorové buňky. Další způsob by mohl spočívat v blokaci kostimulačních signálů během aktivace aloreaktivních T-lymfocytů.\n\n\n"}
{"id": "925252", "url": "https://cs.wikipedia.org/wiki?curid=925252", "title": "Peter Molnár", "text": "Peter Molnár\n\nJméno a příjmení Peter Molnár nebo Péter Molnár náleží těmto lidem:\n\n"}
{"id": "925254", "url": "https://cs.wikipedia.org/wiki?curid=925254", "title": "Gorges de l'Ardèche", "text": "Gorges de l'Ardèche\n\nGorges de l'Ardèche je kaňonovité údolí vytvořené řekou Ardèche v délce třicet kilometrů mezi městečky Vallon-Pont-d'Arc a Saint-Martin-d'Ardèche ve francouzském departementu Ardèche ležícím v regionu Rhône-Alpes. Kaňon tvoří hranici mezi departementy Ardèche a Gard. \n\nKaňon je oblíbenou turistickou atrakcí, kterou navštíví přes milion návštěvníků ročně.\n\nGorges de l'Ardèche je mimo jiné i bohaté historické a archeologické naleziště. První pravěcí obyvatelé osídlili zdejší jeskyně již před 300 000 lety. V kaňonu se nalézá přes 2 000 jeskyní, v některých jeskyních byly nalezeny pravěké malby - například památka UNESCO jeskyně Chauvet.\n\nGorges de l'Ardèche je chráněn jako přírodní rezervace, ve které není povoleno kempování a přespávání mimo čtyř oficiálních bivaků, ve kterých je možno přespat - bivak Gaud, bivak Gournier, bivak Naturiste a bivak les Grottes.\n\nPozoruhodnou přírodní památkou je skalní most Pont d'Arc na začátku kaňonu – tvořený přírodním obloukem 60 metrů širokým a 54 metrů vysokým.\n\nKaňonem je možné projít pěšky po dvojím přebrodění řeky Ardèche po turistických chodnících, nejpopulárnější je však projetí kaňonu kanoí nebo kajakem. \n\nSkalní útesy nabízejí hnízdiště pro mnoho druhů vzácných ptáků, například pro orla jestřábího (roku 2013 zde žily dva páry z ne více než třiceti v celé Francii).\n\nPohledy do kaňonu nabízí z jedenácti skalních vyhlídek turistická vyhlídková silnice vybudovaná v posledních letech.\n"}
{"id": "925255", "url": "https://cs.wikipedia.org/wiki?curid=925255", "title": "Palcmanská Maša (vodní nádrž)", "text": "Palcmanská Maša (vodní nádrž)\n\nPalcmanská Maša je slovenské vodní dílo. Jde o největší vodní nádrž na území Slovenského ráje.\nByla vytvořena na horním toku řeky Hnilec, v kotlinovitém rozšíření údolí pod jižními skalnatými srázy Gerav.\n\nNa jejích březích se nachází ubytovací, sportovní a rekreační objekty. Na jezeře se také nacházejí zařízení určená pro rybochovné hospodářství.\n\nNa břehu této vodní nádrže vznikla v roce 1933 sloučením obcí Imrichovce a Štefanovce obec Dedinky.\n\nVodní nádrž je také důležitou součástí slovenského energetického systému. Voda z ní je odváděna na jih tunelem pod Dobšinský kopec do Dobšiné. Plocha vodní nádrže dosahuje přibližně 85 hektarů. Přečerpávací vodní elektrárna Dobšiná se stala první větší přečerpávací vodní elektrárnou na Slovensku. V provozu je již od roku 1953. Po rekonstrukci v roce 2003 se její výkon zvýšil na 2 x 12 MW.\n\nVoda je zde převáděna z povodí řeky Hnilec do povodí řeky Slané.\n\n"}
{"id": "925256", "url": "https://cs.wikipedia.org/wiki?curid=925256", "title": "Kostel svatého Václava (Blíževedly)", "text": "Kostel svatého Václava (Blíževedly)\n\nKostel svatého Václava stojí u náměstí v obci Blíževedly na Českolipsku. Původně gotická stavba je po přestavbě v 18. století raně barokní stavbou.\n\nNa místě, kde dnes kostel stojí, stál v 14. století kostel původní, gotický. O existenci původního kostela je záznam z roku 1352. Zachovaly se z něj zdi presbytáře. Kostel byl postupně přestavován, poprvé koncem 14. století. V roce 1763 byla barokizována kostelní loď a přestavba byla dokončena až v roce 1677. V roce 1818 byl staticky zajištěn presbytář. V roce 1835 byla nově pokryta střecha. V roce 2008 dostal kostel kompletně novou fasádu.\n\nByl vykraden po roce 2000 a z původního vybavení se mnoho nezachovalo, jsou zde zachovány malby na stropě a iluzivní výmalba stěn. V mohutné věži farního kostela byly kdysi dva zvony (Josef a Václav).\n\nKostel je evidován od května 1958 v celostátním seznamu kulturních památek pod číslem registru 16721/5 - 2840.\n\nBohoslužby bývají v kostele jednou měsíčně, zpravidla vždy 28. den v měsíci (v případě, že tento datum připadá na sobotu či neděli, je bohoslužba přeložena na nejbližší všední den dle možností kněze), čas bohoslužby dle ohlášení.\n\nZe středu náměstí vede kolem kostela místní silnice směrem na Stranné a Litice. Turisticky značená trasa zde vedena není, nejblíže je na náměstí u morového sloupu. U kostela je hřbitov. Zdi hřbitova jsou poškozeny kořeny stromů.\n\n\n"}
{"id": "925257", "url": "https://cs.wikipedia.org/wiki?curid=925257", "title": "Pavillon de l'Horloge des Tuileries", "text": "Pavillon de l'Horloge des Tuileries\n\nPavillon de l'Horloge des Tuileries byla centrální část Tuilerijského paláce v Paříži naproti Paláci Louvre. V jeho prostoru se dnes nachází \"Avenue du Général Lemonnier\".\n\nVýstavba pavilonu byla zahájena v roce 1564 z podnětu královny Kateřiny Medicejské. V průběhu následujících staletí byl palác několikrát stavebně upravován (naposledy v roce 1867). Palác byl zničen při požáru v květnu 1871, kdy během bojů za Pařížské komuny komunardi podpálili celý Tuilerijský palác. Torzo staveb bylo strženo v roce 1883.\n\n"}
{"id": "925258", "url": "https://cs.wikipedia.org/wiki?curid=925258", "title": "Organizátor", "text": "Organizátor\n\nOrganizátor může být:\n\n"}
{"id": "925259", "url": "https://cs.wikipedia.org/wiki?curid=925259", "title": "Pont d'Arc", "text": "Pont d'Arc\n\nPont d'Arc je skalní most nalézající se na začátku kaňonu Gorges de l'Ardèche, tvořený přírodním obloukem 60 metrů širokým a 54 metrů vysokým. \n\nTento skalní most vytvořený řekou Ardèche je jedním z nejznámějších symbolů zdejší přírodní rezervace Gorges de l'Ardèche a tvoří vlastně vstupní bránu do rezervace.\n\nNalézá se asi 5 km od centra městečka Vallon-Pont-d'Arc.\n\nV jeho těsné blízkosti se nalézá jeskyně Chauvet známá svými pravěkými jeskynními malbami starými cca 30 000 let.\n\n"}
{"id": "925260", "url": "https://cs.wikipedia.org/wiki?curid=925260", "title": "Duane Eddy", "text": "Duane Eddy\n\nDuane Eddy (* 26. dubna 1938 Corning, New York, USA) je americký rock and rollový kytarista a hudební skladatel. Proslavil se hity jako „Rebel Rouser“, „Peter Gunn“ a „Because They're Young“. Na kytaru začal hrát ve svých pěti letech.\n\nRoku 1994 byl uveden do Rock and Roll Hall of Fame. Je držitelem ceny Grammy a má otisk ruky na Rockwalk. Čtyři z jeho písní, konkrétně „Cannonball“, \"Rebel Rouser\", \"Moovin n groovin\" a „Forty Miles of Bad Road“, byly použity v počítačové hře Mafia II.\n"}
{"id": "925262", "url": "https://cs.wikipedia.org/wiki?curid=925262", "title": "Moustapha Ndiaye", "text": "Moustapha Ndiaye\n\nMoustapha Ndiaye (* 24. srpen 1994) je senegalský fotbalový útočník. Je kmenovým hráčem českého klubu FC Slovan Liberec.\n\nV roce 2012 přestoupil do severočeského Slovanu Liberec. Svůj prvoligový debut v české lize si odbyl 26. srpna 2012 na hřišti Českých Budějovic (BUD-LIB 0:2). V tomto utkání však odehrál pouze jednu minutu. Za Slovan nastoupil ve stejné sezóně celkem k osmi ligovým utkáním. V létě 2013 byl klubem vyslán na hostování do týmu Bohemians 1905 a v roce 2014 do norského FK Bodø/Glimt.\n\nSe Slovanem Liberec slavil v sezóně 2014/15 triumf v českém poháru.\n\n"}
{"id": "925267", "url": "https://cs.wikipedia.org/wiki?curid=925267", "title": "Vůz Bg260 ČD", "text": "Vůz Bg260 ČD\n\nVozy Bg, číslované v intervalech 50 54 20-80, 50 54 20-10, 50 54 20-40 a 50 54 20-41 jsou řadou osobních vozů z vozového parku Českých drah. Všech 80 vozů vzniklo dílčí úpravou vozů B v letech 2001–2010.\n\nJsou to neklimatizované vozy se skříní typu UIC-Y o délce 24 500 mm. Jsou vybaveny podvozky \"Görlitz V\" se špalíkovou brzdou. Jejich nejvyšší povolená rychlost je 140 km/h, výjimkou je 15 vozů číslovaných v intervalu 50 54 20-10, jejichž maximální rychlost je jen 120 km/h.\n\nVnější nástupní dveře jsou zalamovací, vnitřní přechodové jsou manuálně posuvné do stran. Vozy mají polospouštěcí okna.\n\nVe vozech se nachází deset oddílů s dvěma lavicemi potaženými zelenou koženkou, každá o čtyřech místech k sezení, celkem tedy 80 míst. Desátý oddíl byl při úpravě vyhrazen výhradně pro potřeby vlakových čet, k dispozici pro cestující veřejnost tedy je jen 72 míst.\n\nDveře vyhrazeného oddílu byly vybaveny mříží a do oddílu byl dosazen větší stolek, který šlo využít třeba při tvorbě vlakové dokumentace.\n\nNátěr těchto vozů je přes okna zelený a zbytek bílý. Nad oknem služebního oddílu je bílý pruh s nápisem „\"Služební oddíl\"“.\n\nJediná zmínka o nasazení těchto vozů ve veřejně dostupných materiálech byla nalezena na přelomu tisíciletí, kdy jezdily na vlacích, ve kterých nebyly řazeny žádné jiné vozy, např. BDs, s vyhrazeným prostorem pro vlakovou četu.\n\n"}
{"id": "925271", "url": "https://cs.wikipedia.org/wiki?curid=925271", "title": "Chorvatské euromince", "text": "Chorvatské euromince\n\nChorvatsko je členem Evropské unie od 1. července 2013 a také je členem Evropské měnové unie, ale ještě nevstoupilo do eurozóny, a proto stále používá svou vlastní měnu - chorvatskou kunu. V době vstupu Chorvatska do EU byl předpokládaný termín přijetí eura v Chorvatsku 1. leden 2016. Jednou z podmínek zavedení eura je setrvání kuny minimálně 2 roky v ERM II, kuna však doposud stojí mimo ERM II.\n"}
{"id": "925272", "url": "https://cs.wikipedia.org/wiki?curid=925272", "title": "SK Slavia Praha – juniorský tým", "text": "SK Slavia Praha – juniorský tým\n\nSK Slavia Praha je nejstarší český fotbalový klub, sídlící v městské části Vršovice, hlavního města České republiky – Praze. Založen byl roku 1892 a je druhým nejúspěšnějším klubem v historii 1. ligy.\n\nJuniorský tým klubu SK Slavia Praha byl druhým nejvýznamnějším článkem struktury pražského klubu. Založen byl roku 2012 při vzniku uzavřené soutěže, pod hlavičkou FAČR, pro hráče do 21 let, zvané Juniorská liga. Při nutné reorganizace systému fotbalových soutěží nahradil zaniknuvší tým SK Slavia Praha „B“, který v té době působil v Divizi A, tedy čtvrté nejvyšší ligové soutěži.\n\nBěhem dvou sezón v Juniorské lize se Slavia umístila v úvodní sezoně 2012/13 nejprve na druhém místě a v sezoně 2013/14 získala juniorský titul.\n\nHlavním smyslem existence je výchova mladých hráčů a jejich příprava na možné budoucí působení u \"A–týmu\" SK Slavia Praha, působícího v Synot lize. Dalším využitím je zpětné získání herní praxe pro hráče vracející se po dlouhodobém zranění.\n\nPo sezóně 2018/19 byl juniorský tým zrušen společně s Juniorskou ligou, došlo tak k znovuobnovení rezervních týmů.\n\nV roce 2012 bylo rozhodnuto o založení Juniorské ligy a všechny kluby Gambrinus ligy zde museli mít své mužstvo. Některé kluby, jako například AC Sparta Praha nebo SK Sigma Olomouc si své B týmy ponechaly, ale vedení klubu SK Slavia Praha na to zareagovalo zrušením týmu SK Slavia Praha B a trenér spolu s realizačním kádrem a hráči, kteří splňovali věková i jiná kritéria, byli přeřazení do nově vzniklého Juniorského týmu.\n\nPrvním trenérem se stal Michal Petrouš, který v první sezoně 2012/13 odtrénoval většinu zápasů předtím, než postoupil k \"A-týmu\". Ve zbytku sezony ho nahradil Milan Titěra, který tým dovedl až ke konečnému 2. místu za mistrovskou Zbrojovkou Brno.\n\n\nZdroj: \n\n\n\nZdroj: \n"}
{"id": "925275", "url": "https://cs.wikipedia.org/wiki?curid=925275", "title": "Německý výstavní holub", "text": "Německý výstavní holub\n\nNěmecký výstavní holub je okrasné plemeno holuba domácího patřící do skupiny tzv. výstavních holubů. Ti byli vyšlechtěni z poštovního holuba zdůrazněním některých líbivých exteriérových znaků, hlavně tvaru hlavy, zobáku a těla. Je to středně velký holub elegantního těla a vyváženého postoje, s hlavou charakteristicky tvarovanou do oblouku, na kterou plynule navazuje dlouhý, silný zobák. Německý výstavní holub je v Evropě nejznámějším a nejprošlechtěnějším plemene výstavního holuba, a výsadní postavení má i v Česku, kde je nejrozšířenějším výstavním holubem a z hlediska početnosti chovaných ptáků patří do první desítky nejčastěji chovaných plemen holubů vůbec. V seznamu plemen EE se řadí do plemenné skupiny užitkových holubů a je zapsán pod číslem 0032.\n\nPlemeno vzniklo na základě poštovního holuba, preferováním exteriérových znaků se však postupem času z výkonného letce stal okrasný, voliérový pták. Šlechtění začalo na konci 19. století křížením poštovních holubů s antverpskými a anglickými výstavními holuby, dragouny a racky. První vzorník vyšel v Německu už v roce 1910. Od té doby se plemeno postupně vyvíjelo až do dnešní podoby.\n\nNěmecký výstavní holub je silný holub s vodorovně neseným trupem, delším vzpřímeným krkem a vyššíma nohama. Pták je vyšší než delší a z jeho výšky je asi jedna třetina tvořena hlavou a krkem, třetina hrudí a třetina nohama. Význačným znakem je jeho hlava. Mezi očima je široká, ale směrem k zobáku se klínovitě zužuje. Společně se zobákem a ozobím tvoří delší, ničím nepřerušený oblouk. Zobák je tupý, dlouhý a velmi silný, přičemž horní i dolní polovina zobáku jsou shodné tloušťky. V ideálním případě by měl být zobák stejně vysoký a široký. Ozobí je bohatě vyvinuté, má tvar nepatrně vykrojeného srdce a je velmi dlouhé, vpředu dosahuje až ke špičce zobáku. Ozobí se před výstavou upravuje, aby bylo dokonale hladké. Oči jsou velké, většinou s oranžovou až jasně červenou duhovkou, jen bílí ptáci a někteří straci mají oči tmavé, vikvové. Obočnice jsou jen úzké, jemná a světle šedé až bílé, podle barvy opeření.\n\nKrk je delší, vztyčený a nesený kolmo k tělu, je široce nasazený a směrem k hlavě se zužuje. Hrdlo je dobře vykrojené. Trup je krátký a zaoblený, klínovitého tvaru, s vodorovně neseným hřbetem a širokou a zaoblenou hrudí. Křídla mohou mírně odstávat od těla, dobře kryjí hřbet a jejich široké letky se nekříží a spočívají na ocase, který je krátký a úzký. Nohy jsou dlouhé, silné, nepodklesné, s neopeřenými běháky či prsty.\n\nOpeření je dobře vyvinuté, hladké a pevně přiléhající. Německý výstavní holub nemá žádné pernaté ozdoby a barva opeření se hodnotí až na posledním místě. Chová se ve všech barevných rázech poštovních holubů, nejčastěji je bílý, prošlechtěnými rázy jsou také popelavě červená, modrá pruhová a kapratá, stříbřitá, popelavě žlutá a žlutě plavá. Vyskytuje se též v kresbě nepravidelných straků, běloušů a tygrů.\n\nJeto klidný holub, který nemá větší nároky na zařízení holubníku. Většinou je držen ve voliérách.\n\n\nKlub chovatelů Německých výstavních holubů- Česká republika\n"}
{"id": "925276", "url": "https://cs.wikipedia.org/wiki?curid=925276", "title": "Triáda (film)", "text": "Triáda (film)\n\nTriáda () je čínský film z roku 2007, jehož tématem je čínská mafie v Šanghaji ve třicátých letech dvacátého století. Film režíroval Alexi Tan, produkovali jej Wu Jü-sen a Terence Chang a v hlavních rolích hrají Wu Jü-sen, Šu Čchi, Liou Jie, Jang Jou-ning, Čchang Čchen a Sun Chung-lej.\n"}
{"id": "925277", "url": "https://cs.wikipedia.org/wiki?curid=925277", "title": "Marta Foučková", "text": "Marta Foučková\n\nMarta Foučková (* 14. září 1937) je česká psycholožka, bývalá vysokoškolská pedagožka, regresní terapeutka, spisovatelka duchovní literatury a autorka dvou knih. Český klub skeptiků Sisyfos jí v roce 2001 udělil Zlatý Bludný balvan za propagování pseudovědy.\n\nDětství prožila se svými rodiči na venkově na samotě Doly poblíž Divišova. Byla vychovávána v katolické víře.\n\nNavštěvovala obecnou a měšťanskou školu v Divišově. Poté studovala na gymnáziu, kde v roce 1958 odmaturovala. Po gymnáziu se podle svých slov hlásila na Pedagogickou fakultu do Českých Budějovic, ale nebyla podle svého tvrzení přijata z politických důvodů, i když výsledek její přijímací zkoušky byl podle jejího tvrzení ohodnocen na výbornou. Následně pracovala jako učitelka. Později byla přijata na Filozofickou fakultu obor psychologie, kde v roce 1965 promovala. Ve své diplomové práci, kterou napsala pod vedením docentky Taxové, se zaměřila na zkoumání malých dětí v jeslích, v dětském domově a domácí péči o dítě.\n\nPo promoci nastoupila do třídícího Dětského domova (dnes Diagnostický ústav).\n\nPracovala částečně i jako vysokoškolská učitelka. Přednášela pedagogiku a psychologii na ČVUT a VŠCHT v Praze. Působila externě také v Psychoenergetické laboratoři profesora Františka Kahudy. V šedesátých a sedmdesátých letech 20. století učila na Ústavu pro doškolování pracovníků ČVUT v Praze, zejména v oblasti pedagogického minima pro mladé učitele ČVUT Praha.\n\nZa komunistického režimu začala pracovat jako první s pseudovědeckou metodou tzv. \"hlubinné psychoterapie\", v tomto pojetí šlo o terapii pomocí návratů do minulých životů. Její název si nechala v roce 1994 registrovat jako ochrannou známku průmyslového vlastnictví pod názvem „Hlubinná terapie - reinkarnační regrese“, ta však expirovala v roce 2003.\n\nVe 3. ročníku na vysoké škole potkala svého budoucího manžela. Vzali se, za dva roky porodila dceru a v roce 1967 syna Daniela Dederu. Ten napsal knihu \"Dech života\" (2003).\n\nV roce 2001 obdržela společně s PhDr. Marií Říhovou Zlatý Bludný balvan v kategorii jednotlivců Českého klubu skeptiků Sisyfos za \"příkladnou útěchu\" lidem v neštěstí: „Čím větší neštěstí vás potkalo, tím větší jste byl zrůda v minulém životě.“\n\n\n"}
{"id": "925278", "url": "https://cs.wikipedia.org/wiki?curid=925278", "title": "Zakázané uvolnění (film, 2014)", "text": "Zakázané uvolnění (film, 2014)\n\nZakázané uvolnění (2014) je český film režiséra Jana Hřebejka. Vypráví o svatbě a děj se odehrává v hospodě během hokejového zápasu české reprezentace proti slovenské, kam je během svatby unesena nevěsta. Zfilmován byl podle stejnojmenné divadelní hry Zakázané uvolnění, které mělo premiéru 15.9.2012 v A studiu Rubín (režie Daniel Špinar, scénář Petr Kolečko).\n\nFilm se natáčel v červenci 2013 v Bohumíně. Jako filmová hospoda Lapačka posloužil bohumínský klub Bublina. Točilo se i na zámku v Šilheřovicích (scéna svatby), v Ostravě a v okolních lesích.\n\nÚstřední stejnojmennou píseň filmu nazpíval Michal Hrůza a je také jedním ze singlů jeho nového alba \"Den\". Videoklip se natáčel na hokejovém stadionu, kromě Hrůzy v něm hrají Hana Vagnerová a Zuzana Stavná.\n\nNa festivalu Novoměstský hrnec smíchu film \"Zakázané uvolnění\" vyhrál u diváků, podle pořadatelů se u něj bavili nejvíce z celé produkce festivalu.\n\n\n"}
{"id": "925280", "url": "https://cs.wikipedia.org/wiki?curid=925280", "title": "Horia Aramă", "text": "Horia Aramă\n\nHoria Aramă (4. listopadu 1930, Jasy, Rumunsko – 22. října 2007, Constanța, Rumunsko) byl rumunský básník, esejista a prozaik, spisovatel vědeckofantastické literatury a autor literatury pro děti a mládež.\n\nV žánru science fiction debutoval v roce 1964 povídkou „Omul care are timp“ (česky znamená „Muž, který má čas“).\n\n\n\n\n"}
{"id": "925283", "url": "https://cs.wikipedia.org/wiki?curid=925283", "title": "Aviva London Grand Prix 2012", "text": "Aviva London Grand Prix 2012\n\nAviva London Grand Prix 2012 byl lehkoatletický mítink, který se konal 13. července a 14. července 2012 ve Spojeném království městě Londýně. Byl součástí série mítinků Diamantová liga. \n"}
{"id": "925290", "url": "https://cs.wikipedia.org/wiki?curid=925290", "title": "The Primitives", "text": "The Primitives\n\nThe Primitives byla americká rocková skupina založená v New Yorku koncem roku 1964 a zaniklá počátkem následujícího roku. její sestavu tvořil zpěvák a kytarista Lou Reed, kytaristé John Cale a Tony Conrad a bubeník Walter De Maria.\n\nDůležitým faktorem pro vznik skupiny byl Lou Reed, který pracoval pro vydavatelství Pickwick Records jako skladatel. Psal písně pro různé hudebníky a v listopadu 1964 dostal šanci nahrát singl z písní, které ostatní nenahráli. Nahráli písně „The Ostrich“ a na B‑stranu „Smeaky Pete“. Vedle Reeda v písních hráli různí studioví hudebníci, kteří pro společnost rovněž pracovali. Jako interpret byla na SP desce uvedena neexistující skupina The Primitives. Později se její producent Terry Phillips rozhodl, že by skupina mohla odehrát i nějaké koncerty. Když Phillips v jednom klubu potkal Johna Calea a Tonyho Conrada, usoudil, že by podle jejich vzhledu mohlo jít o hudebníky. Když se jeho domněnka potvrdila, pozval je, aby se s Reedem setkali, ačkoliv do té doby nikdy dříve nehráli rockovou hudbu, ale věnovali se pouze avantgardě. Oba nabídku přijali a slíbili, že na zkoušku přivedou ještě jednoho člověka, který hraje na bicí; šlo o sochaře Waltera De Mariu. Přizvané trojici se líbilo, že jsou v písni „The Ostrich“ laděny všechny struny stejně; podobně, jako to oni dělali ve svých experimentálních kompozicích.\n\nSkupina tedy v sestavě Reed, Cale, Conrad a De Maria začala zkoušet a hned 3. prosince 1964 odehrála svůj první koncert. Přibližně ve stejné době vyšel singl „The Ostrich“ / „Smeaky Pete“. Je možné, že kvartet v prosinci odehrál ještě nějaké koncerty, ale žádné z nich nejsou doloženy. V období ledna a února skupina začala častěji koncertovat a to nejen v New Yorku, ale i v různých okolních státech. De Maria se po rozpadu skupiny, který proběhl v únoru 1965, věnoval převážně sochařství a uměleckým instalacím a hudbě se až na výjimky nevěnoval vůbec, Conrad pokračoval s Calem v avantgardní hudbě a Reed s Calem začali pokládat první kameny pro vznik skupiny The Velvet Underground.\n\n"}
{"id": "925292", "url": "https://cs.wikipedia.org/wiki?curid=925292", "title": "Mistrovství světa v atletice 2013", "text": "Mistrovství světa v atletice 2013\n\n14. mistrovství světa v atletice (oficiálním ruským názvem \"Чемпионат мира по лёгкой атлетике 2013\") probíhalo od 10. srpna do 18. srpna 2013 na moskevském stadiónu Lužniki a v jeho okolí (maraton, chodecké závody). \n\nNejúspěšnější zemí z hlediska medailového pořadí bylo domácí Rusko, jehož atleti zvítězili v sedmi disciplínách. Druhé skončily Spojené státy se šesti zlatými a třetí díky svým sprinterům Jamajka. Američané však byli první jak v celkovém počtu medailí (25), tak i v bodech za finálová umístění.\n\nPro českou reprezentaci to bylo druhé historicky nejúspěšnější mistrovství světa: zlato získala v běhu na 400 metrů s překážkami suverénně Zuzana Hejnová a v oštěpu po boji zraněný Vítězslav Veselý. Bronzovou medaili přidal v hodu kladivem Lukáš Melich.\n\nNejúspěšnějšími atlety mistrovství byli Jamajčané Shelly-Ann Fraserová-Pryceová a Usain Bolt – oba zvítězili v bězích na 100 metrů, na 200 metrů a ve štafetách na 4 × 100 metrů.\n\nV roce 2006 se oficiálně přihlásila čtyři kandidátská města: Barcelona, Brisbane, Moskva a Göteborg. Z nich Mezinárodní asociace atletických federací IAAF vybrala na svém zasedání v Mombase 27. března 2007 Moskvu.\n\nMistrovství se mělo podle přihlášek zúčastnit 1974 závodníků (1106 atletů a 868 atletek), což by bylo nejvíce v historii mistrovství světa. O 79 účastníků by tím byl překonán rekord z mistrovství světa v Berlíně v roce 2009. Rekordní měl být také počet účastnických zemí: 206.\n\nNejvětší výpravu nevyslalo domácí Rusko, ale USA – 137 atletů a atletek. Teprve za nimi bylo Rusko se 119 sportovci, následovalo Německo (67), Ukrajina (61) a Spojené království (60). Tradičně silné byly i výpravy Itálie s 57 účastníky, Polska (55), Číny (53) nebo Francie (52). Na druhou stranu 87 zemí vyslalo jen jednoho sportovce nebo sportovkyni, mezi nimi např. i Island, Lucembursko, Ghana nebo Uruguay. \n\nŠampionátu se nezúčastnili někteří aktuálně nejlepší atleti nebo medailisté z minulého mistrovství světa v Tegu. Např. sprinter Kim Collins, reprezentant karibského státu Svatý Kryštof a Nevis, nebyl pro vzájemné neshody nominován místní atletickou federací. Nominován pro aktuálně slabší výsledky nebyl také světový rekordman v bězích na 5 000 a 10 000 m Kenenisa Bekele z Etiopie. Účast Davida Rudishy z Keni – držitele světového rekordu na 800 m – zase nedovolilo zranění. V sedmiboji chyběla olympijská vítězka z Londýna a stříbrná z minulého MS v Tegu Britka Jessica Ennisová-Hillová, která nestartovala kvůli přetrvávajícímu zranění Achillovy šlachy, a také domácí obhájkyně titulu Taťána Černovová z Ruska, kterou vyřadily problémy s vazy v koleni. Kvůli přetrvávajícím bolestem nohy nemohla v Moskvě startovat ani dvojnásobná mistryně světa a mistryně Evropy ve skoku do výšky Blanka Vlašičová z Chorvatska.\n\nNejvětší překvapení však vzbudilo oznámení, že Američan Tyson Gay a Jamajčan Asafa Powell měli pozitivní dopingový test a mistrovství se proto také nemohli zúčastnit. Oba dva přitom byli na čele světových tabulek v běhu na 100 metrů pro rok 2013.\n\nÚčast na šampionátu si zajistilo 28 českých atletů a atletek. Termín ke splnění limitů skončil 28. července 2013 a seznam nominovaných sportovců vyhlásil Český atletický svaz 29. července.\n\nMistrovství se nezúčastnila oštěpařka Barbora Špotáková, která sezónu 2013 vynechává kvůli narození potomka. Přesto měli před začátkem šampionátu čeští reprezentanti velké naděje na medaile. Hlavními favority byli Zuzana Hejnová (400 m překážek) a Vítězslav Veselý (oštěp); výrazně se před mistrovstvím zlepšili i Lucie Škrobáková (100 m překážek) a Lukáš Melich (kladivo). Nadějné byly i výsledky mladých koulařů (Ladislav Prášil a Martin Stašek), ale i již dříve úspěšných tyčkařů Jiřiny Svobodové (za svobodna Ptáčníkové) a Jana Kudličky nebo čtvrtkaře Pavla Masláka (400 m).\n\nNa programu bylo stejně jako na minulém mistrovství v roce 2011 celkově 47 lehkoatletických disciplín – 24 mužských a 23 ženských.\n\nPrvní den – sobota 10. srpna – začal kromě kvalifikací mužským desetibojem, který se poprvé v historii mistrovství světa konal bez českého reprezentanta. V něm se po boji dostal do čela největší favorit Ashton Eaton, i když mívá silnější až druhý den soutěže.\n\nProbíhala i první dvě finále. V maratonu žen vyhrála hladce jedna z favoritek – Keňanka Kiplagatová. Naopak běhu na 10 000 m mužů rozhodl svým finišem až v závěru Angličan Mo Farrah, když udržel náskok před Etiopanem Jeilanem.\n\nTahákem druhého dne bylo finále na 100 m mužů, který vyhrál podle očekávání Usain Bolt. I když mu odpadli dva největší soupeři, Američan Tyson Gay a Jamajčan Asafa Powell, kteří měli před mistrovstvím pozitivní dopingový test, v dalším Američanu Justinu Gatlinovi měl silného soupeře. V dešti jej však za polovinou trati předběhl a nejlepším výkonem roku 9,77 s zvítězil.\n\nSvou dvoudenní soutěž dokončili desetibojaři. Zvítězil jasně nejlepší atlet posledního období Ashton Eaton. Obhájce titulu Trey Hardee, který však v posledním roce nevykazoval nejlepší výkony, skončil už po třetí nezdařené disciplíně – skoku do výšky.\n\nBěh na 10 000 m žen vyhrála výrazným zrychlením v posledních 400 metrech Tiruneš Dibabaová, čímž získala už svůj pátý titul na mistrovství světa. V dálce zvítězila o 2 cm Američanka Brittney Reeseová, přestože do finále postoupila až jako poslední. V disku žen potvrdila svou suverenitu z posledních závodů Sandra Perkovićová z Chorvatska.\nTřetí den začaly svou soutěž sedmibojařky, mezi nimiž byla i česká reprezentantka Eliška Klučinová. Po prvním dnu vedla Ukrajinka Hanna Melnyčenková.\n\nVe finále tyčky mužů se největšímu favoritovi Renaudu Lavilleniemu nedařilo tak jako v semifinále. Nakonec skočil jen 5,89 m, tedy stejnou výšku jako německý tyčkař Raphael Holzdeppe. Na počty pokusů vyhrál Němec a Francouz byl hodně zklamaný, protože titul mistra světa byl posledním z velkých titulů, který ještě nezískal. Český reprezentant Jan Kudlička skončil sedmý.\n\nPodobným překvapením skončilo finále v hodu kladivem mužů, když nejmladší finalista Polák Paweł Fajdek prvním pokusem vytvořil svůj životní výkon. Žádný ze soupeřů, z nichž většina měla buď osobní rekord, nebo nejlepší letošní výkon lepší, se mu ani nepřiblížil. Česko získalo v této soutěži svou první medaili na mistrovství díky Lukáši Melichovi, který skončil třetí.\n\nNejtěsnějším výsledkem skončilo finále na 400 m žen, kdy britská sprinterka Christine Ohuruoguová předběhla na cílové rovince unavenou Amantle Montshoovou z Botswany jen o tisíciny sekundy. Naopak velmi přesvědčivě – o 22 setin sekundy – zvítězila na 100 m žen Jamajčanka Shelly-Ann Fraserová-Pryceová, která kromě výkonu zaujala i růžovým melírem ve vlasech. Na 110 m překážek jasně dominoval lídr světových tabulek Američan David Oliver.\n\nČtvrtý den vyvrcholil ženský sedmiboj, v němž si vítězství nenechala vzít v Itálii žijící Ukrajinka Hanna Melnyčenková. Za ní skončila Brianne Theisenová-Eatonová, manželka vítěze nedělního desetiboje Ashtona Eatona.\nV chůzi žen na 20 km se schylovalo k trojnásobnému triumfu ruských chodkyň v čele s Jelenou Lašmanovovou, ale těsně před cílem byla za „popoběhnutí“ diskvalifikována do té doby třetí Věra Sokolovová.\n\nBěh na 800 m vyhrál finišem Mohammed Aman z Etiopie, jenž se zbavil nálepky muže, který neumí vyhrávat velké závody. V polovičním závodě zvítězil favorizovaný LaShawn Merritt; český reprezentant Pavel Maslák skončil pátý, když porazil druhého favorita, posledního olympijského vítěze Kirani Jamese.\n\nTyč žen byla velkým návratem Jeleny Isinbajevové, která získala po šesti letech svou třetí zlatou medaili z mistrovství světa.\n\nV pátém „odpočinkovém“ dni probíhalo jediné, zato nejdelší finále šampionátu: chůze na 50 km. V ní se nečekaně hned za stadionem oddělili oba ruští chodci – Michail Ryžov a Ivan Noskov – a spolu s Australanem Tallentem si vypracovali náskok. Před polovinou závodu se na ně dotáhli další závodníci, mezi nimiž byl i irský reprezentant Robert Heffernan, který se po 40 km odpoutal a zvítězil.\n\nŠestý den začal kvalifikací vrhu koulí, která skončila nečekaným postupem všech tří českých reprezentantů. \n\nVe finále skoku do výšky mužů porazil fenomén posledního roku Bohdan Bondarenko z Ukrajiny další hvězdu této disciplíny Katařana Mutaza Essu Barshima až na výšce 241 cm. V steeplu zvítězil favorizovaný Keňan Ezekiel Kemboi před trojicí svých krajanů, mezi něž se dostal jen Francouz Mekhissi-Benabbad.\n\nV nejsledovanějším českém finále na 400 m překážek žen zvítězila podle očekávání Zuzana Hejnová, když zvítězila o více než sekundu a vytvořila nový český rekord.\nSedmý den zaujalo finále kladivářek. Favorizovaná Lysenková hodila hned prvním pokusem za 77 m a zdálo se, že ji žádná ze soupeřek nepřekoná. Ve třetím kole ji však o 21 cm přehodila Polka Włodarczyková. Lysenková na to dokázala hned reagovat a druhým nejdelším hodem historie ji jasně přehodila. Na to Wlodarczyková odpověděla novým polským rekordem, ale Lysenkovou už nepřekonala.\n\nVrh koulí mohl mít vinou arbitrů jiného vítěze. Němec David Storl si svůj nejlepší výkon musel obhájit před rozhodčími, kteří původně u jeho pokusu viděli přešlap. Nejlepší ze tří českých vrhačů byl Ladislav Prášil na pátém místě.\n\nV dalších finále zaujal Mohammed Farah v běhu na 5 000 m, kdy v posledních 800 m před sebe nepustil nikoho a zopakoval svoje dvojité vítězství na pěti- a desetikilometrové trati z olympiády v Londýně 2012. Svého druhého moskevského vítězství dosáhla i Jamajčanka Shelly-Ann Fraserová-Pryceová, když po běhu na 100 m zvítězila i na dvojnásobné trati.\n\nPředposlední den byly na programu prakticky jen finálové závody. V hodu oštěpem začal boj o zlato Fin Tero Pitkämäki, který prvním pokusem hodil pod 85 m. Vítězslav Veselý odpověděl pokusem přes 87 m, což byl pátý nejlepší výkon jeho kariéry. Pitkämäki se druhým pokusem vzchopil a hodil jen o 10 cm méně než český reprezentant, ale Veselého už v dalších hodech nepřehodil. Zajímavý byl i boj o bronzovou medaili. Po ní sahal Keňan Julius Yego, který si o 3 m vylepšil svůj osobní rekord. Posledním pokusem ho však přehodil Rus Tarabin, který držel nejlepší světový výkon sezony.\n\nDalším očekávané finále na 200 m mužů vyhrál Usain Bolt zadrženě v nejlepším čase sezóny. Hranici světového rekordu, o kterém uvažoval před šampionátem, však neatakoval. \n\nVe štafetě žen 4 × 400 m zvítězily nečekaně ruské atletky, které se dostaly do vedení při poslední předávce a udržely náskok před finišujícími Američankami. Běh na 5000 m vyhrála přesvědčivě velká favoritka Meseret Defarová, když jí krajanky připravily pozici pro finiš.\n\nZávěrečný den šampionátu byl vyhrazen jen finálovým disciplínám. V hodu oštěpem se čekala zlatá medaile od Marije Abakumovové. Ta však zaostala za svým výkonem v kvalifikaci a jasně ji předstihla Němka Obergföllová. Rusku přehodila ještě Australanka Mickleová.\n\nV trojskoku mužů se zdálo, že půjde o těsný souboj se skoky odpovídajícími nejlepším dosavadním výkonům sezóny. V posledním kole se však Francouzu Teddymu Tamghovi povedl třetí nejdelší trojskok všech dob – 18,04 m – kterým přeskočil do té doby vedoucího Kubánce Picharda.\n\nZávěrečné ženské i mužské štafety na 4 × 100 m měly podobný průběh: v obou se americká štafeta připravila špatnou předávkou o lepší umístění, v obou došlo k dodatečné diskvalifikaci původních medailistů a v obou zvítězili jamajští atleti a atletky. Sprintující Usain Bolt tak získal celkově osmou zlatou medaili z mistrovství světa (což se před ním podařilo jen Carlu Lewisovi a Michaelu Johnsonovi), Shelly-Ann Fraserová-Pryceová tím zase vyhrála svoji třetí moskevskou zlatou medaili a stala se nejúspěšnějším účastníkem mistrovství.\n\n\n"}
{"id": "925293", "url": "https://cs.wikipedia.org/wiki?curid=925293", "title": "Jean Cavaillès", "text": "Jean Cavaillès\n\nJean Cavaillès [\"žán kavajé\"] (15. května 1903 Saint-Maixent – 17. února 1944 Arras) byl francouzský filosof a matematik, který se věnoval hlavně filosofii vědy. Za aktivní účast v protinacistickém odboji byl zatčen, mučen a zastřelen gestapem.\n\nNarodil se v rodině důstojníka v malé obci asi 160 km JZ od Paříže, studoval s vynikajícím úspěchem v Bordeaux a na prestižním Lycée Louis-le-Grand v Paříži. Roku 1923 byl přijat jako první na École Normale Supérieure, kde studoval matematiku, řečtinu a filosofii a roku 1927 získal oprávnění vyučovat matematiku a filosofii. V letech 1929–1930 studoval se stipendiem Rockefellerovy nadace v Německu, na univerzitách v Berlíně, Göttingen, Tübingen se setkal s významnými vědci a ve Freiburgu poslouchal E. Husserla a M. Heideggera. Do roku 1935 přednášel filosofii a matematiku na \"École normale\", 1938 promoval na pařížské Sorbonně prací o dějinách teorie množin a stal se profesorem na univerzitě ve Štrasburku, kde jeho kolegy byli členové skupiny Bourbaki.\n\nRoku 1939 narukoval jako šifrovač do francouzské armády a roku 1940 byl zajat. Utekl do Belgie, odkud se dostal do Clermont-Ferrand, kde působila jeho univerzita. Roku 1941 založil s přáteli časopis \"Libération\" a byl jmenován profesorem logiky na Sorbonně. V dubnu 1942 byl pověřen organizací odboje v severní Francii a v Belgii, kde založil zpravodajské skupiny. V září 1942 byl zatčen francouzskou policií, ale v prosinci opět utekl, navštívil v Londýně generála de Gaulle a na jaře 1943 se vrátil do Paříže. Organizoval sabotáže v severní Francii a v srpnu byl zatčen gestapem. Po dlouhém mučení byl zastřelen v Arrasu.\n\nByl vyznamenán Řádem osvobození, posmrtně Řádem čestné legie, Válečným křížem 1939–1945 a Řádem belgické koruny.\n\n\n"}
{"id": "925295", "url": "https://cs.wikipedia.org/wiki?curid=925295", "title": "Morgan (film)", "text": "Morgan (film)\n\nMorgan je americký hraný film z roku 2012, který režíroval Michael D. Akers podle vlastního scénáře. Film líčí osudy mladého cyklisty, který po nehodě ochrnul a nemůže chodit. Snímek měl světovou premiéru v Los Angeles na filmovém festivalu Outfest 15. července 2012.\n\nMorgan Oliver je mladý sportovec, který je po nehodě při tréninku upoután na vozíku, protože ochrnul na dolní končetiny. Je v depresi a v televizi se dívá na cyklistické závody, které bývaly jeho smyslem života. Jednoho dne se v parku seznámí s mladíkem Deanem, který mu pomáhá překonávat psychické problémy a postupně se mezi nimi vyvine milenecký vztah. V obchodě s cyklistickými potřebami si chce nechat sestrojit speciální kolo na ruční pohon. Protože má Morgan po nehodě problémy s erekcí, předepíše mu lékař tablety. Když se Morgan dozví o newyorském cyklistickém závodě, rozhodne se zúčastnit závodu, aby vyhrál peníze. Lékař mu však závodění zakáže kvůli vysokému tlaku, který má po požívání tablet. Morgan navíc nemá peníze na trénink a odmítne mu půjčit jeho matka, kamarádka Lane i Dean. Nechce ho sponzorovat ani majitel cykloobchodu. Se všemi se pohádá a s Deanem se rozejde. Dean má nemocnou matku, která zemře a jede jí na pohřeb. Po návratu se setká s Morganem, který uznal nesmyslnost svého nápadu a opět se se všemi usmíří.\n\n"}
{"id": "925297", "url": "https://cs.wikipedia.org/wiki?curid=925297", "title": "Seznam dílů seriálu Letiště", "text": "Seznam dílů seriálu Letiště\n\nToto je seznam dílů seriálu \"Letiště\". Český televizní seriál \"Letiště\" vysílala v letech 2006–2007 TV Prima. Vypráví o fiktivní letecké společnosti Central Airlines a jejích zaměstnancích. Odehrává se na pražském letišti Ruzyně a na malém letišti Točná. Během dvou sérií bylo odvysíláno celkem 118 epizod.\n\n"}
{"id": "925298", "url": "https://cs.wikipedia.org/wiki?curid=925298", "title": "Jednání (divadlo)", "text": "Jednání (divadlo)\n\nJednání (někdy také dějství nebo akt) je v dramatické literatuře (činohře, opeře) souvislý úsek děje, který se na scéně obvykle odehrává ve stejných kulisách.\n\nDělení na jednání vzniklo v římském divadle. Jednání se v klasickém divadle číslují a dělí se na jednotlivé výstupy se stejnými osobami. Zvláště oblíbené bylo dělení na tři nebo pět jednání. Při představení mohou být oddělena přestávkou. Krátký divadelní kus o jednom jednání se nazývá aktovka nebo jednoaktovka.\n\nTechnické prostředky moderních divadel umožňují proměnu dekorací bez přerušení a někteří autoři toto dělení nepoužívají.\n\n\n"}
{"id": "925299", "url": "https://cs.wikipedia.org/wiki?curid=925299", "title": "Inzert TV", "text": "Inzert TV\n\nInzert TV byla česká inzertní televize. Vysílat začala 1. prosince 2012, šířena byla v rámci multiplexu 4. \n\nVysílala pořady Inzert TIP a sleva.tv. V pořadu Inzert TIP mohla být inzerována i firma diváka za poplatek 8 000 Kč + DPH.\n\nVlastnil ji Strahija Ivošević, QI investiční společnost a Tomáš Fuxa, který byl zároveň ředitelem i jednatelem společnosti.\n\nDne 1. února 2014 v 0:04 stanice ukončila své vysílání v rámci multiplexu 4 i internetového vysílání.\n"}
{"id": "925300", "url": "https://cs.wikipedia.org/wiki?curid=925300", "title": "Kleinarl", "text": "Kleinarl\n\nKleinarl je obec v Rakousku. Leží ve spolkové zemi Salcbursko v okrese Sankt Johann im Pongau, na okraji národního parku Vysoké Taury. V roce 2012 zde žilo 768 obyvatel.\n\nV obci se nacházejí dva památkově chráněné objekty, gotický farní kostel svatého Vavřince z roku 1443 a jeho fara. Z přírodních památek pak nad obcí leží dvě jezera, Jägersee a Tappenkarsee.\n\n"}
{"id": "925302", "url": "https://cs.wikipedia.org/wiki?curid=925302", "title": "Simon Rattle", "text": "Simon Rattle\n\nSir Simon Rattle, OM CBE (* 19. ledna 1955 Liverpool) je britský dirigent.\n\nV letech 1971−1974 studoval na Royal Academy of Music. V letech 1980−1998 řídil City of Birmingham Symphony Orchestra. Od roku 2002 působí jako šéfdirigent významného německého symfonického orchestru, Berlínských filharmoniků. V roce 2012 vystoupil spolu s Londýnským symfonickým orchestrem na zahájení Letních olympijských her.\n\nDne 1. května 2013 řídil Rattle slavnostní Prvomájový koncert Berlínských filharmoniků ve Španělském sále Pražského hradu v rámci festivalu Pražské jaro. Jeho manželka Magdalena Kožená při něm přednesla osm (z deseti) \"Biblických písní\" Antonína Dvořáka. Koncert byl vysílán mnoha rozhlasovými a televizními stanicemi, mj. v Česku, Německu a Japonsku.\n\nDne 15. listopadu 2014 dirigoval Rattle koncert v rámci Klavírního festivalu Rudolfa Firkušného. Tento koncert byl věnován 25. výročí Sametové revoluce a jako sólista vystoupil klavírista Ivo Kahánek se 4. klavírním koncertem Bohuslava Martinů. Ve druhé polovině koncertu zazněla 9. symfonie Ludwiga van Beethovena.\n\nRattle byl také přítomen při novoročním koncertě České filharmonie 2014 v pražském Rudolfinu, kde pod řízením Jiřího Bělohlávka přednesla Kožená dva cykly – \"Milostné písně\" Antonína Dvořáka v úpravě Jiřího Temla a výběr z \"Písní z Auvergne\" od Josepha Canteloubea. Stal se spolu se svou manželkou patronem „Roku české hudby“ 2014, který byl tímto koncertem zahájen. \n\nKoncem roku 2018 opustil Rattle Berlín a bude trvale působit v Anglii. Již od roku 2017 je šéfdirigentem London Symphony Orchestra (Londýnského symfonického orchestru). Jeho nástupcem u Berlínských filharmoniků se 19. srpna 2019 stane ruský dirigent Kirill Petrenko. V červnu 2018 dirigoval Rattle naposledy tradiční letní koncert Berlínských filharmoniků pod širým nebem na Lesní scéně (\"Waldbühne\") v Berlíně před 25 000 diváky. Orchestr hrál výlučně díla skladatelů ze čtyř zemí, které byly vítěznými mocnostmi druhé světové války. Při koncertu vystoupila také dirigentova manželka, pěvkyně Magdalena Kožená.\n\nOd roku 2008 je jeho manželkou česká mezzosopranistka Magdalena Kožená. Rodina se dvěma syny a jednou dcerou žila do konce roku 2018 v Berlíně, v městské části Grunewald. Děti se jmenují Jonáš (* 2005), Miloš (* 2008) a Anežka (* 2014) Rattleovi.\n\nRoku 1987 mu byl královnou Alžbětou II. udělen druhý stupeň Řádu britského impéria, později pak vyšší stupeň \"Commander of the Order of the British Empire\" (CBE). Obdržel také již Řád Za zásluhy (Velká Británie) (Order of Merit - OM). V roce 2012 získal Wolfovu cenu za umění. \n\n"}
{"id": "925317", "url": "https://cs.wikipedia.org/wiki?curid=925317", "title": "Miscellanea historica regni Bohemiae", "text": "Miscellanea historica regni Bohemiae\n\nMiscellanea historica regni Bohemiae (Rozmanitosti z historie Království čes­kého) je vrcholné dílo českého jezuity Bohuslava Balbína ve formě vlastivědné encyklopedie Čech. Zamýšlené dílo mělo Čechy popsat ve třech tzv. dekádách, tedy ve třech částech, každá po deseti knihách, z čehož se podařilo dokončit jenom torzo. První kniha vyšla r. 1679, nakonec tiskem vyšlo jenom osm knih první dekády a dvě knihy dekády druhé, zbylé dvě knihy první dekády vyšly dlouho po Balbínově smrti.\n\nDílo zůstává nedoceněno, větší známost získala později vydaná kniha \"Bohemia docta\" popisující dějiny české literatury, která měla velký vliv na osvícenskou literární činnost. V roce 1986 vyšla výběrová edice z prvních třech knih.\n\n\n\nCelé monumentální dílo nebylo dosud přeloženo do češtiny, dosavadní české překlady se omezují na části textu.\n\n\n"}
{"id": "925323", "url": "https://cs.wikipedia.org/wiki?curid=925323", "title": "Římskokatolická farnost Chuchelná", "text": "Římskokatolická farnost Chuchelná\n\nŘímskokatolická farnost Chuchelná je územní společenství římských katolíků v děkanátu Ostrava ostravsko-opavské diecéze.\n\nVesnice Chuchelná patřila od středověku k farnosti v Křenovicích (dnes Krzanowice, Polsko). Od roku 1742 se nalézala v Pruském Slezsku. Zámek v Chuchelné byl střediskem rozsáhlého panství knížat Lichnovských z Voštic, kteří v zámku nechali zřídit kapli vysvěcenou v roce 1776 a přestavěnou v roce 1859. Roku 1902 její úlohu převzala nová samostatně stojící kaple svatého Kříže s rodinnou hrobkou (mauzoleem) knížat Lichnovských.\n\nKdyž bylo roku 1920 Hlučínsko připojeno k Československu, byla obec oddělena od původního sídla farnosti státní hranicí a již v následujícím roce zde byla zřízena samostatná farnost. Ačkoli místní věřící žádali rodáka z Hlučínska, stal se prvním farářem v Chuchelné dne 27. listopadu 1921 Čech Jan Valerián. V letech 1921–1922 byl vystavěn nový kostel, který převzal zasvěcení blízké zámecké kaple – Povýšení svatého Kříže. Po připojení Hlučínska k Německu roku 1938 musel Jan Valerián odejít (později zemřel v Terezíně) a duchovní správu pak zajišťovali Felix Gurzan (1939–1942) a Josef Koneczny (od roku 1942). Obec zažila obtížný přechod fronty v rámci Ostravské operace a 31. března 1945 byl při velkém náletu zcela zničen kostel.\n\nV poválečném období byla farnost v Chuchelné – i z důvodu neexistence kostela – většinou neobsazena. Bohoslužby se konaly v kapli svatého Kříže. Občané i v době komunismu usilovali o postavení nového kostela a roku 1968 byl dokonce položen jeho základní kámen, nakonec však byl nový kostel vystavěn až po pádu komunistického režimu v letech 1993–1996.\n\nFarním kostelem je novodobý kostel Povýšení svatého Kříže. Příležitostné bohoslužby se konají v (zámecké) kapli svatého Kříže, novogotické stavbě z let 1902–1903 podle projektu J. Lundvalla, opravené roku 2009, a dále v kapličce svaté Anny.\n\nK obvodu farnosti patřila vždy jen vesnice Chuchelná. Farnost patřila po celou dobu k děkanátu Hlučín. Do roku 1996 byla součástí (arci)diecéze olomoucké, od uvedeného roku pak nově vytvořené diecéze ostravsko-opavské.\n\nV současnosti (2013) je farnost Chuchelná spravována excurrendo ze Strahovic.\n"}
{"id": "925326", "url": "https://cs.wikipedia.org/wiki?curid=925326", "title": "Seznam her pro Xbox kompatibilních s Xbox 360", "text": "Seznam her pro Xbox kompatibilních s Xbox 360\n\nXbox 360 není kompatibilní s příslušenstvím původního Xboxu, ale některé hry z původního Xboxu, které se nazývají \"Xbox Originals\" jdou spustit na konzoli Xbox 360. Ke spuštění těchto her je třeba poslední update a pevný disk.\n"}
{"id": "925343", "url": "https://cs.wikipedia.org/wiki?curid=925343", "title": "Slovinský fotbalový pohár", "text": "Slovinský fotbalový pohár\n\nSlovinský fotbalový pohár (slovinsky Pokal Nogometne zveze Slovenije) je hlavní vyřazovací soutěž ve slovinském fotbalu. První ročník byl rozehrán v roce 1991 poté, co slovinské kluby po rozpadu Jugoslávie opustily jugoslávskou fotbalovou ligu a jugoslávský fotbalový pohár. Soutěže se účastní 28 týmů. Finále se hraje na jeden zápas, pouze v letech 1994 až 2004 se finále hrálo na dva zápasy.\n\nAktuálním vítězem ze sezóny 2014/15 je FC Koper.\n\nZdroj:\n\n\n"}
{"id": "925352", "url": "https://cs.wikipedia.org/wiki?curid=925352", "title": "Jan Soukup (architekt)", "text": "Jan Soukup (architekt)\n\nJan Soukup (* 6. prosince 1946 Plzeň) je český architekt. Dlouhodobě se angažuje v ochraně církevních památek zejména v Plzeňském kraji, je autorem nebo spoluautorem řady jejich rekonstrukcí.\n\nJan Soukup se narodil jako nejmladší ze 4 sourozenců. Vystudoval Střední průmyslovou školu stavební v Plzni, poté architekturu na ČVUT. Studium dokončil v roce 1976, získal titul inženýr architekt (Ing. arch.). V letech 1988–1991 postgraduálně studoval obor Obnova památek.\n\nOd roku 1968 pracoval v Krajské projektové organizaci Stavoprojekt, v letech 1990–1991 zde byl ředitelem. Poté založil soukromou projekční kancelář, kterou dosud vede. \n\nJe členem řady profesních organizací, 15 let (1990–2005) byl předsedou Obce architektů plzeňské oblasti. Angažuje se také v několika občanských sdruženích, jejichž cílem je obnova ohrožených památek. Je např. předsedou občanského sdružení Klášter Chotěšov. Je rovněž autorem několika publikací a řady výstav.\n\nV roce 1975 se oženil, má 4 syny.\n\n\naj.\n\n20170922 | S Janem Soukupem o obnově kláštera Chotěšov (propamatky.info).\n\n20190619 | Eva Klapka Koutová: Česká kultura před před Sametem a po Sametu / s architektem Janem Soukupem (mistnikultura.cz). \"Období socialismu a následná Sametová revoluce přinesly změny do politické, společenské a hospodářské sféry. Bytostně se ale také dotkly kultury, včetně architektury. Architekt Jan Soukup působil v době socialistického Československa v národním podniku Stavoprojekt. Po revoluci si založil soukromou architektonickou kancelář. O atmosféře doby minulé i té současné jsme spolu vedli rozhovor.\"\n\n"}
{"id": "925353", "url": "https://cs.wikipedia.org/wiki?curid=925353", "title": "Hodně štěstí, Charlie (1. řada)", "text": "Hodně štěstí, Charlie (1. řada)\n\nPrvní řada seriálu Hodně štěstí, Charlie se na americkém Disney Channel vysílala od 4. dubna 2010 do 30. ledna 2011. Na českém Disney Channel od 5. června 2010 až do 14. června 2011. Seriál sleduje Teddy Duncanovou (Bridgit Mendler), která pro svou mladší sestru Charlie (Mia Talerico) natáčí videodeník o své rodině. Videodeníky mají pomoci Charlie vyrůst v jejich rodině.\n\nPrvní řada má celkem 26 dílů. Bridgit Mendler, Jason Dolley, Bradley Steven Perry, Mia Talerico, Leigh-Allyn Baker a Eric Allan Kramer účinkovali ve všech dílech.\n\nPilotní díl byl natočena 6. února 2009. Po schválení společnosti Disney Channel se v srpnu 2009 začala první řada natáčet. Dotočena byla v dubnu 2010. Dříve se seriál měl jmenovat \"Love, Teddy.\"\n\nSeriál se soustředí na rodinu Duncanových, kteří se snaží přizpůsobit svému čtvrtému dítěti Charlotte „Charlie“ Duncanové (Mia Talerico). Když se rodiče Amy (Leigh-Allyn Baker), zdravotní sestra a Bob (Eric Allan Kramer), deratizátor vrací zpátky do práce, žádají své tři starší děti — PJ (Jason Dolley), Teddy (Bridgit Mendler) a Gabe (Bradley Steven Perry) — o pomoc při hlídání své malé sestry. Současně se Teddy, PJ a Gabe snaží vypořádat se školou a typickými problémy v jejich životě.\n\nUdálosti každého dílu se stávají materiálem pro video deník, který Teddy dělá pro svou mladší sestru. Teddy doufám, že videa budou mladší sestře poskytovat užitečné rady až vyroste a Teddy se odstěhuje z domu. Na konci vždy Teddy (a nebo kdokoliv jiný z obsazení) řekne \"„Hodně štěstí, Charlie“\", nebo nějak jinak řečeno či myšleno jako přání hodně štěstí Charlie.\n\nZnělka začíná pohledem na dům Duncanových, poté se rychlou animací přiblíží na zeď s obrazy, kde se s vtipnými scénkami v rámečcích jednotlivých hrdinů představují herci — Bridgit Mendler, Leigh-Allyn Baker, Bradley Steven Perry, Mia Talerico, Eric Allan Kramer a Jason Dolley. Záběry pochází z první řady. Znělka končí oddálením od zdi na záběr celé rodiny Duncanových, kde následuje animace fotoaparátu a následného zarámování fotografie s názvem \"Hodně štěstí, Charlie.\" Tvůrci Phil Baker a Drew Vaupen se ukáží uvolněním pravého rohu obrazu.\n\n"}
{"id": "925355", "url": "https://cs.wikipedia.org/wiki?curid=925355", "title": "Stade Louis II.", "text": "Stade Louis II.\n\nStade Louis II. je fotbalový stadion ve Fontvieille v Monaku. Nyní je používán pro fotbalové zápasy týmu AS Monaco a také monackého národního týmu. Stadion je pojmenován po monackém knížeti vládnoucím v době výstavby původního stadionu, jímž byl Louis II. (česky Ludvík II.).<br>\n\nPůvodní stadion Stade Louis II. byl postaven v roce 1939 jako stadion pro tamní fotbalový klub AS Monaco FC. Nový stadion byl postaven mezi lety 1981–1984 přibližně 200m ; od starého stadionu, blíže k hranici mezi Monakem a Francií. Slavnostní otevření proběhlo 25. ledna 1985 za přítomnosti knížete Rainiera III. Tento stadion má kapacitu 18 523 sedadel , což je ve velmi velkém poměru k populaci Monaka (cca 36 400 obyvatel). Díky tomu dokáže pojmout přibližně dvě třetiny obyvatel knížectví. Naprostá většina zařízení stadionu je umístěna pod povrchem země, včetně parkoviště, které se nachází přímo pod hrací plochou.\n\n31. května 2004 otřásl stadionem výbuch, který měl pravděpodobně za účel poškození stadionu a okolních budov. Exploze nezavinila žádná zranění a dosud za ni nebyla nikomu přičtena odpovědnost. Výbuch nijak neohrozil celkovou statiku budovy a 1. června oznámila vláda Monaka, že přebírá odpovědnost za škody a opravy způsobené explozí. Tato exploze představuje velmi vzácnou výjimku, jelikož Monako má dlouhodobě dobrou pověst jako velmi bezpečný stát.\n\nV prostoru stadionu se také nacházejí kancelářské prostory, ve kterých sídlí firma, zabývající se obchodním vzděláváním, International University Monaco (IUM).\n\n"}
{"id": "925358", "url": "https://cs.wikipedia.org/wiki?curid=925358", "title": "Stade Louis II. (1939)", "text": "Stade Louis II. (1939)\n\nStade Louis II. byl fotbalový stadion v přístavu Fontvieille v Monaku. Byl postaven ve třicátých letech 20. století jako domácí stadion klubu AS Monaco FC, slavnostní otevření proběhlo 23. dubna 1939. Kapacita stadionu činila 12 000 diváků. Uzavřen byl v roce 1985, kdy ho nahradil aktuálně používaný stadion Stade Louis II., který byl nově vystavěn o 200 metrů dále, blíže k francouzským hranicím.\n\nStadion byl pojmenován podle monackého knížete Ludvíka II., který Monaku vládl v období jeho výstavby.\n\n"}
{"id": "925361", "url": "https://cs.wikipedia.org/wiki?curid=925361", "title": "Cebuánština", "text": "Cebuánština\n\nCebuánština neboli cebuano (výslovnost [sebuano]) je jedním z jazyků, jimiž se mluví na Filipínách. Mluví jím asi 20 milionů lidí a patří do austronéské jazykové rodiny. Je jedním z jazyků, ze kterých a do kterých překládá Google překladač (zatím ve zkušebním provozu – alfa verze). Cebuano je jedním z asi 150 jazyků (záleží na klasifikaci), jimiž se na Filipínách mluví; po Tagalogu, jehož upravená forma je úředním jazykem, filipínštinou (\"Filipino\"), a kterým hovoří 22 milionů rodilých mluvčích, jím hovoří druhý nejvyšší počet rodilých mluvčích. Název nese podle ostrova Cebu (+ španělská přípona \"-ano\").\n\nJde o jazyk typu VSO, ve kterém existuje jmenná flexe. Fonologicky jsou v něm jen tři vokály: \"i/e\", \"a\" \"u/o\" (foneticky, obsahuje samohlásek pět, ale \"i\" je alofon \"e\" a \"u\" je alofon \"o\"). Stejně jako ve většině austronéských jazyků se v něm vyskytuje inkluzivní a exkluzivní my.\n\n"}
{"id": "925369", "url": "https://cs.wikipedia.org/wiki?curid=925369", "title": "Liška ostrovní", "text": "Liška ostrovní\n\nLiška ostrovní (\"Urocyon littoralis\") je malý druh lišky, obývající ostrovy Channel Islands u pobřeží Kalifornie. Dnes existuje 6 poddruhů těchto lišek, každá endemická pro jeden ostrov.\n\nLiška ostrovní je výrazně menší než liška šedá, a pravděpodobně nejmenší liška Severní Ameriky. Délka činí 48–50 cm, výška v kohoutku pak 12–15 cm. Ocas je výrazně kratší než u lišky šedé – 11–29 cm oproti 27–44 cm. To je způsobeno tím, že liška ostrovní má o 2 ocasní obratle méně než liška šedá. Liška ostrovní váží mezi 1 a 2,8 kg. Největší poddruh se vyskytuje na ostrově Santa Catalina a nejmenší na ostrově Santa Cruz. Samci jsou vždy větší než samice.\nLiška ostrovní má šedou srst na hlavě, ryšavě červenou na stranách a bílou srst na břiše, krku a spodní polovině obličeje. Černý pruh se táhne od hřbetu k ocasu. Liška ostrovní líná jednou ročně v období mezi srpnem a listopadem.\n\n"}
{"id": "925370", "url": "https://cs.wikipedia.org/wiki?curid=925370", "title": "Aviva London Grand Prix 2013", "text": "Aviva London Grand Prix 2013\n\nAviva London Grand Prix 2013 byl lehkoatletický mítink, který se konal 26. července a 27. července 2013 ve Spojeném království městě Londýně. Byl součástí série mítinků Diamantová liga.\n"}
{"id": "925373", "url": "https://cs.wikipedia.org/wiki?curid=925373", "title": "Isaac Sackey", "text": "Isaac Sackey\n\nIsaac Sackey (* 4. dubna 1994) je ghanský fotbalový záložník a mládežnický reprezentant, od léta 2016 hráč klubu Alanyaspor. Jeho oblíbenou soutěží je italská Serie A, oblíbeným klubem SSC Neapol.\n\nKoncem září 2012 jej z ghanského týmu Liberty Professionals koupil FC Slovan Liberec. Sackey podepsal smlouvu do června 2015. O jeho angažování usiloval i francouzský klub Stade Rennais FC a norský Rosenborg Trondheim. V Gambrinus lize debutoval 23. února 2013 v derby s Jabloncem, kde se dostal na hřiště na 4 minuty (Liberec zvítězil 1:0). V sezóně 2012/13 nastoupil celkem k osmi zápasům, branku nevstřelil.\n\nNastoupil i v evropském poháru, v domácí odvetě druhého předkola Evropské ligy 2013/14 25. července 2013 proti hostujícímu lotyšskému celku Skonto Riga šel na hrací plochu ve druhém poločase, Liberec vyhrál 1:0 a postoupil do 3. předkola, neboť v prvním zápase podlehl na hřišti soupeře 1:2 (platí pravidlo o vstřeleném gólu na hřišti soupeře). S Libercem si zahrál i ve skupinové fázi Evropské ligy 2013/14 (kde se tým střetl se španělskou Sevillou, německým Freiburgem a portugalským Estorilem). S týmem zažil vyřazení v šestnáctifinále proti nizozemskému AZ Alkmaar.\n\nV nové sezóně Gambrinus ligy 2013/14 nastoupil poprvé 28. července 2013 v domácím utkání druhého kola proti pražské Slavii, kdy šel na hřiště v 76. minutě jako střídající hráč. Slovan zápas vyhrál 2:1. První branku v Gambrinus lize vstřelil 13. dubna 2014 v utkání proti 1. FK Příbram, Liberec podlehl soupeři 1:3. Liberec obsadil v Gambrinus lize pohárovou 4. příčku.\n\nNásledující sezonu se Sackey představil s Libercem v Evropské lize UEFA 2014/15. Se Slovanem Liberec podstoupil v sezóně 2014/15 boje o záchranu v 1. české lize, ta se zdařila. S týmem navíc vybojoval triumf v českém poháru.\n\nV srpnu 2016 přestoupil do tureckého klubu Alanyaspor.\n\nSackey prošel juniorskými reprezentacemi Ghany, působil i v reprezentaci U23.\n\n"}
{"id": "925375", "url": "https://cs.wikipedia.org/wiki?curid=925375", "title": "Aleš Bárta", "text": "Aleš Bárta\n\nJméno a příjmení Aleš Bárta se může vztahovat k následujícím osobnostem:\n\n"}
{"id": "925376", "url": "https://cs.wikipedia.org/wiki?curid=925376", "title": "Dzierżoniów", "text": "Dzierżoniów\n\nDzierżoniów (do roku 1946 Rychbach, před rokem 1945 ) je město v Polsku. Leží v podhůří Sovích hor na řece Piławě. Je sídlem okresu Dzierżoniów a v roce 2011 mělo 34 952 obyvatel.\n\nPrvní písemná zmínka o městě pochází ze 13. století. Během sedmileté války se v blízkosti města odehrála bitva u Reichenbachu, ve které se střetlo pruské a rakouské vojsko. Současný název má na počest katolického faráře Jana Dzierżona.\n\nMěsto má dopravní napojení na železniční síť (Železniční trať Katowice–Legnica, nádraží Dzierżoniów Śląski). Hlavní silniční tahy se nicméně Dzierżoniowu vyhýbají. Ve městě je zřízena síť autobusové dopravy, která je funkční od roku 1950 a která spojuje město s ostatními sídly v blízkém okolí.\n\nPodle pověstí město pochází z 12. století, ale první písemné doklady jsou až z poloviny 13. století. Město patřilo Polsku pod vládou dynastie Piastovců. V roce 1290 město získalo pečeť zobrazující svatého Jiří zabíjejícího draka na pozadí městských hradeb – současný městský znak. Nejdříve bylo město pod správou vratislavských knížat, poté se stalo jedním z hlavních center Javorsko-svídnického knížectví. V této době vzniklo historické náměstí. Od roku 1392 bylo město součástí zemí Koruny české a v následujícím století bylo pustošeno během husitských válek.\n\nRoku 1526 v rámci Českého království město přešlo pod vládu Habsburků. V průběhu 16. století došlo k velkému rozvoji obchodu a řemesel. Zlatý věk, jak je této době přezdíváno, skončil počátkem třicetileté války v roce 1618. Během Slezských válek se město a značná část Slezska stalo součástí Pruska. Od druhé poloviny 18. století město zastávalo důležitou diplomatickou funkci. V 19. století bylo centrem textilního průmyslu. Po krizi došlo v roce 1848 ostrým protestům dělníků. V roce 1871 se Prusko stalo částí sjednoceného Německa. Od 19. století město investovalo do rozvoje komunikací, a roku 1855 bylo otevřeno železniční spojení se Svídnicí. Na přelomu 19. a 20. století vznikla také lokální železnice.\n\nPo druhé světové válce se změnil název z Rychbach na Dzierżoniów. V té době bylo vysídleno původní německé obyvatelstvo a nahrazeno obyvatelstvem polským, přesídleným z východních částí země, které byly připojeny k SSSR. Po válce opět došlo k rozvoji průmyslu, jak textilního, tak především elektrotechnického – vznikl závod Diora. Mezi lety 1975 a 1998 patřil Dzierżoniów do Valbřišské vojvodství.\n\n\nNejvýznamnějším fotbalovým klubem ve městě je Lechia Dzierżoniów.\n\n\n"}
{"id": "925377", "url": "https://cs.wikipedia.org/wiki?curid=925377", "title": "Saint-Dizier", "text": "Saint-Dizier\n\nSaint-Dizier je francouzské město v departementu Haute-Marne v regionu Grand Est. V roce 2010 zde žilo 25 526 obyvatel. Je centrem arrondissementu Saint-Dizier.\n\n\n"}
{"id": "925381", "url": "https://cs.wikipedia.org/wiki?curid=925381", "title": "Římskokatolická farnost Bozkov", "text": "Římskokatolická farnost Bozkov\n\nŘímskokatolická farnost Bozkov (lat. \"Boskovium\") je územní společenství římských katolíků v Bozkově a okolí. Organizačně spadá do turnovského vikariátu, který je jedním z deseti vikariátů litoměřické diecéze.\n\nDo farnosti náleží území obce:\n\nVe farnosti se nacházejí také další drobné sakrální stavby a pamětihodnosti.\n\nJako plebánie patřila farnost k děkanátu turnovskému od roku 1344. Matriky jsou vedeny od roku 1695. Farnost byla kanonicky zřízena od roku 1747.\n\n\n\nZ důvodu efektivity duchovní správy byl vytvořen \"farní obvod\" (kolatura) sestávající se z přidružených farností spravovaných excurrendo z Bozkova. Jsou jimi farnosti (řazeno abecedně):\n\n\n"}
{"id": "925384", "url": "https://cs.wikipedia.org/wiki?curid=925384", "title": "Federální služba státní statistiky", "text": "Federální služba státní statistiky\n\nFederální služba státní statistiky ( – \"Feděralnaja služba gosudarstvennoj statistiki\", známá také jako Rosstat) je vládní statistický úřad Ruské federace. Vznikl v roce 1987 v tehdejším Sovětském svazu jako \"Státní výbor pro statistiku\" ( – \"Gosudarstvennyj komitět po statistike\", zkracováno Goskomstat) náhradou za rušený Centrální statistický úřad, který obdobnou funkci plnil pod různými jmény již od roku 1918.\n\nZabývá se statistikami nejen ohledně hospodářství a demografie, ale například i ekologie.\n\nSídlí v Moskvě v Centrosojuzu, architektonicky cenné budově, kterou v roce 1933 postavili Le Corbusier a Nikolaj Džemsovič Kolli.\n\n"}
{"id": "925387", "url": "https://cs.wikipedia.org/wiki?curid=925387", "title": "Markýza (rozcestník)", "text": "Markýza (rozcestník)\n\nMarkýza může být:\n\n\n\n"}
{"id": "925388", "url": "https://cs.wikipedia.org/wiki?curid=925388", "title": "Victor Anestin", "text": "Victor Anestin\n\nVictor Anestin (17. září 1875 Bacău – 5. listopadu 1918 Bukurešť) byl rumunský novinář, popularizátor vědy, astronom, spisovatel science fiction. Byl to jediný rumunský spisovatel, který se na začátku 20. století cíleně věnoval vědeckofantastickému žánru. Astronomická observatoř v Bacău je pojmenována po něm.\n\nV žánru science fiction debutoval v roce 1899 dystopickým románem \"În anul 4000 sau O călătorie la Venus\" (česky znamená „V roce 4000 aneb Cesta na Venuši“).\n\nNarodil se ve městě Bacău, byl synem herce Iona Anestina. Jako astronom provedl několik významných pozorování planety Venuše a publikoval astronomické články v několika zahraničních časopisech, např. v \"Nature\", \"Monthly Register\" a \"L'Astronomie\". V letech 1907 až 1912 vydával první rumunský astronomický magazín \"Orion\" a v roce 1908 založil společnost \"Societatea astronomică română \"Camille Flammarion\"\". Stal se ředitelem časopisu \"Ziarul Călătoriilor\", který přejmenoval na \"Ziarul științelor populare\" (česky „Žurnál populárních věd“) a zvýšil jeho náklad.\n\nJe také zakladatelem \"Universitatea Populară din București\" (společně s C. I. Istratim) a společnosti \"Prietenii Ṣtiinței\".\n\nAnestin napsal tři vědeckofantastické romány a velký počet článků a přes sto knížek o vědě. V románu \"O tragedie cerească, Poveste astronomică\" (vydaném v únoru 1914) Anestin popsal jako jeden z prvních autorů možnost využití atomové energie k válečným účelům. Kniha byla vydána ve stejném roce jako román Herberta George Wellse \"The World Set Free\", který je považován za dílo, které předpovědělo atomové zbraně.\n\n\n"}
{"id": "925389", "url": "https://cs.wikipedia.org/wiki?curid=925389", "title": "Ruské sčítání lidu 2010", "text": "Ruské sčítání lidu 2010\n\nRuské sčítání lidu v roce 2010 ( – \"Vserossijskaja perepis naselenija 2010 goda\") bylo teprve druhým sčítáním lidu v Ruské federaci od rozpadu Sovětského svazu a konalo se po osmi letech od prvního sčítání lidu v roce 2002. Přípravy na sčítání probíhaly od roku 2007 a samotné sčítání proběhlo na většině území v období od 14. do 25. října 2010, v některých oblastech probíhalo ovšem už od 1. dubna až do 20. prosince.\n\nOrganizaci sčítání prováděla Federální služba státní statistiky, která také v letech 2010-2013 zpracovává a zveřejňuje výsledky.\n\nPodle předběžných výsledků zveřejněných v březnu 2011 žilo v době sčítání v Rusku 142 905 200 lidí, tedy celkově méně než v roce 2002.\n"}
{"id": "925390", "url": "https://cs.wikipedia.org/wiki?curid=925390", "title": "Pojedeme k moři", "text": "Pojedeme k moři\n\nPojedeme k moři (2014) je český film Jiřího Mádla, který touto komedií debutuje na filmovém plátně jako režisér. Vypráví o jedenáctiletém Tomáši, který k narozeninám dostane kameru (digitální fotoaparát Nikon D5200) a začne natáčet film o své rodině.\n\nFilm se představil na Evropském filmovém trhu v rámci Berlinale 2014.\n\nO startovním víkendu byl film nasazen v padesáti kinech a přišlo na něj více než devět tisíc diváků.\n\nFilm se natáčel v červenci 2013 převážně v dějišti příběhu, v Českých Budějovicích (např. v Krajinské ulici či na Sokolském ostrově), ale také např. v Trhových Svinech a na Rudolfově. Natáčení bylo plánováno do začátku srpna. Film byl kompletně natočen na digitální zrcadlovku Nikon D4.\n\nNa festivalu Finále Plzeň získal film zvláštní uznání poroty. Na festivalu ve Zlíně získal cenu za dětský herecký výkon Petr Šimčák, film obdržel také cenu dětské poroty.\n\nNa Cenách české filmové kritiky 2014 získal film pět nominací, proměnil z nich jednu: cenu za objev roku pro Jiřího Mádla. Na cenách Český lev 2014 získal tři nominace (nejlepší film, režie a scénář), ale neproměnil žádnou z nich.\n\n\n"}
{"id": "925391", "url": "https://cs.wikipedia.org/wiki?curid=925391", "title": "Ronnie Cutrone", "text": "Ronnie Cutrone\n\nRonnie Cutrone (rodným jménem Ronald Curtis Cutrone; 10. července 1948 New York − 21. července 2013 Lake Peekskill) byl americký výtvarník. Studoval na School of Visual Arts na Manhattanu a již od šedesátých let spolupracoval s Andy Warholem v jeho ateliéru The Factory. Warhol dělal mimo jiné manažera rockové skupině The Velvet Underground, která při svých vystoupeních využívala i tanečníky a jedním z nich byl právě Cutrone. V letech 1972−1982 pracoval jako Warholův osobní asistent. Od osmdesátých let se pak věnoval vlastním dílům, která jsou vystavena například i v newyorském Muzeu moderního umění nebo Brooklynském muzeu.\n\nJeho manželkou byla módní kritička Kelly Cutrone.\n"}
{"id": "925393", "url": "https://cs.wikipedia.org/wiki?curid=925393", "title": "Aleš Bárta (zdravotník)", "text": "Aleš Bárta (zdravotník)\n\nAleš Bárta (* 1966, Pardubice) je český zdravotník. Je zakladatelem nemocnice v západokeňském městě Itibo, která funguje v rámci projektů organizace ADRA.\n\nPřed odchodem do Afriky, kde s přestávkami působí od roku 2005, pracoval 16 let v úrazové medicíně. K odchodu na misi ho přimělo tsunami v roce 2004; jeho prvním působištěm se stala Srí Lanka. Potom s kolegy hledal vhodné místo k práci v Keni, až po měsíci ježdění našli Itibo: \"„Splňovalo všechny naše představy, byla tam velká nemocnost, zchátralé zdravotní středisko a všude bylo daleko k lékaři.“\" V oblasti je vysoký výskyt malárie a největší procento HIV pozitivních v Keni. \"„Když jsme tam přišli, byli jsme pro mnohé první běloši, které viděli. Děti před námi utíkaly,\"\" dodává Bárta.\n\nVybavení nemocnice se postupně zlepšuje, lékaři se zde však musejí naučit obejít se bez vyspělé diagnostiky. Mezi případy, kterými se tu kromě běžných chorob a úrazů zabývají, patří například zranění způsobená v souvislosti s černou magií nebo případy domácího násilí, pramenící z naprosto nerovnoprávného postavení žen v oblasti. Právě domácí násilí jej od počátku jeho působení silně rozhořčovalo, musel se však podle svých slov „naučit do některých věcí nezasahovat“. Velká část úrazů vzniká v souvislosti s tím, že základním pracovním nástrojem je zde mačeta. Kromě pracovních úrazů jsou však častá i napadení. Další zranění vyplývají z nehod při jízdě na motocyklech. Časté jsou otravy herbicidy nebo insekticidy, způsobené však nikoli nešťastnou náhodou, ale záměrným sebepoškozováním.\n\nV Africe Bártu drží potřeba nemocnici dál rozvíjet i to, jakých výsledků zde lékaři dosáhli. Zdravotníkům se zde např. podařilo snížit dětskou úmrtnost na relativně běžné choroby, na polovinu klesla úmrtnost novorozenců. V prvních letech v nemocnici ošetřovali asi 500 pacientů za rok, časem jejich počet výrazně vzrostl. \n\nProvoz nemocnice je závislý na sponzorech. Lékaři dostávají od ADRY letenku, plat a diety však nikoli. \"„Já jsem naštěstí něco zrestituoval, tak občas prodám nějakou parcelu,\"\" uvedl Bárta. \n\nV roce 2016 mu byla řádem milosrdných bratří udělena Cena Celestýna Opitze za vzor v péči o nemocné a potřebné. \n\n"}
{"id": "925394", "url": "https://cs.wikipedia.org/wiki?curid=925394", "title": "Adács", "text": "Adács\n\nAdács je obec v maďarské župě Heves. V roce 2011 zde žilo 2 718 obyvatel.\n\n"}
{"id": "925395", "url": "https://cs.wikipedia.org/wiki?curid=925395", "title": "Hollywood v koncích", "text": "Hollywood v koncích\n\nHollywood v koncích ( ) je americká filmová komedie z roku 2002, napsaná a režírovaná Woodym Allenem, který si také zahrál hlavní roli. \n\nPříběh pojednává o neurotickém režiséru nacházejícím se za vrcholem slávy, jenž se snaží vrátit zpět mezi přední celebrity filmového průmyslu. Silný niterný tlak však způsobí propuknutí disociativní poruchy, která stojí za jeho dočasným oslepnutím. \n\nDalší postavy ztvárnili Téa Leoni jako režisérova osudová žena Ellie, George Hamilton v roli Eda a Mark Rydell představující agenta Ala Hacka. Snímek metaforicky odráží Allenovu snahu z 90. let obnovit svou zašlou slávu v americké kinematografii. Režisér po týdnu propustil původního kameramana komedie Haskella Wexlera, když se nemohli shodnout na nasnímání některých záběrů. Nahrazen byl Wedigem von Schultzendorffem. \n\nVal Waxman (Woody Allen) je uznávaný filmový režisér, držitel dvou Oscarů, jehož sláva vyprchala během předchozích deseti let. Na živobytí si tak vydělává natáčením reklam. Jeho partnerkou je mladá herečka (Debra Messingová). Po marné snaze získat celovečerní projekt, dostává nabídku od studia Galaxy na velkorozpočtový snímek odehrávající se v New Yorku, kde žije. Novou šanci prosadila jeho bývalá manželka Ellie (Téa Leoni), producentka studia u svého současného snoubence a ředitele společnosti, kterým je Hal (Treat Williams).\n\nRoztržitý Waxman však nemá Hala v lásce, protože jej připravil o manželku. Přesto nabídku, jako poslední životní šanci vrátit se na vrchol, přijímá. Krátce před natáčením však oslepne. Vyšetření neprokáží organický podklad. Příčinou je psychosomatická disociativní porucha. Začíná navštěvovat psychiatra. Sezení později odhalí jeho rozvrácený vztah se synem, za nímž se vydává, aby se udobřili. \nOsleplý režisér chce z projektu odstoupit. Jeho agent Al Hack (Mark Rydell) ho však přemlouvá k pokračování. Aby nikdo nic nepoznal, při natáčení mu pomáhá asistent čínského kameramana, a posléze také jeho šokovaná bývalá žena, která se skutečnost dovídá uprostřed produkčních prací. V důsledku ztráty zraku dochází ke komickým situacím. Val své tajemství například vypoví mlčící novinářce, vonící stejným parfémem jako Ellie, nebo uznale zhodnotí návrh plakátu otočený zadní stranou. \n\nPo ukončení denních prací 60miliónového projektu, je po tajném zhlédnutí nesestříhaných záběrů, s natočeným materiálem nespokojený šéf studia Hal. Pravdu o slepém režisérovi mu odhaluje partnerka Ellie. Po usmíření Vala se synem získává režisér opět zrak. Poprvé tak vidí projekci připravovaného snímku. Zděšený se zmůže na jedinou větu: „\"Zavolejte doktora Kevorkiana\"“, s odkazem na lékaře, který prováděl eutanazie. Přesto se pokusí nahodilé scény sestříhat a dát jim v postprodukci formu. \n\nVe Spojených státech získává snímek \"Hollywood ending\" negativní recenze a stane se propadákem. Přesto má Waxman důvod k radosti, když se dozvídá, že ve Francii, která určuje styl evropské kinematografie, je snímek vynášen do nebe. Ellie se rozchází s Halem a vrací se k němu. Společně odjíždí žít do vysněné Paříže, kde Val získává práci. V závěru novou situaci zhodnotí slovy: „\"Díky bohu že existují Francouzi\"“. \n\n"}
{"id": "925398", "url": "https://cs.wikipedia.org/wiki?curid=925398", "title": "Argusto", "text": "Argusto\n\nArgusto je italská obec v provincii Catanzaro v oblasti Kalábrie.\n\nV roce 2010 zde žilo 529 obyvatel.\n\nCardinale, Chiaravalle Centrale, Gagliato, Petrizzi\n"}
{"id": "925399", "url": "https://cs.wikipedia.org/wiki?curid=925399", "title": "Římskokatolická farnost Kryry", "text": "Římskokatolická farnost Kryry\n\nŘímskokatolická farnost Kryry (lat. \"Kriegra\") je územní společenství římských katolíků v Kryrech a okolí. Organizačně spadá do lounského vikariátu, který je jedním z deseti vikariátů litoměřické diecéze.\n\nDo farnosti náleží území obce:\n\nVe farnosti se nacházejí také další drobné sakrální stavby a pamětihodnosti.\n\nTzv. \"Stará farnost\" pochází z roku 1418. V roce 1664 byla připojena k farnosti Nepomyšl. Od tohoto roku jsou také vedeny matriky. Od roku 1740 se farnost stala opět samostatnou.\n\nZ důvodu efektivity duchovní správy byl vytvořen \"farní obvod\" (kolatura) farnosti – děkanství Podbořany, jehož součástí je i farnost Kryry, která je tak spravována \"excurrendo\".\n\n\n"}
{"id": "925401", "url": "https://cs.wikipedia.org/wiki?curid=925401", "title": "Severní Kalota", "text": "Severní Kalota\n\nSeverní Kalota (\"Nordkalotten\" ve švédštině, norštině a dánštině nebo \"Pohjoiskalotti\" ve finštině, pochází z fr. \"calotte\" – čepice) je nejsevernější oblast na Skandinávském poloostrově, oblast kolem severního polárního kruhu a oblast severně od něj. Termín je široce používán v norském a švédském jazyce, ale používá se také v německy mluvících zemích, v historickém kontextu hlediska životních podmínek místních domorodých obyvatel Sámů a v turistické literatuře.\n\nDá se také říci, že Severní Kalota je nejsevernější část Fennoskandinávie.\n\nSeverní Kalota tradičně zahrnuje následující oblasti:\n"}
{"id": "925402", "url": "https://cs.wikipedia.org/wiki?curid=925402", "title": "Solothurn", "text": "Solothurn\n\nSolothurn (francouzsky: \"Soleure\", italsky: \"Soletta\", rétorománsky: \"Soloturn\") je město ve Švýcarsku a zároveň hlavní město kantonu Solothurn.\n\nNejstarší nálezy se datují až do Paleolitu. Pozůstatky mezolitického tábora byly objeveny v roce 1986 během renovace budovy Kino Elite.\nZ období Neolitu a doby bronzové a železné bylo nalezeno jen několik roztříštěných nevýznamných objektů.\n\nPrvní malá římská osada byla v Solothurnu vybudována pravděpodobně v letech 15-25 n.l. a nacházela se okolo římského vojenského tábora (Castrum). Dále byl vybudován přístav na řece aaře, most a cesta z Aventica do Augusta Raurica, nebo Vindonissa.\n\nSolothurn byl poprvé zmíněn v roce 219 n. l. jako \"vico salod[uro]\", nebo také \"Salodurum\". Název může poukazovat na původní přítomnost Keltů \"(Sal = voda, Duro = dveře)\", nebo může být pouze důkazem rozmanité římsko-galské kultury na severozápadě provincie římského impéria.\n\nStrategická významnost umístění osady spočívala ve snadném přístupu z jihovýchodu na řeku Rýn.\n\nVe druhém až třetím století našeho letopočtu se osada rapidně rozšířila a zabrala veškerou půdu, která je dnes známa jako staré město Solothurnu, včetně části, která se rozprostírala na území dnešního předměstí na jihu od Aary.\n\nŘímský most byl pravděpodobně na místě, kde se nachází dnešní most Wengibrücke. Koryto řeky bylo 40-80 metrů severně od dnešní Aary.\n\nHlavní ulice osady byla posazena níž, než hlavní ulice jako ji známe dnes. Mimo běžné vlády osady byli přítomni také dva starostové a šestičlenné kolégium.\n\nSalodurum bylo domovem jednotek XXII. legie, která měla své velitelství v německém Mainzu. Dle nalezených nápisů se zde nacházel chrám Jupiterův, chrám Apollo Augustův a oltář keltské bohyně koní Epony, která byla populární u římské armády. Pozice těchto chrámů a oltáře není známá.\n\nNa hlavní ulici byla umývárna. Archeologicky doložená a zdokumentovaná hrnčířská oblast se nacházela na severozápadě města. V letech 1762-63 byl během demolice starého kostela na východě původní osady nalezen hřbitov s urnami a dvojice římských hrobek.\n\nV letech 325-350 se obyvatelé neopevněné části osady přesunuly do opevněného vojenského tábora, který pokrýval pouze polovinu původní rozlohy. Obyvatele chránily 2-3 metry tlusté a 9 metrů vysoké zdi. Nové opevněné město bylo ve tvaru zvonu a je stále viditelné při pohledu na katastrální mapu. Na několika místech současného města jsou stále rozpoznatelné kusy původní římské zdi.\n\nJsou známy pozice brány na severu a věže v jihovýchodním rohu. Je velice pravděpodobné, že se zde nacházelo více bran a věží, ale jejich pozice není známa. Taktéž není známo skoro nic o původních budovách uvnitř opevnění.\n\nV raném středověku se nacházela v osadě dvě centra. Světské centrum na místě bývalého vojenského tábora a náboženské centrum na pozemcích bývalých hřbitovů za osadními zdmi. Historické i archeologické nálezy nasvědčují tomu, že obě centra byla osídlena po celé období raného středověku. Bývalá kaple Sv. Štěpána uvnitř světského centra byla postavena na základech dřívější římské budovy. Památník na hřbitově nacházející se poblíž kaple Sv. Petra byl postaven v období zániku římského impéria.\n\nV polovině pátého století zmiňuje Sv. Eucherius z Lyonu umučení Sv. Ursuse, Sv. Viktora a kult svatých v Solothurnu. Kostel věnovaný oběti Sv. Ursuse byl poprvé zmíněn roku 870.\n\nBěhem raného středověku byl Solothurn součástí Království Lotharingia (\"Lorraine\"). Po pádu Lotharingie se stal součástí druhého burgundského království.\n\nPřed rokem 1200 stála severně od kláštera Sv. Ursuse zähringenská opevněná věž. V první polovině třináctého století bylo město situováno okolo bývalého vojenského tábora (\"castrum\") a na východě sousedilo s průmyslovou oblastí a kostely Sv. Petra a Sv. Ursuse. Poblíž kláštera Sv. Ursuse byl vybudován klášter františkánský, který se po roce 1280 stal součástí nově vystavěné severní zdi na východě města.\n\nRoku 1532 byla ve východní polovině města vybudována francouzská ambasáda obsahující kostel a majestátný dům. V západní polovině Solothurnu byla vybudována radnice. Prve se nacházela podél hlavní ulice, ale roku 1476 byla přestěhována na jih od františkánského kláštera.\n\nPodél hlavní ulice vyrostlo hlavní tržiště, v polovině sedmnáctého století se přesunulo na severní břeh řeky Aary. Radnice, tržiště a hodinová věž formovaly politické a ekonomické centrum městského života.\n\nStředověké volby starosty a radních vedly v patnáctém století k vytvoření dědické oligarchie.\n\nV druhé polovině šestnáctého století byl hlas lidu skoro úplně potlačen. V druhé polovině století sedmnáctého vládla pouze malá skupina patricianů. V letech 1718-21 se podařilo městské radě znovu získat určitou moc, čímž dokázala oligarchii oslabit. Nicméně občanské právo z roku 1682 zabraňovalo bohatým přistěhovalcům stát se členy rady.\n\nUvedení tajných voleb roku 1764 a opatření proti kupování hlasů z roku 1774 dovolilo stále více a více nepatriciánským měšťanům připojení k radě.\n\nBěhem rozmachu patricianů v sedmnáctém a osmnáctém století bylo vybudováno několik nádherných městských staveb (Reinertův dům 1682-86 a Palác Besenval 1703-06), letních rezidencí za branami města (Letní dům Vigier 1648-50, Zámek Waldegg 1682-86, Hrad Steinbrugg 1665-68 a Zámek Blumenstein), veřejných budov (Zbrojnice 1610-19, radnice se severní věží 1632-34 a archivní věží 1624-1703, nebo 1714, jezuitský kostel 1680-1689, nová ambasáda 1717-24, Nemocnice svatého ducha na předměstí 1735-1800 a nový klasicistní kostel Sv. Ursuse 1763-90). Městské zdi byly v šestnáctém století zpevněny basilejskou branou a třemi kruhovými věžemi.\n\nMezi lety 1667 až 1727 dle návrhů Francesca Polatty, Jacquese Le Prestrea Taradeho a Sébastiena de Vaubana bylo vybudováno opevnění s jedenácti baštami. Nové městské opevnění rozšířilo město o východní předměstí Kreuzacker. Až do osmnáctého století byli zločinci vězněni ve středověkých i raně moderních věžích. V letech 1753 až 1761 bylo za městem vybudováno nové vězení, které sloužilo svému účelu až do dvacátého století. Šibenice byly poprvé zmíněny v roce 1460 a byly situovány severovýchodně od města, poblíž Feldbrunnenu. Druhé šibenice byly na jihozápadě.\n\nRaný novověk v Solothurnu skončil stejně jako ve zbytku Švýcarska francouzskou invazí roku 1798.\n\nV důsledku kapitulace Solothurnu ze dne 2. 3. 1798 zřídil francouzský generál Balthasar Alexis Henri Antoine von Schauenburg provizorní vládu.\n\nV dubnu se vláda poprvé setkala, aby společně vytvořila novou ústavu. Jedenáct starých městských částí bylo přerozděleno na pět okresů: Solothurn, Biberist, Balstahl, Olten a Dornach. Obec vznesla nárok na pozemky a rozlehlé lesy okolo města. Roku 1801 bylo nároku vyhověno.\n\nV roce 1831 odebral kantonální parlament veškerý vliv a moc všem jedenácti městským cechům. Během následujících let (1831-42) byly všechny cechy rozpuštěny. V závislosti na občanském právu z roku 1859, federální ústavy z roku 1874 a kantonální ústavy z roku 1875 bylo vytvořeno obyvatelské sdružení \"\"Einwohnergemeinde.\"\" Sdružení bez výjimky sdružovalo všechny obyvatele města.\n\n15. října 1817 v Solothurnu zemřel a byl následně pochován polský a americký národní hrdina Tadeusz Kościuszko.\n\nRoku 1828 se Solothurn stal sídlem basilejského biskupa.\n\nOd roku 1897 byla volena obecní rada, která obsahovala 30 členů a 15 zástupců. Jako hlavní výkonnou moc si rada mezi sebou volila sedm členů. Starosta a místostarosta byli voleni občany. Struktura městské rady byla v letech 1917-73 pozoruhodně stabilní. Liberálové drželi v průměru 60 % křesel, sociální demokraté, stejně jako konzervativní lidovci drželi každý v průměru 20 %. Roku 1970 obec povolilo hlasování také ženám. S příchodem nových stran ztratili Liberálové svou dominantní pozici. V roce 2009 bylo rozložení politických sil následující: 30 %, SPS 23 %, CVP 23 %, Zelení 17 % a SVP 7 %.\n\nSolothurn měl v roce 2009 rozlohu 6,28 km², z toho 22,6 % zemědělské půdy a 2,7 % lesů. 69,6 % rozlohy tvořilo osídlení (budovy a cesty) a zbylých 5,3 % byly řeky, ledovce a hory.\n\nOsídlení tvořily průmyslové budovy (4,1 %), obydlí (38,5%) a dopravní infrastruktura (17,5 %).\n\nSolothurn se nachází na severozápadě Švýcarska, na březích řeky Aary a na úpatí pohoří Jura.\n\nObce Biberist, Derendingen, Luterbach, Bellach, Langendorf a Solothurn jsou považovány za spojené od roku 2011.\n\nSolothurn měl v prosinci 2012 16 460 obyvatel.\n\nTvořili 21,1 % obyvatelstva lidé cizí národnosti, z nichž bylo 1 775 mužů (11.1%) a 1 604 žen (10%). Růst populace v letech 1999-2010 dosáhl hodnoty 4,4 %.\n\nProcentuální zastoupení jednotlivých pohlaví bylo následující: muži 48,1 % a ženy 51,9 %.\n\nNarodilo se 115 dětí švýcarským rodičům a 27 dětí cizincům cizí národnosti. Zemřelo 190 lidí švýcarské národnosti a 10 lidí cizí národnosti.\n\nPrůměrná cena pronájmu garsoniéry byla 568,85 CHF (12 992 Kč), dvoupokojového bytu byla 725,13 CHF (16 561 Kč), trojpokojového bytu 904,51 CHF (20 659 Kč) a šest a více pokojového bytu 1 564,78 CHF (35 739 Kč)\n\nVětšina populace mluvila německy (85,7 %), druhým nejčastějším jazykem byla italština (3,0 %) a třetím albánština (1,7 %). Zbylých 193 obyvatel hovořilo francouzsky a 19 obyvatel rétorománsky.\n\n24,9 % z obyvatel bylo narozeno přímo v Solothurnu. 23,4 % bylo narozeno ve stejném kantonu, 26,7 % bylo narozeno jinde ve Švýcarsku. Mimo Švýcarsko bylo narozeno 20,6 % obyvatel.\n\nPopulaci tvořilo 913 (5,9 %) dětí v rozmezí 0-6 let a 2 013 (13,0 %) dětí v rozmezí 7-19 let.\n\nDospělou populaci tvořilo 888 (5,7 %) lidí v rozmezí 20-24 let. 4 832 (31,2 %) lidí v rozmezí 25-44 a 3 678 (23,7 %) lidí v rozmezí 45-64 .\n\nDůchodců v letech 65-79 bylo 2 068 (13,4 %). Nad 80 let jich bylo 1 097 (7,1 %)\n\n6 784 nežilo ve svazku manželském. 6 403 jednotlivců bylo sezdáno. 1 144 bylo ovdovělých a 1 158 rozvedených.\n\nDomů bylo ve městě 7 447 s průměrem 1,9 osoby na dům. 3 468 obývala pouze jedna osoba a 303 mělo 5 a více obyvatel.\n\n1 311 domů obývala vždy jen jediná rodina, z těchto domů bylo 161 postaveno před rokem 1919, 443 v letech 1919 až 1945, 645 v letech 1945 až 1990 a 62 v letech 1990 až 2000.\n\nBytů bylo ve městě 8 586. Nejběžnějším typem byly byty se třemi místnostmi, kterých bylo 2 954. 728 bytů byly garsoniéry a 1 634 mělo 5 a více místností. 7 272 bylo obýváno celoročně, 794 pouze sezónně a 520 bylo prázdných.\n\nPodíl nezaměstnanosti činil 4,6 %.\n\nNa plný úvazek bylo zaměstnáno 13 378 obyvatel. V primárním sektoru působilo 16 lidí, z nichž 7 bylo v zemědělství a 9 v lesnictví, nebo dřevozpracujícím průmyslu. V sekundárním sektoru působilo 2 430 lidí, z nichž 1 398 pracovalo ve výrobě a 813 zaměstnávaly konstrukční práce. V terciárním sektoru působilo 10 932. 1 537 pracovalo ve velkoobchodě, maloobchodě, nebo v opravně motorových vozidel. 454 byli skladníci. 610 pracovalo v hotelu, nebo restauraci. 583 byli zpravodajové. 975 bylo ve finančnictví. 1 095 byli technici, nebo vědci. 614 bylo učitelů a 2 612 bylo ve zdravotnictví.\n\nZa prací do města dojíždělo 13 529 pracovníků, za prací mimo město jich odjíždělo 3 598.\n20,1 % pracujících využívalo na cestu do zaměstnání veřejnou dopravu a 40,3 % své vlastní auto.\n\n\nV roce 2000 bylo v Solothurnu 5 463 obyvatel (35,3 %) členy Římskokatolické církve a 4 358 (28,1 %) patřilo k Švýcarské reformní církvi.\nZbylí obyvatelé se dělí na: Ortodoxní křesťany 278 (1,79 %), Křesťanské katolíky 182 (1,18 %), náležející k jiné křesťanské církvi 248 (1,60 %), židy 27 (0,17%), islamisty 915 (5,91 %), budhisty 78, hinduisty 173 a obyvatele jiného vyznání 27.\n\n3 139 (20,27 %) obyvatel nepatřilo k žádné církvi a 601 (3,88 %) neodpovědělo na otázku.\n\nV Solothurnu roku 2000 cca 8 539 (53,2 %) obyvatelstva dokončilo buďto vyšší odbornou školu, nebo mělo vyšší vzdělání (univerzita nebo Fachhochschule).\n\nZ těch, kteří dokončili terciární vzdělání (2 815 studentů) bylo 58,0 % mužů švýcarské národnosti a 28,0 % žen švýcarské národnosti. 8,1 % mužů a 5,9 % žen bylo jiné národnosti.\n\n2 517 studentů v Solothurnu pocházelo z jiného města, nebo obce a naopak 188 obyvatel Solothurnu dojíždělo za vzděláním mimo město.\n\nSolothurn má 2 knihovny (Zentralbibliothek Solothurn) a (Fachhochschule Nordwestschweiz).\n\nV roce 2008 bylo v knihovnách uchováno dohromady 1 195 394 knih, nebo jiných médií.\n\nSolothurn má speciální spojitost s číslem 11. Solothurnský kanton byl jedenáctým připojeným ke švýcarské konfederaci. Nachází se v něm jedenáct kaplí, jedenáct fontán a stejný počet věží. Katedrála Sv. Ursuse má jedenáct oltářů a zvonů. Schody před katedrálou mají jedenáct úrovní po jedenácti schodech.\n\nMístní pivovar se jmenuje Öufi, což znamená ve švýcarské němčině jedenáct.\n\nStaré město bylo vybudováno v letech 1530 až 1792 ve stylu architektonické kombinace italské velkoleposti, francouzského stylu a švýcarských nápadů.\n\nV roce 1980 byl Solothurn oceněn Wakkerovou cenou za rozvoj a uchování architektonického dědictví.\n\nV Solothurnu se nachází 18 budov, které jsou považovány za švýcarské národní dědictví.\nMezi ně patří náboženské budovy:\n\nměstské budovy:\n\ndomy:\n\nveřejné objekty:\n\nhrady a zámky:\n\nMezi památky národního dědictví se řadí také staré město Salodurum a raně moderní město s městskými zdmi.\n\nKulinářskou specialitou města je tzv. \"Solothurner Torte\". Tento kruhový dort se skládá z piškotu, máslového krému, oříškových sněhových pusinek a jemně pražených lískových ořechů. Cukrárna Suter, ve které má dort svůj původ, vyrábí tuto tradiční specialitu od roku 1915. Původně byl používán název \"Solothurner Kuchen\". Pod tímto názvem je k dostání v řadě jiných cukrářství a pekařství v kantonu Solothurn a také v supermarketu Coop.\n\n\n\n"}
{"id": "925403", "url": "https://cs.wikipedia.org/wiki?curid=925403", "title": "Numerus clausus", "text": "Numerus clausus\n\nNumerus clausus (lat., česky „uzavřený počet“) tradičně označuje maximální počty studentů přijímaných na univerzity. Obdobně se také používá pro kvóty ve svobodných povoláních a v jiných sférách veřejného života. V České republice si maximální počty studentů určuje každá vysoká škola sama, počty notářů a exekutorů stanoví ministerstvo spravedlnosti (ale např. v advokacii numerus clausus neplatí, zrušen byl už roku 1869).\n\nV historii byl numerus clausus uplatňován především ve vztahu k Židům. V historickém kontextu může být výrazem myšlena část translokačního reskriptu z roku 1726, který nařizoval opětovné uzavření židů do ghett, a familiantský zákon, stanovující \"numerus clausus\" (maximální počet židovských rodin v zemi), důsledkem bylo, že ženit se legálně mohli pouze prvorození synové.V Čechách byl počet židovských rodin ustanoven na 8 541 rodin a na Moravě na 5 106 rodin.\n\nV mnoha případech bylo stanoveno, že jejich podíl na univerzitách nebo v provozování svobodných povolání musí odpovídat procentnímu zastoupení v celé populaci. Toto omezení existovalo z důvodu vyšší průměrné vzdělanosti aškenázských Židů, protože při absenci numeru clausu by v zemích s vysokou židovskou populací židovští studenti z univerzit vytlačili příslušníky majority. V Rusku byl numerus clausus zaveden tzv. májovými zákony už roku 1882, v Maďarsku, v Rumunsku a v Polsku v průběhu 20. let, v Německu v souvislosti s převzetím moci nacisty roku 1933 a v Československu až v průběhu tzv. druhé republiky v roce 1938.\n\nNeoficiálně se ovšem podobné kvóty vysokoškolských studentů založené na rase nebo náboženském vyznání objevily např. i ve Spojených státech amerických, prakticky až do 50. let je uplatňovaly prestižní univerzity z tzv. Ivy League na severovýchodě USA. V USA nicméně stále existují rasové kvóty v rámci pozitivní diskriminace, které mají podobný efekt - v průměru inteligentnější mongoloidé jsou při přijímacích zkouškách na některých univerzitách penalizováni, aby se zabránilo jejich dominanci. Univerzity, které tato omezení nemají, jsou z větší části obsazeny Asijskými Američany a Židy, přičemž Židů se samozřejmě dnes žádná omezení netýkají.\n\n"}
{"id": "925406", "url": "https://cs.wikipedia.org/wiki?curid=925406", "title": "Česko na Mistrovství světa v atletice 2013", "text": "Česko na Mistrovství světa v atletice 2013\n\nMistrovství světa v atletice 2013 v Moskvě, které se konalo ve dnech 10. – 18. srpna 2013, se zúčastnilo 28 českých atletek a atletů. Největšího úspěchu dosáhli Zuzana Hejnová v běhu na 400 m překážek a Vítězslav Veselý v hodu oštěpem, kteří získali zlaté medaile, a Lukáš Melich v hodu kladivem, který byl bronzový.\n\nŠlo o historicky druhé nejlepší umístění české reprezentace na mistrovství světa – lepších výsledků dosáhli čeští sportovci z hlediska medailí pouze na MS v Ósace v roce 1997.\n\nKonečnou nominaci vyhlásil Český atletický svaz 29. července. Bylo v ní 14 atletů a 14 atletek, kteří splnili mezinárodní nebo národní limity opravňující k účasti na mistrovství. Nominovány byly také mužská i ženská štafeta na 4 × 400 m. Limit splnili i desetibojař Adam Sebastian Helcelet a běžkyně na 1500 m Tereza Čapková, kteří se však před mistrovstvím zranili a závodit nemohli.\n\nHlavními favority byli Zuzana Hejnová v běhu na 400 m překážek, která před mistrovstvím byla na 1. místě světových tabulek 2013, a Vítězslav Veselý v oštěpu (2. místo). Velké naděje si dělali i Ladislav Prášil v kouli (3. místo) nebo Lukáš Melich v kladivu (4. místo).\n\nŠlo o největší výpravu od MS v roce 1999 (např. na minulé MS 2011 v Tegu jelo 21 sportovců). I s doprovodem výprava čítala 52 osob. Hlavním trenérem reprezentace byl bývalý desetibojař Tomáš Dvořák. Ten na tiskové konferenci před odletem do Moskvy prohlásil, že věří v aspoň jednu medaili.\n\nČeští reprezentanti absolvovali 11 individuálních mužských a 11 individuálních ženských soutěží. V nich celkem desetkrát postoupili do finále, pětkrát v mužských i ženských soutěžích. Překonali také tři české rekordy muži respektive české rekordy ženy zásluhou Zuzany Hejnové, čtvrtkaře Pavla Masláka a sedmibojařky Elišky Klučinové; jeden rekord vyrovnala chodkyně Anežka Drahotová.\n\nV počtu medailí skončili naši reprezentanti na osmí spolu s Ukrajinou a předstihli i tak atleticky významné země jako Francie, Austrálie, Čína nebo Itálie. V tabulce umístění (počítají se body za umístění do osmého místa) byla česká reprezentace na 13. místě.\n\nTrenér reprezentace Tomáš Dvořák byl po šampionátě „velespokojen“. Cenil si toho, že oba vítězové zvládli situaci i psychicky. Za největší překvapení považoval postup Lenky Masné do finále běhu na 800 metrů.\n\nPrvní den – sobota 10. srpna – začal pro české atlety kvalifikací ve skoku o tyči. Jeden z favoritů celé soutěže Jan Kudlička prošel bez problémů do finále, když vynechal výšku 5,55 m, kterou většina účastníků skákala, a na 5,65 m uspěl stejně jako největší favorit Renaud Lavillenie na druhý pokus. Druhý reprezentant Michal Balner nezvládl ani jeden z pokusu na základní výšce 5,40 m a na MS skončil.\n\nV běhu na 800 m si Jan Kubista (syn Jana Kubisty staršího, úspěšného československého atletického reprezentanta) ve svém běhu nevypracoval před cílem dobrou pozici a přes snahu ve finiši skončil na prvním nepostupovém místě. Na postup mu nestačil ani dosažený čas. Podle svých slov měl přílišný respekt ze soupeřů.\n\nJana Korešová v kvalifikaci skoku do dálky skončila daleko od účasti ve finále – výkonem 618 cm se nepřiblížila svým nejlepším letošním výkonům.\n\nV hodu kladivem postoupil Lukáš Melich splněním kvalifikačního limitu hned na první pokus. Zatímco jiní závodníci si trochu stěžovali na místní závodiště, Melich byl s kruhem spokojen. Přesto svůj pokus hodnotil jako pomalý a zadržený.\n\nDruhý den začal pro české reprezentanty smůlou v běhu na 110 m překážek, v němž Martin Mazáč skončil na prvním nepostupovém místě. Uspěl však favorit Pavel Maslák, který ve svém charakteristickém dresu s rukávy doběhl ve svém rozběhu na trati 400 m bez problémů na třetím, přímo postupovém místě. Přesto neměl ze závodu dobrý pocit – poznamenal, že před téměř prázdnými tribunami se necítil jako na mistrovství světa.\n\nDařilo se také tyčkařce Jiřině Svobodové (za svobodna Ptáčníkové), která třemi bezchybnými pokusy postoupila do finále. Naopak sprinterka Kateřina Čechová doběhla ve svém rozběhu na 100 m sedmá a do dalších bojů se neprobojovala.\n\nTřetí den – pondělí 12. srpna – byl pro českou výpravu velmi úspěšný. Sedmibojařka Eliška Klučinová si na 110 m překážek vylepšila osobní rekord a v následném skoku do výšky vyrovnala osobní maximum. Po dobrém výkonu ve vrhu koulí se dostala na 5. místo průběžného pořadí. Na něm figurovala i po poslední disciplíně dne, běhu na 200 m.\n\nDalší úspěchy získalo Česko v rozbězích na 400 metrů překážek žen. V prvním zvítězila po dodatečné diskvalifikaci Jamajčanky Spencerové Denisa Rosolová a druhý běh suverénně ovládla česká jednička Zuzana Hejnová. Svůj doběh komentovala slovy „Ještě se mi nestalo, že bych na mistrovství světa takhle vyklusávala.“ V semifinále běhu na 400 metrů závodil Pavel Maslák, který výborným výkonem umocněným novým českým rekordem postoupil do finále.\n\nJan Kudlička nezačal ve finále skoku o tyči dobře – na základní výšce uspěl až na poslední pokus. Další skoky také nezdolával napoprvé, ale dostal se až na výšku 5,75 m. Neuspěl až při pokusu o nový český rekord 4,82 m a skončil na sedmém místě.\n\nLépe se dařilo Lukáši Melichovi ve finále hodu kladivem. Jeho první pokus byl jen podprůměrný, ale třetím hodem se dostal těsně pod 80 m a tím i na průběžné třetí místo. O to se bál až do posledního pokusu Slovince Primože Kozmuse, který jej sice přehodil, ale s přešlapem. Lukáš Melich tak vybojoval svou první medaili na velké akci a zaznamenal také první medailový úspěch české výpravy na tomto mistrovství světa.\n\nČtvrtý den byl zahájen úspěchem české chodkyně Anežky Drahotové, která v chůzi na 20 km celé dvě třetiny trasy startovní pole vedla a nakonec ve vyrovnaném českém rekordu obsadila sedmou příčku. V kvalifikaci výškařů se naopak příliš nedařilo Jaroslavu Bábovi. Vyrovnal sice svůj nejlepší letošní výkon, ale díky většímu počtu pokusů se nekvalifikoval do finále.\n\nZuzana Hejnová svoje semifinále na 400 metrů překážek s přehledem vyhrála a suverénně postoupila do finále. Po závodě se vyjádřila, že ve finále doufá v čas pod 53 s. Druhá česká závodnice na této trati Denisa Rosolová byla ve svém běhu ještě při náběhu do cílové rovinky na postupovém místě, pak ale udělala chybu na překážce a finále jí uniklo.\n\nV sedmiboji vylepšila Eliška Klučinová o 49 bodů svůj český rekord a skončila na nečekaně dobrém sedmém místě. Tyčkařka Jiřina Svobodová zvládla bez problémů první tři výšky, ale svoje letošní maximum již nepřekonala a se šampionátem se tak rozloučila 8. místem.\n\nNejlepší výkon v úterních finálových soutěžích předvedl na 400 m Pavel Maslák, který na cílové čáře přesprintoval tuhnoucí soupeře a vybojoval nečekané páté místo, kterému v cíli zpočátku ani nevěřil.\nV pátém „odpočinkovém“ dni zasáhla do bojů jediná česká zástupkyně – Tereza Králová. Kladivem hodila pod své možnosti a nepostoupila z kvalifikace. \nŠestý den byl zahájen trojnásobným českým úspěchem – z kvalifikace koulařů postoupili Antonín Žalský, Ladislav Prášil i Martin Stašek a tak Česko mělo poprvé v historii tři koulaře ve finále. Dařilo se i favorizovanému oštěpaři Vítězslavu Veselému, který prvním hodem poslal oštěp téměř k 90 m, ale přešlápl. Druhým pokusem hodil těsně pod postupový limit a k poslednímu nenastoupil, aby šetřil poraněné koleno. Na postup do finále to však s jistotou stačilo. Nedařilo se pouze mužské štafetě na 4 × 400 m, která se v nabité konkurenci v rozběhu neprosadila.\n\nNejsledovanější české finále – 400 m překážek žen – začalo ve 20:45 místního času. Zuzana Hejnová nebyla poražena v předchozích 10 závodech a ani nyní se to žádné ze soupeřek nepodařilo. Hejnová zvítězila o více než sekundu, když se poprvé dostala pod hranici 53 sekund a opět tak vytvořila nový český rekord.\n\nSedmý den nezačal pro českou výpravu zrovna nejlépe. V rozbězích na 100 m překážek se Lucie Škrobáková ani nepřiblížila svému nejlepšímu letošnímu výkonu a nakonec se o jedinou setinu stala první nepostupující. Nedařilo se ani ženské štafetě na 4 × 400 m. Česká kvarteto skončilo v rozbězích na 10. pozici a do finále se neprobojovalo.\n\nPo nečekaném postupu tří českých koulařů se čekalo na jejich výsledek ve finále. Žalský a Stašek skončili na 11. a 12. místě. Ladislav Prášil předvedl vyrovnanou sérii vrhů těsně pod 21 m a dosáhl na páté místo.\n\nV semifinále na 800 m si Lenka Masná v prvním běhu vytvořila nový osobní rekord. Skončila sice pátá, její čas však stačil na nečekaný postup do finále.\n\nOsmý den se česká reprezentace dočkala druhé zlaté medaile. O vítězství Vítězslava Veselého v hodu oštěpem se předem uvažovalo, ale už v kvalifikaci bylo vidět, že se zraněným kolenem nemůže absolvovat více kvalitních hodů. Veselý se proto soustředil na první pokus a to se mu vyplatilo: svým pátým nejdelším hodem v kariéře poslal oštěp přes 87 m. S ortézou na noze pak absolvoval ještě čtyři pokusy, ale více už nehodil. Nepodařilo se to však ani žádnému z jeho soupeřů, i když Fin Tero Pitkämäki se mu přiblížil na 10 cm. \n\nVeselý tak přes zranění získal svou první zlatou medaili na velkém světovém šampionátu. Navíc teprve po závodě přiznal, že kromě kolena jej v Moskvě trápily i střevní problémy.\n\nPoslední den šampionátu reprezentovala Česko jen Lenka Masná, která v běhu na 800 m nečekaně postoupila až do finále. Zde nezklamala, ale na soupeřky už nestačila a skončila osmá.\n\n\n"}
{"id": "925409", "url": "https://cs.wikipedia.org/wiki?curid=925409", "title": "Hubert Salvátor Rakousko-Toskánský", "text": "Hubert Salvátor Rakousko-Toskánský\n\nHubert Salvátor Toskánský (: \"Hubert Salvator Rainer Maria Joseph Ignatius, Erzherzog von Österreich, Prinz von Toskana\"; 30. dubna 1894, zámek Lichtenegg u Welsu – 24. března 1971, zámek Persenbeug, Dolní Rakousy) byl rakouský arcivévoda a princ toskánský z vedlejší toskánské linie Habsbursko-Lotrinské dynastie.\n\nByl třetím potomkem a druhým synem arcivévody Františka Salvátora a Marie Valerie Habsbursko-Lotrinské, dcery císaře Františka Josefa I.. Studoval ve Feldkirchu, na střední škole „Stella Matutina“.\n\nNa počátku první světové války byl zadržen v Anglii. Poté bojoval jako poručík a rytmistr u 4. dragounského pluku na Bugu, u Dubna a u Gorvchova. Později zastával funkci ordonančního důstojníka v Dolomitech u velitelství 9. horské brigády. Na podzim roku 1917 vedl spolu s orientalistou Aloisem Musilem rakouskou misi do Osmanské říše, Sýrie a Palestiny, kterou ho pověřil císař Karel I. Mise spočívala v upevnění zájmů proti vlivu Německa. Mimo to se starali o křesťany a zakládali dobročinná zařízení.\n\nV roce 1919 se Hubert Salvátor v prohlášení zřekl privilegií Habsburků, aby mohl dál žít v Rakousku. V Innsbrucku studoval práva na tamní universitě, která roku 1920 ukončil promocí a doktorátem. Později byl jeho majetek vyvlastněn a Hubert Salvátor persekuován. I přesto pracoval jako lesník v jednom významném lesním hospodářství.\n\nV roce 1946, v době ruské okupace, byl předsedou obecního výboru v obci Persenbeug. Byl pohřben ve zdejší rodinné hrobce.\n\nV roce 1926 se oženil s princeznou ze Salm-Salmu, Rosemary. Svatba se konala na zámku Anholt ve Vestfálsku. Manželům se během pětačtyřicetiletého manželství narodilo třináct dětí:\n\n"}
{"id": "925411", "url": "https://cs.wikipedia.org/wiki?curid=925411", "title": "Pemba", "text": "Pemba\n\nGeografický název Pemba označuje:\n"}
{"id": "925413", "url": "https://cs.wikipedia.org/wiki?curid=925413", "title": "Kontext (lingvistika)", "text": "Kontext (lingvistika)\n\nKontext je v lingvistice různě velké jazykové okolí sledované jednotky textu (věta, odstavec, verš apod.), které je relevantní pro její skladbu nebo význam. V širším smyslu se sem řadí i situační kontext, tedy nejen pozice jednotky v textu, ale i mimojazykové souvislosti. Celkově tak kontext zahrnuje následující složky:\n\nKontext zajišťuje koherenci textu (text může zůstat vnitřně soudržný, i když na sebe jednotlivé části přímo nenavazují), nahrazuje to, co je ve vlastní výpovědi vypuštěno, a tvoří rámec, k němuž se vztahují reference (vnitřní odkazy v textu) a aktualizace (odkazy textu k vnějšímu světu).\n\n"}
{"id": "925414", "url": "https://cs.wikipedia.org/wiki?curid=925414", "title": "Hanna", "text": "Hanna\n\nHanna je britsko-německý akční thriller od režiséra Joa Wrighta z roku 2011. Titulní roli ztvárnila Saoirse Ronan a v dalších rolích se objevili Eric Bana a Cate Blanchett. Film měl premiéru ve Spojených státech dne 8. dubna 2011 a v České republice dne 5. května 2011.\n\nHanna Heller (Saoirse Ronan) je patnáctiletá dávka, která žije se svým otcem Erikem (Eric Bana) v pustině v severním Finsku. Film začíná scénou, když Hanna loví a zabijí soba, nejprve ho zasáhne šípem a mine jeho srdce a poté ho zabije pistolí.\n\nOd věku dvou let Hannu trénoval její otec Erik, bývalý německý agent CIA, aby se z ní stala zručná vražedkyně. Eric zná tajemství, které nesmí proniknout na veřejnost, opustil z agenturu a inkognito odcestoval na Arktidu. Marissa Wiegler (Cate Blanchett), úřednice CIA, chce Erika zabít, ten se ale snaží vytrénovat Hannu, aby zabila právě Marissu. Hanna si často čte krvavou knihu pohádek od Bratří Grimmů, má velké množství encyklopedických znalostí a umí plynně mluvit několika jazyky. Avšak díky tomu, že byla trénována mimo civilizaci, tak nikdy nepřišla do styku s moderní technologií nebo kulturou a není obeznámena s hudbou nebo s elektřinou. Pamatovala si sérii falešných příběhů, které by použila \"až přijde čas\".\n\nJednu noc Hanna řekne Erikovi, že je \"připravená\". Erik ji předává vysílač, který po zapnutí na jejich přítomnost upozorní vnější svět. Varuje Hannu, že pokud ji Marissa Wiegler najde, tak \"se nezastaví\", dokud nebude jedna z nich mrtvá a neochotně umožňuje Hanně, aby se sama rozhodla. Po nějakém čase na rozhodnutí, aspoň přes noc, Hanna spouští vysílač a pošle signál jejich lokace k Wiegler, která sem pošle celý tým. Erik odchází a řekne, že se setkají v Berlíně. Hanna poté zabije dva nájemné zabijáky a čeká na zbytek, protože ví, že jí budou muset odvést, aby mohl její otec uprchnout. Hannu vezmou do rozsáhlého podzemního komplexu CIA. Wiegler je podezřívavá ohledně Hanniny žádosti, aby si s ní mohla promluvit a místo sebe posílá raději dvojnici (Michelle Dockery). Hanna se dvojnice zeptá, kde se setkala s jejím otcem. Dvojnice, která informace slyší přes ukryté sluchátko přímo od Wiegler, odpoví správně, Hanna začne plakat a vleze do klína dvojnice a vzlyká ji do ramene. Toto všechny znejistí a pošlou pro vojáky a doktora, aby se jim podařilo jí uklidnit. Když vstoupí do místnosti, Hanna zabíjí dvojnici a pak i několik dalších lidí (od jednoho ukradne pistoli), dostane se přes ventilační systém a uniká z budovy.\n\nHanna se ocitá na útěku na marocké pouštim, kde se setkává se Sebastianem (Jason Flemyng) a Rachel (Olivia Williams), bohémským britským párem, který je na kempovacím výletě se svou dospívající dcerou Sophie (Jessica Barden) a mladším synem Milesem (Aldo Maland). Vplíží se do rodinného karavanu a chystá se odjet trajektem do Španělska, aby se později mohla dostat do Německa. Rodina je k ní moc milá, z Hanny a Sophie se stanou kamarádky a nějaký čas stráví schůzkami s místními chlapci a oceňováním kultury. Mezitím si Wiegler najímá bývalého agenta Isaacse (Tom Hollander), aby zadržel Hannu ještě před tím, než se setká se svým otcem v Německu. Hanna cestuje nadále s rodinou a Isaacs ji s dalšími muži pronásledují a vystopují je ve Francii. Hanna řekne Sophii, aby ji nesledovala, poděkuje ji, že pro ni byla dobrou kamarádkou, uteče a zabije jednoho muže, který ji pronásleduje. Na místo poté doráží Wiegler, která vyslýchá rodinu, předstírá, že se snaží Hannu ochránit a dozví se od nich, že cestuje do Berlína.\n\nHanna přichází na adresu, kterou jí dal její otec a setkává se s excentrickým starým kouzelníkem Knepflerem (Martin Wuttke), který žije v domě, který vypadá jak z pohádek od bratří Grimmů. Hanna má právě své 16. narozeniny a Knepfler ji udělá ke snídani vajíčko a vafle. Také jí dovolí poslechnout si hudbu, ke které neměla dříve přístup a Hanna se připravuje na schůzku se svým otcem. Ale přijíždí Wiegler a Isaacs. Hanna utíká, ale během útěku zaslechne, že Erik není její pravý otec. Je zmatená, setkává se s Erikem v domě své babičky , kde se ji Wiegler snažila najít a nakonec zabila její babičku. Hanna se poté dozví, že Erik není její otec; byl pouze náborářem pro program, kdy byly těhotné ženy brány potratových klinik, aby CIA mohla změnit DNA jejich dětí tím, že zvýší jejich sílu, vytrvalost a reflexy a potlačí emoce jako strach a soucit, aby z nich vytvořili super vojáky. Nicméně projekt byl z neznámého důvodu zrušen a měli by být zničeny všichni, kdo se projektu zúčastnili. Erik se snažil utéct s Hannou a její matkou Johannou Zadek (Vicky Krieps), ale Wiegler na ně zaútočila během jízdy autem, kde si tehdy dvouletá Hanna listovala knihou pohádek bratří Grimmů. Wiegler střelila Johannu, která ušla nějakou cestu od auta a pak se zhroutila z velkého počtu zranění a na místě zemřela. Erikovi s dvouletou Hannou se podařilo utéct.\n\nPřichází Wiegler a Isaacs s úmyslem zabít oba dva. Erik slouží jako rozptýlení, aby Hanna mohla utéct. Erik zabíjí Isaacse, ale ihned ho zastřelí Wiegler, která poté jde do domu Knepflera. Hanna je zde, zjistí, že Knepflera zabili a jeho tělo je pověšeno vzhůru nohama. Po honičce v lese se Hanna a Wiegler vzájemně konfrontují. Hanna prosí o ukončení zabíjení a řekne, že nechce již nikomu dalšímu ublížit. Wiegler řekne, že chce jen mluvit, ale Hanna začne couvat a utíkat. Wiegler je naštvaná tímto aktem vzdoru a střelí Hannu, která střelí na Wiegler pomocí luku a šípu, které našla u Knepflerova těla. Hanna je sražena k zemi kulkou do jejího levého podbřišku. Probouzí se a běží za Wiegler, která je na útěku. Dostanou se k nedalekému tobogánu a vylezou po schodech, Hanna je neozbrojená a Wiegler se jí stále snaží zastřelit. Na vršku tobogánu je jasné, že Hannin šíp udělal více škody, než kulka od Wiegler a dezorientovaná Wiegler padá a klouže po tobogánu ve chvíli, kdy se chystala Hannu zastřelit a upustila pistoli. Hanna následuje zraněnou Wiegler, zvedá její upuštěnou pistoli, řekne, že právě minula její srdce a zastřelí Wiegler. Jako poslední následuje scéna ze začátku filmu, kdy Hanna loví a zabíjí soba.\n\n"}
{"id": "925415", "url": "https://cs.wikipedia.org/wiki?curid=925415", "title": "Ljudmila Postnovová", "text": "Ljudmila Postnovová\n\nLjudmila Grigorjevna Postnovová ( \"Людмила Григорьевна Постнова\"; * 11. srpna 1984, Jaroslavl, Sovětský svaz) je ruská házenkářka. S ruskou reprezentací se stala třikrát mistryní světa. Je též držitelkou stříbrné medaile z olympijských her 2008.\n\n"}
{"id": "925416", "url": "https://cs.wikipedia.org/wiki?curid=925416", "title": "Pirmin Zurbriggen", "text": "Pirmin Zurbriggen\n\nPirmin Zurbriggen (* 4. února 1963, Saas-Almagell, Švýcarsko) je někdejší švýcarský sjezdař, olympijský vítěz ve sjezdu na ZOH v kanadském Calgary v roce 1988. Kromě tohoto zlata zde tehdy získal bronz v obřím slalomu.\n\nBěhem své závodní dráhy obsadil také řadu předních příček na závodech mistrovství světa, a to zejména ve sjezdu, obřím slalomu a super-G. Na vrcholu kariéry byl v letech 1985–1989.\n"}
{"id": "925418", "url": "https://cs.wikipedia.org/wiki?curid=925418", "title": "Sakaryaspor", "text": "Sakaryaspor\n\nSakaryaspor (celým názvem Sakarya Spor Kulübü) je turecký fotbalový klub z města Adapazarı, který byl založen v roce 1965. Svá domácí utkání hraje na stadionu Sakarya Atatürk Stadyumu s kapacitou 13 216 diváků. Klubové barvy jsou černá a zelená.\n\n\n"}
{"id": "925419", "url": "https://cs.wikipedia.org/wiki?curid=925419", "title": "Mistrovství Evropy ve volejbale mužů 2007", "text": "Mistrovství Evropy ve volejbale mužů 2007\n\n25. mistrovství Evropy ve volejbale mužů se konalo ve dnech 6. – 16. září v Rusku.\n\nTurnaje se zúčastnilo 16 družstev, rozdělených do čtyř čtyřčlenných skupin. První tři mužstva s každé skupiny postoupily do dvou čtvrtfinálových skupin. Týmy z prvního a druhého místa postoupily do play off. Mistrem Evropy se stali volejbalisté Španělska.\n\n\n1. Španělsko\n\nTrenér: Andrea Anastasi\n"}
{"id": "925420", "url": "https://cs.wikipedia.org/wiki?curid=925420", "title": "Dioss Rebel", "text": "Dioss Rebel\n\nDioss Rebel je dvoumístný sportovní automobil vyrobený firmou Dioss Klatovy, který byl designován legendárním českým designérem Václavem Králem. První modrý prototyp byl přejmenován podle sponzora na Dioss Rebel Nova.\n\nVyrobeny byly jen tři kusy - modrý a žlutý z roku 1995 a červený z roku 1997. Do vozů se montoval motor Škoda OHV 1,3 l, později VW DOHC 1,8. Žlutý vůz byl představen veřejnosti roku 1995 na autosalonu v Brně. Tehdy měl ještě zapuštěná světla, ta byla později vyměněna za vystouplá. Po autosalonu se začalo uvažovat o sérii 100-250 kusů ročně, jeho homologace nicméně trvala další dva roky. Žlutý prototyp uvedl majitel do provozuschopného stavu, u modrého a červeného se plánuje renovace.\n\nPůvodně byl vůz navrhován s motorem 1,3 l a šestistupňovou převodovkou, v roce 1997 byl vůz homologován s motorem 1,8 20 V 93 kW.\n\n\n\n"}
{"id": "925421", "url": "https://cs.wikipedia.org/wiki?curid=925421", "title": "Římskokatolická farnost Soběchleby", "text": "Římskokatolická farnost Soběchleby\n\nŘímskokatolická farnost Soběchleby (lat. \"Oberklee\") je územní společenství římských katolíků v Soběchlebech a okolí. Organizačně spadá do lounského vikariátu, který je jedním z deseti vikariátů litoměřické diecéze.\n\nDo farnosti náleží území obce:\n\nVe farnosti se nacházejí také další drobné sakrální stavby a pamětihodnosti.\n\nMatriky jsou v místě vedeny od roku 1702. V letech 1787–1799 farnost přináležela pod Blšany, od roku 1799 pod Kryry. Jako samostatná farnost byla kanonicky zřízena od roku 1857.\n\nDuchovní správce do roku 1857, od roku 1857 farář:\n\nZ důvodu efektivity duchovní správy byl vytvořen \"farní obvod\" (kolatura) farnosti Liběšice u Žatce, jehož součástí je i farnost Soběchleby, která je tak spravována \"excurrendo\".\n\n\n"}
{"id": "925423", "url": "https://cs.wikipedia.org/wiki?curid=925423", "title": "It's Time (EP)", "text": "It's Time (EP)\n\nIt's Time je extended play od americké indie rockové skupiny Imagine Dragons, které bylo vydáno dne 12. března 2011. Bylo nahráno ve Studiu X v Palms Hotel and Casino během podzimu 2010. Všechny písně napsali Imagine Dragons a mixoval je Mark Needham, který byl nominován na cenu Grammy.\n\n\n"}
{"id": "925425", "url": "https://cs.wikipedia.org/wiki?curid=925425", "title": "Bretten", "text": "Bretten\n\nBretten je velké okresní město v německé spolkové zemi Bádensko-Württembersko, v zemském okrese Karlsruhe 23 kilometrů severovýchodně od Karlsruhe. Město leží na Bertha's Benz Memorial Route, trase první cesty automobilem na delší vzdálenost v roce 1888.\n\nV roce 1497 se v něm narodil Philipp Melanchthon, významný představitel německé náboženské reformace.\n\nV roce 2015 zde žilo 28 826 obyvatel.\n\nMěsto hraničí s obcemi Knittlingen, Neulingen, Königsbach-Stein, Walzbachtal, Gondelsheim, Bruchsal, Kraichtal a Oberderdingen.\n"}
{"id": "925426", "url": "https://cs.wikipedia.org/wiki?curid=925426", "title": "Hear Me (EP)", "text": "Hear Me (EP)\n\nHear Me je extended play od americké indie rockové skupiny Imagine Dragons. Bylo vydáno pouze ve Spojeném království a Irsku dne 25. listopadu 2012. EP bylo vydáno přes debutovým studiovým albem skupiny, s názvem Night Visions, které v Británii vyšlo až v roce 2013. Titulní skladbou EP je stejnojmenná skladba Hear Me a dále se zde objevují tři další skladby z Night Visions.\n\n"}
{"id": "925428", "url": "https://cs.wikipedia.org/wiki?curid=925428", "title": "Římskokatolická farnost Strojetice", "text": "Římskokatolická farnost Strojetice\n\nŘímskokatolická farnost Strojetice () je územní společenství římských katolíků ve Strojeticích a okolí. Organizačně spadá do lounského vikariátu, který je jedním z deseti vikariátů litoměřické diecéze.\n\nDo farnosti náleží území obce:\n\nVe farnosti se nacházejí také další drobné sakrální stavby a pamětihodnosti.\n\nTzv. \"Stará farnost\" existovala již kolem roku 1400. Matriky jsou vedeny od roku 1784. Od roku 1786 byla v místě lokálie. Farnost byla kanonicky zřízena od roku 1851.\n\nZ důvodu efektivity duchovní správy byl vytvořen \"farní obvod\" (kolatura) farnosti – děkanství Podbořany, jehož součástí je i farnost Strojetice, která je tak spravována \"excurrendo\".\n\n\n"}
{"id": "925429", "url": "https://cs.wikipedia.org/wiki?curid=925429", "title": "Kocaelispor", "text": "Kocaelispor\n\nKocaelispor je turecký fotbalový klub z města İzmit, který byl založen v roce 1966. Svá domácí utkání hraje na stadionu İsmetpaşa Stadyumu s kapacitou 12 710 diváků. Klubové barvy jsou černá a zelená.\n\nV sezóně 2011/12 skončil na 17. místě TFF 2. lig Beyaz (turecká třetí liga – bílá skupina) a sestoupil do TFF 3. lig (čtvrtá liga).\n\n\n"}
{"id": "925430", "url": "https://cs.wikipedia.org/wiki?curid=925430", "title": "Seznam slovenských videoher podle roku vydání", "text": "Seznam slovenských videoher podle roku vydání\n\nToto je seznam her vytvořených na Slovensku.\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "925431", "url": "https://cs.wikipedia.org/wiki?curid=925431", "title": "Beňadikovce", "text": "Beňadikovce\n\nBeňadikovce jsou obec na Slovensku, v okrese Svidník v Prešovském kraji.\n\nKe konci roku 2015 zde žilo 213 obyvatel.\n"}
{"id": "925433", "url": "https://cs.wikipedia.org/wiki?curid=925433", "title": "Maurice Couve de Murville", "text": "Maurice Couve de Murville\n\nMaurice Couve de Murville (20. ledna 1907, Remeš – 24. prosince 1999, Paříž) byl francouzský politik, představitel gaullismu. V letech 1968–1969, v éře prezidenta Charlese de Gaulla, byl premiérem Francie. Zastával i další vládní funkce: ministr zahraničních věcí (1958–1968) a ministr financí (1968). Před začátkem politické kariéry byl diplomatem, byl francouzským velvyslancem v Egyptě (1950–1954), v NATO (1954–1955), v USA (1955–1956) a v Německu (1956–1958).\n\n\n"}
{"id": "925436", "url": "https://cs.wikipedia.org/wiki?curid=925436", "title": "Janovice (Rudník)", "text": "Janovice (Rudník)\n\nJanovice jsou jednou z částí krkonošské obce Rudník. Nacházejí se v její severovýchodní části, pod Černou horou. Byly založeny Janem Františkem Theerem roku 1794 a právě po něm nesou jméno, původně německy znějící Johannesgunst (pro tehdejší českou menšinu - Janova přízeň). Roku 1885 měly 35 domů. Do roku 1850 byly samostatnou obcí s vlastní samosprávou. Nechybělo tu několik živnostníků, hasičská zbrojnice ani pohostinství. Lidé se tu živili pastevectvím. Za knížete Švarcenberka se věnovali hlavně chovu ovcí, po roce 1876 byla ovčírna přebudována na stáj pro mladý dobytek. To však už osada patřila dalšímu majiteli Josefu Klugemu. V roce 1910 Janovice vykazují 31 domů a 160 obyvatel. Druhým zdrojem obživy obyvatel Janovic bývala poměrně rozsáhlá těžba kovů, hlavně měděné rudy. Poslední štoly se budovaly ještě v roce 1923. V roce 1954 tu byl proveden rudný průzkum. Těžba však obnovena nebyla.\n"}
{"id": "925437", "url": "https://cs.wikipedia.org/wiki?curid=925437", "title": "Palais des Beaux-Arts et des Arts libéraux", "text": "Palais des Beaux-Arts et des Arts libéraux\n\nPalais des Beaux-Arts et des Arts libéraux ( ) byl výstavní palác v Paříži. Nacházel se na Champ-de-Mars podél \"Avenue de Suffren\".\n\nPalác tvořený dvěma spojenými výstavními pavilony postavil pro světovou výstavu 1889 architekt Jean-Camille Formigé (1845-1926). Byly zde vystaveny ukázky umění, především secese, která v té době pronikala do Paříže. Palác se nacházel na Champ-de-Mars poblíž Eiffelovy věže. Palác byl zbořen v září 1897 kvůli realizaci nových výstavních pavilonů pro světovou výstavu 1900.\n\n"}
{"id": "925439", "url": "https://cs.wikipedia.org/wiki?curid=925439", "title": "Josef Klement Zástěra", "text": "Josef Klement Zástěra\n\nJosef Klement Zástěra (27. dubna 1886 Skuteč – 19. ledna 1966 Kralupy nad Vltavou) byl český hudební skladatel a spisovatel.\n\nMaturoval na reálce v Kostelci nad Orlicí. Tam získal základní hudební vzdělání u ředitele místního kůru Alb. Jeřábka. Ve studiu pokračoval na Českém vysokém učení technickém v Praze. Vedle toho navštěvoval přednášky z hudební teorie na Karlově univerzitě u Zdeňka Nejedlého a Karla Steckera a soukromě se vzdělával i ve zpěvu a v metodice pěvecké výchovy. Státní zkoušku ze zpěvu složil v roce 1911. Působil jako středoškolský profesor v Kostelci, v Kremnici a v Kralupech nad Vltavou. Ve všech svých působištích se věnoval hudební výchově nejen ve školách, ale i propagaci hudby u široké veřejnosti. Byl průkopníkem výuky hudební výchovy s využíváním gramofonových desek.\n\nZa svého působení na Slovensku sbíral lidové písně v Pohroní, založil pěvecký sbor \"Sokol\". V Kralupech byl vedle své práce ve školství správcem Dvořákova musea. Publikoval řadu prací v odborných hudebních časopisech i popularizační články v denním tisku a v časopisech.\n\nPo několika málo skladbách, které zkomponoval během studií, se vážněji začal zabývat skladbou až v době okupace. Komponoval písňové cykly, sbory, kantáty a melodramy. Velkou pozornost věnoval i hudbě chrámové. Pro svá díla používal pseudonym \"Josef Klement\".\n\n\n"}
{"id": "925440", "url": "https://cs.wikipedia.org/wiki?curid=925440", "title": "Plasmodium knowlesi", "text": "Plasmodium knowlesi\n\nPlasmodium knowlesi je parazit běžně se vyskytující v Jihovýchodní Asii, který způsobuje malárii u makaků, především u druhů makak jávský a makak vepří. Vyskytují se ale i případy nakažení lidí, kteří pracují či žijí v oblastech, kde se tyto hostitelské druhy makaků vyskytují. Jeho stavba těla je podobná Plasmodium falciparum a jeho propuknutí trvá jen 24 hodin.\n"}
{"id": "925443", "url": "https://cs.wikipedia.org/wiki?curid=925443", "title": "Dirty Projectors", "text": "Dirty Projectors\n\nDirty Projectors je americká rocková skupina, založená v roce 2002 v newoyrském Brooklynu. Vzniku skupiny předcházelo vydání debutového alba jejího frontmana Davida Longstretha nazvané \"The Graceful Fallen Mango\". V roce 2003 skupina vydala své první album nazvané \"The Glad Fact\" a do roku 2012 jich vydala dalších šest. Během existence skupiny se v ní vystřídalo více než dvacet členů, ke kterým patří například zpěvačky Angel Deradoorian a Amber Coffman.\n\nV roce 2015 kapela vystupovala ve filmu \"Mistress America\". Následujícího roku vydala po čtyřech letech novou píseň nazvanou „Keep Your Name“.\n\n\n"}
{"id": "925445", "url": "https://cs.wikipedia.org/wiki?curid=925445", "title": "Tokatspor", "text": "Tokatspor\n\nTokatspor (celým názvem Tokat Spor Kulübü) je turecký fotbalový klub z města Tokat, který byl založen v roce 1969. Svá domácí utkání hraje na stadionu Gaziosmanpaşa Stadyumu s kapacitou 5 762 (jiný zdroj uvádí 7 500 diváků). Klubové barvy jsou červená a bílá.\n\nV sezóně 2012/13 skončil na 4. místě TFF 2. lig Beyaz (turecká třetí liga - bílá skupina).\n\n"}
{"id": "925451", "url": "https://cs.wikipedia.org/wiki?curid=925451", "title": "Pamela Fryman", "text": "Pamela Fryman\n\nPamela Fryman je americká sitcomová režisérka a producentka. Nejvíce ji proslavil seriálový hit How I Met Your Mother (v překladu Jak jsem poznal vaši matku). Vyrůstala ve Philadelfii a má dvojčata dívky\n\nPam začala kariéru televizní režisérky a producentky v roce 1988. Nejslavnější filmy a seriály které režírovala jsou:\n"}
{"id": "925452", "url": "https://cs.wikipedia.org/wiki?curid=925452", "title": "Aleksandar Dragović", "text": "Aleksandar Dragović\n\nAleksandar Dragović (* 6. března 1991, Vídeň, Rakousko) je rakouský fotbalový obránce a reprezentant se srbskými kořeny, od léta 2016 hráč klubu Bayer 04 Leverkusen.\n\nDragović se narodil ve Vídni srbským rodičům pocházejícím z Grocky (čtvrť hlavního města Srbska Bělehradu). Je fanouškem fotbalového klubu Crvena zvezda Bělehrad. Čekal na reprezentační pozvánku od Srbské fotbalové asociace, ale ta nepřišla a tak přijal nabídku reprezentovat Rakousko, nejprve v mládežnických výběrech.\n\nSvou fotbalovou kariéru zahájil v mládežnických týmech Austrie Vídeň a v roce 2007 už hrál za rezervní tým. O rok později se zařadil do A-týmu a záhy se stal důležitým hráčem. V dresu klubu vyhrál v sezóně 2008/09 rakouský fotbalový pohár.\n\n1. února 2011 přestoupil do švýcarského klubu FC Basilej, kde podepsal smlouvu do června 2015. Zde následovaly další úspěšné sezóny korunované ziskem ligových titulů a jednoho prvenství ve švýcarském fotbalovém poháru.\n\nV červenci 2013 jej koupil za cca 9 milionů eur ukrajinský klub FK Dynamo Kyjev, čímž se Dragović stal nejdražším rakouským fotbalistou (překonal přestup Marca Janka do FC Twente z června 2010).\n\nV srpnu 2016 přestoupil do Německa do klubu Bayer 04 Leverkusen, kde podepsal kontrakt na 5 let.\n\nDragović působil v některých mládežnických reprezentacích Rakouska (U17, U19).\n\nV A-mužstvu Rakouska debutoval pod trenérem Dietmarem Constantinim 6. června 2009 v kvalifikačním utkání shodou okolností proti domácímu Srbsku. Nastoupil v základní sestavě, utkání skončilo porážkou Rakouska 0:1.\n\n"}
{"id": "925454", "url": "https://cs.wikipedia.org/wiki?curid=925454", "title": "Chase &amp; Status", "text": "Chase &amp; Status\n\nChase & Status je britské elektronické duo, skládající se z Saula Miltona (Chase) a Willa Kenarda (Status). Na koncertech s nimi vystupují ještě MC Rage a Andy Gangadeen. Duo vzniklo v roce 2003, poté co se oba potkali na univerzitě v Manchesteru. Zatím vydali dvě alba, na kterých spolupracovali s mnoha interprety, jako jsou například Plan B, Liam Bailey, Tinie Tempah nebo Dizzee Rascal. Jejich zatím poslední, třetí album \"Brand New Machine\" bylo vydáno 7. října 2013.\n\n\n\n\n"}
{"id": "925455", "url": "https://cs.wikipedia.org/wiki?curid=925455", "title": "João Soares", "text": "João Soares\n\nJoão Soares (* 25. dubna 1951, Limeira, Brazílie) je bývalý brazilský profesionální tenista. Celkem na okruhu ATP vyhrál 3 turnaje ve čtyřhře. Za Daviscupový tým Brazílie nastoupil ke dvěma zápasům ve dvouhře s bilancí 1 výhra a 1 porážka.\n\n"}
{"id": "925460", "url": "https://cs.wikipedia.org/wiki?curid=925460", "title": "Ingemar Stenmark", "text": "Ingemar Stenmark\n\nJan Ingemar Stenmark (* 18. března 1956 Joesjö, Švédsko) je bývalý švédský reprezentant v alpském lyžování. Na Zimních olympijských hrách 1980, které se konaly v americkém Lake Placid, získal dvě zlaté olympijské medaile ve slalomu a obřím slalomu. O čtyři roky dříve na Zimních olympijských hrách v Innsbrucku získal bronz v obřím slalomu. V letech 1978 a 1982 byl třikrát mistrem světa v alpském lyžování.\n\nJde o držitele nejvyššího počtu vítězství v historii mezinárodních závodů v alpském lyžování. První místo získal celkem v 86 závodech (46 obřích slalomech a 40 slalomech), čímž je držitelem o 32 prvenství více než Hermann Maier, který je držitelem 54 vítězství.\n"}
{"id": "925462", "url": "https://cs.wikipedia.org/wiki?curid=925462", "title": "Protiproud", "text": "Protiproud\n\nProtiproud může být:\n\n"}
{"id": "925464", "url": "https://cs.wikipedia.org/wiki?curid=925464", "title": "Riskuj!", "text": "Riskuj!\n\nRiskuj! (před rokem 1996 Risk!) je česká televizní soutěž, kterou vysílala TV Nova v letech 1994–2006 v podvečerních hodinách.\n\nV pořadu si 3 soutěžící vybírají otázky z daných témat a s různou obtížností (vyjádřenou počtem bodů), např. Vojenská technika za 3 000. Za správnou odpověď se jim body přičítají, za špatnou odečítají. Pod některými otázkami v prvním a ve druhém kole se skrývají prémie. Soutěžící si může zvolit jednu nebo dvě prémie.\n\nSoutěž má tři kola, v prvním kole mají soutěžící na výběr 12 témat s dvěma otázkami s bodovým hodnocením 1 000 a 3 000. Ve druhém kole vybírají soutěžící z 12 témat s dvěma otázkami s bodovým hodnocením 2 000 a 6 000 (Zhruba v polovině doby kdy pořad uváděl Jan Krasl místo 12 témat bylo pouze 6 s bodovým hodnocením 2000–6000). První otázku ve druhém kole vybírá obrázku soutěžící, který má nejméně bodů.\n\nPoslední zbylý dva soutěžící si ve třetím kole vybírá ze tří položek: audio, video, text, pod nimiž se skrývá téma (např. pod položkou audio: opera), na které postupně vsází libovolnou část svých bodů získaných v předcházejících kolech.\n\nNa konci pořadu si vítězný soutěžící může vybrat, zda se zúčastní dalšího dílu soutěže, pokud do něj postoupí, nebo zda si vybere jednu z výher: vysavač Elekrolux do 12 000 Kč, automatická pračka do 33 000 Kč; lednice, mikrovlnná trouba pří částce 46 000 Kč, nábytek od firmy Asko Nábytek do 80 000 Kč, 130 000 Kč a do 170 000 Kč; po překročení částky 170 000 Kč automobil Škoda Favorit (od roku 1996 Škoda Felicia Combi) podle toho, jak vysokou částku dosáhl.\n\nV pořadu si 3 soutěžící vybírají otázky z daných témat a s různou obtížností (vyjádřenou počtem bodů), např. Vojenská technika za 3 000. Za správnou odpověď se jim body přičítají, za špatnou odečítají. Po vyčerpání všech otázek v kategorii si mohou vybrat prémiovou otázku, za niž si při správné odpovědi mohou vzít body, nebo peníze (o které pak již nemohou přijít).\n\nSoutěž má tři kola, v prvních dvou kolech vždy vypadne soutěžící s nejnižším počtem bodů. Ve druhém kole vybírají dva zbylí soutěžící z množiny otázek, které mohou být na jakékoli téma a jsou odlišeny pouze bodovým ohodnocením (1 000 až 70 000), které zhruba odpovídá jejich obtížnosti.\n\nPoslední zbylý soutěžící si ve třetím kole vybírá z devíti polí tři otázky, na které postupně vsází libovolnou část svých bodů získaných v předcházejících kolech. Otázky jsou skryty za jmény měn, takže např. může vsadit 15 000 na Dolar. Později byly názvy měn nahrazeny čísly.\n\nNa konci pořadu si vítězný soutěžící může vybrat, zda se zúčastní dalšího dílu soutěže, v tom případě získává polovinu vyhrané sumy a druhá se mu připočte v dalším díle do posledního kola, pokud do něj postoupí, nebo zda si vezme všechny peníze a dalšího dílu se nezúčastní.\n\nZajímavostí je, že ve hře jsou za některými otázkami ukryty tzv. „cihličky“, které slouží jako prvek štěstí ve hře – pokud soutěžící narazí na cihličku, automaticky získává odpovídající počet bodů.\n\nV roce 1994 začala TV Nova vysílat pořad \"Risk!\", jednalo se o českou verzi amerického pořadu \"Jeopardy\". Hlavní výhrou byl automobil Škoda Favorit. Moderovali ji Pavel Svoboda a pak herec Ivan Vyskočil. V roce 1996 však TV Nova odmítla dále platit distribuční poplatky s odůvodněním, že se pořad originálu Jeopardy natolik nepodobá. Změnila tedy název na \"Riskuj!\" a přesunula natáčení do nového studia, kde ho moderovali Jan Krasl a po něm Petr Svoboda. Princip zůstal stejný. V roce 1999 byl pořad znovu uveden v jiném kabátě, opět nové studio a nový moderátor Jan Rosák. V roce 2006 byl pořad ukončen.\n\nPořad \"Risk\" byl parodován v pořadu \"Česká soda\", kde jako moderátor vystoupil Petr Čtvrtníček a bylo použito archivních záběrů Ivana Vyskočila (v nesouvisející roli). Dále byl parodován v pořadu \"Tele Tele\" pod názvem \"Rejžuj!\", a také Zdeňkem Izerem ve scénce \"Riskhuj\".\n"}
{"id": "925465", "url": "https://cs.wikipedia.org/wiki?curid=925465", "title": "The Journey of Jared Price", "text": "The Journey of Jared Price\n\nThe Journey of Jared Price (tj. \"Cesta Jareda Priceho\") je americký hraný film z roku 2000, který režíroval Dustin Lance Black podle vlastního scénáře. D. L. Black získal v roce 2008 \"Oscara\" za nejlepší původní scénář k filmu \"Milk\". \"The Journey of Jared Price\" byl jeho prvním celovečerním filmem.\n\nDevatenáctiletý Jared přijíždí do Los Angeles z malého města v Georgii, aby se stal hercem. Život kolem sebe si natáčí na kameru. Ve městě se ubytuje v hostelu. Na pokoji s ním bydlí Javier, který je prostitut a občas potřebuje pokoj kvůli schůzce s klientem. Jaredovi se to nelíbí, ale jinou možnost ubytování nemá. Jared získá přes inzerát práci jako pečovatel o slepou paní Haines. Najal ho její syn Matthew, který je filmovým producentem a nemůže sám trávit mnoho času se svou matkou. Jared v hostelu potká Roberta ze sousedního pokoje. Robert je gay, který má o Jareda zájem, ale Jared bližší vztah odmítá. Matthew požádá Jareda, aby se ubytoval v domě jeho matky, aby se o ni mohl starat také v noci. Krátce po přestěhování Matthew Jareda opije a mají spolu sex. Jaredovi se ozve i Robert a Jared se nemůže rozhodnout mezi ním a Matthewem. Teprve později se dozví, že Matthew má stálého partnera Andrewa, a když chce Jareda přemluvit, aby měli sex ve třech, Jared se rozhodne dát výpověď a dát přednost Robertovi. Od paní Haines dostane velké odstupné a společně s Robertem si zařídí vlastní byt.\n"}
{"id": "925467", "url": "https://cs.wikipedia.org/wiki?curid=925467", "title": "Bohuslav Rieger", "text": "Bohuslav Rieger\n\nBohuslav „Bohuš“ Rieger (5. října 1857 Praha – 29. května 1907 Poučník u Karlštejna) byl český právník a profesor rakouských říšských dějin na české právnické fakultě v Praze.\n\nNarodil se jako jediný syn Františka Ladislava Riegera a jeho ženy Marie, dcery Františka Palackého. (Po otci mohl později užívat titul svobodného pána, po rodičích zdědil statek Maleč.) Po právnických studiích se nejdříve roku 1889 habilitoval v oboru dějin a teorie veřejného práva, roku 1893 byl jmenován mimořádným a v roce 1899 řádným profesorem rakouských říšských dějin. Publikoval práce z dějin práva a správy, zejména jsou důležité příspěvky k české samosprávě. Podílel se také na založení \"Sborníku věd právních a státních\".\n\nDne 19. srpna 1889 se v Berouně oženil s Marii Červinkovou (1873–1895). Manželé Riegerovi měli tři děti. Manželka Marie zemřela krátce po narození třetího syna. Nejstarší syn Ladislav Ratibor (1890–1958) byl filosofem a profesorem na Karlově univerzitě. Prostřední Václav Jiří (1892–1915) zemřel velmi mladý. Nejmladší Bohuslav (1895–1976) působil za 1. republiky jako diplomat, hospodařil na panství Maleč a v září 1939 podepsal Národnostní prohlášení české šlechty. \n\nBratr manželky Marie Václav Červinka byl manželem sestry Bohuslava Riegera Marie; dalšími bratry byli spisovatel Otakar Červinka, generál Jaroslav Červinka a básník Miloš Červinka.\n\n\n"}
{"id": "925478", "url": "https://cs.wikipedia.org/wiki?curid=925478", "title": "Bon Appétit!", "text": "Bon Appétit!\n\nBon Appétit! (tj. francouzsky „Dobrou chuť!“) je jednoaktová opera amerického skladatele Lee Hoibyho z roku 1989. Libreto na základě přepisu jedné z epizod televizního pořadu se slavnou americkou propagátorkou francouzské kuchyně Julií Childovou upravil Mark Shulgasser.\n\nOpera \"Bon Appétit!\" vznikla v roce 1985 jako doplnění programu k jiné Hoibyově monodramatické opeře, \"Hodina italštiny\" (\"Italian Lesson\") z roku 1981 (premiéra 1984), v níž hlavní roli zpívala Jean Stapletonová (1923–2013), původně broadwayská muzikálová herečka, které se proslavila svou rolí Edith Bunkerové v televizním seriálu \"All in the Family\". Hoiby chtěl k vážnější \"Hodině italštiny\" vytvořit humorný prolog a jeho životní partner a spolupracovník Mark Shulgasser navrhl zpracování některé z epizod slavného televizního kursu francouzské kuchyně \"The French Chef\" (\"Francouzská šéfkuchařka\", 1963–1973), jehož hvězdou byla Julia Childová (1912–2004). Hoibyho nadchla myšlenka využít „dvě z největších ženských ikon amerických televizních dějin: Julii Childovou a Edith Bunkerovou“.\n\nHoiby a Shulgasser navázali kontakt s Childovou a s televizní stanicí WGBH-TV a získali od autorky povolení a od televize několik videokazet s epizodami pořadu. Nakonec vybrali epizodu č. 228 z 4. března 1971, v níž Julia Childová pekla čokoládový dort pod názvem \"Le Gâteau au Chocolat: L'Éminence Brune\". Shulgasser pro libreto převzal skutečná slova Childové s minimálními adaptacemi, doplnil však scénu se závodem mezi automatický, šlehačem a ručním šleháním bílků, kterou převzal z epizody věnované jinému dortu. Název opery byl zvolen podle věty, jíž epizody \"The French Chef\" končily: „This is Julia Child. Bon appétit!“\n\nPremiéra opery se konala 8. března 1989 v Kennedy Center for Performing Arts ve Washingtonu, s Jane Stapletonovou v hlavní a jediné roli a s Hoibym u klavíru. Tato inscenace se pak úspěšně hrála v New Yorku mimo Broadway a zavítala i do dalších měst. V orchestrální verze se poprvé hrála v Opera Baltimore. Její premiéru na západním americkém pobřeží v Long Beach navštívila i Julia Childová a byla nadšená: „Jen škoda, že jsem to neuměla takhle zazpívat, když jsem to dělala původně!“\n\nHoiby je žákem Giana Carla Menottiho a jeho hudba se pohybuje na tradičním základě; databáze Opera America ji charakterizuje jako tonální, konzervativní a postromantickou. Kritik Los Angeles Times Gregg Wager operu nazval „cukrkandlovým prohlášením proti tomu, co [Hoiby] považuje za kyselou hudbu“. Hudba evokuje atmosféru rané televize i broadwayské chansony a nezbytný francouzský nádech jí dodávají reminiscence na Maurice Ravela. Skladatel se snažil co nejvíce vycházet z původní atmosféry a zachycuje typický humor, sebeironii a věcnost Childové, aniž by sám dodával ironický odstup od tématu. Ve zpěvní linii se snažil co nejvíce zachytit její typické kadence; jak sám řekl, „Julia měla velmi hudební projev, a to jsem na sebe nechal působit, když jsem psal hudbu.“\n\nKritik Music Times Martin Bernheimer ji označil jako „cvičení v nevinné bujarosti“ a „málo povyku téměř pro nic“. Obecenstvu se však opera vesměs líbila a pozdější kritiky jsou k dílu příznivější. Tom Schnauber v Boston Music Intelligencer chválil „jednoduché, ale vkusné harmonie,“ „chytré hudební odkazy“ a „barvitou orchestraci“, zejména však Hoibyho „bystrý smysl pro divadlo“, a označil \"Bon Appétit!\" za „solidní, dobře napsané dílo pro čirou zábavu“, a kritik Joseph Dalton v recenzi nahrávky dodává: „Jako Childové sníh z vaječných bílků, \"Bon Appetit!\" je možná lehký a nadýchaný, ale je to dílo mistrovské pevné ruky.“\n\n\"Bon Appétit!\" se hraje poměrně často, nejčastěji z Hoibyových oper, a to díky inscenační nenáročnosti. Jediná ženská role přitahuje herecky nadané mezzosopranistky; existují verze pro větší i menší komorní orchestr, ale nejčastěji se tato opera hraje s doprovodem klavíru. Představení trvá asi 18–20 minut. V původní inscenaci nebyly až na kovový stůl žádné rekvizity a Jane Stapletonová přípravu dortu znázorňovala mimicky, při jiných inscenacích se však skutečně vaří. \"Bon Appétit!\" se často hraje mimo divadla a při příležitostných akcích – slovy libretisty Shulgassera při „gala příležitostech, kdy se konzumují velká množství čokolády“. Jedna operní společnost ji nabízí jako „vynikající občerstvení pro domácí zábavy, obchodní výstavy, pracovní obědy a večeře, srazy a kolaudace“. Mimo Spojené státy a Ameriku se hraje zřídka; například v roce 2009 ji Ensemble calmo představilo ve Švýcarsku a Německu.\n\nJedinou pěveckou rolí je Julia Childová (mezzosoprán). Instrumentace: flétna, hoboj, klarinet, fagot, lesní roh, harfa (nepovinná), klavír a smyčce (nepovinné), tj. dvoje housle, viola a violoncello.\n\n\"Le Gâteau au Chocolat l'Éminence Brune\". Nejprve připravte čokoládu: čtvrt hrnku vody, sedm uncí polosladké a dvě unce hořké čokolády plus dvě čajové lžičky instantního espresa pro dosažení moka příchuti. Směs dejte pomalu roztát. Předehřejte troubu na 350 ⁰F (176.67 °C) a dvě dortové formy řádně vytřete máslem a vysypte moukou; použijte voskový papír. Rozbijte čtyři vejce a oddělte bílek od žloutku. Do žloutků třete dvě třetiny hrnku moučkového cukru tak dlouho, až zhoustne a získá citrónové zabarvení. Do roztáté čokolády vmiste kostku másla a udržujte v tekutém stavu.\n\nDůkladně rozšlehejte bílky s trochou cukru (nejlépe v měděné míse, do níž dáte nejprve špetku soli), až hmota dosáhne asi sedminásobku původního objemu a na hladině se udrží výstupky.\n\nPřipravte těsto: do čokolády vmísíte tři čtvrtiny hrnku kukuřičné moučky tak, že nejprve vsypete čtvrtinu, tu řádně zamícháte do základu, pak vmísíte zhruba třetinu ušlehaného bílku a střídavě za stálého šlehání přidáváte moučku a bílek. Výsledné těsto vložte do obou forem a nechte péci asi 15–18 minut.\n\nJako střední vrstvu a jako polevu použijte stejnou čokoládovou směs jako do hmoty dortu. Dort lze ozdobit šlehačkou. Nejlépe chutná s kávou.\n\n"}
{"id": "925490", "url": "https://cs.wikipedia.org/wiki?curid=925490", "title": "Utica Comets", "text": "Utica Comets\n\nUtica Comets je profesionální americký klub ledního hokeje, který sídlí v Utice ve státě New York. Do AHL vstoupil v ročníku 2013/14 a hraje v Severní divizi v rámci Východní konference. Své domácí zápasy odehrává v hale Adirondack Bank Center s kapacitou 3 860 diváků (nejmenší aréna v celé AHL). Klubové barvy jsou modrá, zelená, stříbrná a bílá.\n\nKlub v soutěži nahradil celek Peoria Rivermen a vykonává funkci farmy mužstva NHL Vancouver Canucks. Ve městě hrál AHL v letech 1987–93 klub Utica Devils. Premiérovým utkáním Comets bylo 11. října 2013 klání na ledě Rochester Americans, celek prohrál 1:4. Domácí premiéru si odbyli 23. října proti Albany Devils před vyprodaným hledištěm (1:4).\n\n\n\nZdroj: \n\n\n\nZdroj: \n\n"}
{"id": "925493", "url": "https://cs.wikipedia.org/wiki?curid=925493", "title": "Iowa Wild", "text": "Iowa Wild\n\nIowa Wild je profesionální americký klub ledního hokeje, který sídlí v Des Moines ve státě Iowa. Do AHL vstoupil v ročníku 2013/14 a hraje v Centrální divizi v rámci Západní konference. Své domácí zápasy odehrává v hale Wells Fargo Arena s kapacitou 15 181 diváků. Klubové barvy jsou lesní zelená, metalická červená, zlatá a bílá.\n\nKlub v soutěži nahradil celek Houston Aeros a bude místo něj vykonávat funkci farmy mužstva NHL Minnesota Wild. Ve stejné aréně jako Iowa Wild působil v letech 2005-2009 klub Iowa Stars, který v poslední sezoně nesl název Iowa Chops. Majoritním majitelem klubu je společnost Minnesota Sports and Entertainment, dalšími podílníky jsou podnikatelé Chuck Watson a Nick Sheppard.\n\nPremiérovým utkáním Wild byl 12. října 2013 domácí zápas proti Oklahoma City Barons (2:4).\n\n\nZdroj: \n\n\n\nZdroj: \n\n"}
{"id": "925494", "url": "https://cs.wikipedia.org/wiki?curid=925494", "title": "Albatros C.III", "text": "Albatros C.III\n\nAlbatros C.III byl německý dvoumístný víceúčelový dvouplošník používaný během 1. světové války vyráběný společností Albatros Flugzeugwerke. Letoun C.III byl vytříbenou verzí úspěšného letounu Albatros C.I a byl nakonec nejvyráběnější ze všech letounů typu C společnosti Albatros. Byl používán v celé řadě rolí, které zahrnovaly pozorování, fotografický průzkum, lehké bombardování a doprovod bombardérů. 18 letounů C.III bylo dodáno v srpnu 1916 do Bulharska. Ty byly zničeny v roce 1920 podle podmínek mírové smlouvy.\n\nPodobně jako jeho předchůdce, byl letoun C.III oblíbený pro svou robustní konstrukci a příjemné ovládání. Křídla měl stejného rozpětí, avšak nejvýraznějším rozdílem mezi těmito dvěma typy byly přepracované ocasní plochy. C.III měl nižší zaoblenou svislou ocasní plochu oproti velké trojúhelníkové ocasní ploše letounů C.I., což dávalo letounům C.III větší hbitost. Rovněž stabilizátor byl zaoblený. Jako pohon byly používány řadové vodou chlazené motory Benz Bz.III (110 kW / 150 k) nebo Mercedes D.III (120 kW / 160 k). Podobně jako mnoho dalších válečných dvoumístných strojů (například britský Royal Aircraft Factory R.E.8) hlava motoru a výfuková potrubí vyčnívaly nad přední částí trupu, čímž znesnadňovaly výhled pilota dopředu.\n\nPozorovatel, který seděl v zadním kokpitu, ovládal pohyblivý kulomet Parabellum MG14 ráže 7,92 mm. Některé letouny C.III byly vybaveny dopředu střílejícím synchronizovaným kulometem LMG 08/15 ráže 7,92 mm. C.III také mohl nést náklad leteckých pum až do celkové hmotnosti 90 kg (200 lb) v malé pumovnici v trupu, která byla umístěna mezi sedadly pilota a pozorovatele.\n\nMimo mateřskou firmu byly letouny vyráběny v licenci i u několika dalších leteckých výrobců.\n\nMezi roky 1926 a 1927 byly dva letouny poháněné motory Mercedes D.III postaveny ze zachráněných dílů a z částí zničených letounů v Bulharsku pod označením DAR 2. Tyto letouny byly používány k výcviku.\n\n\"Technické údaje pocházejí z publikace „Biplanes, Triplanes, and Seaplanes“\".\n\n\n\n\n Bulharsko\n Finsko\n Německé císařství\n Litva\n Lotyšsko\n Polsko\n Turecko\n\n\n"}
{"id": "925495", "url": "https://cs.wikipedia.org/wiki?curid=925495", "title": "Římskokatolická farnost Olešnice na Moravě", "text": "Římskokatolická farnost Olešnice na Moravě\n\nŘímskokatolická farnost Olešnice na Moravě je územní společenství římských katolíků s farním kostelem svatého Vavřince v děkanátu Boskovice. Do farnosti patří město Olešnice a obce Crhov, Kněževes, Křtěnov, Lhota u Olešnice, Rozsíčka a Ústup.\nPůvodní středověký farní kostel na náměstí byl zničen požárem roku 1827, v letech 1827–1839 na jeho místě s využitím části zdí byl vystavěn nový kostel. Věž je původně brána středověkého opevnění kostela (ve dvou spodních úrovních, pod omítkou dochován gotický lomený oblouk vjezdu). Zvýšena a upravena byla roku 1882. Hřbitovní kostel svatého Mikuláše je poprvé doložen na konci 16. století, přestavěn byl v letech 1723 a 1852.\n\nFarářem byl od 1. září 2010 P. PaedDr. Pavel Lazárek. Toho od 1. srpna 2016 vystřídal jako administrátor R. D. Mgr. Tomáš Šíma.\nZ farnosti pochází celá řada kněží augustiniánského řádu:\n\n\nDnem vzájemných modliteb farností za bohoslovce a bohoslovců za farnosti brněnské diecéze je 12. květen. Adorační den připadá na 8. ledna.\n\nFarnost vydává vlastní časopis Společnou cestou. Aktivní je Misijní klubko děvčat, ministranti, schází se zde společenství mládeže i seniorů, pravidelně se koná modlitební setkávání matek a mužů, dětské mše svaté se konají v pátek.\n\nVe farnosti se pravidelně pořádá tříkrálová sbírka. V roce 2015 se při ní v Olešnici vybralo 30 724 korun.V roce 2017 činil její výtěžek v Olešnici 39 668 korun, ve Zbraslavci 14 764 korun.\n\nFarnost každoročně pořádá farní ples.\n\nPřed začátkem adventní doby se v farnosti připravují perníkové adventní věnce. Dobrovolný příspěvek za jejich prodej je určen na misie.\n\n"}
{"id": "925497", "url": "https://cs.wikipedia.org/wiki?curid=925497", "title": "Britny Fox", "text": "Britny Fox\n\nBritny Fox byla americká glam metalová kapela, aktivní v letech 1985–1992 a 2000–2008. K nejznámějším písním patří \"Girlschool\" a \"Long Way to Love\".\n\n\n\n\n"}
{"id": "925499", "url": "https://cs.wikipedia.org/wiki?curid=925499", "title": "Památná lípa v Dolanech", "text": "Památná lípa v Dolanech\n\nPamátná lípa, nacházející se na jihovýchodním okraji obce Dolany v Olomouckém kraji, je mohutná lípa malolistá (\"Tilia cordata\") se štíhlou korunou a dutým kmenem. Podle měření z roku 2009 je 22 m vysoká a obvod kmene činí 6,78 m. Její 18 m vysoká a 20 m široká jednostranná koruna sestává ze dvou hlavních větví. Stáří stromu se odhaduje na 200 let.\n\nLípa stojí u kříže u místního hřbitova nedaleko křižovatky polních cest, asi 650 metrů jihovýchodně od kostela sv. Matouše, na parcele č. 613/2, jejímž majitelem je obec Dolany. Památným stromem byla vyhlášena 12. ledna 1973 na základě usnesení rady tehdejšího Okresního národního výboru v Olomouci č. 371/27. \n\nStrom je vitální a jeho zdravotní stav byl roku 2009 ohodnocen jako dobrý, i když v minulosti si vyžádal zásahy. Jeho koruna dříve sestávala ze tří hlavních větví, z nichž jednu ztratil při vichřici roku 1982. Pravděpodobně po této vychřici byla dutina kmene zastřešena a koruna prošla zdravotním řezem. Roku 2008 byla nad dutinou instalována nová stříška z bonského šindele a boční otvory byly překryty pletivem.\n\n9. července 2008 začala doutnat dutina stromu. K požáru přijela jednotka Sboru dobrovolných hasičů Dolany, ovšem s ohledem na statut památkově chráněného stromu dorazily také jednotky hasičského záchranného sboru z Olomouce a Šternberka, jejichž příslušníci nejprve odstranili ochrannou stříšku nad kmenem a poté ještě, aby se dostali k ohnisku, vyřezali do kmene malý otvor, a požár uhasili. Podle vyjádření tiskové mluvčí HZS Olomouckého kraje byl požár pravděpodobně založen úmyslně nebo vznikl nedbalostí. Lípa nebyla významněji poškozena.\n"}
{"id": "925502", "url": "https://cs.wikipedia.org/wiki?curid=925502", "title": "Rhys Williams (atlet)", "text": "Rhys Williams (atlet)\n\nRhys Williams (* 27. února 1984 Cardiff, Wales, Spojené království) je velšský atlet, sprinter, jehož hlavní disciplínou je běh na 400 metrů překážek.\n\nMezi jeho největší úspěchy patří kompletní medailová sbírka z evropských šampionátů. V roce 2006 vybojoval na ME v atletice v Göteborgu bronzovou medaili. O čtyři roky později na kontinentálním šampionátu v Barceloně získal stříbro a v roce 2012 se stal v Helsinkách mistrem Evropy. Ve finále trať zaběhl v čase 49,33 s. Druhý v cíli Srb Emir Bekrić na vítěze ztratil 16 setin sekundy.\n\nJedním z jeho prvních úspěchů na mezinárodní scéně byla zlatá medaile z Evropského olympijského festivalu mládeže ve španělské Murcii z roku 2001. V roce 2003 se stal ve finském Tampere juniorským mistrem Evropy. O dva roky později se stal v Erfurtě mistrem Evropy do 23 let. Na stejném šampionátu uspěl také jako člen britské štafety v závodě na 4×400 metrů, kde Britové získali stříbrné medaile. V roce 2012 reprezentoval na Letních olympijských hrách v Londýně, kde ve třetím semifinálovém běhu obsadil výkonem 49,63 s 4. místo, což k postupu do finále nestačilo.\n\n\n"}
{"id": "925503", "url": "https://cs.wikipedia.org/wiki?curid=925503", "title": "Baltimore Bandits", "text": "Baltimore Bandits\n\nBaltimore Bandits byl profesionální americký klub ledního hokeje, který sídlil v Baltimore ve státě Maryland.\n\nBaltimore Bandits byl založen v roce 1995, ve kterém vstoupil do soutěže AHL z přemístění Baltimore Skipjacks do Portlandu jako Portland Pirates. Ve dvou sezónách, v nichž Bandits hrál v AHL, pokaždé postoupili do playoff a v první sezóně byli vyřazeni ve druhém kole proti Syracuse Crunch 3:4 na série. Následující ročník opět postoupili do playoff, ale byli vyřazeny v prvním kole proti Philadelphia Phantoms 0:3 na série. Po dvou letech byl tým přestěhován v roce 1997 do Cincinnati, Ohio, a přejmenován na název Cincinnati Mighty Ducks, jako tým sloužil farmou týmu Mighty Ducks of Anaheim.\n\nZdroj: \n\n\"Legenda: Z = Zápasy, V = Vítězství, P = Prohra, PRO = Prodloužení, PPR = Prohra po prodloužení, VG = Vstřelené góly, IG = Inkasované góly, TM = Trestné minuty\"\n\n"}
{"id": "925504", "url": "https://cs.wikipedia.org/wiki?curid=925504", "title": "Abádszalók", "text": "Abádszalók\n\nAbádszalók je město v okrese Kunhegyes v župě Jász-Nagykun-Szolnok v Maďarsku. Leží ve Velké dunajské kotlině na levém břehu přehrady na řece Tise. V roce 2017 zde žilo 4 129 obyvatel.\n\n"}
{"id": "925505", "url": "https://cs.wikipedia.org/wiki?curid=925505", "title": "Manipul", "text": "Manipul\n\nManipul může být:\n"}
{"id": "925506", "url": "https://cs.wikipedia.org/wiki?curid=925506", "title": "LilyPond", "text": "LilyPond\n\nGNU LilyPond je multiplatformní svobodný software určený pro sazbu notových zápisů distribuovaný pod licencí GNU General Public License, který je k dispozici pro Microsoft Windows, Linux a macOS. Program pracuje v prostředí příkazového řádku, ale lze jej používat s grafickou nadstavbou Frescobaldi. Pro zápis not používá vlastní textový souborový formát s příponou codice_1.\n\nProject LilyPond započali roku 1996 Han-Wen Nienhuys a Jan Nieuwenhuizen poté, co v roce 1995 pracovali na preprocesoru MPP k MusiXTeXu.\n\nLilyPond převádí zápis v poměrně jednoduchém značkovací jazyce na notový zápis ve formátu PDF (nebo v jiném grafickém formátu, jako je SVG nebo PNG) a na zvukový soubor formátu MIDI. LilyPond usiluje o automatickou sazbu co nejkvalitnějšího notového zápisu, který bude pěkně vypadat a dobře se číst. V tomto směru překonává komerční notační programy, jako Finale nebo Sibelius. Nevýhodou je nižší rychlost formátování.\n\nLilyPond je konzolová aplikace, která poskytuje snadno naučitelný jazyk v duchu WYSIWYM, kterým uživatel sděluje, co chce zobrazit (podobně jako například LaTeX); grafické uživatelské rozhraní je k dispozici jako samostatný program Frescobaldi, které sice neumožňuje přímo zadávání not v grafickém prostředí, přesto však nabízí funkce, které u takto rozdělených programů nejsou obvyklé (vyhledání zápisu noty ve zdrojovém souboru poklikáním na notu v grafickém výstupu).\n\nProgram LilyPond je napsaný zejména v jazyce C++, ale je uživatelsky rozšiřitelný programy v jazyce Scheme interpretovanými interpretem GNU Guile. Vstupní soubory zpracovává v několika krocích, formát PDF získává přes PostScript.\n\nPro LilyPond je k dispozici grafické uživatelské rozhraní Frescobaldi a zásuvný modul pro editor jEdit.\n\nKromě toho do formátu LilyPondu umí zapisovat svůj výstup řada notových programů, například Rosegarden, MuseScore, NoteEdit, Canorus, Denemo a TuxGuitar.\n\nLilyPondem sází svůj výstup Mutopia Project, který se zaměřuje na šíření svobodných partitur, a Musipedia, hromadně vytvářená hudební encyklopedie.\n\nLilyPond je také možné používat v rámci systému MediaWiki pomocí rozšíření \"Score\". Například zápis\nvytvoří\n<score vorbis=\"1\">\\relative c' { f d f a d f e d cis a cis e a g f e }</score>\n\n"}
{"id": "925509", "url": "https://cs.wikipedia.org/wiki?curid=925509", "title": "Manipul (oděv)", "text": "Manipul (oděv)\n\nPři moderní mši se již prakticky neužívá, neboť podle čl. 25 instrukce \"Tres abhinc annos\" z roku 1967 se pro ni nevyžaduje, běžně se s ním ale lze setkat při slavení tradiční liturgie, jako je např. tridentská mše.\n\nManipul s hermelínovám lemem je také součástí českých korunovačních klenotů.\n\n\n"}
{"id": "925511", "url": "https://cs.wikipedia.org/wiki?curid=925511", "title": "Seznam premiérů Turecka", "text": "Seznam premiérů Turecka\n"}
{"id": "925514", "url": "https://cs.wikipedia.org/wiki?curid=925514", "title": "Kostel Saint-Pierre-aux-Bœufs", "text": "Kostel Saint-Pierre-aux-Bœufs\n\nKostel Saint-Pierre-aux-Bœufs (doslovně \"svatého Petra u volů\") byl kostel na ostrově Cité v Paříži zbořený v roce 1837.\n\nKostel se nacházel na ostrově Cité nedaleko katedrály Notre-Dame v prostoru dnešní ulice \"Rue d'Arcole.\"\n\nNeobvyklý název pochází od dobytčího trhu, který se konal nedaleko kostela. Podle pověsti jednoho rána vyšlo z kostela eucharistické procesí a všichni kolemjdoucí před ním poklekli. Dva volci, kteří byli právě vedeni na porážku, před procesím poklekli rovněž. Následkem toho byly na fasádu kostela umístěny sochy dvou volských hlav.\n\nZaložení kostela Saint-Pierre-aux-Bœufs proběhlo ve středověku. V roce 1292 podle popisu farností zahrnoval kostelní obvod ulice \"Rue Saint-Pierre-aux-Bœufs\", \"Rue des Deux-Hermites\", \"Rue Cocatrix\", \"Rue de Perpignan\" a \"Rue des Trois-Canettes\". Všechny tyto ulice zmizely v roce 1867 při výstavbě současné nemocnice Hôtel-Dieu.\n\nBěhem starého režimu byl kostel Saint-Pierre-aux-Bœufs jednou z mála farností, kde se tajně oddávali novomanželé, kteří nezískali svolení svých rodičů.\n\nV kostele měl svatbu např. 28. října 1648 Louis de Buade de Frontenac (1622–1698) pozdější generální guvernér Nové Francie a jeho manželka Anne de la Grange-Trianon (1632–1707). Oženil se zde 6. listopadu 1743 také filozof Denis Diderot (1713–1784) a Anne-Toinette Champion.\n\nV kryptě kostela byl 17. listopadu 1780 pohřben básník Nicolas Gilbert (1750–1780).\n\nKostel Saint-Pierre-aux-Bœufs byl zrušen za Velké francouzské revoluce v roce 1790. Stal se národním majetkem a 8. fructidoru roku IV (25. srpna 1796) byl prodán. Kostel byl zbořen v roce 1837 kvůli stavbě ulice \"Rue d'Arcole\".\n\nPři demolici kostela byl zachráněn jeho portál, který v roce 1839 přenesl architekt Jean-Baptiste-Antoine Lassus (1807–1857) ke kostelu Saint-Séverin, kde dnes tvoří jeho západní portál. Jedná se o jedinou zachovanou část bývalého kostela.\n"}
{"id": "925516", "url": "https://cs.wikipedia.org/wiki?curid=925516", "title": "Hlaváčkovi", "text": "Hlaváčkovi\n\nPražská měšťanská rodina Hlaváčků patří k nejznámějším a historicky dobře doloženým rodům s tímto příjmením, na Starém a Novém Městě v Praze se připomíná již na přelomu 16. a 17. století.\n\nPatřili k ní například utrakvistický (po Bílé hoře katolický) měšťan Jeroným Hlaváček nebo Václav Samuel Hlaváček, od roku 1626 radní Nového Města pražského, který byl jedním z vůdců obrany Prahy během švédského obléhání v roce 1648. Z rodu vzešli i jezuita Martin Hlaváček (Praha 1678 – Olomouc 1722), profesor Karlo-Ferdinandovy univerzity v Praze a děkan teologické fakulty Olomoucké univerzity. Hlaváčkové nebyli měšťanskou erbovní rodinou, jako svůj emblém však používali štít s „velkou rybou“, odkaz na biblický příběh proroka Jonáše. Z proletarizované větve tohoto rodu pocházel i pozdější básník dekadence a symbolismu Karel Hlaváček (1874–1898), narozený v Praze-Libni. \n\nVýznamným členem rodiny byl Vincenc Hlaváček z Küstenwehru (1854-1926), pozdější rakousko-uherský polní maršálek, roku 1917 povýšený císařem Karlem I. Habsburským do šlechtického stavu s predikátem \"von Küstenwehr\". Jeho prasynovec František Narcis Hlaváček (Praha 1913 – Kadaň 1991), všestranný živnostník a příležitostný literát, přesídlil roku 1945 z Prahy do Kadaně v severozápadních Čechách – jeho tři synové Jiří (*1940), František Václav (*1946) a Václav (1951–1997) představují počátek tzv. pražsko-kadaňské rodinné větve. Vnukem Františka Narcise Hlaváčka (†1991) a synem Františka Václava Hlaváčka (*1946) je český historik a filosof Petr Hlaváček (*1974).\n"}
{"id": "925519", "url": "https://cs.wikipedia.org/wiki?curid=925519", "title": "Měšťák šlechticem", "text": "Měšťák šlechticem\n\nMěšťák šlechticem (Le Bourgeois gentilhomme) je komedie – balet o šesti jednáních (resp. pět jednání a závěrečný \"balet národů\"). Představení na objednávku francouzského krále Ludvíka XIV. vytvořili Molière a Jean-Baptiste Lully.\n\nV roce 1669 navštívil dvůr francouzského krále Ludvíka XIV. vyslanec Vysoké Porty, Soliman Aga. Král na jeho počest uspořádal velkolepé slavnosti. Vyslanec se ale choval přezíravě, čímž krále velmi rozladil. Král si pak u Molièra a Lullyho objednal divadelní představení se \"směšným tureckým baletem\", aby vyslance zesměšnil a aby se tato pomsta zapsala do dějin.\n\nAutoři sepsali komedii – balet \"Měšťák šlechticem\", příběh komického měšťáckého zbohatlíka Jourdaina, který se snaží stát se šlechticem. Další karikovanou postavou je hrabě Dorant, zchudlý šlechtic, který se podbízí bohatému měšťanovi, aby si od něho mohl vypůjčovat peníze. Představení bylo poprvé předvedeno králi 14. října 1670, na zámku Chambord. Oba autoři v představení i hráli – Molière ztvárnil hlavní postavu pana Jourdaina, Lully hrál Muftího. Král byl představením nadšen a nechal si jej pětkrát opakovat. V listopadu 1670 bylo pak představení uvedeno v Paříži.\n\nFormálně se jedná o spojení divadelní hry (komedie) se zpěváckými a tanečními scénami. Všechny tři složky jsou organicky propojeny. Později byla hra uváděna i jako samostatné činoherní představení, například v roce 2012 v Mahenově divadle v Brně.\n\nV roce 2005, na festivalu staré hudby Oude Muziek Utrecht, bylo představení uvedeno, v současnosti poprvé, v plném rozsahu původní předlohy z roku 1670, v podání francouzského orchestru \"Le Poème Harmonique\" s dirigentem Vincentem Dumestre.\n\nOdehrává se v Paříži v domě pana Jourdaina, měšťana, který zbohatl na obchodu se suknem.\n\nŽák učitele hudby skládá serenádu na objednávku pana Jourdaina.\n\nUčitel zpěvu a učitel tance pana Jourdaina si stěžují na směšnost jeho snah stát se šlechticem. Shodnou se ale na jedné kladné stránce a tou je měšec pana Jourdaina. Ten vstupuje a učitelé před ním vedou spor, zda je významnější zpěv či tanec, dokládají svá tvrzení ukázkami árií a tanců.\n\nPřichází učitel šermu, který opovrhuje předešlými učiteli, neboť zbraně mají převahu nad neužitečnými naukami, jako jsou hudba a tanec. Poté přichází učitel filosofie, který hledí svrchu na všechny tři předešlé. Popudí je a dostane od nich výprask. Při následující hodině filosofie předvádí učitel filosofie groteskní výklad o samohláskách.\n\nPoté přichází krejčí a jeho tovaryši s novými šaty, hodnými šlechtice. Krejčovští tovaryši oblékají pana Jourdaina, který je za jejich pochlebování odměňuje bohatým spropitným.\n\nPan Jourdain předvádí manželce a služce Nicole své nové šaty. Sklidí ale jejich posměch a odsudek za svou marnivost. Přichází hrabě Dorant, který se ho zastává a zato se mu podaří od něho získat další finanční půjčku. Slibuje za to Jourdainovi dostaveníčko s krásnou markýzou.\n\nMladý měšťan Kléont se přichází ucházet o Jourdainovu dceru Lucile. Paní Jourdainová je svazku nakloněna. Pan Jourdain jej ale odmítá, protože je rozhodnut provdat dceru jedině za šlechtice.\n\nNásleduje bohatá hostina, doprovázená zpěvy a tanečními vystoupeními zpěváků, tanečníků a kuchtíků. Na hostinu přivedl hrabě Dorant markýzu Dorimène. Dvoření pana Jourdaina ale vyznívá zcela komicky.\n\nPřichází paní Jourdainová a rázně ukončuje hostinu a vykazuje hosty z domu. Tím je i zmařena snaha pana Jourdaina o dostaveníčko s markýzou.\n\nZa osamělým panem Jourdainem přichází Corvielle převlečený za posla Velikého Turka, jehož syn se údajně uchází o Jourdainovu dceru. Aby se svatba mohla uskutečnit, je prý ale nutné pana Jourdaina rovněž povýšit do šlechtického stavu. Přichází \"Muftí\" (ve skutečnosti převlečený Kléont) a během groteskního obřadu (který je celý zpíván sabirem) z pana Jourdaina udělá tureckého \"šlechtice\" jménem Mamamouchi. Jourdainova životní touha je konečně splněna.\n\nPan Jourdain přichází za manželkou a nařizuje přípravu svatby dcery Lucile se synem Velkého Turka. Paní Jourdainová je zasvěcena do celé komedie a přidává se ke \"spiklencům\". Proběhne trojnásobná svatba, kdy se vezmou Lucile a Kléont, služka Nicole a sluha Covielle a markýza Dorimène uzavře sňatek s hrabětem Dorantem. Jediná osoba, která netuší, že je obětí spiknutí, je pan Jourdain.\n\nŠesté dějství bývá nazýváno také \"Balet národů\" (Ballet des Nations). Celá společnost odchází do divadla. Před divadlem se tlačí dav návštěvníků z různých francouzských krajů, mezi kterými se prodírá prodavač divadelních programů sužovaný dotěrnými uličníky.\n\nBalet má tři části:\n\nVšechny národy i divadelní postavy se promíchají ve finální sborové scéně.\n\nHra byla uvedena 23. září 1926 v Národním divadle pod názvem \"Bařtipán\", ale nikoliv s Lullyho hudbou, ale s hudbou Ervína Schulhoffa. Scénu a kostýmy pro hru navrhl Josef Čapek. Táž úprava byla uvedena v Brně v roce 1950 a byla hrána až do roku 1955.\n\nČinohra Měšťák šlechticem byla hrána například:\n\nDne 24. března 2006 bylo ve Stavovském divadle uvedeno představení v nastudování francouzského souboru \"Le Poème Harmonique\" pod vedením Vincenta Dumestre. Na realizaci tohoto představení se podíleli i čeští hudebníci z orchestru Musica Florea pod vedením Marka Štryncla.\n\n\n\n"}
{"id": "925520", "url": "https://cs.wikipedia.org/wiki?curid=925520", "title": "Kvarteto Apollon", "text": "Kvarteto Apollon\n\nKvarteto Apollon je české smyčcové kvarteto. Tradice, na kterou kvarteto navazuje, byla utvářena takovými ensembly, jakými bylo Vlachovo, Smetanovo, Dvořákovo nebo Janáčkovo kvarteto.\n\nKvarteto Apollon se po studiu u členů věhlasných českých kvartet a absolvování prestižních mistrovských kursů v Holandsku (Fine Arts Quartet), a Německu (Alban Berg Quartet), úspěšně zúčastnilo řady prestižních mezinárodních soutěží, z nichž jmenujme Mezinárodní soutěž L.v. Beethovena ( 1. cena a cena za nejlepší provedení díla L. van Beethovena), a účast ve finále mezinárodní soutěže v Düsseldorfu. \n\nTěmito úspěchy zahájilo Kvarteto Apollon svoji koncertní činnost v roce 1993, která byla provázena dalšími setkáními s významnými osobnostmi komorní hudby (Viktor Moučka - Vlachovo kvarteto, Jan Kvapil a Petr Messieureur - Talichovo kvarteto). Od začátku své kariéry zařazuje kvarteto do svého repertoáru vedle klasických děl také skladby jazzové. Ve vynikajících a velmi originálních úpravách amerického smyčcového kvarteta Turtle Island Q. můžeme tedy slyšet i skladby předních jazzových autorů a interpretů (m.j. Chick Corea, Miles Davis, Leonard Bernstein). \n\nKvarteto Apollon spolupracuje s řadou českých skladatelů, a to jak v oblasti klasické hudby (Z. Lukáš, P. Trojan, O.Kvěch, J.Filas, J.Gemrot), tak v jazzu (K.Růžička, E.Viklický, V.Eckert, Z.Zdeněk), kteří svá díla v mnohých případech kvartetu věnovali. Repertoárovou pestrostí kombinací těchto dvou odlišných směrů si získalo Kvarteto Apollon posluchače mnohých pódií. \n\nSoubor pravidelně vystupuje na prestižních festivalech doma i v zahraničí, např. Bruckner festival v Karlsruhe, Festival komorní hudby v Bolzanu, Festival Mitte Europa, Festival soudobé hudby v Bregenzu, Festival komorní hudby v Bergamu, jazzový festival v Salzburgu atd. Absolvoval též turné po Anglii, Japonsku, Španělsku, Belgii, Rakousku, Turecku, Švédsku, Francii, Spojených arabských emirátech a dalších zemích.\n\nČeská televize odvysílala již několik snímků věnovaných pouze Kvartetu Apollon a pravidelně se souborem úzce spolupracuje. Díky velmi úspěšné spolupráci s Českým rozhlasem vznikla v roce 1997 smlouva mezi Kvartetem Apollon a Českým rozhlasem o spolupráci a užívání názvu „Soubor Českého rozhlasu“. \n\nOd roku 1993 vydalo kvarteto Apollon již deset sólových klasických CD (Dusík, Ravel, Janáček, Brahms, Schubert, Dvořák, Smetana, Chevaliere de Saint – George, Husa, Gemrot, Knížák, Rejcha) a čtyři sólová jazzová CD (Apollon in Jazz, A Night in Tunisia, Klangburg Concertino, a jako zatím poslední, Crossroads). Od roku 2001 soubor spolupracuje s vydavatelstvím Cube Bohemia, jejichž prvním společným projektem bylo právě CD s Dvořákovými kvartety a vydavatelstvím Radioservis, které vydalo několik jejich CD s díly F.Schuberta, K.Husy, J.Gemrota, Z.Lukáše O.Kvěcha a dalších. Zajímavým počinem bylo i natočení jazzového CD s rakouským souborem Fritz Pauer Trio. Jejich poslední jazzové CD s názvem Crossroads bylo vydáno u jejich nového labelu Triart Recording. \n\nKvarteto Apollon je i mnohými producenty vyhledávaným souborem domácích i zahraničních popových a rockových skupin. Za mnohé jmenujme spolupráci s Rodem Stewartem, The Levellers, Dougem Wimbishem, Petrem Bende, Divokým Billem, Ready Kirken a mnoha dalších. \n\nKvarteto Apollon můžete slyšet i ve slavném filmu Obsluhoval jsem anglického krále režiséra Jiřího Menzela.\nSložení v roce 2019 :\nSilvie Hessová - housle\nRadek Křižanovský - housle\nPavel Ciprys - viola\nPavel Verner - violoncello\n"}
{"id": "925521", "url": "https://cs.wikipedia.org/wiki?curid=925521", "title": "Blhovce", "text": "Blhovce\n\nBlhovce ( ) jsou obec na Slovensku, v okrese Rimavská Sobota v Banskobystrickém kraji.\n\nV roce 2011 zde žilo 797 obyvatel. V roce 2001 se 77 % obyvatel hlásilo k maďarské národnosti.\n"}
{"id": "925524", "url": "https://cs.wikipedia.org/wiki?curid=925524", "title": "Anglický výstavní holub", "text": "Anglický výstavní holub\n\nAnglický výstavní holub, Show Homer, je plemeno holuba domácího, anglická forma poštovního holuba, šlechtěná pro výstavní účely až do podoby ryze okrasného ptáka. Je to velký holub, který pro svou vysokou hmotnost špatně létá. Má silnou, vzpřímenou postavu, a mohutnou, protaženou hlavu se světlýma očima, což mu dodává výraz dravého ptáka. Patří do skupiny tzv. výstavních holubů, tato plemena byla všechna vytvořena z poštovního holuba zdůrazněním některých líbivých exteriérových znaků, hlavně tvaru hlavy a zobáku. Mezi těmito plemeny je anglický výstavní největší. Ve střední Evropě se anglický výstavní holub chová jen vzácně. V seznamu plemen EE se řadí do plemenné skupiny užitkových holubů a je zapsán pod číslem 0027.\n\nMá zvláštně utvářenou hlavu: extrémně dlouhou, ale jen lehce zaoblenou. Z profilu tvoří dlouhý oblouk, který od zobáku silně stoupá, ale na temeni je téměř plochý. Při pohledu shora netvoří hlava klín, ale boční linie vedou téměř vodorovně. Zobák je velmi silný a tupý, středně dlouhý, s malým jemným ozobím ve tvaru písmene V. Oči jsou vždy perlové, s úzkými, většinou černošedými obočnicemi.\n\nKrk má střední délku a směrem k hlavě se elegantně zužuje. Trup je poněkud delší, s širokou a dobře zaoblenou hrudí. Křídla lehce spočívají na ocase, který je středně dlouhý a úzce složený. Nohy jsou silné, krátké, s neopeřenými běháky či prsty. Opeření hladce přiléhá. Anglický výstavní holub nemá žádné pernaté ozdoby a barva opeření se hodnotí až na posledním místě. Chová se ve všech rázech známých u poštovních holubů.\n\n"}
{"id": "925531", "url": "https://cs.wikipedia.org/wiki?curid=925531", "title": "Maják Járy Cimrmana", "text": "Maják Járy Cimrmana\n\nMaják Járy Cimrmana je nejmladší dřevěná rozhledna Jizerských hor. V budově pod rozhlednou se nachází muzeum Járy Cimrmana, které bylo otevřeno spolu s Majákem; přístup na rozhlednu je přes muzeum. Stavba se nachází ve vsi Příchovice v katastrálním území Příchovice u Kořenova, obec Kořenov, okres Jablonec nad Nisou na úpatí Příchovického hřebene.\n\nRozhledna byla postavena v letech 2011 až 2013 podle projektu Hutě architektury Martin Rajniš, Je 23,7 m vysoká (nebo 25,6 m vysoká). Na rozhlednu vede 115 schodů. Jako materiál na stavbu bylo použité borové dřevo a její originální konstrukce svým tvarem skutečně připomíná maják.\n\nStavbu muzea a rozhledny, která stála kolem 4 milionů, financovali majitelé sousedícího penzionu U čápa bez evropských dotací. V blízkosti objektu byl na místě bývalé skládky a střelnice vybudován Lesopark Na Sluneční, autorů studia Strašné dítě/Enfant Terrible, dřevěné prvky vytvořili David Smrčka, Jaromír Bernart, Lenka Klodová a Adam Spolnik. Na projektu spolupracovaly i děti ze základních škol v Kořenově a polském Kopanieci. Grant Evropské unie pokryl cca polovinu nákladů.\n\nRozhledna poskytuje výhled zejména na oblast Železnobrodska a Semilska v pozadí s Kozákovem.\n\n"}
{"id": "925534", "url": "https://cs.wikipedia.org/wiki?curid=925534", "title": "Hanau", "text": "Hanau\n\nHanau je město v německé spolkové zemi Hesensko. Leží v zemském okrese Main-Kinzig ve vládním obvodu Darmstadt, přibližně 25 km východně od Frankfurtu nad Mohanem, největšího města spolkové země. Město leží na soutoku řek Kinzig a Mohan. Hanau je rodištěm Jacoba a  Wilhelma Grimmů, a proto bývá často označováno jako \"město bratří Grimmů\". Žije zde obyvatel. \n\nPrvní zmínka o městu pochází z roku 1143. Status města byl původní vesnici přidělen v roce 1303. Ve 14. století zde byly vybudovány městské hradby, které byly dále rozšířeny v 16. století. Ve stejném století bylo město rozšířeno a jeho nová část, označována jako Neustadt Hanau, se stala samostatným městem. Nové město bylo větší než původní Hanau a bylo zde vybudováno bytelné opevnění v barokním stylu, díky němuž utrpělo město jen minimální škody během třicetileté války. Během napoleonských válek v 19. století bylo nařízeno zničit městské opevnění, a město se tak dále rozvíjelo za své tradiční hranice. V roce 1820 došlo ke sloučení Hanau a Neustadt Hanau v jedno město. Ve stejném století prošlo město industrializací a Hanau se stalo významným železničním uzlem, když se zde potkávalo šest samostatných železničních tratí. Město bylo součástí historického státu Hesenska-Kasselska a stalo se součástí Pruska. Během druhé světové války bylo z větší části poničeno náletem britských letounů. Poté bylo obsazeno americkou armádou.\n\nV současné době je Hanau šestým největším městem Hesenska a jedním z deseti regionálních center. Jedná se o významné průmyslové a technologické centrum, stejně jako o významný dopravní uzel. Žije zde početná turecká menšina.\n\n\n\n"}
{"id": "925535", "url": "https://cs.wikipedia.org/wiki?curid=925535", "title": "Viktoria Tolstoy", "text": "Viktoria Tolstoy\n\nLouise Viktoria Tolstoy, rodným jménem Louise Viktoria Kjellberg (* 29. července 1974 Sigtuna, Stockholm) je švédská jazzová zpěvačka, dcera hudebníka Erika Kjellberga a prapravnučka ruského spisovatele Lva Nikolajeviče Tolstého.\n\nStala se prvním švédským jazzovým interpretem, který uzavřel kontrakt s americkým labelem Blue Note Records. Několikrát koncertovala na českých pódiích, mimo jiné v roce 2006 na jubilejním 40. ročníku Československého jazzového festivalu v Přerově. \n\n\n\n"}
{"id": "925536", "url": "https://cs.wikipedia.org/wiki?curid=925536", "title": "Rasinja", "text": "Rasinja\n\nRasinja () je opčina v Koprivnicko-križevecké župě v Chorvatsku. V roce 2001 zde žilo 3 818 obyvatel. Opčinu tvoří 21 sídel.\n\nBelanovo Selo, Cvetkovec, Duga Rijeka, Gorica, Grbaševec, Ivančec, Koledinec, Kuzminec, Ludbreški Ivanac, Lukovec, Mala Rasinjica, Mala Rijeka, Prkos, Radeljevo Selo, Rasinja, Ribnjak, Subotica Podravska, Velika Rasinjica, Veliki Grabičani, Veliki Poganac, Vojvodinec\n"}
{"id": "925539", "url": "https://cs.wikipedia.org/wiki?curid=925539", "title": "Kolotoč (soutěž)", "text": "Kolotoč (soutěž)\n\nKolotoč je televizní soutěž, kterou vysílala TV Nova v letech 1996–2003. Moderovali ji postupně Pavel Poulíček, Honza Musil, sourozenci Gondíkovi a nakonec znovu Pavel Poulíček. Jednalo se o českou verzi amerického pořadu \"Wheel of Fortune\". Soutěž v roce 2019 vysílá v reprízách Nova Gold od 2.25 ráno, a to od úterý do soboty.\n\nOd srpna 2017 uváděla svoji verzi tohoto pořadu TV Barrandov pod názvem \"Roztoč to!\".\n\nSoutěže se účastnili 3 soutěžící. Na začátku byla určena tajenka, moderátor řekl, o čem pojednává, např. výrok známé osobnosti. Soutěžící roztočili kolotoč, jedna jeho část, na které byl počet bodů (např. 200 bodů), se zastavila u šipky. Soutěžící řekl písmeno, o kterém si myslel, že je v tajence. Pokud tam nebylo, body nezískal a točil další soutěžící. Na kolotoči byla též políčka \"stop\" a \"bankrot\", která „uškodila“ soutěžícím. \"Stop\" soutěžícího zastavilo, mohl točit, až na něj opět přišla řada (v Česku se přestalo používat v roce 1999). Dosáhl-li soutěžící políčka \"Bankrot\", přišel o všechny dosud získané body.\n\nKolotoč se v České republice začal vysílat v roce 1996. Moderoval ho Pavel Poulíček. V 505. dílu ho nahradil Honza Musil. V roce 1999 začali pořad moderovat sourozenci Gondíkovi, nejprve s názvem Riskuj na kolotoči, později s další úpravou pořadu a opět názvem Kolotoč. Při obou těchto verzích museli soutěžící před tipováním písmenka nejprve správně odpovědět na otázku (zpravidla hudebního tématu, na přípravách těchto otázek se podílel i Lešek Semelka). V roce 2000 se vrátil Pavel Poulíček a pořad opět dostal nový, moderní vzhled. Tato soutěž byla vysílána i ve Velké Británii pod názvem \"Spin of Wheel.\"\nPrvní studio Kolotoče mělo design poutě z 30. let. V roce 1999 dostal Kolotoč hodně jiný design, nejprve bylo točeno jen malou kruhovou deskou (pořad Riskuj na kolotoči), později soutěžící netočili kolotočem, ale „zařízením“, které rozpohybovalo kolotoč na plátně. Poslední design Kolotoče byl moderní, připomínal americké studio.\n\nZa správné zodpovězení tajenky vyhrál soutěžící nejprve 3000, potom 5000 korun. V první řadě pořadu si soutěžící, který získal nejvíce bodů, mohl odnést ceny jako nádobí a elektroniku, ve druhé řadě si odnesli jen peníze za správně zodpovězenou tajenku. Ve třetí řadě soutěžící, který získal nejvíce bodů, na konci pořadu točil kolotočem, ten měl pod hrací částí „okénko“, kde byly možnosti výhry. Nejvyšší výhra se skrývala za Jackpotem. Další možnosti výhry byly: 10000, 12000, 15000, 17000, 20000 korun. Někdy se stalo, že si soutěžící nakonci vytočil bankrot, v takovém případě dostal cenu útěchy, kterou bylo pozvání do dalšího Kolotoče.\n\nV první řadě bylo na Kolotoči políčko Bonus, když soutěžícímu padlo toto políčko, musel zatočit znovu a získal dvojnásobek vytočené hodnoty. Ve druhé řadě nebyly žádné bonusy. Ve třetí řadě vždy na začátku soutěžního kola mohl soutěžící umístit žeton na libovolné políčko (kromě bankrotů) kolotoče. Když bylo políčko se žetonem kterýmkoliv hráčem vytočeno, dostal soutěžící, kterému žeton patřil, 2000 bodů.\n"}
{"id": "925545", "url": "https://cs.wikipedia.org/wiki?curid=925545", "title": "Ken Matthews", "text": "Ken Matthews\n\nKenneth „Ken“ Joseph Matthews (21. června 1934, Birmingham – 3. června 2019, Wrexham) byl britský atlet, chodec, olympijský vítěz z roku 1964.\n\nStal se několikanásobným mistrem Velké Británie v chůzi na 2, 7 a 10 mil. Olympijský závod na 20 km v Římě v roce 1960 nedokončil. O dva roky později se ale stal mistrem Evropy na této trati. To ho předurčilo roli favorita v olympijském závodu v chůzi na 20 km v Tokiu v roce 1964. Zde nezklamal a zvítězil.\n\n"}
{"id": "925547", "url": "https://cs.wikipedia.org/wiki?curid=925547", "title": "Active TV", "text": "Active TV\n\nActive TV byla česká televizní stanice, která začala vysílat 22. dubna 2013 v multiplexu 3, na kterém vysílání ukončila, aby uvolnila místo pro televizní stanici Kino Barrandov. Poté se přesunula na multiplex 4. Televize byla v minulosti kritizována a též pokutována Radou pro rozhlasové a televizní vysílání.\n\nVšichni volající si mají možnost vybrat z nabídky služeb daného pořadu, během něhož mohou být přepojeni do studia.Každému volajícímu, který se rozhodne pro možnost spojení do studia, je přehrána nabídka všech služeb dostupných na lince, a to jak na začátku spojení,tak po každých dvaceti minutách čekání. Informace o ceně a podmínkách spojení jsou publikovány v souladu s obecnými předpisy a je na svobodném rozhodnutí každého diváka, zda se rozhodne volat na číslo pořadu opakovaně či jak dlouhé spojení uskuteční.\n\n1. 6. 2015 Active TV ukončila své vysílání v multiplexu 4 a na satelitu.\n\nTelevize Active TV dostala v květnu 2013 pokutu od Rady pro rozhlasové a televizní vysílání z důvodu podvodu ve hře Sexy výhra, kde soutěžící několikrát zavolali správnou odpověď, kterou ale moderátorka, dle pokynu z režie, neuznala. Výše pokuty je 50 000 Kč.\n\nRada pro rozhlasové a televizní vysílání (RRTV) na zasedání 5. 11. 2013 rozhodla o pokutě 10 tisíc Kč společnosti TV CZ s.r.o., provozovateli ACTIVE TV, za porušení ustanovení § 49 odst. 1 písm. c) zákona č. 231/2001 Sb. Dne 5. 8. 2013 v čase od 6:00 do 7:35 hodin vysílal na ACTIVE TV teleshopping inzerující erotické služby. Toto je v rozporu s povinností v době od 6:00 do 22:00 hodin nezařazovat reklamu a teleshopping na erotické služby a výrobky.\n\nSEXY VÝHRA (CHATLINKA) – interaktivní soutěž. Moderátorka zde položí jednoduchou otázku a pomocí telefonátu na ni divák odpovídá. Tento pořad často obsahoval pro děti a mladistvé nevhodný obsah. Cena hovoru je 90 Kč/min.\n\nKVÍZ – pořad obdobný Sexy výhře, ovšem bez nevhodného obsahu. Cena hovoru je 70 Kč/min.\n\nCENOKAT – podobně jako v teleshoppingu je zde vystavena položka, jejíž cena se po dobu pořadu snižuje. V tomto pořadu se nepřepojuje do studia.\n\nEZO TV – interaktivní esoterický pořad. Cena hovoru 70 Kč/min.\n\n"}
{"id": "925549", "url": "https://cs.wikipedia.org/wiki?curid=925549", "title": "Antverpský výstavní holub", "text": "Antverpský výstavní holub\n\nAntverpský výstavní holub, Show Antwerp, je plemeno holuba domácího. Je to nejstarší plemeno ze skupiny tzv. výstavních holubů, ptáků, kteří byli vyšlechtěni z poštovního holuba zdůrazněním některých líbivých exteriérových znaků, hlavně tvaru hlavy a zobáku, do ryze okrasných plemen. Antverpský výstavní holub je větší holub s nápadně krátkým, silným zobákem, širokou hrudí, nazad skloněným hřbetem a krátkýma nohama. Je to plemeno vzácné, poněkud podobné německému výstavnímu holubovi. V seznamu plemen EE se řadí do plemenné skupiny užitkových holubů a je zapsán pod číslem 0026.\n\nAntverpský výstavní holub vzniklo na bázi poštovního holuba, s přimísením krve indiána a racků. Nejdůležitějším exteriérovým znakem je jeho hlava: je velká, široká, vejčitého tvaru a s co nejkratším čelem. Zobák je velmi krátký, silný a tupý, s horní i dolní polovinou stejné šířky. Plemeno existuje ve dvou rázech, které se délkou zobáku liší, ale i dlouholící ráz se vyznačuje kratší hlavou, než mají ostatní výstavní plemena. Ozobí je krátké a jemné. Oči jsou velké, položené níže než u německého výstavního holuba, s oranžovou až červenou duhovkou, obočnice jsou úzké a jemné.\n\nKrk je silný, spíše kratší a přechází v trup s širokou a dobře zaoblenou hrudí. Hřbet je dlouhý, plochý a skloněný vzad. Ocas je nesen v linii hřbetu, je dobře složený a téměř se dotýká země, křídla leží na ocase. Nohy jsou krátké a silné, s neopeřenými běháky či prsty.\n\nOpeření je hladké a přilehlé. Antverpský výstavní holub nemá žádné pernaté ozdoby a barva opeření se hodnotí až na posledním místě. Chová se ve všech rázech známých u poštovních holubů, kromě kreseb, které kombinují bílé a barevné opeření.\n\n"}
{"id": "925554", "url": "https://cs.wikipedia.org/wiki?curid=925554", "title": "Claire Lefilliâtre", "text": "Claire Lefilliâtre\n\nClaire Lefilliâtre je francouzská sopranistka, specializující se na barokní repertoár.\n\nClaire Lefilliâtre začala v šestnácti letech studovat zpěv na Conservatoire National de Région de Caen, kde absolvovala v oboru zpěv a dějiny hudby. Současně studovala divadelní a filmové umění na univerzitě v Caen. Dále pokračovala ve studiu na hudební konzervatoři \"l'ENM\" v Alençonu, kde byli jejími profesory Alain Buet a Raphaël Sikorski (hlasový projev), Eugèn Green (barokní deklamace), Benjamin Lazar (barokní gestika) a Agnès de Brunhoff (jevištní pohyb). Jejími vzory jsou sopranistky Montserrat Figueras, Jill Feldman a tenorista Howard Crook. Přesto, že se specializuje na starou hudbu, zajímá se živě i o francouzskou hudbu 19. a 20. století.\n\nDíky zkušenostem s barokním repertoárem se od roku 1999 stala hlavní interpretkou francouzského hudebního souboru Le Poème Harmonique, jehož zakladatelem a dirigentem je Vincent Dumestre. Od téhož roku vycházejí u hudebního vydavatelství Alpha jejich společné nahrávky, které neušly pozornosti odborného tisku (Le Monde de la Musique, Diapason, Répertoire...), zabývajícího se poznáváním nových postupů v interpretaci barokní hudby.\n\nV letech 2004–2011 vystupovala s úspěchem v komedii-baletu autorů Moliéra a Jeana-Baptista Lullyho \"Měšťák šlechticem\". S tímto představením pak soubor \"Le Poème Harmonique\" vystupoval na mnoha místech Francie i Evropy, mimo jiné i 24. března 2006 v Praze (v pražském představení ale tuto roli zpívala Anne Magouët). Nahrávka představení byla oceněna cenou \"Grand Prix du Disque et du DVD de l'Académie Charles-Cros\", v kategorii barokní hudby. Na realizaci tohoto představení se podíleli i čeští hudebníci z orchestru Musica Florea pod vedením Marka Štryncla.\n\nNa mezinárodním festivalu barokní hudby v Ambronay v roce 2006 se představila v titulní roli opery \"La Vita Humana\" skladatele Marca Marazzoliho.\n\nV letech 2009–2010 účinkovala v inscenací opery \"Cadmus et Hermione\" skladatele Jeana-Baptiste Lullyho v režii Benjamina Lazara, se souborem Le Poème Harmonique, na mnoha místech Francie.\n\nZároveň byla, pro svůj cílený zájem o francouzskou a italskou hudbu 17. století, zvána k vystoupením na operním divadle Teatro La Fenice v Benátkách a s dalšími známými soubory jako jsou \"Les Corsaires du Roy\", \"Suonar e cantar\" nebo \"La Maitrise du Centre de Musique Baroque de Versailles\". I s těmi pořídila řadu nahrávek u různých hudebních vydavatelství.\n\nV rámci svých vystoupení účinkovala na známých francouzských divadelních a operních scénách jako jsou Théâtre national de l'Opéra-Comique v Paříži, Opéra de Rouen, Opéra-Théâtre d'Avignon i ve významných koncertních sálech po celém světě (Utrecht, Petrohrad, Barcelona, Řím, Budapešť, Brusel, Amsterdam, Tokio, New York, Buenos Aires, Šanghaj aj.).\n\nV současné době se, kromě koncertování a nahrávání, účastní i nových hudebně divadelních projektů, většinou v režii Benjamina Lazara.\n\n\n\ndirigent: Vincent Dumestre, hudební vydavatelství: Alpha\n\n\n\n"}
{"id": "925555", "url": "https://cs.wikipedia.org/wiki?curid=925555", "title": "Exhibiční holub", "text": "Exhibiční holub\n\nExhibiční holub, též anglický exhibiční holub, Exhibition Homer, je plemeno holuba domácího patřící do skupiny tzv. výstavních holubů. Ti byli vyšlechtěni z poštovního holuba zdůrazněním některých líbivých exteriérových znaků.. Je podobný a příbuzný anglickému výstavnímu holubovi, liší se od něj především tvarem hlavy, zobák exhibičního holuba tvoří s temenem hlavy přímku, čímž se toto plemeno liší od všech ostatních výstavních holubů. V kontinentální Evropě se exhibiční holub chová zřídka. V seznamu plemen EE se řadí do plemenné skupiny užitkových holubů a je zapsán pod číslem 0028.\n\nJe to středně velký holub se silným, klínovitým trupem. Byl vyšlechtěn v Anglii na základě poštovního holuba, s přikřížením antverpských holubů, anglického výstavního holuba a anglické straky. Má protáhle klínovitou hlavu a temeno s čelem tvoří přímku. Zobák je dlouhý, silný a tupý, s jemným ozobím, které nenarušuje linii hlavy. Oči jsou vždy jasně perlové, obočnice jsou úzké a splývají s opeřením hlavy. Krk je kolmo nesený, široce nasedá na trup a směrem k hlavě se zužuje, hrdlo je hluboce vykrojené. Hruď je široká a hluboká, ohbí křídel vpředu lehce vystupují, hřbet je krátký, lehce se sklání nazad, ocas je nesený v linii hřbetu. Nohy jsou silné, krátké a mírně podkleslé, se silnými bérci a neopeřenými běháky a prsty. Postoj je spíše širší. Opeření je hladké a přilehlé. Antverpský výstavní holub nemá žádné pernaté ozdoby a barva opeření se hodnotí až na posledním místě. Chová se ve všech rázech známých u poštovních holubů, kromě kreseb, které kombinují bílé a barevné opeření.\n\n"}
{"id": "925558", "url": "https://cs.wikipedia.org/wiki?curid=925558", "title": "Josef Vajs", "text": "Josef Vajs\n\nJosef Vajs (17. října 1865 Dolní Liboc – 2. listopadu 1959 Praha) byl český teolog, filolog, biblista, katolický kněz, slavista, paleograf, publicista, editor staroslověnských a církevněslovanských textů, překladatel a vysokoškolský pedagog.\n\nStředoškolské studium zahájil na malostranském gymnáziu (1877), dokončil jej na Akademickém gymnáziu (1881–1885), kde byl přijat do arcibiskupského konviktu. Následně studoval v Římě bohosloví (1885–1890), na kněze byl vysvěcen 21. prosince 1889.\nPo návratu z Říma působil v duchovní správě, ale vzdělával se dále ve slovanské filologii na Filozofické fakultě Karlovy univerzity v Praze jako mimořádný posluchač u profesorů Jana Gebauera a Františka Pastrnka.\n\nV popředí jeho studijního zájmu stály staroslověnština a cyrilometodějský odkaz, po pravidelných prázdninových návštěvách (1897–1901) a čtyřleté vědecké práci (1902–1906) na ostrově Krku zpočátku charvátské, posléze veškeré hlaholské písemnictví. V roce 1901 z jeho podnětu založil krčský biskup Dr. Antonín Mahnić \"Staroslověnskou akademii\" (Academie Palaeoslovenica Veglensis), kde v následujících letech vydal řadu komentovaných původních hlaholských textů v edici \"Glagolitica\".\n\nV roce 1911 na FF UK získal doktorát filozofie, habilitoval na teologické fakultě Karlovy univerzity, na níž působil od 13. 5. 1912 jako docent, 7. 5. 1918 byl jmenován mimořádným a 25. 7. 1919 řádným profesorem staroslověnského překladu Písma svatého a slovanské liturgie. Přednášel až do roku 1937, kdy odešel na odpočinek.\n\nV průběhu své pedagogické, pastorační, ediční, publicistické, překladatelské a badatelské činnosti absolvoval další četné studijní pobyty v zahraničí (mj. Řím, Záhřeb, Ljubljana, Paříž, Vídeň, Londýn, Oxford, Soluň, Cařihrad), spojené s intenzivním bádáním v knihovnách a archivech i rozsáhlou přednáškovou činností, aktivně se zúčastnil tří byzantologických a dvou slavistických sjezdů. Byl iniciátorem slavení pěti svátků hlavních českých patronů (Jan Nepomucký, Prokop, Cyril a Metoděj, Ludmila, Václav) hlaholskou mší v Čechách a na Velehradě, k nimž vydal příslušné liturgické texty s partiturami hudebních skladatelů Karla Douši, Josefa Bohuslava Foerstra a \"Antonína Jandy\".\nZemřel 2. listopadu 1959 v Praze a je pochován v hrobce proboštů kolegiátní kapituly Všech svatých na Vyšehradském hřbitově.\n\n\nRozsáhlá vědecká a publikační činnost prof. Josefa Vajse byly převážně zaměřeny na paleoslovenistiku se specializací na hlaholské písemnictví v aspektu textologickém, gramatickém, lexikologickém i paleografickém, slovanskou liturgii a cyrilometodějské překlady Bible. Jeho reprezentativní bibliografie z pera prof. Josefa Kurze obsahuje 226 položek z oboru slovanské filologie a liturgie (z toho 30 knižních titulů) a 39 prací z oblasti teologické a náboženské. Od roku 1912 spolupracoval na přípravě a tvorbě \"Českého slovníku bohovědného\" (vycházel 1912–1932), v letech 1930–1938 spoluredigoval Časopis katolického duchovenstva, ke konci života stál u zrodu velkého čtyřsvazkového \"Slovníku jazyka staroslověnského\" (Lexicon linguae palaeoslovenicae) jako předseda přípravné komise Slovanského ústavu (1948–1952).\n\n\n\n\n"}
{"id": "925561", "url": "https://cs.wikipedia.org/wiki?curid=925561", "title": "GAIS", "text": "GAIS\n\nGöteborgs Atlet- och Idrottssällskap (zkráceně GAIS, česky Göteborský atletický a sportovní spolek) je švédský fotbalový klub z města Göteborg, který byl založen v roce 1894. Svá domácí utkání hraje na stadionu Gamla Ullevi s kapacitou 18 800 diváků. Klubové barvy jsou zelená a černá.\n\nV sezóně 2012 umístil na 16. místě Allsvenskan a sestoupil do nižší soutěže Superettan.\n\n\nK 6. červenci 2013 \n\nZdroj:\n\n"}
{"id": "925566", "url": "https://cs.wikipedia.org/wiki?curid=925566", "title": "À cause d'un garçon", "text": "À cause d'un garçon\n\nÀ cause d'un garçon (tj. \"Kvůli klukovi\") je francouzský hraný film z roku 2002, který režíroval Fabrice Cazeneuve. Film popisuje osudy studenta, který je po outingu vystaven šikaně svých spolužáků na lyceu.\n\nSedmnáctiletý Vincent z pařížského předměstí je zdánlivě bezproblémový mladík: pohledný, sportovec, taktní a navíc dobrý student a šampion místního plaveckého družstva. Ačkoliv má dívku Noémi, udržuje rovněž utajený vztah s Brunem z Paříže. Jednoho dne se s Vincentem dá do řeči Benjamin, nový žák, který na lyceum přišel z jiné školy. Jeho spolužáci si všimnou, že ho Benjamin navštívil u něj doma a druhý den Vincent najde ve škole na zdi nápis, že je gay. Jeho život na lyceu se obratem změní. Spolužáci si z něj dělají legraci. Zastane se ho pouze jeho nejlepší kamarád Stéphane, který je sám velmi překvapen, jak Vincenta málo zná. Noémi je na Vinenta naštvaná, že jí neřekl sám pravdu. Spolu se Stéphanem obviňují Benjamina, že situaci zavinil. Spolužáci z plaveckého oddílu Vincenta mezi sebou nechtějí. Jeho starší bratr Régis řekne o Vincentově homosexualitě rodičům doma. Rodiče přemýšlejí, jak se k synovi mají teď zachovat. Ředitel školy nabádá učitele literatury, který je sám gay, aby Vincentovi pomohl, ale ten to odmítá. Vincentovi pomůže trenér i rodiče. Vincent si chce promluvit s Brunem a proto za ním odjíždí do Paříže, kde se setkají ve čtvrti Marais. Zde je Vincent ale znechucen z chování zdejší homosexuální komunity. Stéphane a Noémi vyslechnou Benjamina a domluví jim společnou schůzku. Vincenta posléze podpoří i učitel literatury a sdělí mu, že nesmí dát na řeči spolužáků. Na konci školního roku se koná regionální turnaj v plavání, kde družstvo díky Vincentovi zvítězí. Jeho spolužáci ho opět berou za svého. Vincent začne chodit s Benjaminem.\n"}
{"id": "925569", "url": "https://cs.wikipedia.org/wiki?curid=925569", "title": "Zlatá liga 2005", "text": "Zlatá liga 2005\n\nZlatá liga 2005 – 8. edice cyklu lehkoatletických mítinku Zlatá liga se uskutečnila od 1. července do 4. září roku 2005. Pro atlety a atletky kteří zvítězili ve všech šesti závodech byla vypsána prémie 1 milionu dolarů. V šesti závodech to dokázali: Taťána Lebeděvová. \n"}
{"id": "925571", "url": "https://cs.wikipedia.org/wiki?curid=925571", "title": "Wang Li-pching", "text": "Wang Li-pching\n\nWang Li-pching (; * 8. července 1976) je bývalá čínská chodkyně, olympijská vítězka z roku 2000.\nZvítězila v olympijském závodě na 20 km chůze v Sydney v roce 2000. O čtyři roky později v Athénách došla do cíle stejné trati jako osmá. Její nejlepší osobní čas na 20 km chůze je 1:26:23, což je v současnosti (2013) osmý nejrychlejší čas v historii.\n"}
{"id": "925572", "url": "https://cs.wikipedia.org/wiki?curid=925572", "title": "Råå IF", "text": "Råå IF\n\nRåå IF (celým názvem Råå Idrottsförening) je švédský fotbalový klub ze čtvrti Råå na jihu města Helsingborg, který byl založen v roce 1921. Svá domácí utkání hraje na stadionu Råå idrottsplats.\n\nJediným výrazným úspěchem klubu na domácí scéně je vítězství ve Svenska Cupen v roce 1948, kdy ve finále v Helsingborgu před necelými 10 000 diváky porazil tým BK Kenty drtivě 6:0. V ligové soutěži Allsvenskan se jednou umístil na druhé příčce (v sezóně 1950/51).\n\n\n"}
{"id": "925574", "url": "https://cs.wikipedia.org/wiki?curid=925574", "title": "Ryzí výstavní holub", "text": "Ryzí výstavní holub\n\nRyzí výstavní holub () je plemeno holuba domácího patřící do skupiny tzv. výstavních holubů. Ti byli vyšlechtěni z poštovního holuba zdůrazněním některých líbivých exteriérových znaků. Je to větší holub s širokou hrudí a tělesnými tvary podobnými poštovnímu holubovi, s podlouhlou hlavou a delším, rovným a tupým zobákem. V kontinentální Evropě se ryzí výstavní holub nechová. V seznamu plemen EE se řadí do plemenné skupiny užitkových holubů a je zapsán pod číslem 0029.\n\nPlemeno vzniklo v Anglii ve 20. letech 20. století. Je to holub se silným tělem a širokou hrudí. Podobá se anglickému výstavnímu a exhibičnímu holubovi, má protáhlou hlavu, která plynule přechází v dlouhý rovný zobák. Ozobí je málo výrazné a má tvar písmene V. Oči jsou perlové, obočnice úzké a tmavě pigmentované. Ryzí výstavní holub nemá žádné pernaté ozdoby a barva opeření se hodnotí až na posledním místě. Chová se ve všech rázech známých u poštovních holubů.\n\n"}
{"id": "925575", "url": "https://cs.wikipedia.org/wiki?curid=925575", "title": "Gefle IF", "text": "Gefle IF\n\nGefle IF (celým názvem Gefle Idrottsförening) je švédský fotbalový klub z města Gävle, který byl založen v roce 1882. Svá domácí utkání hraje na stadionu Strömvallen s kapacitou 7 300 míst. Klubové barvy jsou modrá a bílá.\n\nJediným větším úspěchem klubu na domácí scéně je druhé místo ve švédské poháru Svenska Cupen v roce 2006, kdy ve finále v Solně před necelými 3 400 diváky podlehl týmu Helsingborgs IF 0:2.\n\nV sezóně 2012 umístil na 11. místě švédské ligové soutěže Allsvenskan.\n\n\n"}
{"id": "925581", "url": "https://cs.wikipedia.org/wiki?curid=925581", "title": "Zlatá liga 2004", "text": "Zlatá liga 2004\n\nZlatá liga 2004 – 7. edice cyklu lehkoatletických mítinku Zlatá liga se uskutečnila od 11. června do 12. září roku 2004. Pro atlety a atletky kteří zvítězili ve všech šesti závodech byla vypsána prémie 1 milionu dolarů. V šesti závodech to dokázali: Christian Olsson a Tonique Williams-Darling. \n"}
{"id": "925583", "url": "https://cs.wikipedia.org/wiki?curid=925583", "title": "Gonio", "text": "Gonio\n\nPevnost Gonio (gruzínsky , historicky nazývaná Apsaros, představuje zbytek římského opevněného města v Adžárii na jihovýchodě Gruzie, 15 km jižně od Batumi a nedaleko hranic s Tureckem. Pevnost se nachází na břehu Černého moře při ústí řeky Čoroch.\n\nPrvní zmínka o pevnosti pochází z 1. století z díla \"Naturalis historia\" Plinia staršího. Ve 2. století se jednalo o dobře opevněné římské město s divadlem a hippodromem, posádku tvořilo až 1500 vojáků. Město je někdy považované za římské centrum v oblasti Kolchidy.\n\nPo pádu Římské říše se pevnost dostala do oblasti vlivu Byzantské říše, krátce zde měli obchodní základnu Janované. Ve 14. století byl poprvé použit název \"Gonio\".\n\nV roce 1547 se Gonio stalo součástí Osmanské říše, v roce 1878 bylo po rusko-turecké válce podle Sanstefanské mírové smlouvy přičleněno k Ruskému impériu.\n\nPodle jedné z tradic se v pevnosti nalézá hrob apoštola svatého Matěje.\n\nZ pevnosti se dochovaly hradby a zbytky zdí vnitřních objektů. Archeologické vykopávky na území pevnosti znovu probíhají od 90. let 20. století. Jedná se o vyhledávaný turistický cíl, nachází se zde také archeologická expozice.\n"}
{"id": "925586", "url": "https://cs.wikipedia.org/wiki?curid=925586", "title": "Dolmeny Bois des Géantes", "text": "Dolmeny Bois des Géantes\n\nSkupina sedmi neolitických kamenných staveb - dolmenů nazývaných Bois des Géantes se nalézá nedaleko od městečka Bourg-Saint-Andéol v departementu Ardèche. V těsné blízkosti dolmenů vede kamenitá lesní cesta odbočující ze silnice D 358 vedoucí z Bourg-Saint-Andéol do obce Bidon. První dolmen se nalézá asi 500 m od silnice a zbývající dolmeny jsou vzdáleny dalších 500 m.\n"}
{"id": "925587", "url": "https://cs.wikipedia.org/wiki?curid=925587", "title": "Darebáčci", "text": "Darebáčci\n\nDarebáčci ( ) je americká kriminální komedie z roku 2000, napsaná a režírovaná Woodym Allenem, který si také zahrál hlavní roli.\n\nPříběh pojednává o zlodějíčkovi a jeho manželce, kteří pohádkově zbohatnou z podnikání s cukrovinkami, a jejich následném pádu. Odráží také poměry v americké vyšší společnosti.\n\nDalší postavy ztvárnili Tracey Ullman jako zlodějova manželka Frenchy a Hugh Grant v roli Davida, obchodníka s uměním.\n\nZlodějíček Ray (Woody Allen), který v poslední době sekal dobrotu, dostane „geniální“ nápad, pronajmout si restauraci v blízkosti banky, aby se tunelem prokopali do jejího trezoru. Do akce se zapojí i jeho žena Frenchy (Tracey Ullman), která umí péct pouze koláčky. Zatímco kumpáni kopou tunel, prodej koláčků se nečekaně stává výnosným byznysem a newyorským hitem. Poté, co nová firma expanduje, stávají se Frenchy s manželem multimilionáři. Vzhledem k chybně otočenému plánku se zlodějíčci prokopou do oděvního butiku. Přichyceni policistou akci končí a samotný muž zákona vstupuje do jejich firmy na cukrovinky.\n\nFrenchy má touhu proniknout do vyšší společnosti. Pohádkově bohatá uspořádá večírek. Na něm se stane nechtěným svědkem vysmívání pro nevkus, absenci kulturního rozhledu a hloupost, jimiž dle hostů manželé oplývají. Osloví tak obchodníka s uměním Davida (Hugh Grant), aby manželskému páru poskytl průpravu pro život mezi americkou smetánkou.\n\nFrenchy se Rayovi odcizí a zamiluje se do Davida, s nímž tráví stále více času. Ten ji má však v plánu pouze využít – finančně vytěžit, pro své obchodní úmysly. Po rozpadu manželství se Frenchy vydává s Davidem do Evropy, aby si rozšířila kulturní obzor. Na cestě ji zastihuje urgentní telefonát. Po okamžitém návratu do Států je obeznámena se skutečností, že došlo ke zpronevěře peněz jejími účetními, kteří uprchli do Latinské Ameriky. Účty jsou prázdné a bude nutné vyhlásit bankrot. Současně přichází o všechen majetek, kterým ručila. David ji následně vyhazuje.\n\nMezitím se Ray vrátil ke zlodějině a na party u bohaté hostitelky, se snaží uloupit cenný náhrdelník. Vše má promyšlené. Zná místo trezoru a zhotovenou falešnou atrapu, kterou zamění za pravý šperk. Když zjišťuje, že jeho bývalá manželka zbankrotovala, vydává se za ní domů a vyznává lásku. Chlubí se ukradeným náhrdelníkem, který páru zajistí pohodlné dožití. Frenchy však využívá nově nabitých znalosti a označuje náhrdelník za nepovedenou nápodobu. Roztržitý Ray vyrušen při lupu, vrátil do trezoru originál. Přesto mohou oba odletět na vysněnou Floridu, aby se tam usadili. Frenchy stačila Davidovi vzít drahocenné cigaretové pouzdro vévody z Windsoru, které mu předtím věnovala a které ji při vykopnutí odmítl přenechat.\n\nFilm obdržel převážně kladné recenze kritiků. Ullmanová byla za svůj výkon nominována na Zlatý glóbus za nejlepší ženský herecký výkon v komedii nebo muzikálu. Elaine Mayová obdržela Cenu národní společnosti filmových kritiků (National Society of Film Critics Awards) pro nejlepší herečku ve vedlejší roli.\n\nKrimikomedie \"Darebáčci\" představovala, se ziskem 17,2 miliónů dolarů, nejvýdělečnější Allenův snímek v Severní Americe od roku 1989, kdy natočil \"Zločiny a poklesky\", až do roku 2005, kdy krimikomedii překonalo drama \"Match Point – Hra osudu\". Současně však byl jedním z mála režisérových snímků pozdního období, kterému se dařilo hůře v zemích mimo Spojené státy a Kanadu. Celosvětové tržby dosáhly výše 29,9 miliónů dolarů.\n\nDějová zápletka je velmi podobná té, která se odvíjela v komedii \"Larceny, Inc.\" z roku 1942. Woody Allen tento fakt nikdy nekomentoval, zdali se jednalo o úmyslný krok, nebo jestli byl snímek nějakým způsobem inspirován komedií ze čtyřicátých let.\n\n"}
{"id": "925593", "url": "https://cs.wikipedia.org/wiki?curid=925593", "title": "Tom Pryce", "text": "Tom Pryce\n\nThomas Maldwyn Pryce (11. června 1949, Ruthin, Wales, Spojené království – 5. března 1977, Kyalami, Jihoafrická republika) byl britský jezdec Formule 1 původem z Walesu, který se proslavil vítězstvím v Závodě šampionů a v nemistrovském závodě Formule 1. Pryce je jediným velšským vítězem závodu Formule 1 i držitelem pole position a také jediným Velšanem v historii, který byl v závodě F1 ve vedení – dvě kola Grand Prix Velké Británie 1975.\n\nJeho kariéra ve Formuli 1 začala v malém týmu Token, za který odstartoval do Grand Prix Belgie 1974. Krátce po strhujícím výkonu v doprovodném závodě Formule 3 před Velkou cenou Monaka 1974 získal Pryce místo v týmu Shadow a ve čtvrtém závodě, Grand Prix Německa 1974, dojel šestý a získal svůj první mistrovský bod. Později dvakrát získal pódiová umístění, když skončil třetí v Grand Prix Rakouska 1975 a v Grand Prix Brazílie 1976. Tom Pryce byl považován za výborného jezdce v mokrých podmínkách. Během deštivého tréninku Velké ceny Jihoafrické republiky 1977 překonal všechny soupeře včetně mistrů světa Niki Laudy a Jamese Hunta.\n\nJeho čtvrtá sezóna v týmu Shadow byla ukončena smrtelnou nehodou během Grand Prix Jihoafrické republiky 1977, když se ve vysoké rychlosti srazil se závodním maršálem Frederikem Jansenem Van Vuurenem.\n\nTom Pryce se narodil 11. června 1949 v Ruthinu ve Walesu Jackovi a Gwyneth Pryceovým. Otec Jack sloužil v Royal Air Force jako zadní střelec na bombardéru Lancaster, než se přidal k místním policejním složkám. Matka byla ambulantní sestra. Pryceův starší bratr David zemřel ve třech letech, takže Tom vyrůstal po většinu času jako jedináček, ačkoliv jeho rodiče na nějaký čas opatrovali mladou dívku Sandru.\n\nPryce se začal zajímat o auta, když v deseti letech řídil pekařovu dodávku. Poté řekl rodičům, že chce být závodním jezdcem.\nNicméně v rozhovoru s Alanem Henrym v roce 1975 uvedl, že se chtěl stát pilotem, ale myslel si, že na to není dostatečně inteligentní. Stejně jako mnoho dalších závodníků Formule 1 měl v dětství jezdecký vzor. V jeho případě to byl skotský pilot Lotusu Jim Clark. Pryceova matka vzpomínala, že po Clarkově smrti na Hockenheimringu v dubnu 1968 byl velmi smutný. Jeho otec zmínil, že „byl stejně tak smutný, když se zabil Jochen Rindt\". Po dokončení školy v 16 letech matka trvala na tom, aby se vyučil opravářem traktorů na střední průmyslové škole v Llandrillu, aby měl „něco, o co se může opřít\" pro případ, že by jeho kariéra závodního jezdce nebyla úspěšná.\n\nRoku 1975 se Pryce oženil s Fenellou, známou spíše jako Nella, kterou potkal na diskotéce v Otfordu dva roky předtím.\nPo smrti svého manžela si Nella ve Fulhamu otevřela obchod se starožitnostmi společně s Jenet Briseovou, vdovou po závodníkovi Tony Briseovi.\n\nPryceův vzhled helmy byl ve srovnání s pozdějšími jezdci jednoduchý a omezený. Jeho helma byla zcela bílá až do roku 1970. Když závodil v Castle Combe, jeho otec ho požádal, aby svou helmu udělal výraznější, aby ho ve skupině aut lépe poznal. Pryce na helmu přidal pět svislých černých čar těsně nad hledím. Od té doby bylo jedinou změnou designu přidání velšské vlajky na bok helmy. Jediným sponzorem, jehož logo se na jeho helmě kdy objevilo, byl dodavatel pneumatik Goodyear.\n\nPrvní kontakt Toma Pryce se závodnickým světem přišel na okruhu Mallory Park v Leicestershiru v jeho dvaceti letech. Byl veden bývalým jezdcem Lotusu Trevorem Taylorem, který byl týmovým kolegou Pryceova idolu Jima Clarka. Taylor se později stal hvězdou série Formule 5000. Odtud pokračoval Pryce do série \"Daily Express Crusader Championship\" pro žáky závodní školy, kde se používaly vozy Lotus 51 z Formule Ford. Jezdilo se střídavě na okruzích Brands Hatch, kde Pryce debutoval, a Silverstone.\n\nCenou pro celkového vítěze byl vůz Formula Ford Lola T200 o hodnotě 1 500 liber a sponzorování sezony ve Formuli Ford.\nUž v prvním závodě se dostal do problémů, když vážně poškodil vůz. „Šasi bylo křivé jak banán a já nevěděl, co s tím, ani na koho se obrátit. Nakonec mi někdo pomohl, ale stálo mě to několik měsíců“, uvedl. Poté se ale díky svým výsledkům stal jedním z adeptů na titul. Soutěž se rozhodovala v posledním závodě, konaném na Silverstonu, den před závodem BRDC International Trophy. Pryce se do závodu, který se konal v deštivém počasí, kvalifikoval do třetí řady. Jack Pryce vzpomínal, že jeho syn si ve vzrušení škrábal ruce: „vždy miloval závodění v dešti“. Úvodní část závodu vedl jezdec Chris Smith, ale poté se spustil prudký déšť a Pryce dokázal Smithe dojet i předjet a zvítězil s komfortním náskokem. Svou cenu, vůz Lola, obdržel z rukou Sira Maxe Aitkena.\n\nPryce vzal své nové auto do Brands Hatch, kde ho mohl uskladnit do jedné ze stájí na konci paddocku. Brzy poté opustil svou farmářskou kariéru a přestěhoval se do penzionu ve West Kingsdownu nedaleko okruhu Brands Hatch. V roce 1971 vstoupil nové soutěže dvousedadlových sportovních vozů \"Formule F100\", kterou vyhrál způsobem, jež nazval žurnalista David Tremayne jako „trapně snadný“. Poté přešel do Formule Super Vee, kde řídil tehdy prvotřídní vůz Royale RP9 za Team Rumsey Investments a brzy poté debutoval se stejným týmem ve Formuli 3 v Brands Hatch.\n\nV závodě na Brands Hatch dojel Pryce s vozem Royale RP11 na prvním místě v dobrovodném závodě Formule 3 před Závodem šampionů, když porazil mnoho zkušených jezdců F3, jakými byli Roger Williamson, Jochen Mass, či James Hunt.\nVelikost jeho náskoku na konci závodu způsobila spekulace mnoha týmů, že jeho vůz neměl dostatečnou hmotnost, ale jak se později ukázalo, kvůli neplatnému certifikátu místní váhy ve skutečnosti nesplnil hmotnostní limit žádný vůz. V následujících závodech v Oulton Parku a Zandvoortu Pryce odstoupil z čelní skupiny a během tréninků doprovodného závodu Grand Prix Monaka 1972 musel odstavit vůz poté, co se uvolnil drát. Vystoupil z auta, aby vyřešil problém, když jezdec Peter Lamplough ztratil kontrolu nad svým vozem a narazil do Pryceova Royalu. Pryce byl vymrštěn do výlohy obchodu a zlomil si nohu.\n\nVelšan byl zpět v akci dva týdny po incidentu v Monaku. Soutěžil také v sérii Formule SuperVee, kterou vyhrál s pohodlným náskokem. „Vyhrál jsem zhruba každý závod, kterého jsem se zúčastnil“, vzpomínal. Také nastoupil do série Formule Atlantic, která konkurovala Formuli 2. Zde získal pole position v posledních třech závodech šampionátu a vyhrál poslední závod v Brands Hatch.\n\nDalší rok pokračoval ve Formuli Atlantic, kde vyhrál tři závody a dostal se do čela šampionátu. Royale plánoval vstoupit do Formule 2, stejně jako Tom Pryce. Projekt měl být financován z peněz lucemburského jezdce Manfreda Schurtiho. Nicméně tyto plány vyústily pouze v postavení jednoho vozu F2, než byl celý projekt zrušen a ředitel Royalu Bob King opustil společnost.\n\nMísto ve Formuli 2 ale získal po testu s týmem Rondel Rona Dennise. Už o tři dny později odjel za tento tým závod v Nivelles. Nejlepšího výsledku Rondel dosáhl, když se Pryce dostal do vedení na Norisringu a po poruše brzd musel přenechat první místo týmovému kolegovi Timu Schenkenovi. Na konci roku 1973 získal velšský talent cenu \"Grovewood award\" za jeho úsilí během roku. Jack Pryce uvedl, že Tom nechtěl cenu vyhrát, protože byl přesvědčen, že jezdcům přináší smůlu.\n\nVe věku 25 let postoupil Pryce do Formule 1, nejvyššího stupně okruhového závodění, jako jezdec nového týmu Token. Token byl založen Tonym Vlassopulosem a Kenem Grobem poté, co původní tým Token ukončil činnost roku 1973 z finančních důvodů. Pryce získal sedačku díky zajištění od firmy Titan Properties a tomu, co David Tremayne popsal jako „patrná naděje“. Debutoval v Závodě šampionů, nemistrovském závodě Formule 1 konaném v Silverstonu, ale kvůli chybějícímu airboxu a masce motoru a také nedostatku zkušeností s vozem byl v kvalifikaci ze všech šestnácti jezdců nejpomalejší: byl o 26 sekund pomalejší než Hesketh Jamese Hunta na pole position. V závodě odstoupil po patnácti kolech kvůli problému s převodovkou. Jeho debut v šampionátu nastal při Grand Prix Belgie 1974, kde se kvalifikoval na 20. místě, tři sekundy za nejrychlejším Clayem Regazzonim. Opět nedokázal dokončit závod, když po absolvování 66 kol kolidoval s Jody Scheckterem v Tyrrellu a poškodil si nápravu.\n\nPryceovi nebyla povolena účast ve Velké ceně Monaka, protože byl označen za nezkušeného jako součást kampaně sdružení konstruktérů F1CA (pozdější FOCA) proti novým týmům. Místo toho se za tým \"Ippokampos Racing\" zúčastnil ve voze March 743 závodu Formule 3, který vyhrál s náskokem 20,8 sekundy.\n\n\nPo jeho působivé jízdě v Monaku a krátké účasti ve Formuli 2 dostal nabídky od týmů Hesketh, kde se měl stát týmovým kolegou Jamese Hunta, a Shadow, který potřeboval nahradit zemřelého Petera Revsona. Nakonec se rozhodl podepsat smlouvu s týmem Shadow. „Je mi líto, že musím chlapce od Tokena opustit. Postavili celý vůz kolem mě. Cítím se při tom velmi špatně. Ale vypadá to, že k většině závodů nebudou ani pozváni, co jsem tedy měl dělat? Musel jsem odejít“, uvedl.\n\nZa tým Shadow Pryce debutoval v Zandvoortu. Kvalifikoval se na 11. místě, ale ze závodu odstoupil již po prvním kole kvůli kolizi s Hansem Joachimem Stuckem. V dalším závodě, ve Francii, zazářil třetím místem v kvalifikaci, ale po startu závodu se srazil s Jamesem Huntem a musel znovu odstoupit. V dalším závodě v Brands Hatch zajel nejrychlejší kolo tréninku a jako cenu získal 100 lahví šampaňského. Také poprvé dokončil závod – na 8. místě. V následující GP Německa na Nürburgringu pak z jedenáctého místa skončil šestý a získal první mistrovský bod. V Rakousku se kvalifikoval na 16. místě, ale odstoupil po 22 kolech, když dostal hodiny. Ve Velké ceně Itálie startoval až z 22. místa, ale závod dojel o deset pozic výše. Nicméně sezóna skončila bídně kvůli poruše motoru v Kanadě a špatnému výkonu Shadowu v USA. Na konci šampionátu byl Pryce celkově 18. společně s Grahamem Hillem a Vittorio Brambillou.\n\n\nNa začátku sezóny 1975 byla Pryceova budoucnost předmětem mnoha spekulací. Fámy ho spojovaly s týmem Lotus Colina Chapmana, který sledoval jeho vývoj předchozí dva roky. V té době Lotus zažíval finanční problémy a různé zprávy naznačovaly, že Shadow a Lotus si vymění Pryce se Švédem Ronnie Petersonem. Tento obchod byl považován za výhodný pro oba týmy, jelikož Pryce byl označován za jezdce stejných kvalit jako Peterson a stál by Lotus méně, zatímco Peterson by přitáhl sponzory k poměrně novému týmu Shadow. Tato výměna nicméně nebyla realisována, ačkoliv dle týmového manažera Shadowu byla dohoda velice blízko.\n\nTýmový kolega Jean-Pierre Jarier na začátku sezóny dvakrát překonal Prycea v kvalifikacích a dokonce získal pole position, jelikož měl k dispozici nový vůz Shadow DN5, zatímco Pryce starší DN3. Ve třetím závodě v Jižní Africe dostal i on nový vůz, ale dojel jen devátý. Další závodem byl nemistrovský Závod šampionů konaný v Brands Hatch. Pryce získal první místo na startovním roštu, po slabém startu předjel Petersona a Jacky Ickxe a stahoval osmisekundový náskok vedoucího Jody Schecktera. Po selhání Scheckterova motoru se dostal do vedení a stal se prvním velšským vítězem závodu Formule 1. Svůj talent projevil i v Monaku a Anglii, kdy se kvalifikoval do první řady na startu, v Británii dokonce získal pole position. Také poprvé v kariéře dojel na pódiovém umístění, když skončil třetí v extrémně mokré GP Rakouska a bodoval ještě v dalších čtyřech závodech. Z nich byl nejlépe čtvrtý v GP Německu, ačkoliv se dlouho držel na druhém místě za Carlosem Reutemannem. V posledních kolech na velmi dlouhém Nürburgringu mu ale začalo vytékat palivo, což mu údajně způsobilo „popálení kůže a téměř oslepení kouřem“. Velšan za svůj výkon později dostal cenu Jo Sifferta \"Rouge et Blanc\".\n\n\nPřed začátkem sezóny 1976 se Pryce společně s Davidem Richardsem v Lancii Stratos zúčastnil závodu rallye Tour of Epynt, kde bojovalo mnoho významných rallyových jezdců. Pryce narazil do mostu po pouhých 16 kilometrech první etapy, ale po opravě auta pokračoval v odpoledních etapách.\n\nHned na začátku sezóny v Brazílii Pryce získal své druhé pódiové umístění, a to na úkor týmového kolegy Jariera, který dostal smyk na oleji z vozu McLaren Jamese Hunta. Oba Shadowy byly poměrně konkurenceschopné i v Jižní Africe a USA. Nicméně změny pravidel, které způsobily snížení airboxů a posunutí zadního křídla více dopředu, společně se změnou pneumatik Goodyear, zapříčinily horší výkon vozu Shadow DN5B, ačkoliv Pryce v Británii dokázal dojet na bodech. Nový Shadow DN8 byl představen až ve dvanáctém závodě v Zandvoortu, kde se Pryce kvalifikoval jako třetí a závod dojel o jednu příčku níže. Získal tak své poslední body v kariéře. Sezónu dokončil celkově na 12. místě s deseti body, 59 bodů za mistrem světa Jamesem Huntem.\n\n\nPřed začátkem sezóny 1977 přešel Jarier z Shadowu do ATS. Nahradil ho Ital Renzo Zorzi, kterého člen manažerského týmu Shadowu Jackie Oliver ohodnotil jako „nejhoršího pilota, kterého jsme kdy měli“. Smlouva se Zorzim avšak přitáhla sponzory z Itálie, což zmírnilo finanční potíže týmu Shadow. V první závodě v Argentině odstartoval Pryce z devátého místa a byl ve vedoucí skupině až do poruchy převodovky v 45. kole z padesáti dvou. Kvůli dlouhé opravě při zastávce v boxech nebyl klasifikován. Do brazilské Velké ceny startoval z 12. pozice, ale ve 34. kole odstoupil z druhého místa pro poruchu motoru.\n\nTom Pryce začal svůj poslední závodní víkend, Grand Prix Jihoafrické republiky 1977 v Kyalami, zajetím nejlepšího času ve středečním tréninku na mokré vozovce o hodnotě 1 minuty a 31,57 sekund, což bylo o celou sekundu méně než čas budoucího šampiona roku 1977 Nikiho Laudy. Do čtvrteční kvalifikace trať uschla a Pryce se kvůli slabému motoru propadl až na patnácté místo, téměř dvě sekundy za nejrychlejším Huntem.\n\nVelšanův Shadow DN8 předvedl slabý start a na konci prvního kola byl předposlední. Pryce se během následujících kol probíjel polem vzhůru předjetím Bretta Lungera a týmového kolegy Renza Zorziho ve druhém kole a Alexe Ribeira s Boy Hayjem v kole třetím. Do 18. kola se posunul z 22. na 13. místo.\n\nV 21. kole Zorzi odstavil svůj vůz nalevo od vozovky, těsně za vrcholem pahorku a mostem přes trať. Ital měl problém s vedením paliva, které bylo pumpováno přímo do motoru, což způsobilo oheň. Zorzi neopustil okamžitě vůz, jelikož měl problémy s kyslíkovou trubicí, která byla odpojená od jeho helmy.\n\nSituace přiměla dva závodní maršály z boxové zídky na opačné straně trati zasáhnout. Prvním maršálem, který přeběhl vozovku, byl pětadvacetiletý automechanik William (Bill). Druhým byl devatenáctiletý Frederik Jansen Van Vuuren (známý jako Jansen Van Vuuren), který nesl 18kilogramový hasicí přístroj. Hlavní boxový maršál George Witt uvedl, že podle pravidel okruhu museli v případě požáru zasáhnout dva maršálové a další dva jako pojistka, kdyby hasicí přístroj nefungoval. Witt také připomněl, že Bill i Van Vuuren vstoupili na trať bez předchozího povolení. První z nich dokázal vozovku přejít, ale Van Vuuren ne. Když oba mladíci začali běžet přes trať, Hans-Joachim Stuck, Pryce, Jacques Laffite a Gunnar Nilsson právě vyjeli z poslední zatáčky a mířili na hlavní rovinku.\n\nPryce byl na hlavní rovince přímo za Stuckovým vozem. Stuck si všiml Van Vuurena a pohnul se doprava, aby se vyhnul oběma maršálům, když dle Tremayna minul Billa o „milimetry“. Z pozice přímo za Stuckem nemohl Pryce Van Vuurena vidět a zareagovat tak rychle. Narazil do mladíka v rychlosti asi 270 km/h. Van Vuuren byl vymrštěn do vzduchu a spadl zhruba metr před Zorziho a Billa. Zemřel při nárazu, když bylo jeho tělo roztrženo Pryceovým vozem. Hasicí přístroj, který nesl, udeřil Pryce do hlavy a poté zasáhl ochranný oblouk Shadowu. Síla nárazu byla taková, že přístroj byl vymrštěn až přes přilehlé tribuny na parkoviště, kde zasáhl zaparkované auto.\n\nNáraz hasicího přístroje vyškubnul Pryceovu helmu vzhůru a jeho hlava byla částečně sťata řemínkem. Smrt byla téměř jistě okamžitá. Jeho Shadow, nyní s mrtvým řidičem, pokračoval ve snížené rychlosti dál po trati k první zatáčce zvané \"Crowthorne\". Vůz po levé straně opustil vozovku, pokračoval podél svodidel a po nárazu do vjezdu pro zásahová vozidla se odrazil zpět na trať. Poté narazil do Ligieru Jacquese Laffita, což poslalo oba vozy přímo do bariér. Van Vuurenova zranění byla natolik závažná, že jeho tělo bylo po závodě identifikováno až poté, co ředitel závodu shromáždil všechny traťové maršály a on mezi nimi nebyl.\n\nVítězem závodu se stal Rakušan Niki Lauda. Bylo to jeho první vítězství po jeho nehodě při Grand Prix Německa 1976. Nejprve se vyjádřil, že to bylo jeho nejlepší vítězství kariéry, ale když mu byla na pódiu oznámena Pryceova smrt, řekl, že tedy není co slavit.\n\nPryceova smrt, obzvláště její hrůzná povaha, zapříčinila velký zármutek všech, kteří ho znali, a nejvíce jeho ženy Nelly, rodičů Jacka a Gwyneth a týmu Shadow. Byl pohřben v kostele sv. Bartoloměje v Otfordu, kde se oženil s Nellou.\n\nSvými výkony ve Formuli 1 si získal velký respekt ze strany paddocku F1. David Tremayne po něm pojmenoval svého syna. Byla vytvořena \"Cena Toma Pryce\", známá také jako \"Trofej Toma Pryce\", která je každoročně udělována Velšanům, kteří významně přispěli k rozvoji motorismu či dopravy.\n\nBěhem přestavby okruhu v Anglesey v severním Walesu byla jedna z rovinek pojmenována \"Rovinka Toma Pryce\". V roce 2006 se také vytvořilo sdružení s cílem vytvořit v Ruthinu památník. Místní umělec byl roku 2008 obecní radou pověřen vytvořit plaketu a v únoru 2009 proběhla aukce vstupenek do paddocku F1, která měla financovat výrobu. Památník byl odhalen 11. června 2009 při příležitosti Pryceových nedožitých 60. narozenin.\n\ntučně vyznačené závody znamenají zisk pole position, závody vyznačené kurzívou označují zajetí nejrychlejšího kola v závodě\n\nVšechny výsledky závodů a šampionátu Formule 1 pochází z \"Official F1 Website > Result > Driver\" Formula1.com.\n\n\n\n"}
{"id": "925595", "url": "https://cs.wikipedia.org/wiki?curid=925595", "title": "Stratón z Lampsaku", "text": "Stratón z Lampsaku\n\nStratón z Lampsaku (asi 340 př. n. l – asi 268 př. n. l.) byl starořecký filosof, který se zabýval především fysikou. Po smrti Theofrasta v roce 287 př. n . l. se stal třetím ředitelem Lycea. Byl to peripatetik, který rozvíjel materialistické teze Aristotelovy filosofie.\n"}
{"id": "925597", "url": "https://cs.wikipedia.org/wiki?curid=925597", "title": "Feyfar", "text": "Feyfar\n\nPříjmení Feyfar má více osobností:\n\n\nViz též Fejfar\n"}
{"id": "925601", "url": "https://cs.wikipedia.org/wiki?curid=925601", "title": "Fernandes", "text": "Fernandes\n\nPříjmení Fernandes může znamenat: \n\n\nViz též Fernández, Fernandez, Fernando\n"}
{"id": "925602", "url": "https://cs.wikipedia.org/wiki?curid=925602", "title": "Pramonoteismus", "text": "Pramonoteismus\n\nPramonoteismus (německy: \"Urmonotheismus)\" je jednou z teorií tzv. degenerativní hypotézy. Ta předpokládá, že nejstarší náboženské představy byly monoteistické a až později náboženství přešlo v nemonoteistické formy, tedy že dějiny jsou procesem soustavného zatemňování původního monoteismu. Autorem teoretické koncepce pramonoteismu byl katolický teolog, lingvista, antropolog a etnolog Wilhelm Schmidt. Obsahově se opírá o dva stěžejní prvky; rekonstrukci původní kultury, kterou by měl začínat vývoj, a rekonstrukci původního náboženství, kterým mateřská kultura disponovala, známého též jako \"Urmonotheismus (prvotní, nejstarší monoteismus).\"\n\nDegenerativní hypotéza se vyznačuje tím, že na místo původního náboženství staví vyspělý náboženský útvar, z kterého postupným procesem \"rozkladu\" a \"degenerace\" vznikají polyteistické představy náboženství. V opozici k této hypotéze stojí náboženský evolucionismus prosazovaný od 19. století, který předpokládá vývoj náboženských forem od jednodušších, jako je animismus nebo manismus, přes složitější, jako je polyteismus, až k monoteismu.\n\nExistenci představ, na kterých je založena degenerativní hypotéza, lze vypozorovat již dobách před formulací myšlenky prvotního monoteismu. Zejména se vyskytují v archaických kosmogonických představách, v myšlence původního zlatého věku či v Bibli, kde je v epištole Římanům předpokládána přirozená znalost jednoho Boha.\n\nSamotné Schmidtově religionistické konkretizaci degenerativní hypotézy nejprve předcházely teorie \"nejvyšší bytosti\" a teorie \"kulturních cyklů,\" které tvořily materiální základ Schmidtovy teorie pramonoteismu. První z nich formuloval skotský religionista Andrew Lang, který na místo počátku náboženství dosadil tzv. \"nejvyšší bytost\" tvořící základ náboženských představ i v nejprimitivnějších kulturách. Naopak s teorií kulturních cyklů, která operuje s procesem dějinných mezikulturních kontaktů a vztahů, přichází v její ucelenější podobě nejprve Leo Frobenius a následně ji rozvíjí učitel Wilhelma Schmidta, Fritz Graebner. Myšlenku pramonoteismu lze též zaznamenat ve studii \"Folklore of Old Testament\" Jamese Frazera.\n\nS nejznámější koncepcí degenerativní hypotézy v podobě teorie pramonoteismu přichází až Wilhelm Schmidt, který se stal zakladatelem tzv. vídeňské etnologicko-religionistické školy a oficiálním představitelem religionistiky římskokatolické církve. Schmidtova koncepce pramonoteismu byla založena na rozsáhlém etnografickém materiálu dokládajícího představu jediného Boha jako nejvyšší bytosti u původních kultur.\n\nJeho největší prací v této oblasti je dvanáctisvazkové dílo \"\"Der Ursprung der Gottesidee\" (Původ myšlenky Boha),\" která nalezla mnoho zastánců zejména mezi katolicky orientovanými odborníky, zároveň však také mnoho odpůrců a kritiků. Dnes lze považovat myšlenky degenerativní hypotézy a z ní vycházející teorie pramonoteismu za překonané, teoreticky podnětné však dodnes zůstávají otázky spjaté s teorií kulturních cyklů, zejména problém mezikulturních kontaktů a jejich vliv na proměnu kultur.\n\nZastánci existence pramonoteismu jsou kritizováni z mnoha důvodů. Především u křesťanských religionistů se objevuje selektivní výběr faktů, kdy jsou zdůrazňovány monoteistické prvky u archaických náboženství, zatímco jiné prvky jsou marginalizovany. Další kritizovanou součástí Schmidtovy teorie italským religionistou Raffaelem Pettazzonim je fakt, že představa původních kultur o nejvyšší bytosti nemůže být ztotožňována s monoteistickým pojetím víry v jeho historicky legitimním významu.\n\nProblematická je také existence křesťanských misií v raném novověku, které byly později přerušeny, ale zanechaly stopu v náboženských představách domorodých etnik. Příkladem jsou jezuitské misie v dnešní Argentině a Brazílii, násilně přerušené v druhé polovině 18. století.\n"}
{"id": "925603", "url": "https://cs.wikipedia.org/wiki?curid=925603", "title": "Fytoplazma", "text": "Fytoplazma\n\nFytoplazma je specializovaná bakterie, která je obligátním parazitem ve vodivém pletivu rostlin a je přenášena hmyzem. Obvykle jde o organismy o průměru menším než 1 mikrometr. Choroba způsobená fytoplazmou se nazývá fytoplazmóza. Mezi fytoplazmózy patří stolbur, fytoplazmová žloutenka aster, nebo proliferace jabloně.\n\nFytoplasmata patří do třídy mollicutes, která sdružuje bakterie postrádající peptidoglykanovou buněčnou stěnu. Objeveny byly v Japonsku jako původce trpasličí nemoci moruší, o které se původně předpokládalo, že je virového původu, což bylo vyvráceno použitím antibiotika tetracyklinu a přímým pozorováním bakterií podobných mykobakteriím.\n\nFytoplazmata jsou definována jako bakterie bez buněčné stěny, jiného než helikálního tvaru, které kolonizují floém rostlin a hmyz. Původně byly nazývány \"mykoplasmám podobné organismy\".\nTyto bakterie není je možné kultivovat v laboratorních podmínkách, z toho důvodu se jejich druhy popisují jako \"Candidatus\" (\"Ca.\") Phytoplasma sp.\n\nBěhem svého životního cyklu jsou fytoplazmata schopné infikovat floém řady rostlinných druhů, ať už ve zralém floému nebo v nezralém stále obsahujícím jádra. Šíření je závislé na hmyzím přenašeči, který je infikován během sání. Ve hmyzu musí fytoplazma projít buňkami střeva a dostat se do slinných žláz, odkud se může rozšířit do další rostliny, v hmyzím těle ovšem může přežívat v řadě tkání, ať už jako intracelulární nebo extracelulární symbiont. Latentní doba při infekci hmyzu je 7 až 80 dní, při infekci rostliny od 7 dní až po 6-24 měsíců, což činí fytoplazmózu obtížnou k regulaci. U hmyzu se infekce projevuje v závislosti na druhu hmyzu a fytoplazmy, od letální infekce u netolerantních hmyzích druhů, přes bezpříznakovou infekci až po zvýšení fitness hmyzího druhu, například zvýšením odolnosti proti suchu nebo nedostatku potravy.\n\n\n"}
{"id": "925606", "url": "https://cs.wikipedia.org/wiki?curid=925606", "title": "T34VM1", "text": "T34VM1\n\nT34VM1 (rusky \"Т34ВМ1\") je integrovaný obvod vyráběný ruskou společností Angstrem (: Ангстрем) v Zelenogradě. Jedná se o integrovaný obvod z řady obvodů Т34, T34VM1 je ekvivalent procesoru Z80.\n\nProcesor je proveden ve 40pinovém pouzdru DIP. Vyráběl se ve dvou variantách, se stříbrnými a se zlatými piny. Procesor je předchůdcem procesorů KR1858VM1 a KR1858VM3 (rusky \"КР1858ВМ1\" a \"КР1858ВМ3\"). Byl součástí několika ruských variant počítače Sinclair ZX Spectrum.\n\nProtože název procesoru připomíná jméno ruského tanku T-34, existuje legenda, že autor návrhu procesoru T34VM1 sloužil u tankové divize během jeho základní vojenské služby.\n\n\n"}
{"id": "925608", "url": "https://cs.wikipedia.org/wiki?curid=925608", "title": "Sample Tracker", "text": "Sample Tracker\n\nSample Tracker je hudební editor pro počítače Sinclair ZX Spectrum a kompatibilní (například Didaktik), ve kterém je možné skládat samplovanou hudbu. Jedná se o program českého původu, autorem je \"CBM\", program byl vydaný v roce 1992. Program navazuje na program Soundtracker polského původu, který je ovšem určen pro skládání hudby generované čipem AY-3-8912.\n\nSkládání hudby se provádí trackerovým způsobem, nikoliv zápisem not. Skladba je rozdělena na pozice, ke které jsou přiřazeny patterny, které na dané pozici mají být přehrávány.\n\nHudbu je možné přehrávat pomocí:\npozději bylo doplněno přehrávání pomocí:\n\nVerze Sample Trackeru 2.0d je rozšířená o spolupráci s disketovým řadičem MB02.\n\n\n"}
{"id": "925610", "url": "https://cs.wikipedia.org/wiki?curid=925610", "title": "Z80 SIO", "text": "Z80 SIO\n\nZ80 SIO (Z80 Serial Input/Output) je integrovaný obvod z rodiny procesoru Z80. Jedná se obvod poskytující dvě sériové brány (označované jako brána A a brána B). Protože se jedná obvod z rodiny procesoru Z80, umožňuje plně využívat možnosti přerušovacího systému procesoru Z80. Podobný obvod v rodině procesoru Intel je obvod Intel 8251.\n\nObvod je použit např. společně s obvody WD2797, Z80 CTC a Z80 PIO v univerzální I/O kartě EXIO k počítačům Sharp. Může také být základem interface MIDI.\n\nObvod existuje v několika provedeních, Z80 SIO/0, Z80 SIO/1 a Z80 SIO/2 jsou provedeny ve 40pinovém pouzdru DIP, Z80 SIO/3 ve 44pinovém pouzdru QFP a Z80 SIO/4 ve 44pinovém pouzdru PLCC.\n\nExistence tří variant obvodu v pouzdru DIP je způsobena nedostatečným počtem pinů v těchto pouzdrech, tyto varianty se tak vzájemně liší tím, které signály brány B jsou vyvedeny:\n\nBrány mohou pracovat v následujících režimech:\n\n\nObvod je možné konfigurovat pomocí osmi registrů pro zápis a stav obvodu může být čten pomocí tří registrů pro čtení.\n\nKromě zápisu do registru WR0 je zápis do registrů prováděn zápisem dvou po jdoucích bajtů, kdy první bajt obsahuje číslo registru, pro který je určen následující bajt. Stejným způsobem jsou vybírány registry pro čtení. Pokud neproběhne výběr registru pro čtení, je čten registr RR0.\n\nObvod může generovat přerušení při následujících událostech:\n\nPriorita událostí pro generování přerušení:\n\nVektor přerušení je možné nastavit a číst pomocí registrů WR2 a RR2 pouze v řídicích registrech kanálu B.\n\n"}
{"id": "925611", "url": "https://cs.wikipedia.org/wiki?curid=925611", "title": "Anton Gschier", "text": "Anton Gschier\n\nAnton Gschier, \"plným jménem\" Anton Julius Gschier (19. prosince 1814 Cheb – 30. června 1874 Cheb ), byl český politik německé národnosti, v 2. polovině 19. století poslanec Českého zemského sněmu a Říšské rady a starosta Chebu.\n\nPocházel z rodiny magistrátního rady Jeremiáše Gschiera. Působil jako advokát. Veřejně se angažoval během revolučního roku 1848 spolu s Adolfem Tachezym a Forterem. 23. října 1857 byl jmenován čestným občanem Chebu.\n\nPo obnovení ústavního života počátkem 60. let 19. století se zapojil i do zemské a celostátní politiky. V zemských volbách v Čechách v roce 1861 byl zvolen v městské kurii (obvod Cheb) do Českého zemského sněmu. V této době byl rovněž poslancem Říšské rady (celostátní zákonodárný sbor), kam ho vyslal zemský sněm roku 1861 (tehdy ještě Říšská rada nevolena přímo, ale tvořena delegáty jednotlivých zemských sněmů). Zastupoval tu kurii měst, obvod Cheb.\n\nOd roku 1867 do své smrti roku 1874 působil jako starosta Chebu. Ve funkci inicioval rozšíření a zvelebení města a za jeho starostování vyrostlo i městské divadlo. Byl mu udělen Řád Františka Josefa a také saský Řád Albrechtův. Jedním z jeho tří synů byl Gustav Gschier, taktéž veřejně činný. Podle jiného zdroje měl jen dva syny, a to právníka Gustava a lékaře Ludwiga.\n"}
{"id": "925612", "url": "https://cs.wikipedia.org/wiki?curid=925612", "title": "Seznam postav z románu Cirkus Humberto", "text": "Seznam postav z románu Cirkus Humberto\n\nJedná se o seznam postav z románu Cirkus Humberto Eduarda Basse. Postavy jsou řazeny abecedně podle příjmení.\n\nArr - Šehir\n\nBarengo, Frasquito\n\nBerwitz, Bernhard\n\nBerwitzová, Helena\n\nBerwitz, Petr\n\nBolierová, Louisa\n\nBreburda, Achilles\n\nBureš, Jan\n\nDelaglio, Tereza\n\nGambier, Léon\n\nGaudeamus\n\nGevaertsov Albert, Gevaertsov Gustav\n\nHagenbeck, Gottfried\nHammerschmidtová, Elisa\nHarwey, John\nHarweyová, Alice\nHumbertová, Antoinetta\nHumberto, Carlo\n\nJörgens, Tim\n\nKaras, Antonín\n\nKaras, Václav\n\nKarasová, Ludmila\n\nKarasová, Márinka (Marie)\n\nKaras, Petr\n\nKerholec, Karel\nKranz\n\nKerholcovi - František, Karel, Jan\n\nKostečková, Emílie\n\nKostečková, Marie\n\nLangermannová, Anna\nLangermannová, Růženka\nLebeda, José\n\nMalina, Vendelín\n\nMiss Arabella\nMiss Satanella\nMittelhoferovi\nMoesecke, Hein\nMoesecková, Adéla\nPallachich, Mario\n\nPerreirra\n\nRoméo, Achmed\n\nRoméo, Felicia\n\nRoméo, Paolo\n\nSelnicki, Leopold\n\nSmetana, Vladimír\nSteenhouwer, Frans\n\nSteenhouwerová, Anežka\n\nVosátka, Ferenc\n\nWächter, Ludvík\n\nWollschläger, Eduard\n"}
{"id": "925613", "url": "https://cs.wikipedia.org/wiki?curid=925613", "title": "Zlatá liga 2003", "text": "Zlatá liga 2003\n\nZlatá liga 2003 – 6. edice cyklu lehkoatletických mítinku Zlatá liga se uskutečnila od 27. června do 5. září roku 2003. Pro atlety a atletky kteří zvítězili ve všech šesti závodech byla vypsána prémie 1 milionu dolarů. V šesti závodech to dokázala: Maria Mutolaová.\n"}
{"id": "925615", "url": "https://cs.wikipedia.org/wiki?curid=925615", "title": "Prokletí žlutozeleného škorpióna", "text": "Prokletí žlutozeleného škorpióna\n\nProkletí žlutozeleného škorpióna ( ) je americká kriminální komedie z roku 2001, napsaná a režírovaná Woodym Allenem, který si také zahrál hlavní roli.\n\nPříběh pojednává o úspěšném vyšetřovateli pojistných podvodů a manažerce pro efektivitu práce, kteří jsou během vystoupení eskamotéra zhypnotizováni a následně plní jeho úkoly, když v jeho prospěch loupí šperky a další cennosti. Woody Allen v mnohém spíše navazuje na své dřívější bláznivé komedie, než na charakter svých autorských filmů natočených na přelomu milénia.\n\nDalší postavy ztvárnili Helen Huntová jako vyšetřovatelova nadřízená manažerka Betty Ann Fitzgeraldová, Dan Aykroyd v roli Chrise Magrudera, ředitele pojišťovacího domu a Charlize Theronová, která představovala rozpustilou zástupkyni zlaté mládeže.\n\nC. W. Briggs (Woody Allen) je úspěšný vyšetřovatel pojistných podvodů v jedné z newyorských pojišťoven, který se umí dobře vcítit do myšlení zločinců a udržuje styky s informátory. Jeho výsledky však nechávají chladnou Betty Ann Fitzgeraldovou (Helen Huntová), novou příkrou šéfku, jejímž cílem je zefektivnit práci v pojišťovacím ústavu. Děj odehrávající se v roce 1940 přináší mezi těmito dvěma postavami řadu popichování a narážek, v protikladu moderního přístupu nadřízené ke konzervativnímu pojetí vyšetřovatele. Její hledisko je vzdor odporu, většinou prosazeno, díky podpoře ženatého ředitele Chrise Magrudera (Dan Aykroyd), s nímž manažerka udržuje dosud privátní milenecký poměr. Přesto jí vyvolený přislíbil rozvod a zveřejnění vztahu.\n\nBěhem společné večeře několika zaměstnanců ve varieté, pozve eskamotér Voltan (David Ogden Stiers) na pódium Betty Ann a pana C. W., které zhypnotizuje pomocí šperku – nefritového škorpióna. Hesla „Konstantinopol“ pro vyšetřovatele a „Madagaskar“ pro jeho šéfku znamenají uvedení do změněného stavu vědomí, v němž se chovají dle příkazu mága. Tak sehrají před publikem scénku, v níž jsou zamilovaným párem na líbánkách. Po probuzení si na nic nepamatují.\n\nPoté, co se vyšetřovatel vrátí domů, přijímá telefonní hovor od Voltana, který vyslovuje heslo a uvádí jej do transu. Úkolem je uloupit šperky v domě, jehož zabezpečení pan C. W. dobře zná, a ukrýt je na bezpečném místě. Ráno se probudí, aniž by si cokoli pamatoval. Druhý den tak začíná vyšetřovat loupež obřích rozměrů. Situace se opakuje, když se po druhém telefonátu od mága vydává na noční lup. Kvůli této povinnosti vyhazuje z postele atraktivní a překvapenou Lauru Kensingtonovou (Charlize Theronová).\n\nBěhem pátrání po pachateli pojímá podezření na Betty Ann, která je v pojišťovně zaměstnána krátce a má přístup k zabezpečovacím systémům. Tajně si vytvoří duplikát klíče od jejího bytu a večer se do obydlí vydává šmejdit. Po náhlém příchodu milenecké dvojice se ukrývá za paravan a je skrytým účastníkem hádky, v níž Chris vyjadřuje záměr setrvat dále v manželství. Zhrzená Betty Ann se po milencově odchodu vrhá k oknu s úmyslem spáchat sebevraždu. V tom jí zabrání pan C. W., který náhle vstupuje na scénu a po prvotním šoku manažerky v bytě prodlí noc.\n\nVyšetřovatelé agentury najaté pojišťovnou získají přesvědčivé důkazy vedoucí k panu C. W.. Ten však vinu odmítá. V nouzi se uchyluje znovu do bytu Betty Ann, která jej s nechutí nakonec přijímá. Když mág Voltan nezastihne pana C. W. doma, volá Betty Ann a uvádí ji heslem „Madagaskar“ do hypnotického stavu. Nařizuje jí ukrást šperky. Jako vedlejší efekt v ní uvolňuje vzpomínky z jevištního vystoupení, kde „sehrála“ etudu vášnivě lásky k podřízenému zaměstnanci. Pan C. W., nacházející se v jejím bytě a neseznámen s důvody změněného chování Betty Ann, je milepřekvapen její náklonností. Ráno po loupeži se však šéfka chová standarně odmítavě a vyhazuje ho.\n\nPan C. W. se za pomoci kolegů George Bonda (Wallace Shawn) a Alvina (Brian Markinson) dostává do kanceláře. Stále nechce uvěřit, že na jevišti předváděl milostnou scénku. Když jeden ze spolupracovníků mimoděk vysloví heslo, dostává se vyšetřovatel opět do hypnotického stavu. Následně je odhalen mechanismus zločinného jednání. Kolega zabývající se hypnózou, pana C. W. vymaní z područí kouzelníka. Pojistný vyšetřovatel spěchá do bytu Betty Ann, kde u telefonu objevuje zapsanou adresu schůzky. Na něm má stále zhypnotizovaná žena Voltanovi předat lup. Poté, co se pan C. W. nemotorně zřítí ze svého úkrytu, má jej eskamotér na mušce. Nevystřelí, ale vydává se na útěk, kde je polapen policií.\n\nZpět v pojišťovně se pan C. W. loučí se zaměstnáním a snaží se přimět Betty Ann, aby navždy opustila Chrise, který se konečně rozhoupal k rozvodu. Milenecký pár právě odjíždí na dovolenou. Manažerka zůstává k návrhům vyšetřovatele chladná až do chvíle, kdy se ji zeptá: „\"Kam se chystáte? Na Madagakar?\"“ Náhle se její chování mění. Sděluje, že Chrise opouští a hodlá žít s panem C. W., kterého miluje.\n\nKdyž nová milenecká dvojice opouští pojišťovnu, ujišťuje George kolegy, že Betty Ann – stejně jako pana C. W. –, včera deprogramoval a nikdo z nich již není pod vlivem hypnózy.\n\nFilm obdržel smíšené recenze kritiků. Samotný Woody Allen, jako by částečně souhlasil s některými z nich, když sdělil, že se možná jedná o jeho nejhorší snímek. Dodal, že cítil zklamání zbytku hereckého obsazení, když se sám obsadil do hlavní role.\n\nProdukční výdaje dosáhly částky 26 miliónů dolarů, když bylo nákladné zejména natáčení v budovách. Tím se krimikomedie stala nejdražším Allenovým snímkem vůbec. V amerických kinech však dosáhla malých tržeb, méně než sedm miliónů dolarů. Celosvětové zisky pak činily 18,9 miliónů dolarů, čímž výnos nepokryl náklady.\n\nFrancouzská zpěvačka-skladatelka Dimie Cat (* 1984) vzdala režisérově filmu hold, když na albu \"ZigZag\" vydaném v listopadu 2012 věnovala skladbu „Woody Woody“ této krimikomedii.\n\n"}
{"id": "925616", "url": "https://cs.wikipedia.org/wiki?curid=925616", "title": "Nařízení č. 261/2004", "text": "Nařízení č. 261/2004\n\nNařízení Evropského parlamentu a Rady (ES) č. 261/2004 stanovuje společná pravidla náhrad a pomoci v letecké dopravě v případě odepření na palubu, zrušení nebo významného zpoždění letů. Zákon vzešel v platnost 17. února 2005. \n\nNařízení se týká takového cestujícího, který se dostal do následující situace:\nToto nařízení se vztahuje na všechny cestující, kteří:\nAby mohl cestující nárokovat náhrady v letecké dopravě, musí předložit platnou letenku. Náhrady se netýkají takových cestujících, \"kteří cestují bezúplatně nebo za snížené ceny, které nejsou veřejnosti přímo nebo nepřímo dostupné.\" Nárok na náhradu však mají cestující, kteří obdrželi letenku na \"základě programu pro často cestující zákazníky, nebo na základě jiných obchodní programů.\"\nPokud je cestující o zrušení letu informován méně než dva týdny má právo na náhradu.\n\nPokud je cestujícímu zpožděn let:\n\nPokud se cestující může opřít o toto nařízení, pak mu vznikají následující práva na náhrady:\n"}
{"id": "925617", "url": "https://cs.wikipedia.org/wiki?curid=925617", "title": "Seznam filmů neo-noir", "text": "Seznam filmů neo-noir\n\nToto je neúplný seznam neonoirových filmů inspirovaných klasickým filmem noir a používajících prvky tohoto žánru z 40. a 50. let v moderní filmové produkci.\n"}
{"id": "925619", "url": "https://cs.wikipedia.org/wiki?curid=925619", "title": "Degerfors IF", "text": "Degerfors IF\n\nDegerfors IF (celým názvem Degerfors Idrottsförening) je švédský fotbalový klub z Degerfors, který byl založen v roce 1907. Svá domácí utkání hraje na stadionu Stora Valla s kapacitou 12 500 diváků. Klubové barvy jsou červená a bílá.\n\nJediným výrazným úspěchem klubu na domácí scéně je vítězství ve švédském poháru Svenska Cupen v sezóně 1992/93, kdy ve finále v Göteborgu před necelými 5 100 diváky porazil tým Landskrona BoIS 3:0. V ligové soutěži Allsvenskan se dvakrát umístil na druhé příčce (v sezónách 1940/41 a 1963).\n\nV sezóně 2012 umístil na 12. místě švédské druhé ligy Superettan.\n\n\nK 5. červenci 2013\n\n"}
{"id": "925621", "url": "https://cs.wikipedia.org/wiki?curid=925621", "title": "Carl Hardtmuth", "text": "Carl Hardtmuth\n\nCarl šlechtic von Hardtmuth (11. března 1804 Vídeň – 19. září 1881 Grünau im Almtal), byl rakouský a český podnikatel a politik německé národnosti, ředitel českobudějovické firmy Koh-i-noor Hardtmuth, v 60. letech 19. století poslanec Českého zemského sněmu.\n\nVystudoval vídeňskou polytechniku. Jako syn zakladatele firmy Koh-i-noor Hardtmuth Josefa Hardtmutha převzal vedení rodinného podniku. Vedení firmy na něj a na bratra Ludwiga přešlo roku 1828, kdy zemřela matka Elisabeth Marchandová, rozená Kisslerová, která po smrti zakladatele továrnu po jistou dobu řidila. Fakticky pak Carl vedl podnik sám, protože Ludwig věnoval více času cestování a soustřeďoval se na své umělecké záliby.\n\nVe vedení firmy Koh-i-noor Hardtmuth uplatnil své technické vzdělání. Z obchodních důvodů (blízkost surovin a dopravní spojení) se rozhodl roku 1846 sídlo podniku přeložit do Českých Budějovic. Nový tovární areál byl dokončen roku 1848. Zastával progresivní metody řízení, včetně založení podnikové nemocenské pokladny pro své zaměstnance. Angažoval se v budějovické obchodní komoře, jíž v 60. letech 19. století i předsedal. Při jednání o uzákonění maximální dvanáctihodinové pracovní doby se neúspěšně přimlouval na ministerstvu za snížení limitu na 11 hodin. Od roku 1852 mu při řízení továrny pomáhal syn Franz Hardtmuth (od roku 1854 společník firmy).\n\nPo obnovení ústavního života počátkem 60. let 19. století se krátce zapojil i do zemské politiky. V zemských volbách v Čechách v roce 1861 byl zvolen v kurii obchodních a živnostenských komor (obvod České Budějovice) do Českého zemského sněmu.\n\nCarl získal 9. května 1848 občanské právo v Českých Budějovicích, kde se zařadil mezi nejvýznamnější a nejvlivnější měšťany. Roku 1863 mu byl ve Vídni udělen Řád Františka Josefa a 27. října 1873 ho císař vlastnoručně psaným listem povýšil na dědičného šlechtice. Roku 1878 byl mu také propůjčen Řád čestné legie (rytířský kříž). Zemřel roku 1881 při honu v okolí hornorakouského Grünau im Almtal, když se na něj zřítila skála.\n"}
{"id": "925623", "url": "https://cs.wikipedia.org/wiki?curid=925623", "title": "Česká modální slovesa", "text": "Česká modální slovesa\n\nČlánek česká modální slovesa pojednává o způsobových slovesech v češtině. Způsobové sloveso (též modální sloveso) je druh slovesa, jehož pomocí se vyjadřuje, zda je dispozice konatele děje k tomuto ději nutná, možná nebo záměrná, vyjadřuje tedy „stupeň realizovatelnosti“ děje, neboli voluntativní modalitu.\n\nČeská modální slovesa se dělí na vlastní a nevlastní, přičemž repertoár obou skupin se v různých studiích může lišit a samozřejmě se i postupně mění s vývojem jazyka. Vlastní modální slovesa musí splňovat následujících šest podmínek:\n\nNevlastní modální slovesa rovněž splňují některé z uvedených podmínek, ale nikoli všechny najednou. \n\nObvykle jsou mezi vlastní modální slovesa řazena následující: \"muset, moct, mít, smět, chtít, hodlat, umět, dovést\". Nevlastní, ale velmi blízká vlastním modálním slovesům, jsou: \"dát se, být schopen, být nucen, být s to\". Další nevlastní modální slovesa jsou tvořena modálním spojením sloves \"být, mít\" (\"je povinen, je třeba, má v úmyslu\") a některými plnovýznamovými slovesy (\"nezbývá než, sluší se\").\n\nPřitom je třeba si uvědomit, že mnohá modální slovesa mohou mít i další, plnovýznamové užití: \"Dovedu to s hady. Umím novou básničku. Jsem nucen k nejhoršímu.\" Sloveso \"chtít\" má dvojí modální užití, jedno jako vlastní a druhé jako nevlastní modální sloveso: \"Chci překonat rekord.\" – Odpovídá víceméně slovesu \"hodlat\". x \"Chci, abys mi pomohl.\" (\"Chci pomoct.\") – Odpovídá víceméně slovesu \"přeji si\".\n\nModální slovesa lze podle významu rozdělit následovně:\n\nKromě postoje je třeba rozlišit podle původu modality:\n\nTeoreticky si tedy lze představit 12 typů modálních sloves, avšak některé kombinace se v češtině (a zřejmě ani v jiných jazycích) neuplatňují. Rozlišujeme:\nPřitom zápor modálních sloves nemusí odpovídat stejné kategorii jako modální sloveso v kladném tvaru: \n\nSekundárně lze modální slovesa využít také k vyjádření jistotní modality, tedy k vyjádření míry přesvědčení mluvčího o platnosti vyjadřovaného děje:\n\n\n"}
{"id": "925629", "url": "https://cs.wikipedia.org/wiki?curid=925629", "title": "Giverny", "text": "Giverny\n\nGiverny je francouzská obec v regionu Normandie v departmentu Eure. Proslavila se pobytem malíře Claude Moneta, který je zde pochován.\n\nGiverny se v písemných pramenech poprvé uvádí v roce 671 jako \"Warnacus\", 863 jako \"Wariniacus\" a kolem roku 1026 jako \"Givernacus\". Jméno vzniklo z germánského vlastního jména \"Warinus\" a keltské přípony -acum. Už v 7. století se v Giverny pěstovala vinná réva. V 9. století vlastnily pozemky v Giverny dvě církevní instituce: Bazilika Saint-Denis v Paříži a katedrála v Rouenu. V dalších stoletích se dominantním majitelem Giverny stala rouenská katedrála. V roce 1793 obdrželo Giverny statut obce a roku 1801 právo volit si zastupitelstvo.\n\n Od prosince 1881 žil Monet s Alicí Hoschedé a se všemi jejími a svými dětmi v pronajaté vile v Poissy, městečku nedaleko Paříže po proudu Seiny. V té době už Alice se svým manželem Ernestem Hoschedé nežila. V Poissy se však Monet s Alicí brzy necítili dobře. Monet sháněl bydlení, které by tolik nepřipomínalo jeho komplikované rodinné vztahy a zároveň mu poskytlo lepší podmínky k malování.\n\nOblast kolem města Vernonu, kde se Giverny nachází, znal Monet nejméně od roku 1868, kdy na Zolovu radu pobýval na ostrově Gloton v Bonniéres, ležícím v blízkosti. Dům v Giverny, který si zprvu pronajal a o sedm let později koupil i s pozemkem, se mu v dubnu 1883 podařilo objevit náhodou a na poslední chvíli: na konci dubna mu totiž v Poissy končila nájemní smlouva. Shodou okolností se do Giverny nastěhoval 30. dubna, přesně v den, kdy zemřel Édouard Manet.\n\nJeho rodina, zejména její dámská část zvyklá na pařížský společenský život, si zprvu v odlehlém Giverny zvykala obtížně. Monet navíc trávil velkou část roku mimo domov. Cestoval jak po Evropě (Londýn, Benátky, Španělsko), tak po Francii a hledal náměty pro svoje obrazy. Na podzim 1890 se jeho finanční situace natolik konsolidovala, že mohl dům se zahradou, které měl v nájmu, zakoupit. Zároveň se pustil do zvelebování okrasné zahrady. V únoru 1893 zakoupil další pozemek v sousedství. Bezprostředně nato na něm začal budovat proslulou vodní zahradu s jezírkem pro své slavné lekníny, které se v posledních letech jeho života staly hlavním motivem jeho obrazů. Listopad 1894 byl v Giverny ve znamení návštěvy Monetova dávného přítele Paula Cézanna, opět zde společně malovali. Monet ho zde představil Clemenceauovi, Rodinovi a uměleckému kritikovi Gustave Geffroyovi. Roku 1897 postavil v Giverny druhý ateliér. V letech 1914–1916 se v Giverny pro Moneta stavěl třetí, už poslední ateliér. Umělec v něm pracoval na sérii svých velkoformátových obrazů s názvem Lekníny, které jsou dnes vystavené Muzeu Oranžérie v Paříži. V roce 1922 je Monet daroval státu.\n\nKromě malování měl Monet ještě dvě další vášně: jídlo a zahradničení. Podávání oběda byl obřad, který měl své ustálené zvyklosti. Monet byl gurmán a často sám jídelníček sestavoval. Potraviny si nechával dovážet z různých částí Francie ale i ze zahraničí, kde poznával krajové speciality. I v době, kdy byla jeho finanční situace nejistá, vydával Monet velké částky na zvelebování své zahrady. Ta se stala brzy pověstnou a obdivovanou mnoha návštěvníky. Z Monetových přátel z okruhu výtvarníků zde pobývali Carolus-Duran, Renoir či Alfred Sisley, američtí malíři James McNeill Whistler a John Sargent a také členové početné kolonie amerických malířů, která se v Giverny usadila jen kvůli Monetově přítomnosti, mj. Lilla Cabot Perry, Guy Rose či Frederick Carl Frieseke. Do Giverny zavítali i literáti, kteří měli k Monetovi blízko: Paul Valéry, Stéphane Mallarmé, či Octave Mirbeau, mezi návštěvníky patřil i herec a režisér Sacha Guitry.\n\nMezi Monetovy známé patřil i český malíř Václav Radimský. V Giverny se usadil v roce 1895. Vytvořil zde řadu obrazů, které o čtyři roky později vystavil na své první souborné výstavě v Praze. Pořídil si loďku, na které při plavbě po Seině občas maloval společně s Monetem.\n\nV poslední třetině 19. století se ve Francii rozšířilo sběratelství japonského umění, zejména dřevorytů z 18. století. Rovněž Monet nashromáždil v Giverny rozsáhlou sbírku, v níž byl zastoupen zejména Hirošige. Japonskými dřevořezy byly vyzdobeny stěny takřka všech místností domu v Giverny. Původní ateliér v domě se Monetovi k malování příliš nehodil – scházelo mu velké okno na sever. Malíř ho proto používal spíše jako pracovnu, kde vyřizoval korespondenci, a salón, kde se po obědě pila káva. Místnost ale také sloužila pro prezentaci Monetovy velké sbírky obrazů, jejichž autory byli jeho současníci. Během svého života koupil či vyměnil 3 obrazy od Delacroixe, 12 od Cézanna, 9 od Renoira, 5 od Berthe Morisot, 3 od Pissarra, 4 od Jongkinda, dva od Caillebotta a po jednom od Corota, Sisleye, Degase a Fantin-Latoura.\n\nMonet zemřel v Giverny 5. prosince 1926 ve věku 86 let. Je zde i pohřben ve skromném rodinném hrobě na místním hřbitově poblíž apsidy románského kostela sv. Radegondy.\n\nNadace Clauda Moneta v Giverny provozuje muzeum, umístěné v domě, v němž se malíř v roce 1883 usadil. Zároveň jsou zpřístupněné Monetovy zahrady. Od roku 1976 je dům s pozemky uznán za kulturní památku v kategorii Site Inscrit. V roce 1992 bylo založeno soukromé Musée d’Art Américain, obsahující umělecká díla amerických výtvarníků od koloniálního období do 50. let. Páteří sbírky v Giverny jsou obrazy amerických impresionistických malířů.\n\n\n"}
{"id": "925630", "url": "https://cs.wikipedia.org/wiki?curid=925630", "title": "Mistrovství Evropy ve volejbale mužů 2005", "text": "Mistrovství Evropy ve volejbale mužů 2005\n\n24. mistrovství Evropy ve volejbale mužů se konalo ve dnech 2. – 11. 9. v Srbsku a Černé Hoře a v Itálii.\n\nTurnaje se zúčastnilo 12 týmů, rozdělených do dvou šestičlenných skupin. První dvě družstva postoupila do play off. Mistrem Evropy se stali volejbalisté Itálie.\n\n\n1. Itálie\n\nTrenér: Gian Paolo Montali\n\n"}
{"id": "925631", "url": "https://cs.wikipedia.org/wiki?curid=925631", "title": "Damascén", "text": "Damascén\n\nDamascén je plemeno holuba domácího, řadící se mezi nejstarší holubí plemena vůbec. Je to menší holub polního typu, proporcemi a tělesnými tvary se podobá holubovi skalnímu, má však zkrácený zobák, a typické je také barvou opeření, které je namodrale sivé, s velkým množstvím pudru, doplněné černými letkami, dvěma pruhy příčně probíhající na křídlech a černým ocasem. V seznamu plemen EE se řadí do plemenné skupiny užitkových holubů a je zapsán pod číslem 0042. Damascén však bývá přiřazován také k bradavičnatým plemenům či do společnosti výstavních holubů, kterým se poněkud podobá.\n\nPlemeno pochází z Orientu a může být až 3000 let staré. Zde a ve Spojených státech se chová pro své letové vlastnosti, v Evropě je damascén plemeno především okrasné, výstavní. Ve střední Evropě však není příliš rozšířený. Je to menší holub drobné, pěkně zaoblené postavy s výraznou a širokou hlavou, která je při pohledu zboku oválná, při pohledu shora hruškovitá. Oči jsou velké, živého výrazu, jasně červené barvy, s jemnými, dvojitými obočnicemi, které jsou šedočerné. Zobák je krátký, poměrně silný, smolově černý, s dosti vyvinutým, bíle ojíněným ozobím. Hrdlo je vyplněno zřetelným lalůčkem. Tento rys, který damascén sdílí s holuby racky, je typickým plemenným znakem damascéna. Krk je středně dlouhý a silný a přechází v ramenou široká záda a plnou a zaoblenou hruď. Hřbet je mírně skloněný směrem dozadu, ocas je poměrně krátký a nesený v linii hřbetu. Křídla jsou spíše kratší, ale silná a široká, dobře kryjí celý hřbet a jsou nesená na ocase. Nohy jsou široce nasazené, středně dlouhé, s neopeřenými běháky či prsty. Drápky jsou vždy černé.\n\nOpeření těsně přiléhá k tělu, damascén nemá žádné pernaté ozdoby. Chová se v jediném barevném rázu, a to v sivém černopruhém. Faktor Ic, který způsobuje tento typ zbarvení, zesvětluje modrou barvu na téměř bílou, ale pigmentace letek a křídelních pruhů je zachována. Stejné zbarvení peří má i holub ledňák a český voláč sivý. \n\nDamascén je dobrý letec, v minulosti sloužil také k přenášení zpráv. Je velmi krotký a plodný a při chovu snášenlivý i s jinými plemeny holubů.\n\n"}
{"id": "925633", "url": "https://cs.wikipedia.org/wiki?curid=925633", "title": "Kopači (obec)", "text": "Kopači (obec)\n\nKopači (, ) byla vesnice, která ležela přibližně 11 kilometrů od Černobylu, 4 kilometry od Černobylské jaderné elektrárny a 8 kilometrů od města Pripjať. Nachází se na pravém břehu povodí řeky Pripjať, v Ivankovském rajónu Kyjevské oblasti, a je včleněna do desetikilometrové černobylské zóny. Časová zóna – Východoevropský čas, East European Time (EET) UTC+2, letní čas – UTC+3.\n\nNázev nepochází ze slova \"копати\" (kopat), ale od \"копа\" (купа), což je shromáždění pro náboženské, obchodní nebo právní účely. V roce 1886 zde žilo 774 pravoslavných křesťanů a 92 ortodoxních Židů. Roku 1900 ve vlastnické vesnici (náleželo Sergeji Čeliščevu) žilo 334 obyvatel a bylo zde 56 domů.\n\nStál zde farní dřevěný kostel zasvěcený mučedníku Parasekevu, postavený v roce 1742 a zničen v roce 1927 spolu s ikonami a církevními potřebami. Vesnice se rychle rozrůstala mezi léty 1980-1989 a před havárii zde žilo 1 114 obyvatel.\n\nPo katastrofě Černobylu (1986) byla vesnice kontaminována radioaktivním spadem a následně evakuována a v současnosti je obklopena uzavřenou černobylskou zónou, od roku 1986 je opuštěna. Většina původních obyvatel odešla do města Lechnivka v Kyjevské oblasti, vzdáleného 150 km.\n\nPoté, co byla vesnice úřady evakuována, byly všechny domy strženy a pohřbeny. Z budov byla zachována pouze mateřská školka a obecní úřad. Z jakého důvodu byly tyto domy zachovány, dnes již nejspíše nikdo neví. V Kopači zůstal také zachován pomník vojákům Rudé armády z let 1941–1945.\nKopači nebyla jedinou vesnicí trpící osudem Černobylské jaderné katastrofy.\n\nJediné stopy, které po této obci zbyly, jsou řady kopců a malý počet přežívajících stromů, které jsou součástí místní flóry. Každý kopec obsahuje pozůstatky jednoho domu a je zakončen nápisem se znakem mezinárodního symbolu radioaktivity.\n\nVesnice byla vyřazena z evidence v roce 1999.\nProstředí vesnice bylo použito ve hře . Zde je vesnice součástí lokace Janov (Jupiter).\n\n"}
{"id": "925634", "url": "https://cs.wikipedia.org/wiki?curid=925634", "title": "Kostel svaté Kláry (Cheb)", "text": "Kostel svaté Kláry (Cheb)\n\nKostel svaté Kláry postavil pro klarisky v Chebu architekt Kryštof Dientzenhofer mezi léty 1708–1711. Je považován na součást České radikálně barokní skupiny. Dnes kostel slouží jako výstavní prostor Galerie výtvarného umění v Chebu. Společně s objektem kláštera je chráněn jako kulturní památka České republiky.\n\nAutor projektu respektoval městskou situaci a proto umístil hlavní vchod do kostela do boční zdi. Fasáda je zbavena všech zbytečných dekorací a dává vyniknout především tektonickým článkům stavby, čímž architektura tohoto kostela odkazuje na tradiční chudoby řádu klarisek. Výrazným prvkem je zde štít.\n\nZáklad složitého půdorysu tvoří dvojice oválů natočených příčně k hlavní ose. Mezi nimi vzniklá průmětem třetího, středového oválu sedlo. Tento třetí ovál je pouze naznačen nakoso vytočenými pilíři. klenbu tvoří dvojice kupolí. Chór kostela je vyvýšen, jelikož klarisky sedávaly během bohoslužeb v patře.\n\nAčkoli se jméno architekta v pramenech nedochovalo, dle stylové analýzy lze autorství přiřknout Kryštofu Dientzenhoferovi. Konkávní prohnutí průčelí je shodně tvarované i v projektu pražské Lorety. Navíc Kryštof Dientzenhofer v Chebu často pobýval.\n\n\n"}
{"id": "925636", "url": "https://cs.wikipedia.org/wiki?curid=925636", "title": "Kostel svatého Kosmy a Damiána (Paříž)", "text": "Kostel svatého Kosmy a Damiána (Paříž)\n\nKostel svatého Kosmy a Damiána (fr. \"Église Saint-Côme-Saint-Damien\") byl kostel postavený v roce 1427 v Paříži a zbořený v roce 1836.\n\nKostel se nacházel na území dnešního 6. obvodu na rohu ulic \"Rue des Cordeliers\", kde byl vchod (dnešní \"Rue de l'École-de-Médecine\") a \"Rue de la Harpe\" (dnes \"Boulevard Saint-Michel\"), kde končil jeho chórový ochoz.\n\nKostel byl postaven v roce 1427 pro obyvatele předměstí Saint-Germain, které vzniklo za městskými hradbami Filipa II. Augusta po roce 1210. Kostel byl vybudován na místě starší kaple z roku 1212, ve které dne 25. února 1255 svatý Ludvík založil bratrstvo svatých Kosmy a Damiána, patronů chirurgů.\n\nKostel v pozdněgotickém slohu měl malé rozměry (24 m délky a 15 m šířky). Kostel se stal významným náboženským centrem Královské chirurgické akademie (Académie royale de chirurgie). V kostele byl pohřbeni např. François Gigot de Lapeyronie (1678-1747), chirurg a zpovědník Ludvíka XV. a spoluzakladatel Královské chirurgické akademie v roce 1731.\n\nKostel byl zrušen za Velké francouzské revoluce v roce 1791 a jako národní majetek prodán 12. nivôse roku V (1. ledna 1797). Kostel byl zbořen v roce 1836 kvůli prodloužení ulice \"Rue Racine\" na \"Boulevard Saint-Michel\".\n"}
{"id": "925638", "url": "https://cs.wikipedia.org/wiki?curid=925638", "title": "Theodor Hassmann", "text": "Theodor Hassmann\n\nTheodor Hassmann, uváděn též jako Theodor Haßmann (1825 Podbořany – 17. září 1894 [\"uváděno též úmrtí 18. září 1894\"] Žatec), byl český politik německé národnosti, v 2. polovině 19. století poslanec Českého zemského sněmu a Říšské rady, starosta Žatce.\n\nNarodil se v Podbořanech. Profesí byl advokát. V roce 1848 byl zvolen do celoněmeckého Frankfurtského parlamentu.\n\nPo obnovení ústavního života počátkem 60. let 19. století se zapojil do zemské a celostátní politiky. V zemských volbách v Čechách v roce 1861 byl zvolen v městské kurii (obvod Žatec – Kadaň) do Českého zemského sněmu. Do voleb šel jako nezávislý německý kandidát, tedy bez oficiální podpory německého volebního výboru. Za týž obvod byl zvolen i ve sněmovních volbách v lednu 1867. Mandát zde obhájil i v krátce poté vypsaných volbách v březnu 1867. Opětovně byl zvolen rovněž ve volbách do Českého zemského sněmu roku 1870 a volbách roku 1872.\n\nV této době byl rovněž poslancem Říšské rady (celostátní zákonodárný sbor), kam ho vyslal zemský sněm roku 1861 (tehdy ještě Říšská rada nevolena přímo, ale tvořena delegáty jednotlivých zemských sněmů). Zastupoval tu kurii měst a průmyslových míst, obvod Žatec – Kadaň. Politicky se profiloval jako stoupenec německého liberalismu (Ústavní strana).\n\nByl dlouholetým starostou Žatce a čestným občanem Žatce a dalších měst.\n"}
{"id": "925642", "url": "https://cs.wikipedia.org/wiki?curid=925642", "title": "Kostel Nejsvětější Trojice (Těšetice)", "text": "Kostel Nejsvětější Trojice (Těšetice)\n\nKostel Nejsvětější Trojice je římskokatolický chrám v obci Těšetice v okrese Znojmo. Je chráněn jako kulturní památka České republiky.\n\nKostel je jednolodní stavba s pravoúhle zakončeným kněžištěm s přístavky po obou stranách. V západním průčelí je hranolová věž. Fasády jsou nečleněné, nad západním průčelím se nachází trojúhelníkový kříž. Kostel si doposud zachoval jeho výrazové formy (půdorys a ostatní tvarování kostela jsou základními geometrickými obrazci – čtverec, obdélník, půlkruh – okna, klenby). Kostel tvoří dominantu obce.\nKostel, který prošel v roce 2011 důkladnou opravou, zvítězil v roce 2012 v hlasování soutěže \"Nejlépe opravená památka Jihomoravského kraje\".\n\nJde o farní kostel farnosti Těšetice u Znojma.\n"}
{"id": "925644", "url": "https://cs.wikipedia.org/wiki?curid=925644", "title": "Omalo", "text": "Omalo\n\nOmalo () je hlavní vesnice v historické oblasti Tušetie na severovýchodě Gruzie, nacházející se na severním svahu Velkého Kavkazu poblíž hranic s Ruskem v nadmořské výšce dosahující 2000 m. V roce 2002 byla obývaná 58 lidmi. Administrativně spadá do okresu Achmeta v kraji Kachetie. Vzhledem k vysokohorské a odlehlé poloze je vesnice po většinu roku nepřístupná, jedinou dopravní spojnicí je horská silnice z Pšaveli přes průsmyk Abano.\n\nVesnice se člení na větší Dolní Omalo (ქვემო ომალო, \"Kvemo Omalo\") a Horní Omalo (ზემო ომალო, \"Zemo Omalo\"), které jsou od sebe vzdáleny asi 1,5 km.\n\nV Omalu sídlí správa Národního parku Thušsko, nachází se tam také národopisné muzeum.\n\nV Horním Omalu se nalézají věže středověké pevnosti Keselo. Ta byla postavena během mongolského vpádu do Gruzie v 30. letech 13. století a původně ji tvořilo 13 věží, do kterých se obyvatelé uchylovali v době nebezpečí. Později byla používaná na obranu proti nájezdníkům z Dagestánu a Čečenska. Od 19. století věže chátraly a na konci druhé světové války byla většina zničena Rudou armádou.\n\nOd roku 2003 se věže v původním stylu rekonstruují, za tím účelem byla založena nadace \"Keselo Foundation\". Obnoveno bylo 5 věží, a to také v rámci české pomoci.\n"}
{"id": "925645", "url": "https://cs.wikipedia.org/wiki?curid=925645", "title": "Hvězdnatec zubatý", "text": "Hvězdnatec zubatý\n\nHvězdnatec zubatý (\"Hacquetia epipactis\") je jediný, žlutě vykvétající rostlinný druh monotypického rodu hvězdnatec s fenologickým optimem od konce března do začátku května.\n\nAreál hvězdnatce zubatého je poměrně malý, obsahuje pouze oblasti v jihovýchodních Alpách a západních Karpatech. Roste na Slovensku, v Rakousku, Slovinsku a Chorvatsku, ostrůvkovitě i v severní Itálii. Jeho severní hranice probíhá jihem Polska a západní vede přes Moravu; v Čechách se neobjevuje.\n\nV ČR roste jako vlhkomilný a stínomilný druh v listnatých lesích, v době svého časného jarního kvetení však obvykle kvete ještě na plném slunci. Nejlépe se mu daří na hlinitých až jílovitých vlhkých půdách s dostatkem humusu, nejčastěji v mezofytiku středních a vyšších poloh východní a střední Moravy.\n\nVzhledem k nemnohým a stále méně početným místům výskytu je \"Červeným seznamem cévnatých rostlin České republiky\" hvězdnatec zubatý zařazen do skupiny potenciálně ohrožených druhů (C4a).\n\nVytrvalá bylina s 20 až 25 cm vysokými čtyřhrannými nevětvenými květními lodyhami které jsou lysé a bez listů. Vyrůstají společně s přízemními listy z krátkého, šupinatého, černohnědého plazivého oddenku. Listy mají dlouhé řapíky a jejich v obrysu okrouhlé čepele jsou dlanitě rozčleněny do 3 až 5 jasně zelených obvejčitých, 2 až 4 cm dlouhých úkrojků s třemi laloky které jsou na vrcholu zubaté. Listy vyrůstají až po odkvětu.\n\nKvětné lodyhy nesou malé žluté květy sestavené do květenství jednoduchého okolíku. Jeho obal je tvořen 5 až 6 nápadnými zelenými nebo žlutozelenými pilovitými obvejčitými listeny dlouhými 2 až 3 cm které okolík značně přesahují. Pravidelné drobné žluté květy jsou po obvodu okolíku krátce stopkaté samčí a ve středu přisedlé oboupohlavné. Mají vytrvalé zašpičatělé kališní lístky 0,5 až 1 mm dlouhé, přímé žluté lístky korunní a nápadně dlouhé tyčinky s prašníky které se mohou dotknout blizen na prodloužených čnělkách sousedních květů; opylení je proto převážně geitonogamické. Tento kryptofyt má ploidii 2n = 16.\n\nPlodem je v obrysu eliptická až okrouhlá, ze stran zploštělá, lysá, visící dvounažka se zaschlými kališními lístky. Každá asi 4 mm velká nažka má 5 podélných, nitkovitých žeber a obsahuje semeno, jehož bílek je na vnitřní straně plochý.\n\nHvězdnatec je vhodnou rostlinou pro pokrytí půdy na vlhkém a zastínném místě, např. ve světlejším stínu listnatých stromů nebo na skalce, odkud samovolným vysemeňováním dochází k expanzi rostlin. V zahradnické praxi se rozmnožuje rozdělováním trsů po odkvětu.\n\nRostlina je symbolem města Český Těšín, kde bývá nazývána jako \"Těšíňanka\" a její květ zde zdobí materiály mnoha sdružení, vydavatelství a iniciativ. Zasloužilým osobám regionu se věnují zlaté či stříbrné stylizované květy hvězdnatce, bývá i námětem místních výtvarných umělců, např. Idy Münzbergové.\n\n"}
{"id": "925650", "url": "https://cs.wikipedia.org/wiki?curid=925650", "title": "Ignác Hauschild", "text": "Ignác Hauschild\n\nIgnác Hauschild, uváděn též jako Ignác Haušild, v německojazyčných pramenech \"Ignaz Hauschild\" (19. listopadu 1814 Česká Lípa – 3. prosince 1881 Merano), byl český právník a politik, v 2. polovině 19. století poslanec Českého zemského sněmu a Říšské rady.\n\nVystudoval právo na Karlo-Ferdinandově univerzitě v Praze, kde získal i titul doktora práv.\n\nProfesí byl právník, respektive notář. V době okolo poloviny 19. století došlo ke splývání do té doby oddělených profesí advokátů a notářů. Hauschild tak byl posledním „notářem směnečným“ a od roku 1848 zároveň i advokátem. Působil v Praze. Na podzim 1850 byl členem deputace pražských právníků ve Vídni, kde žádali o sjednocení notariátů a advokatur. Jan Žák, který působil během studií jako písař v jeho právní kanceláři, vzpomínal, že Hauschild neuměl dobře česky, ale \"česky cítil\". Byl prý \"velmi žoviální a bonvivant\".\n\nBěhem revolučního roku 1848 se zapojil do veřejného dění. Patřil mezi skupinu právníků, kteří se podíleli na činnosti Národního výboru. Před zemskými volbami v Čechách roku 1848 byl vyslán jako komisař pro řízení voleb v okrese Mšeno a Doksy (volby sice proběhly, ale zemský sněm se nikdy nesešel). Ve volbách roku 1848 byl ovšem sám zvolen na rakouský ústavodárný Říšský sněm. Zastupoval volební obvod Vysoké Mýto v Čechách. Uvádí se jako doktor práv. Patřil ke sněmovní pravici. Během úvodní schůze parlamentu byl zvolen zapisovatelem. Na Říšském sněmu se aktivně zapojoval do debat, zejména na téma volebního práva a jazykových otázek. V září 1848 podpořil v rozpravě návrh, aby na žádost deseti poslanců bylo vždy umožněno před hlasováním přednést text návrhu, o kterém se má hlasovat, i v jiné než německé řeči. Po vypuknutí říjnové revoluce ve Vídni z hlavního města monarchie spolu s dalšími poslanci slovanské pravice odešel.\n\nPo obnovení ústavního života počátkem 60. let 19. století se zapojil do zemské a celostátní politiky. V zemských volbách v Čechách v roce 1861 byl zvolen v městské kurii (obvod Hradec Králové – Jaroměř – Josefov) do Českého zemského sněmu. Do voleb šel jako oficiální český kandidát, tedy s podporou českého volebního výboru (Národní strana). V této době byl rovněž poslancem Říšské rady (celostátní zákonodárný sbor), kam ho vyslal zemský sněm roku 1861 (tehdy ještě Říšská rada nevolena přímo, ale tvořena delegáty jednotlivých zemských sněmů). Zastupoval tu kurii měst a průmyslových míst, obvod Hradec Králové – Jaroměř – Josefov.\n\nRoku 1861 byl též zvolen do sboru obecních starších v Praze. Roku 1862 se stal II. městským radou. Pak složil poslanecký mandát. Ke sklonku života se již neúčastnil politického dění, ale stále patřil k nejvyhledávanějším pražským advokátům.\n"}
{"id": "925651", "url": "https://cs.wikipedia.org/wiki?curid=925651", "title": "Hladýš", "text": "Hladýš\n\nHladýš (\"Laserpitium\") je rod vzrůstných bylin, s typickým vzhledem rostlin čeledi miříkovitých, který je rozdělen do sedmi druhů, tři z nich vyrůstají i v České republice.\n\nNěkteré druhy této planě rostoucí rostliny jsou časté na velkém území (hladýš pruský, hladýš širolistý), jiné vyrůstají jen na omezeném prostoru (hladýš andělikový). Jsou rozšířeny v mírném podnebném pásu Starého světa, nejvíce jich vyrůstá v okolí Středozemního moře.\nDvouleté až vytrvalé, poměrně vysoké, většinou lysé byliny s přímou, pevnou lodyhou vyrůstající z nevětveného oddenku. Lodyžní řapíkaté listy mají široké pochvy, jejich čepele jsou dvakrát až třikrát zpeřené, někdy prostřihávané do úzkých segmentů, jindy jsou jejich zaoblené lístky široce vejčité s vroubkovaným okrajem. Tvary listů jsou druh od druhu odlišné.\n\nSložený okolík je rozložitý, často jsou přítomny obaly s dlouhými listeny a obalíčky. Bílé, narůžovělé nebo nažloutlé pětičetné květy jsou převážně oboupohlavné, zřídkakdy i samčí. Drobné kališní lístky jsou vejčité nebo kopinaté, obsrdčité korunní lístky jsou hluboce vykrojené, ploidie je 2n = 22. Plody jsou podlouhlé, oblé dvounažky s plůdky (semeny) s 5 bezkřídlými žebry a 4 mezižebrovými křídly. Hladýše se rozmnožují semeny.\n\n \n"}
{"id": "925670", "url": "https://cs.wikipedia.org/wiki?curid=925670", "title": "Sport Club Internacional", "text": "Sport Club Internacional\n\nSport Club Internacional, známý také jako Internacional Porto Alegre, je brazilský fotbalový klub z Porto Alegre, který působí v Campeonato Brasileiro Série A. Klub byl založen v roce 1909 a svoje domácí utkání hraje na Estádio Beira-Rio s kapacitou 56 000 diváků.\n\nNejvětším rivalem je Grêmio, rovněž klub z Porto Alegre.\n\nKlub byl založen 4. dubna 1909.\nU jeho zrodu byl Henrique Poppe a jeho dva bratři José a Luis. Protože v Porto Alegre byly kluby zejména pro lidi původem z Německa, rozhodli se bratři založit klub pro italské přistěhovalce a inspirovali se slavným Interem Milán.\nNa první zápas se rozhodli pozvat budoucího rivala v podobě Grêmia, který nasadil silnou sestavu a za přítomnosti 2000 diváků vyhrál 10:0. Grêmio opanovalo i následující šestici vzájemných zápasů, ale v roce 1915 zvítězil 4:1.\n\nV roce 1969 se klub přesídlil na stadion Estádio Beira-Rio. Mezi roky 1972 až 1980 se spoléhal na výkony Falcãa, který měl lví podíl na vítězství v celonárodní Brasileirão v letech 1975, 1976 a 1979. V rámci Campeonato Gaúcho, fotbalové soutěže Rio Grande do Sul, držel Internacional Grêmio na uzdě – mezi roky 1970 až 1976 ovládl soutěž sedmkrát za sebou. Ve finále této soutěže v roce 1977 ale díky gólu Andrého Catimby Grêmio osmé výhře rivala v řadě zabránilo. V roce 1980 se Internacional probojoval do finále Copa Libertadores, ale podlehl uruguayskému Nacional Montevideo.\n\nInternacional, opírající se o výkony kapitána Fernandãa a útočníka Rafaela Sóbise, se znovu dostal do finále Copa Libertadores roku 2006, kdy narazil na obhajující São Paulo. V prvním zápase na stadionu São Paula zvítězil 2:1, o týden později doma uhrál remízu 2:2 a získal tak první titul pro jihoamerického šampiona. Nebýt čtvrtfinálové porážky s ekvádorským LDU Quito, zůstal by tým Abela Bragy neporažen.\n\nBěhem prosince 2006 se Internacional v Japonsku zúčastnil Mistrovství světa klubů, kde v semifinále postoupil přes egyptský celek Al-Ahlí. O výhru 2:1 se postarali Alexandre Pato a Luiz Adriano. Brazilci pak ve finále porazili FC Barcelonu. Ačkoliv Barcelona dominovala, defenzíva Internacionalu nekapitulovala a náhradník Adriano se v samotném závěru prosadil z protiútoku.\n\nInternacional se v roce 2010 opět probojoval do finále Copa Libertadores, aby čelil mexickému celku CD Guadalajara. Brazilský klub postoupil přes osmifinále, čtvrtfinále i semifinále vždy díky pravidlu venkovních gólů.\nBěhem soutěže se mu navíc nepodařilo vyhrát na hřišti soupeře, naopak doma sbíral jen vítězství. A ačkoliv ve čtvrtfinále vyřadili úřadujícího šampiona Estudiantes de La Plata z Argentiny, trenér Jorge Fossati dostal „padáka“. Novým koučem se stal Celso Roth. Po venkovním vítězství 2:1 a domácím 3:2 získal Internacional druhou trofej pro jihoamerického klubového šampiona.\nAndrés D'Alessandro, opora týmu, byl zvolen nejlepším fotbalistou Jižní Ameriky v roce 2010.\n\nNa titul v Campeonato Gaúcho čeká od roku 2016. Cesta Pohárem osvoboditelů 2019 skončila ve čtvrtfinále proti Palmeiras.\n\n\n"}
{"id": "925671", "url": "https://cs.wikipedia.org/wiki?curid=925671", "title": "Seznam apoštolských cest papeže Františka", "text": "Seznam apoštolských cest papeže Františka\n\nPapež František se vydal na svou vůbec první zahraniční cestu po více než čtyřech měsících v úřadě.\n\nCílem první zahraniční cesty papeže Františka se stala Brazílie. Kněží a církevní hodnostáře celého světa vyzval, aby vyšli z izolace svých kostelů a kazatelen a sloužili chudým a potřebným. \"„Nemůžeme se zavírat ve farnostech, když tolik lidí čeká na slovo boží... Nestačí jen otevřít dveře na uvítanou, musíme těmi dveřmi projít, abychom se mohli setkat s lidmi,\"\" řekl papež v katedrále v Riu de Janeiru. Sám ulicemi Ria cestoval v otevřeném papamobilu, osobně se zdravil s lidmi, napil se maté, které mu podal někdo z davu – což jeho osobní strážci vnímali jako zbytečně riskantní.\n\nFrantiškovu závěrečnou mši, kterou sloužil na pláži Copacabana, navštívily podle některých odhadů až 3 miliony lidí. Před jejím zahájením zde hrála rocková hudba, při které se i kardinálové „odhodlali k decentnímu tanci“. Historik Jaroslav Šebek zhodnotil papežovu první cestu jako „triumfální průvod Františka skrze Rio de Janeiro\". „Jsou tam velice charakteristické scény, které připomínají spíš příjezd hvězdy showbyznysu než hlavy katolické církve,\" uvedl Šebek.\n\nPapež František zahájil návštěvu Blízkého východu v Jordánsku, kde se setkal s králem Abdalláhem II. a sloužil mši na ammánském stadionu. Odtamtud odjel do Betléma, kde vyzval k nalezení trvalého míru mezi Izraelem a Palestinci. Jak palestinského vůdce Mahmúda Abbáse, tak izraelského prezidenta Šimona Perese pozval ke společné modlitbě do Vatikánu. Oba politici pozvání přijali, opět setkat by se všichni měli v červnu 2014.\n\nFrantiškova cesta se konala u příležitosti 50. výročí setkání papeže Pavla VI. s Athenagorasem I., které v roce 1964 umožnilo ukončení rozkolu mezi katolickou a pravoslavnou církví. Papežovy delegace se poprvé v historii účastnili příslušníci jiného vyznání – židovský rabín Abraham Skorka a muslimský duchovní Omar Abboud.\n\nDalší apoštolskou cestu papež podnikl do Jižní Koreje. Při této cestě blahořečil 124 korejských mučedníků, kteří byli zabiti během pronásledování v 18. a 19. století.\n\nJednodenní návštěvou v Albánii, která za režimu Envera Hodži zažila tvrdý náboženský útlak, chtěl papež podpořit náboženskou koexistenci a oživení víry. Ve svém vystoupení kritizoval islamistické extremisty a odsoudil zneužívání náboženství k ospravedlňování násilí. Ocenil vzájemný respekt a důvěru mezi muslimy, pravoslavnými křesťany i katolíky.\n\nDne 25. listopadu 2014 navštívil papež Štrasburk a promluvil v Evropském parlamentu. Představitele EU vyzval, aby věnovali víc pozornosti lidským právům, slabším a znevýhodněným a důrazně se postavili důsledkům konzumní kultury.\n\nPapež odjel do Turecka na pozvání prezidenta Recepa Tayyipa Erdoğana. Během cesty dal najevo vstřícnost k dalším náboženstvím – setkal se s hlavním tureckým rabínem Ishakem Halevou a podepsal společné prohlášení s konstantinopolským patriarchou Bartolomějem I., ve kterém vyzvali ke spolupráci mezi křesťany a muslimy. Společně by se podle nich měli zasazovat za ukončení konfliktů zejména na Blízkém východě.\n\nVe dnech 12.–19. ledna 2015 navštívil papež Srí Lanku a Filipíny. Na Srí Lance svatořečil jejího prvního katolického svatého, misionáře Josepha Vaze. Na Filipínách otevřeně vyzval vládu k boji proti korupci. Hovořil také o místní „skandální sociální nerovnosti“ a žádal o budování společnosti, která bude spravedlivější a starostlivější.\n\nDne 6. června 2015 navštívil papež Bosnu a Hercegovinu. Po příletu byl uvítán v rezidenci předsednictva. Poté na Sarajevském stadionu sloužil mši svatou s asi 60 tisíci věřícími. V katedrále Nejsvětějšího Srdce Ježíšova promlouval ke kněžím a řeholníkům. Nakonec se setkal s představiteli pravoslavné církve, Islámu a Židů a také s mládeží.\n\nPočátkem července papež navštívil Bolívii, Ekvádor a Paraguay.\n\nV neděli 20. září papež sloužil mši na havanském náměstí Revoluce a poté se sešel s bývalým vůdcem Fidelem Castrem. Policie před papežovou návštěvou zatkla až čtyři desítky kubánských opozičních aktivistů.\n\nZ Kuby papež pokračoval do USA. Setkal se s prezidentem Barackem Obamou v Bílém domě a stal se prvním papežem, který pronesl projev v Kongresu.\n\nPapež zahájil svou první cestu do Afriky v Nairobi. Po návštěvách sídel vlády zavítal 27. listopadu do slavného slumu Kangemi. 28. listopadu sloužil mši v ugandské svatyni Munyonyo.\n\nNa letišti v Kampale povzbudil celkem asi 150 000 přítomných mladých lidí v boji proti HIV.\n\nPapež František navštívil Mexiko na pozvání prezidenta Enrique Peña Nieta. Týden před zahájením cesty, tedy 5. února, bylo oznámeno, že se před příletem do Mexika uskuteční mezipřistáni na Kubě. Tam se papež 12. února setkal vůbec poprvé v historii s ruským patriarchou Kirillem. K historickému setkání hlav dvou církví došlo na havanském letišti za přítomnosti prezidenta Castra. Poté papež pokračoval letadlem do Ciudad de Mexico.\n\nPapež v sobotu 16. dubna navštívil řecký ostrov Lesbos, sídlo migrantů. Zde společně s konstantinopolským patriarchou Bartolomějem I. a aténským arcibiskupem Ieronymem II. pozdravili několik migrantů a s pár z nich poobědvali. Bylo oznámeno, že papež vezme deset migrantů do Říma.\n\nPrezident Serž Sarkisjan předal oficiální pozvání papeže Františka na návštěvu Arménie roku 2015. Podle původního plánu měl papež navštívit na přelomu září a října spolu s Arménií také Gruzii a Ázerbájdžán. V březnu 2016 ale Vatikán oznámil, že papež navštíví Arménii už v červnu, zbylé dvě země pak na podzim. Při návštěvě papež podruhé za svůj pontifikát označil vyvraždění Arménů Turky během první světové války za genocidu.\n\nPapež navštívil Krakov, a to od 25. do 31. července 2016 při příležitosti Světového dne mládeže. Během návštěvy Polska take navštívil bývalý koncentrační tábor Auschwitz a setkal se osobně s oběťmi holokaustu.\n\nPři návštěvě gruzínské metropole Tbilisi se papež setkal s kritikou, že odslouženou mší chce v této pravoslavné zemi šířit katolicismus. Mše se nezúčastnila ani delegace gruzínského patriarchy Ilii II., která vítala papeže na letišti v Tbilisi. V muslimském Ázerdbajdžánu vyzval k mezináboženské snášenlivosti a přátelství.\n\nNa přelomu října a listopadu papež navštívil Švédsko u příležitosti 500. výročí vzniku reformace. Návštěva proběhla jako jednodenní, přičemž ve městě Lund odsloužil smíšenou mši pro švédské katolíky a luterány, a setkal se s primaskou Švédska a luteránskou duchovní, Antje Jackelén. Následující den papež odsloužil mši na stadionu v Malmo.\n\nHlavním poselstvím papežovy návštěvy Egypta bylo poselství míru. Papež se setkal s egyptským prezidentem as-Sisím, s koptským papežem Theodorem II. a s velkým imámem mešity al-Azhar Ahmedem al-Tajíbem. Za bezpečnostních opatření sloužil na káhirském fotbalovém stadionu mši, které se zúčastnilo asi 30 tisíc věřících. Od konzervativních katolíků papež sklidil za tuto návštěvu kritiku, neboť se snažil o mezináboženský dialog ve světě náboženské války. \n\nV dubnu 2015 papež přijal pozvání do Fátimy k příležitosti stého výročí zjevení Panny Marie. Podle původního plánu měla cesta trvat od 11. do 14. května a papež měl kromě Fátimy navštívit také Lisabon a Bragu, a tam svatořečit Bartoloměje z Bragy. V listopadu 2016 ale Vatikán upřesnil, že cesta bude pouze dvoudenní a zahrnovat pouze Fátimu. Po setkání s prezidentem Marcelem Sousou se papež přesunul k samotnému místu zjevení. 13. května svatořečil Jacintu a Francisca Martovi, dvě ze tří dětí, které byly svědky zjevení Panny Marie. \n\nV hlavním městě Bogotě se setkal se zástupci biskupských konferencí Latinské Ameriky a v parku Simona Bolívara odsloužil mši svatou. Dále navštívil Villavicencio, Medellín a Cartagenu. \n\nV hlavním městě Myanmaru Neipyijto se papež František setkal se zástupci vlády i státní poradkyní Aun Schan Su Ťij. V Rangúnu se setkal se zástupci dominantního buddhistického náboženství a odsloužil mši svatou pro mladé v katedrále Panny Marie. Také v bangladéšském hlavním městě Dháce se sešel s představitele státu, místních náboženství, biskupy, řeholníky a mládeží. Při mši svaté vysvětil místní novokněze. Důležitým bodem cesty bylo pro papeže setkání se zástupci kmene Rohingů, kteří jsou systematicky vyháněni z Barmy a v Bangladéši přijímáni jako uprchlíci. \n\nDůležitou téma apoštolské cesty je potřeba jednoty církve, díky níž se stává více věrohodnou. Svatý otec přiletěl do chilského hlavního města Santiaga v pondělí 15. ledna večer. Na druhý den se setkal s představiteli státu, reprezentanty občanské společnosti a diplomatického sboru. V pátek dopoledne, se Svatý otec setkal v krytém oválu stadionu s národy Amazonie a součástí jeho programu byl i společný oběd a návštěva dětského azylového domu Hogar Principito pro sirotky a zachráněné oběti násilí.\n\nV únoru 2018 papež projevil zájem zúčastnit se jednání Světové rady církví (SRC) v Ženěvě, jejíž katolická církev není členem. Chce zde diskutovat o možnostech pro mír v Sýrii. Následně přijal oficiální pozvánku jak od SRC, tak od švýcarské vlády.\n\nV květnu 2016 papež František oznámil, že se roku 2018 zúčastní Světového setkání rodin, pro které osobně vybral za město konání Dublin. V březnu 2018 potvrdil, že se zučastní Světového setkáni rodin, které se bude konat 25.-26. srpna.\n\nMotto apoštolské cesty do Litvy zní: \"„Ježíš Kristus, naše náděje“\" (1 Tim 1,1). Logo zobrazuje bílý kříž s holubicí a ohněm Ducha Svatého s barvami státní vlajky: žlutou, zelenou a červenou.\n\nMotto Lotyšska má mariánský charakter, je úryvkem písně \"Ave Maris Stella\": \"„Ukaž, že jsi Matkou!“\" Zlato-bílé logo představuje siluetu státních hranic s obrazem zázračné ikony Panny Marie z Aglony.\n\nEstonským mottem je úryvek starobylé duchovní písně \"„Probuď se srdce moje“\". Logo znázorňuje tvar země v žluto-bílé barvě vatikánské zástavy s obrazem papeže Františka.\n\nPrvní zahraniční apoštolskou cestou papeže Františka bude účast na 34. SDM v Panamě ve dnech 23. - 28. ledna s tématem \"Hle služebnice Páně, ať se stane tvého slova\".\n\nJen týden po návratu ze Střední Ameriky se Svatý otec opět vydá do světa, tentokrát do Spojených arabských emirátů. Půjde o vůbec první návštěvu papeže v této zemi. Mottem cesty je výraz svatého Františka: \"Udělej mě nástrojem tvého klidu\", přičemž hlavním motivem cesty je mezináboženské setkání v Abú Zabí. Rok 2019 byl státními autoritami Spojených arabských emirátů vyhlášen \"Rok tolerance\" s cílem šířit kulturu vzdálenou od fundamentalismu.\n\nKoncem března se Svatý Otec vydá na apoštolskou cestu do další arabské země, tentokrát však poputuje do Afriky. Maroko navštíví ve dnech 30. a 31. března - 33 let po historické návštěvě sv. Jana Pavla II. Ten se zde v roce 1985 v Casablance setkal s 80 tisíc mladými muslimy.\n\n\n\n\n\n\n\n\n\n\n"}
{"id": "925673", "url": "https://cs.wikipedia.org/wiki?curid=925673", "title": "Guaratinguetá Futebol", "text": "Guaratinguetá Futebol\n\nGuaratinguetá Futebol je brazilský fotbalový klub z Guaratinguetá, který působí v Campeonato Brasileiro Série B. Klub byl založen v roce 1998 a svoje domácí utkání hraje na Estádio Municipal Professor Dario Rodrigues Leite s kapacitou 15 769 diváků.\n\n"}
{"id": "925680", "url": "https://cs.wikipedia.org/wiki?curid=925680", "title": "Arapongas Esporte Clube", "text": "Arapongas Esporte Clube\n\nArapongas Esporte Clube je brazilský fotbalový klub z Arapongas. Klub byl založen v roce 1974 a svoje domácí utkání hraje na Estádio dos Pássaros s kapacitou 10 440 diváků.\n\n"}
{"id": "925685", "url": "https://cs.wikipedia.org/wiki?curid=925685", "title": "Esporte Clube Juventude", "text": "Esporte Clube Juventude\n\nEsporte Clube Juventude je brazilský fotbalový klub z Caxias do Sul, který působí v Campeonato Brasileiro Série D. Klub byl založen v roce 1913 a svoje domácí utkání hraje na Estádio Alfredo Jaconi s kapacitou 30 519 diváků.\n\n"}
{"id": "925686", "url": "https://cs.wikipedia.org/wiki?curid=925686", "title": "Canoas Sport Club", "text": "Canoas Sport Club\n\nCanoas Sport Club je brazilský fotbalový klub z Canoas. Klub byl založen v roce 1998 a svoje domácí utkání hraje na Complexo Esportivo da Ulbra s kapacitou 5 000 diváků.\n\n"}
{"id": "925704", "url": "https://cs.wikipedia.org/wiki?curid=925704", "title": "Leonid Spirin", "text": "Leonid Spirin\n\nLeonid Vasiljevič Spirin, rusky Леонид Васильевич Спирин (21. června 1932 Žavoronki – 23. února 1982) byl sovětský atlet, chodec, olympijský vítěz v chůzi na 20 km z roku 1956.\nStal se vítězem při olympijské premiéře závodu na 20 km chůze v Melbourne v roce 1956, kde na stupních vítězů stáli pouze závodníci SSSR, kromě Spirina stříbrný Antanas Mikėnas a bronzový Bruno Junk. Na mistrovství Evropy ve Stockholmu o dva roky později získal Spirin v závodě na 20 km chůze stříbrnou medaili za Britem Vickersem.\n"}
{"id": "925705", "url": "https://cs.wikipedia.org/wiki?curid=925705", "title": "DFL-Supercup", "text": "DFL-Supercup\n\nDFL-Supercup je německý fotbalový Superpohár, jednozápasová soutěž hraná před začátkem ligové sezóny. Proti sobě nastupují kluby, z nichž jeden je vítězem německé Bundesligy a druhý vítězem německého fotbalového poháru (DFB-Pokal). Organizátorem je Deutsche Fußball Liga (odtud zkratka DFL), před rokem 2010 se nazýval DFB-Supercup, neboť jej organizoval Deutscher Fußball-Bund (Německý fotbalový svaz).\n\nJestliže obě soutěže vyhrál během sezóny jeden klub (čili získal v sezóně tzv. double), vítěz se střetává s týmem, který skončil v konečné tabulce Bundesligy na druhé příčce. Pokud skončí utkání po řádné hrací době nerozhodně, přistupuje se ihned k penatovému rozstřelu (tzn. vynechá se prodloužení - platí od roku 2010).\n\nZdroj:\nPozn.: Vítěz utkání je uveden tučně\n"}
{"id": "925707", "url": "https://cs.wikipedia.org/wiki?curid=925707", "title": "Modalita (lingvistika)", "text": "Modalita (lingvistika)\n\nModalita (z latinského \"modus\" - \"míra\", \"způsob\") je v lingvistice vyjádření způsobu platnosti určité výpovědi. Jde o komplexní jev, který zásadně spoluutváří význam věty. Rozlišuje se několik základních druhů modality:\n\nPojem modality je v různých jazycích (i velmi blízkých) často definován rozdílně. Je to způsobeno tím, že modalitu lze vyjadřovat velmi variabilními jazykovými prostředky, takže i pod samotný pojem mohou spadat odlišné skutečnosti. Jednotlivé typy modality se v různých výpovědích navzájem kombinují, což vytváří dosti složitou významovou strukturu.\n\nSkutečnostní modalita modifikuje obsah výpovědi na základě toho, zda je vyjadřovaný děj reálný (konstatovaný) nebo nereálný (hypotetický). Hypotetické děje lze dále rozčlenit na děje možné (potenciální) a nemožné (ireálné).\n\nV češtině se skutečnostní modalita primárně vyjadřuje způsobem slovesa, a to konkrétně protikladem indikativu (oznamovacího způsobu) a kondicionálu (podmiňovacího způsobu). Přitom kondicionál přítomný slouží k vyjádření dějů potenciálních, kondicionál minulý k vyjádření dějů ireálných. Dochází ovšem k tomu, že se jednotlivé formy zaměňují - indikativ místo kondicionálu přítomného pro děje potenciální a kondicionál přítomný místo minulého pro děje ireálné. Tyto záměny jsou považovány za hovorové, ale akceptovatelné v případech, kdy je hypotetičnost děje zřejmá z širšího kontextu - zejména kondicionál minulý se v mluvené řeči užívá jen velmi zřídka. Imperativ (rozkazovací způsob) je v tomto případě obvykle chápán vůči realitě jako indiferentní (tj. rozkaz se nijak nevyjadřuje k tomu, zda je daná skutečnost reálná). \n\nSkutečnostní modalita je do značné míry závislá na mluvčím, který rozhoduje o tom jaký způsob zvolí. (\"Přijdu k tobě za deset minut x Přišel bych k tobě za deset minut\"). \nProtože česká věta obvykle stojí na slovese, které vždycky musí mít nějaký způsob, je skutečností modalita téměř vždy ve výpovědi nějakým způsobem vyjádřena. \n\n\nPříklady záměn slovesných způsobů:\n\nKromě podmínkových souvětí lze kondicionál nahradit indikativem v některých potenciálních větách, a to v závislosti na sémantice (významu věty): \n\nU ireálných dějů nelze kondicionál indikativem ve větách jednoduchých nahradit\n\nVoluntativní modalita modifikuje obsah výpovědi na základě toho, zda je vyjadřovaný děj nutný, možný nebo záměrný, vyjadřuje tedy „stupeň realizovatelnosti“ děje. V češtině se primárně vyjadřuje použitím modálních sloves. Sekundárně ji lze vyjádřit také některými dalšími modálními prostředky, především způsobem slovesa - například větu \"Spal bych.\" lze použít místo \"Chci spát.\"\n\nPomocí voluntativní modality se vyjadřují tři základní postoje k výpovědi:\n\nPostojová modalita je vyjádřením komunikačního záměru mluvčího. Obvykle se komunikační záměry rozdělují do následujících kategorií:\n\nLze se ovšem setkat i s jiným, podrobnějším členěním, např.: oznámení, otázka, výzva, námitka, nesouhlas, protest, ohrazení, odmítnutí, výtka, přání. Postojovou modalitu lze vyjádřit přímo a nepřímo.\n\nDo postojové modality se někdy řadí také větný zápor.\n\nPřímé vyjádření lze realizovat dvěma způsoby:\n\nU explicitní performativní formule vychází vyjádření z významu samotného slovesa a na něm závislé vedlejší věty (která může být případně nahrazena jejím ekvivalentem – infinitiv, předmět):\n\nPerformativní formule je třeba rozlišovat od neperformativní (např. vysvětlovací) realizace. Rozdíl je v tom, že performativním slovesem se vykonává to, co je jím řečeno:\n\nObvykle se v této funkci objevují slovesa mluvení, ovšem podobně se může uplatnit i celá řada jiných sloves. Základní (bezpříznaková) forma je indikativ 1. osoby singuláru přítomného času aktiva nedokonavého slovesa, ovšem mohou se vyskytnout i jiné podoby:\n\nPřevážnou většinu modálních postojů lze pomocí performativních formulí vyjádřit - výjimkou jsou např. některá společenská tabu (obvykle neříkáme: \"svádím tě, abys..., vyhrožuji ti, že...\"). Přitom ovšem platí, že performativní formule mívají formální, slavnostní ráz, takže v některých situacích je jejich užití nevhodné (\"Vyzývám tě, abys mi podal šroubovák\"), jindy slouží k upoutání pozornosti (\"Tak vám oznamuju, že se mi narodil kluk\"), někdy je jejich užití společenskými pravidly vyžadováno (např. při svatebním obřadu - oddávající neříká: \"Tak co, ženichu, berete si přítomnou za manželku?\")\n\nVýpovědní forma je typ věty, který mluvčí zvolí na základě svého postoje. Rozlišujeme věty oznamovací (deklarativní), tázací (interogativní), rozkazovací (imperativní) nebo přací (optativní). K vyjádření výpovědní formy se využívají různé prostředky (které se uplatňují vždy v kombinaci):\n\nPři nepřímém vyjádření postojové modality je obsah projevu v rozporu s jeho formou. Nepřímé prostředky volí mluvčí z různých důvodů (zdvořilost, takt, zastření záměru aj.):\n\nJednotlivými prostředky lze ve výpovědi odstínit například různé stupně zdvořilosti:\n\nJistotní nebo také pravděpodobnostní modalita vyjadřuje míru přesvědčení mluvčího o platnosti vyjadřovaného děje. Děj může být: jistý, pravděpodobný, možný, nepravděpodobný atd.\nJistotní modalita se v češtině vyjadřuje především následujícími prostředky:\n\n\n"}
{"id": "925708", "url": "https://cs.wikipedia.org/wiki?curid=925708", "title": "Modalita", "text": "Modalita\n\nModalita je výraz, odvozený z latinského \"modus\" (\"způsob\", \"míra\"), který má více významů:\n"}
{"id": "925709", "url": "https://cs.wikipedia.org/wiki?curid=925709", "title": "Adelsheim", "text": "Adelsheim\n\nAdelsheim je město v německé spolkové zemi Bádensko-Württembersko, v zemském okrese Neckar-Odenwald. Leží 40 kilometrů severně od města Heilbronn. V roce 2011 zde žilo 4 911 obyvatel.\n\nVe městě se nachází synagoga a židovský hřbitov Sennfeld a také protestantský gotický Kostel svatého Jakuba, sloužící jako hřbitovní kaple.\n"}
{"id": "925713", "url": "https://cs.wikipedia.org/wiki?curid=925713", "title": "Josef August Hecht", "text": "Josef August Hecht\n\nJosef August Hecht (20. dubna 1792 Cheb – 13. prosince 1861 Kaceřov), byl český lázeňský podnikatel a politik německé národnosti, iniciátor rozvoje lázeňství ve Františkových Lázních, v roce 1861 krátce poslanec Českého zemského sněmu.\n\nPocházel z rodiny chebského velkoobchodníka, který sídlil přímo na chebském náměstí. V roce 1815 mu otec předal dům i obchod. Josef August Hecht dům roku 1829 prodal a za utržené peníze nechal postavit za obcí Háje ve směru na Slapany obytný dům se statkem, nazývaným podle místního šafáře neoficiálně \"Griesselburg\", později oficiálně \"Hechtau\" (\"Hechtova Myť\").\n\nV lednu 1822 získal do nájmu stáčírnu minerálních vod ve Františkových Lázních, která v té době již po 20 let vykazovala stagnaci. Město Cheb se neúspěšně pokoušelo ve vlastní režii prosperitu lázní oživit. Hecht se o nájem lázní přihlásil ve chvíli, kdy ani rozsáhlá inzerce v evropském tisku nepřilákala jiného uchazeče. Hecht pak po třicet let stáčírnu provozoval a dokázal ji opět hospodářsky povznést. Osobně navštěvoval četné evropské obchodníky, prováděl inzerci, v níž doporučoval balenou \"chebskou minerální vodu\". Vyřešil i problém s usazováním vysráženého železa v lahvích, které odrazovalo zákazníky. Investoval do nových plnicích a zátkovacích strojů a estetickou závadu s usazeným železem napravil pomocí plynovacího pístu, který zamezoval přístupu vzduchu do naplněné láhve. Nechal si tento postup patentovat. Díky tomu se podařilo zvýšit export františkolázeňské minerální vody. Výroba se za jeho působení ve stáčírně zvýšila z 6000 na více než 600 000 lahví. Zároveň se podílel na zvelebování samotných Františkových Lázní. Roku 1827 byl zakládajícím členem místního okrašlovacího spolku. Roku 1831 byl jmenován lázeňským inspektorem. Od roku 1835 dozoroval stavbu školy a sám založil nadaci na její zbudování. V roce 1840 financoval slavnostní otevření školy. Roku 1842 přispěl na postavení pomníku zakladatelů lázní. Inicioval i sbírku na dostavbu věží kostela svatého Mikuláše v Chebu.\n\nVěnoval se i jiným druhům podnikání. Roku 1846 koupil panství Kaceřov a proměnil ho na jeden z nejvíce prosperujících zemědělských podniků na Chebsku. V důsledku toho roku 1851 opustil Františkovy Lázně, přičemž obci věnoval tehdy 100 zlatých, což výrazně pomohlo obecní pokladně.Františkovy Lázně se tehdy staly samostatnou obcí a zpočátku nedisponovaly vlastním kapitálem. Zabýval se následně zemědělským podnikáním a pivovarnictvím na svém statku. V roce 1852 se stal viceprezidentem Obchodní a živnostenské komory v Chebu. Byl také prezidentem zemědělského pobočného spolku v Chebu.\n\nPo obnovení ústavního života počátkem 60. let 19. století vstoupil do zemské politiky. V zemských volbách v Čechách v roce 1861 byl zvolen v kurii venkovských obcí (obvod Falknov – Kynžvart) do Českého zemského sněmu. Po zvolení do sněmu se aktivně zapojil do řešení otázky napojení Chebska na železniční síť. Kvůli tomu hodně cestoval. To patrně bylo příčinou jeho úmrtí, protože z jednání ve Vídni a Mnichově, kde dojednal trasování železnice z bavorských na saské hranice, se vrátil nachlazen a v prosinci 1861 v Chebu zemřel.\n"}
{"id": "925714", "url": "https://cs.wikipedia.org/wiki?curid=925714", "title": "Hledáme své předky", "text": "Hledáme své předky\n\nHledáme své předky je třídílný televizní dokumentární cyklus o rodokmenech a genealogii z roku 2010 připravený Českou televizí, kterým provází herec a moderátor Vladimír Čech. Scenáristou, kameramanem i režisérem pořadu je Václav Filip.\n\nCyklus přináší základní orientaci v genealogii a v pátrání těm, kdo chtějí začít zpracovávat vlastní rodokmen, ukazuje, co zajímavého lze v archivech vypátrat i na jaká nemilá překvapení lze během hledání předků narazit.\n\nPořadem provází Vladimír Čech a dále v něm účinkují odborný poradce na scénáři farář a badatel Alois Sassmann, majitel hradu Český Šternberk Zdeněk Sternberg a cestovatel Miroslav Zikmund se svými rodokmeny, další osobnosti pak v krátkých ukázkách z cyklu \"Potomci slavných\" (téhož režiséra Václava Filipa). Na pořadu kromě různých archivů spolupracovala Česká genealogická a heraldická společnost v Praze, z níž v pořadu účinkují její předseda Martin Slaboch a genealožka Helena Voldánová, kteří v závěru 3. dílu seznamují Vladimíra Čecha s nalezenou historií jeho rodu.\n\nÚvodní a závěrečnou píseň jednotlivých dílů \"Poutník po cestách časem zavátých\" zpívá Vladimír Čech, hudbu k ní složil Miroslav Hanák a text napsal Jaroslav Dvořák, který v pořadu účinkuje jako poutník. Komentář čtou Libuše Štědrá a Vladimír Čech.\nAutory pořadu jsou režisér Václav Filip a Libuše Štědrá.\n\nPořad má 3 díly, které vysílala Česká televize na kanále ČT2 v premiéře ve dnech 3., 10. a 24. září 2010, a to vždy v pátek od 16.45 h, a reprízovala následující pondělí od 7.50 h. Další vysílání pořadu proběhlo ve dnech 27. února až 12. března 2012, a to vždy v pondělí odpoledne s reprízou v úterý po půlnoci. V archivu České televize je dostupné iVysílání jednotlivých dílů.\n\nPořadu předcházel cyklus \"Potomci slavných\", vysílaný Českou televizí od roku 1998, který měl kolem 70 dílů a podle něhož byly sepsány čtyři stejnojmenné knihy. Také autory tohoto cyklu i knih byli režisér Václav Filip a Libuše Štědrá.\n\nDalší dokumentární cyklus o genealogii \"Tajemství rodu\", který je českou verzí britského seriálu \"Who Do You Think You Are?\", podle původního formátu BBC připravila Česká televize a v roce 2013 odvysílala jeho 13 dílů.\n\n\n"}
{"id": "925719", "url": "https://cs.wikipedia.org/wiki?curid=925719", "title": "Karel Hubatka", "text": "Karel Hubatka\n\nKarel Hubatka (1790 – 13. října 1866 Slaný) byl český politik, po polovině 19. století dlouholetý starosta Slaného, po roce 1861 poslanec Českého zemského sněmu.\n\nProfesí byl poštmistrem. V zemských volbách v roce 1848 byl zvolen za město Slaný na chystaný Český zemský sněm, který se ale nikdy nesešel. Od roku 1850 zastával funkci purkmistra (starosty) Slaného. V roce 1861 zavedl na radnici úřadování v češtině. V roce 1864 se zasadil o vznik občanské záložny coby prvního místního finančního ústavu. Starostenský post zastával do roku 1865. Politicky byl orientován konzervativně.\n\nPo obnovení ústavního života počátkem 60. let 19. století vstoupil do zemské politiky. V zemských volbách v Čechách v roce 1861 byl zvolen v městské kurii (obvod Slaný – Louny – Rakovník) do Českého zemského sněmu. Zvolen byl jako oficiální český kandidát s podporou českého volebního výboru (Národní strana).\n\nZemřel v říjnu 1866 na \"ochrnutí plic\". Před smrtí odkázal městu rozsáhlé polnosti za příslib trvalé péče města o rodinnou hrobku (závazek ovšem později nebyl ze strany města dodržen).\n"}
{"id": "925725", "url": "https://cs.wikipedia.org/wiki?curid=925725", "title": "Manuel Abad y Queipo", "text": "Manuel Abad y Queipo\n\nManuel Abad y Queipo (26. srpna 1751 ve Villarpedre – 15. září 1825 v Toledu) byl španělský římskokatolický církevní hodnostář, v letech 1810–1814 (v období Mexické války za nezávislost) michoacánský biskup v tehdejším místokrálovství Nové Španělsko.\n\nNarodil se ve Villarpedre v Asturii a nejprve studoval obojí právo na univerzitě v Salamance. Pak se odebral do Guatemaly, kde byl vysvěcen na kněze. Od roku 1784 působil ve Valladolidu (dnes Morelia v Mexiku), kde získal funkci soudce. V roce 1805 získal doktorát z církevního práva na univerzitě v Guadalajaře a po smrti biskupa San Miguela jej Rada pro Indie jmenovala kanovníkem katedrály ve Valladolidu. V roce 1807 odcestoval do Španělska, odkud si přivezl jmenování do funkce generálního vikáře.\n\nUž v roce 1799 napsal španělskému králi Karlu IV. zprávu o neutěšené společenské a politické situaci v Novém Španělsku, ve které navrhoval například bezplatné půjčky půdy pro nemajetné. Navzdory osobnímu přátelství s Miguelem Hidalgou i snaze udržet přátelské vztahy s revolucionáři ve Valladolidu a v San Miguel de Allende ovšem zachovával stávajícímu zřízení věrnost. V roce 1810 jej vláda nového Španělska určila biskupem v Michoacánu. Úřadu se ujal okamžitě, aniž by čekal na potvrzení od papeže Pia VII., které nakonec nikdy nedostal.\n\nPak 24. září 1810 exkomunikoval Miguela Hidalga a několik dalších revolucionářů, kteří ovšem s odkazem na nepotvrzenost jeho biskupství platnost exkomunikace zpochybňovali. Když v roce 1815 ve zprávě pro krále Ferdinanda VII. kritizoval chyby, kterých se dopustil místokrál Félix María Calleja del Rey, byl předvolán do Španělska, kde už na něj čekala obvinění ze sympatizování s revolucí.\n\nFerdinand VII. ho ovšem obvinění zprostil a jmenoval ho 24. června 1816 ministrem „milosti a spravedlnosti“. Už 27. července ovšem inkvizice znovu přednesla svá obvinění a pak strávil dva měsíce v jejím vězení.\n\nZa revoluce roku 1820 byl jmenován členem dočasné junty a když se v roce 1824 dostal Ferdinand opět na trůn, byl uvězněn v Toledu, kde zemřel v roce 1824 jako vězeň.\n"}
{"id": "925734", "url": "https://cs.wikipedia.org/wiki?curid=925734", "title": "Rita Reys", "text": "Rita Reys\n\nRita Reys (21. prosince 1924 Rotterdam − 28. července 2013 Breukelen) byla nizozemská jazzová zpěvačka. Její otec byl houslista a dirigent a v dětství se tedy nedostala k jazzu, ale nejprve ke klasické hudbě. Roku 1943 se poprvé potkala se svým manželem, bubeníkem Wesselem Ilckenem (v roce 1945 se za něj vdala). V následujících letech hrála s Ilckenovou kapelou a od roku 1950 měla vlastní soubor. Během následujících let spolupracovala s řadou hudebníků, mezi něž patří Donald Byrd, Hank Mobley nebo Horace Silver. Později byl jejím manželem klavírista Pim Jacobs.\n"}
{"id": "925738", "url": "https://cs.wikipedia.org/wiki?curid=925738", "title": "Pentalogie", "text": "Pentalogie\n\nPentalogie (z řec. \"pente\", pět) je umělecké (nejčastěji literární) dílo o pěti relativně samostatných částech, které spolu souvisejí motivicky, látkově nebo problémově.\n\nJednu z prvních pentalogií můžeme najít již v \"Bibli\" ve \"Starém zákoně\". Jedná se o \"Tóru\", řecky \"Pentateuch\" neboli \"Pět knih Mojžíšových\", tj. prvních pět biblických knih (\"Genesis\", \"Exodus\", \"Leviticus\", \"Numeri\" a \"Deuteronomium\"). Podobně existuje pět základních konfuciánských textů uspořádaných Konfuciem (\"Kniha proměn\", \"Kniha dokumentů\", \"Kniha písní\", \"Kniha obřadů\" a \"Letopisy jar a podzimů\").\n\nZe středověké literatury je známá \"Pateřice\" (Chamse) perského básníka Nizámího obsahující pět eposů (Pokladnice tajemství, Chosrau a Šírín , Lajlá a Madžnún, \"Sedm obrazů\" a \"Kniha o Alexandrovi\").\n\n\nOznačení filmová pentalogie je pojem zavádějící resp. nemusí být stálý, neboť u kasovně úspěšných filmů mohou být z komerčních důvodů dotáčena jejich další pokračování. Nikdo proto nemůže říci, zdali to, co je dnes charakterizováno jako pentalogie, nebude zítra např hexalogií nebo filmovou sérií. V kinematografii má proto tento pojem smysl pouze u výrazně časově ohraničených nebo již definitivně uzavřených děl. Jako příklad filmové pentalogie lze uvést pět původních filmů ze série \"Planety opic\" (\"Planeta opic\", \"Do nitra Planety opic\", \"Útěk z Planety opic\", \"Dobytí Planety opic\" a \"Bitva o Planetu opic\") z let 1968 až 1973. V české resp. československé kinematografii takovouto pentalogii tvoří pětice komedií Kameňák z let 2003 až 2015 – \"Kameňák\", \"Kameňák 2\", \"Kameňák 3\" (režie Zdeněk Troška), \"Kameňák 4\" (režie Ján Novák) a \"Vánoční Kameňák\" (režie F. A. Brabec).\n\n\n"}
{"id": "925746", "url": "https://cs.wikipedia.org/wiki?curid=925746", "title": "Česká fotbalová liga 2013/14", "text": "Česká fotbalová liga 2013/14\n\n3. nejvyšší česka soutěž, Česká fotbalová liga měla v sezoně 2013/14 stejně jako v loňské sezoně stejný systém a shodný počet klubů. Z 2. ligy do ČFL sestoupil klub FK Čáslav jako 15. celek 2. nejvyšší soutěže. Naopak z divizí postoupily: Meteor Praha VIII, Admira Praha, SK Viktorie Jirny a Štěchovice.\n\n\nPoznámky:\n\n\n"}
{"id": "925757", "url": "https://cs.wikipedia.org/wiki?curid=925757", "title": "Cali", "text": "Cali\n\nCali, celým názvem Santiago de Cali, je s téměř dva a půl milionem obyvatel třetím největším městem Kolumbie. Leží v západní části země, asi 100 km od tichomořského pobřeží a je hlavním městem departementu Valle del Cauca. Město založil v roce 1536 Sebastián de Belalcázar, nachází se v pohoří Farallones de Cali v nadmořské výšce 997 metrů. Historické centrum Cali oplývá množstvím architektonických památek, například historickými kostely sv. Františka a Ermita. Dominantou města je \"Torre del Cali\" z roku 1984, vysoká včetně antény 221 metrů. Cali má množství vysokých škol, nejdůležitější je veřejná \"Universidad del Valle\".\n\nProblémem města je vysoká kriminalita. Operuje zde drogový \"Calijský kartel\" i městská guerilla, v roce 2011 došlo na katastru města k 1870 vraždám, což činí z Cali jedno z nejnebezpečnějších míst na světě.\n\nCali je vyhlášené tančírnami, kde se provozuje salsa. V prosinci se každoročně koná festival \"Feria de Cali\".\n\nMěsto bývá v Kolumbii nazýváno hlavním městem sportu. Sídlí zde dva tradiční prvoligové fotbalové kluby América de Cali a Deportivo Cali, na zdejším stadionu se konaly Panamerické hry v roce 1971 i Světové hry 2013. Město hostilo mistrovství světa v dráhové cyklistice 2014. Hrály se zde také některé zápasy mistrovství světa v basketbalu mužů 1982 a mistrovství světa ve fotbale hráčů do 20 let 2011. V roce 2015 se v Cali konalo mistrovství světa v atletice do 17 let.\n\n\n"}
{"id": "925758", "url": "https://cs.wikipedia.org/wiki?curid=925758", "title": "Clydesdalský kůň", "text": "Clydesdalský kůň\n\nClydesdale je plemeno koně staré pouze 200 let. Tito koně pocházejí od řeky Clyde ve Skotsku. Clydesdalové jsou potomci Shirských klisen a Vlámských koní. Když ve Skotsku začali těžit uhlí, potřebovali koně, kteří by zvládli tahat těžké vozy a díky tomuto bylo plemeno Clydesdale zušlechťováno až do dnešní doby.\n\nClydesdale je kůň se vznešeným nošením těla. Už od samotného počátku šlechtění měl tento kůň výrazné nohy u poměru k tělu. Typický je jejich dlouhý hedvábný rous nad karpálními a hlezeními klouby. Kopyta těchto koní jsou velká, plochá, tvrdá, světlá, ale zdravá. Žíně na ocasu se u tohoto plemena stříhají nakrátko a proto je vidět celá kelka. Hříva může být zastřihována nebo vyvažována. Obličejová část hlavy je většinou bíle zbarvená, má ušlechtilý výraz a rovný profil hlavy. \n\nClydesdalové jsou nejčastěji tmaví hnědáci, hnědáci, ale upřednostňováni jsou bělouši. Musí mít bílé znaky na hlavě, nohách a spodní části těla. Kohoutková výška se pohybuje od 163 cm, ale většinou bývají vyšší. Mohou vážit i 1000 kg.\n\nClydesdalové jsou nejen nádherní, výkonní a vytrvalí, ale navíc jsou ještě chytří, dobře trénovatelní a mírní. Kvůli své výšce a hmotnosti potřebují více krmení a větší péči než jiná těžká plemena. Toto plemeno lehce zvládne obtížný terén či náročné podmínky, ale zvláštní péče se vždy musí věnovat jejich kopytům, která kvůli dlouhým a hustým rousům, mohou trpět plísňovými chorobami.\n\n"}
{"id": "925760", "url": "https://cs.wikipedia.org/wiki?curid=925760", "title": "Pierre-Emerick Aubameyang", "text": "Pierre-Emerick Aubameyang\n\nPierre-Emerick Aubameyang (* 18. června 1989, Laval) je ve Francii narozený fotbalový útočník, který reprezentuje Gabon. Hráč Arsenalu FC.\nJe to univerzální hráč schopný nastoupit na kterékoliv pozici v útoku.\n\nZa rok 2015 se stal africkým fotbalistou roku.\nZa rok 2016 se stal hráčem roku v německé Bundeslize. V sezóně 2016/17 se stal s 31 vstřelenými brankami králem střelců německé Bundesligy.\n\nV roce 2007 se připojil do mládežnického týmu tehdejšího italského velkoklubu AC Milán, který ve stejném roce vyhrál prestižní soutěže, Liga mistrů UEFA, Superpohár UEFA a Mistrovství světa ve fotbale klubů. V srpnu roku 2007 byl součástí sestavy, která skončila na čtvrté pozici v soutěži Champions Youth Cup hned za brazilským týmem Clube de Regatas do Flamengo, který skončil v soutěži na třetím místě – Juventusem, který skončil na druhé pozici a Manchesterem United, který získal titul Champions Youth Cup. Právě tato soutěž, která se konala v Malajsii, udělala jméno Pierre-Emerick Aubameyang velmi atraktivním cílem. Trefil se sedmkrát během šesti zápasů a získal ocenění Roberto Bettega Trophy pro nejlepšího střelce turnaje. Za rok se probojoval do A-týmu AC Milán, ale na trávník se při žádným soutěžním zápasu coby hráč A-týmu nepodíval.\n\nV sezoně 2008-2009 Aubameyang míří do Francie, konkrétně do francouzského týmu Dijon FCO. Jeho výkony v tomto francouzském klubu vedly k tomu, že se objevil v sekci World Soccer's talent scout (Největší fotbaloví talenti světa) v létě 2009. Působení v Dijon FCO skončil s deseti góly a se dvěma asistencemi (8 gólů a 2 asistence v lize, 2 góly ve francouzském poháru). Trenér Daniel Joseph řekl: \"Výkony Aubameyanga jsou naprosto impozantní už jen z toho důvodu, že mu je teprve 18 let... Má neuvěřitelné fyzické schopnosti a ochotu utíkat obráncům, ke všemu má ještě spoustu let před sebou.\"\n\nDen po skončení hostování v Dijon FCO přijíždí do dalšího francouzského týmu Lille OSC. V novém týmu nenavázal na skvělý minulý rok a jeho angažmá po roce končí se 14 starty, kde dokázal vstřelit pouhé 2 góly. Pouze ve čtyřech zápasech nastoupil v základní sestavě Lille OSC. S týmem si zahrál mimo jiné i první mezinárodní pohár coby profesionální hráč, Evropskou ligu UEFA.\n\nPo nevydařeném hostování se objevuje na fotbalové zastávce v týmu AS Monaco. 21. 8. 2010 vstřelil svůj první gól v dresu AS Monaco proti RC Lens. Za půl roku odchází směrem AS Saint-Étienne.\n\nJeho čtvrtým a posledním hostováním ve Francii byl AS Saint-Étienne. Po chvíli na to ho francouzský klub koupil z AC Milán za nespecifikovanou částku (některé zdroje uvádí 2 miliony eur). Sezona 2010/11 skončila pro Aubameyanga se 4 góly a 3 asistencemi. Vyfasoval dres s číslem 7. V únoru roku 2012 dal svůj první hattrick proti FC Lorient. Byl nenahraditelnou součástí tohoto francouzského klubu. Polovinu gólů AS Saint-Étienne v sezóně měl zapsaných právě Pierre-Emerick Aubameyang. Na konci sezony vyhrál nejlepšího střelce sezony s 16 góly. Dvacátého dubna roku 2013 Aubameyang nastupuje v základní sestavě AS Saint-Étienne ve finále Coupe de la Ligue. Les Verts vyhráli 1:0 po gólu Brandãa a Aubameyang tím získal svojí první trofej ve své profesionální kariéře.\n\nV další sezóně Aubameyang skončil na druhé pozici v listině nejlepších střelců Ligue 1 hned za Zlatanem Ibrahimovićem s 19 góly a 8 asistencemi. Za tuto sezónu získal cenu za nejlepšího afrického hráče v Ligue 1. Aubameyang si svými výkony udělal jméno tak žádaným, že se o něj zajímaly věhlasné fotbalové kluby. Nakonec jeho angažmá v AS Saint-Étienne skončilo a 4. 7. 2013 přestupuje do německé Borussie Dortmund.\n\nV červenci 2013 přestoupil z AS Saint-Étienne do Borussie Dortmund, kde podepsal smlouvu na 5 let. 27. července 2013 na začátku sezóny 2013/14 debutoval jako střídající hráč v utkání DFL-Supercupu (německý fotbalový Superpohár) proti Bayernu Mnichov na domácím stadionu Signal Iduna Park, Borussia vyhrála 4:2 a získala trofej. Aubemyang střídal ve druhém poločase na hřišti polského reprezentanta Jakuba Błaszczykowského a připsal si asistenci u druhého gólu Marca Reuse (na konečných 4:2). V 1. ligovém kole 10. srpna na hřišti Augsburgu vsítil hattrick a přispěl tak k vítězství 4:0 pro Borussii Dortmund. Stal se zároveň prvním gabonským hráčem v německé Bundeslize. 14. září 2013 vstřelil dva góly proti Hamburku, Dortmund rozdrtil soupeře 6:2. 1. listopadu 2013 vstřelil gól v bundesligovém zápase proti VfB Stuttgart (konečné skóre 6:1).\n\nPřed sezonou 2014/15 vyhrál s Borussií opět DFL-Supercup, proti Bayernu Mnichov (výhra 2:0) jedenkrát skóroval. Po gólu vytáhl ze stulpny ukrytou masku Spidermana a nasadil si ji na hlavu. Trenér Jürgen Klopp ho vzápětí vystřídal.<br>\nV sezóně 2016/17 se stal s 31 vstřelenými brankami nejlepším střelcem Bundesligy.\n\nAubameyang odehrál za francouzskou jedenadvacítku jediný zápas, šlo o přátelské utkání 11. února 2009 proti Tunisku (remíza 1:1).\n\nAubameyang se zúčastnil Letních olympijských her 2012 v Londýně, kde Gabon vypadl již v základní skupině B.\n\nV A-mužstvu gabonské reprezentace debutoval 28. března 2009 v kvalifikačním utkání proti domácímu Maroku a gólem přispěl k výhře hostů 2:1.\n\nZúčastnil se Afrického poháru národů 2012, který pořádal právě Gabon společně s Rovníkovou Guineou. Gabon vypadl na turnaji ve čtvrtfinále s Mali na pokutové kopy.\nZúčastnil se i Afrického poháru národů 2015 v Rovníkové Guineji.\n\n"}
{"id": "925762", "url": "https://cs.wikipedia.org/wiki?curid=925762", "title": "SV Horn", "text": "SV Horn\n\nSV Horn je rakouský fotbalový klub z Hornu, byl založen v roce 1922 a svoje domácí utkání hraje na stadionu Waldviertler Volksbank Arena s kapacitou 3 500 diváků.\n\nV sezóně 2015/16 působí ve Fußball-Regionallize (rakouská 3. liga).\n\n"}
{"id": "925763", "url": "https://cs.wikipedia.org/wiki?curid=925763", "title": "Ptákoviny", "text": "Ptákoviny\n\nPořad Ptákoviny začala vysílat TV Nova 12. února 1994, první moderátoři byli Petr Rychlý a Bára Štěpánová. Ty v roce 1995 vystřídali Pavel a Lucie Zedníčkovi, posledním moderátorem pořadu byl Martin Dejdar. Pořad se přestal vysílat v roce 2000.\n\nV pořadu se divákům ukazují různé nachytávky lidí na ulici, v obchodech, a jinde. Do pořadu si moderátoři pozvou i hosty, většinou herce a komiky. Zpočátku nachytávali lidi moderátoři, a však později nachytávky prováděli komparzisté.\n"}
{"id": "925767", "url": "https://cs.wikipedia.org/wiki?curid=925767", "title": "Zlatá liga 2002", "text": "Zlatá liga 2002\n\nZlatá liga 2002 – 5. edice cyklu lehkoatletických mítinku Zlatá liga se uskutečnila od 28. června do 6. září roku 2002. Pro atlety a atletky kteří zvítězili ve všech šesti závodech byla vypsána prémie 1 milionu dolarů. V sedmi závodech to dokázali: Hicham El Guerrouj, Félix Sánchez, Marion Jonesová a Ana Guevaraová. \n"}
{"id": "925771", "url": "https://cs.wikipedia.org/wiki?curid=925771", "title": "Seznam představitelů Slaného", "text": "Seznam představitelů Slaného\n\nSeznam představitelů města Slaný od roku 1837.\n\n\n\n\n\n"}
{"id": "925785", "url": "https://cs.wikipedia.org/wiki?curid=925785", "title": "Mistrovství Evropy ve volejbale mužů 2003", "text": "Mistrovství Evropy ve volejbale mužů 2003\n\n23. mistrovství Evropy ve volejbale mužů se konalo ve dnech 5. – 14. 9. v Německu.\n\nTurnaje se zúčastnilo 12 týmů, rozdělených do dvou šestičlenných skupin. První dvě družstva postoupila do play off, týmy na třetím a čtvrtém místě hráli o páté a osmé místo. Mistrem Evropy se stali volejbalisté Itálie.\n\nK= Zápas Ruska s Bulharskem 3:1 (25:22, 23:25, 28:26, 25:20), byl kontumován ve prospěch Ruska 3:0, pro neoprávněný start bulharského hráče Mateye Kaziynského.\n\n\n1. Itálie\n\nTrenér: Gian Paolo Montali\n"}
{"id": "925786", "url": "https://cs.wikipedia.org/wiki?curid=925786", "title": "Wolverine (film)", "text": "Wolverine (film)\n\nWolverine je americko-britský dobrodružný akční film založený na stejnojmenném komiksu Chrise Claremonta a Franka Millera. Jedná se o šestý díl filmové série X-Men, který dějově následuje po událostech z filmu \"\" (2006). Hlavní roli si opět zahrál Hugh Jackman, který film i produkoval. Režie se chopil James Mangold.\n\nDěj začíná v roce 1945, kdy je Logan zajatcem v japonském válečném zajateckém táboře nedaleko Nagasaki. Poté, co na město americká armáda svrhne atomovou bombu, Logan zůstane jediným přeživším spolu s japonským důstojníkem Yashidou, kterého zachránil.\n\nV současnosti žije Logan skromný život v Kanadě, při jedné barové rvačce si ho všimne mutantka Yukio, která pracuje pro právě umírajícího Yashida, který se stal úspěšným podnikatelem v technologiích. Yashida vyslal Yukio, aby nalezla Logana a přivezla ho do Tokia, aby mohl Yashida splatit svůj životní dluh.\n\nV Tokiu Logan potká Shingena, syna Yashida, a Shingenovu dceru Mariko. Yashida Loganovi nabídne, že mu odebere nesmrtelnost a daruje ji sobě. Logan však odmítne. Současně se Loganovi vrací děsivé vzpomínky na usmrcení Jean Grey. V poslední noci jeho pobytu v Japonsku mu mutantka Viper vpraví do těla robotického parazita, který napadne jeho uzdravovací schopnost. Druhého rána se Logan dozví, že Yashida zemřel. Na pohřbu poté zachrání Mariko před atentátem z řad Yakuzy. Logan je však během souboje postřelen a tím zjistí, že se již neuzdravuje. Následně musí Logan bojovat proti dalším zabijákům z Yakuzy, ochránit Mariko a vypořádat se se svými děsivými vzpomínkami i právě nabytou smrtelností.\n\nPůvodně byl roku 2010 najat režisérem Darren Aronofsky a scenáristou Christopher McQuarrie. Kvůli zemětřesení a tsunami v Tóhoku 2011 však bylo natáčení filmu odloženo a nakonec Aronofsky projekt zcela opustil. Novým režisérem se stal James Mangold a původní scénář byl přepsán.\n\nV první týden promítání film v USA vydělal 55 milionů amerických dolarů. Celkově film vydělal v USA 132 milionů dolarů, celosvětově poté 414 milionů dolarů.\n\nV České republice byl film uveden do 88 kin prostřednictvím distribuční společnosti CinemArt. Celkem film zhlédlo 76 204 diváků a tím vydělal 11,2 milionu korun.\n\n\n"}
{"id": "925787", "url": "https://cs.wikipedia.org/wiki?curid=925787", "title": "Porgy and Bess (album, Miles Davis)", "text": "Porgy and Bess (album, Miles Davis)\n\nPorgy and Bess je studiové album amerického jazzového trumpetisty Milese Davise. Nahráno bylo od července do srpna 1958 v New Yorku a vyšlo později v tom roce u vydavatelství Columbia Records. Jeho producenty byli Teo Macero a Cal Lampley.\n\n"}
{"id": "925791", "url": "https://cs.wikipedia.org/wiki?curid=925791", "title": "Vládní obvod Karlsruhe", "text": "Vládní obvod Karlsruhe\n\nVládní obvod Karlsruhe \"(německy: Regierungsbezirk Karlsruhe)\" je jeden ze čtyř vládních obvodů spolkové země Bádensko-Württembersko v Německu. Nachází se zde pět městských okresů a sedm zemských okresů. Hlavním městem je Karlsruhe. V roce 2010 zde žilo 2 740 279 obyvatel.\n\n\n"}
{"id": "925792", "url": "https://cs.wikipedia.org/wiki?curid=925792", "title": "Průsmyk Stelvio", "text": "Průsmyk Stelvio\n\nPrůsmyk Stelvio ( , , též ) je průsmyk ve skupině Ortles v italských Východních Alpách 200 m od hranice se Švýcarskem. Nachází se v nadmořské výšce 2758 m n. m., jedná se o nejvýše položené silniční sedlo ve Východních Alpách a druhé nejvyšší v Alpách; po jen o několik metrů vyšším Col de l'Iseran (2770 m n. m.).\n\nPrůsmykem prochází jedna z etap cyklistického závodu Giro d'Italia.\n\nPrůsmyk je vzdálen asi 75 km západně od Bolzana. Okolí průsmyku tvoří od roku 1935 Národní park Stelvio.\n\nJižně od průsmyku začíná masív Ortles.\n\nSeverně od průsmyku se nachází hora (něm.) Dreisprachenspitze (v něm. překladu \"Vrchol tří jazyků\", , , 2843 m). Na tomto vrcholu se potkávají hranice Švýcarska, Lombardie a Provincie Bolzano (býv. Jižního Tyrolska).\n\nPůvodní silnice představující výstup 1871 m byla postavena z rozhodnutí Františka I. v letech 1820-25 Rakouským císařstvím za účelem propojení bývalé rakouské provincie Lombardie s ostatním Rakouskem. Hlavní inženýr byl Carlo Donegani (1775–1845). Od té doby se silnice změnila jen velmi málo. Se svými 60 serpentinami, z toho 48 číslovaných patníky, je výzvou pro motoristy. Stirling Moss zde sjel ze silnice během soustředění veteránů v 90. letech 20. století, přičemž video z této nehody vysílala satelitní televize.\n\nDo konce první světové války průsmykem procházela hranice mezi Rakouskem-Uherskem a Italským královstvím. Švýcarsko udržovalo výspu a hotel (za války zničen) ve výběžku na blízké hoře \"Dreisprachenspitze\". Během první světové války docházelo ke tvrdým bojům mezi Rakušany a Italy v okolním ledu a sněhu tak, že dělosřelecké granáty občas létaly nad švýcarským územím. Všechny tři strany pak podepsaly smlouvu, že se přes území Švýcarska střílet nebude. Poté dělostřelecká palba směřovala z průsmyku směrem dolů, poněvadž švýcarské území bylo na vrcholu a jeho okolí. Po roce 1919, když Jižní Tyrolsko připadlo Itálii, průsmyk strategický význam ztratil.\n\nPrůsmyku Stelvio zůstal význam v oblasti sportu. Zprovozněn je od června do září, než přijdou sněhové vánice. Bezpočet cyklistů a motocyklistů se pak potýká s četnými serpentinami, aby si dopřáli kýženého zážitku z výstupu touto alpskou silnicí, která je vyvrcholením každého cyklistického závodu Grand Tour. Cyklistický závod Giro d'Italia většinou prochází průsmykem (poprvé vedla trasa přes průsmyk v roce 1953, když Coppi porazil Kobleta). Každoročně je koncem srpna průsmyk na jeden den uzavřen pro motorová vozidla, aby kolem 8000 cyklistů mohlo vyšlapávat toto sedlo.\n\nBormio pravidelně hostuje Světový pohár v alpském lyžování; místní sjezdová dráha \"Pista Stelvio\" patří k nejnáročnějším mužským disciplínám.\n\nV roce 2008, Moto Guzzi zahájila výrobu modelu Stelvio nazvaném podle věhlasného průsmyku.\n\n"}
{"id": "925795", "url": "https://cs.wikipedia.org/wiki?curid=925795", "title": "Kostel svatého Mikuláše (Šitbořice)", "text": "Kostel svatého Mikuláše (Šitbořice)\n\nKostel svatého Mikuláše v Šitbořicích je jednolodní stavbou v novorománském stylu, vybudovanou v letech 1910–1913 na místě původního středověkého kostela. Jde o farní kostel farnosti Šitbořice.\nPůvodní kostel sv. Mikuláše byl v Šitbořicích postaven již před rokem 1255 a jeho zakladatel není známý. V roce 1645 byl kostel vypálen, společně s celou vesnicí.\n\nKostel byl následně přestavěn v roce 1669 v barokním slohu; tato jeho podoba se dochovala pouze na fotografiích z přelomu 19. a 20. století.\n\nKoncem 19. století už kostel kapacitně nedostačoval a začaly tak přípravy na stavbu nového kostela, který byl postaven na stejném místě jako kostel starý.\n\nNový kostel byl vysvěcen 28. září 1913, na svátek sv. Václava.\n\nV současné době je kostel využíván každodenně, nedělních bohoslužeb se zde účastní několik set farníků. Poslední velkou rekonstrukcí prošel kostel v roce 2013, kdy byla položena nová střecha a opravena fasáda celého kostela.\n\nV současné době se v kostelní věži nachází již třetí sada zvonů, pocházející z roku 1947:\n\n\n"}
{"id": "925796", "url": "https://cs.wikipedia.org/wiki?curid=925796", "title": "John Patitucci", "text": "John Patitucci\n\nJohn Patitucci (* 22. prosince 1959 Brooklyn) je americký jazzový kontrabasista, baskytarista a hudební skladatel. Ve svých deseti letech začal hrát na baskytaru a od patnácti pak přidal i kontrabas; basu rovněž vystudoval na San Francisco State University a California State University, Long Beach. Vydal řadu vlastních alb a hrál na albech jiných interpretů, mezi které patří Wayne Shorter, Victor Feldman, Natalie Coleová, Frank Gambale, Chick Corea nebo Roger Waters.\n"}
{"id": "925798", "url": "https://cs.wikipedia.org/wiki?curid=925798", "title": "Mravenečník čtyřprstý", "text": "Mravenečník čtyřprstý\n\nMravenečník čtyřprstý (\"Tamandua tetradactyla\") zvaný též tamandua nebo mravenečník stromový je druh mravenečníka z Jižní Ameriky. Je to samotářské zvíře, vyskytující se v mnoha stanovištích od tropických deštných lesů po suché savany. Živí se termity, mravenci a včelami. Má velmi silné drápy, které lze použít k rozbití hmyzích hnízd nebo k obraně.\n\nTamandua je středně velký mravenečník s délkou těla a hlavy v rozmezí 34–88 cm. Jeho chápavý ocas je na konci holý a dlouhý 37–67 cm. Dospělí váží 1,5 až 8,4 kg. Rozdíly ve velikosti samce a samice jsou nepatrné.\n\nPáření probíhá zpravidla na podzim. Po březosti dlouhé 130–190 dnů se rodí jedno mládě. Mladí mravenečníci se vozí na zádech matky, ale někdy jsou uloženi na bezpečné větvi, zatímco se matka krmí.\n\n\nV České republice je chován v ZOO Lešná, ZOO Olomouc a ZOO Brno.\n\n"}
{"id": "925812", "url": "https://cs.wikipedia.org/wiki?curid=925812", "title": "DFL-Supercup 2013", "text": "DFL-Supercup 2013\n\nDFL-Supercup 2013 bylo historicky čtvrté jednozápasové utkání každoročně pořádané soutěže zvané DFL-Supercup. Účastníci soutěže byli dva – vítěz dvou hlavních soutěží, německé Bundesligy i německého poháru DFB-Pokal za sezonu 2012/13 FC Bayern Mnichov, který se střetl s druhým celkem Bundesligy ze sezóny 2012/13, mužstvem Borussia Dortmund.\n\nUtkání se odehrálo 27. července 2013 na domácím hřišti Dortmundu Signal Iduna Park, Borussia porazila Bayern poměrem 4:2 a stala se vítězem tohoto ročníku DFL-Supercupu.\n\nAsistenti rozhodčího:\nTobias Christ\nChristian Gittelmann\nČtvrtý rozhodčí:\nGuido Kleve\n\n"}
{"id": "925814", "url": "https://cs.wikipedia.org/wiki?curid=925814", "title": "Občané pro Budějovice", "text": "Občané pro Budějovice\n\nHnutí Občané pro Budějovice \"(HOPB)\" je české politické hnutí, které vzniklo v červenci 2010. Své zástupce má v zastupitelstvu města České Budějovice, zastupitelstvu Jihočeského kraje a v letech 2012–18 i v Senátu.\n\nHnutí ve svém programu pro České Budějovice usiluje o naplnění těchto cílů:<br>\n\n\nKomunálních voleb v roce 2010 se HOPB zúčastnilo v koalici s hnutím Starostové a nezávislí a volby díky zisku 26,27 % hlasů vyhrálo. Následně utvořilo koalici s ČSSD (16,79 %) a TOP 09 (10,10 %). KSČM (11,39 %) a ODS (14,89 %) zamířily do opozice.\n\nO čtyři roky skončilo HOPB ve volbách třetí (14,18 %) za hnutím ANO (20,65 %) a ČSSD (15,25 %) a před KSČM (10,31 %), TOP 09 (6,60 %), KDU-ČSL (5,53 %) a ODS (5,41 %). HOPB spolu s ANO, TOP 09 a KDU-ČSL vytvořilo 21. listopadu 2014 koalici, která se opírala o hlasy 26 zastupitelů. V červnu 2015 byli na návrh ČSSD a díky hlasům dvou koaličních zastupitelů za KDU-ČSL a ANO odvoláni čtyři členové rady města včetně primátora, což způsobilo faktický konec koalice. V září 2015 vznikla nová koalice, kterou tvoří ANO, ČSSD, ODS a KDU-ČSL.\n\nPro volby do krajského zastupitelstva 2012 utvořilo HOPB koalici s hnutím Jihočeši 2012. Koalice získala 14,57 % hlasů, což HOPB vyneslo dva krajské mandáty. Zvítězila ČSSD (27,99 % hlasů/18 mandátů), která vytvořila krajskou vládu s KSČM (19,37/13). Do zastupitelstva Jihočeského kraje se dostaly také ODS (12,56/8) a TOP 09 (5,00/3).\n\nKrajských voleb v roce 2016 se HOPB zúčastnilo spolu se Starosty a nezávislými a TOP 09 v koalici PRO JIŽNÍ ČECHY. Koalice získala 8,00 % hlasů, mezi pěti zvolenými zastupiteli je rovněž předseda HOPB Ivo Moravec.\n\nV říjnu 2012 uspěl kandidát HOPB Jiří Šesták ve volbách do senátního obvodu 14 (Budějovicko, Třeboňsko). V druhém kole porazil někdejšího hejtmana Jihočeského kraje Jana Zahradníka (ODS). Jiří Šesták se po svém zvolení stal členem senátorského klubu Starostové a nezávislí. Po úspěchu hnutí STAN v senátních volbách 2016 ho vedení hnutí navrhlo na pozici místopředsedy Senátu.. V roce 2018 však mandát neobhájil.\n\n"}
{"id": "925816", "url": "https://cs.wikipedia.org/wiki?curid=925816", "title": "RENFE řada 730", "text": "RENFE řada 730\n\nŘada 730 Renfe je španělská bimodální vysokorychlostní jednotka s měnitelným rozchodem, která může být provozována na elektrizovaných tratích s napětím 25 kV 50 Hz i 3 kV ss, a jako dieselelektrická i na neelektrizovaných tratích. Tyto jednotky, které vznikly přestavbou dvousystémových elektrických jednotek řady 130 provedenou konsorciem firem Talgo a Bombardier nesou obchodní označení Talgo 250 Hybrido nebo Talgo 250 H.\n\nKaždá jednotka se skládá ze dvou čelních hnacích vozů, dvou technických koncových vozů a devíti nízkopodlažních vložených vozů typu \"Talgo 7\". Oba koncové vozy jsou vybaveny 12-válcovým dieselovým motorem MTU s generátorem, který napájí prostřednictvím kabelů sousední hnací vůz. Dva napájecí kabely v celé délce jednotky jsou původní, jako na řadě 130, kde slouží k napájení předního vozu stejnosměrným proudem, protože se v pravidelném provozu používá k napájení jednotky pouze sběrač zadního čelního vozu (z hlediska směru jízdy vlaku). V dieselovém provozu je jeden ze dvou kabelů mezi čelním a koncovým vozem využit jako zpětné vedení, takže trakční proud neprochází kolejnicemi.\nAčkoliv se jednotky označují slovem \"Hybrid\", ve skutečnosti se nejedná o hybridní pohon, jelikož zde není žádný zásobník energie. Správné označení by bylo \"dvouzdrojová jednotka\".\n\nJednotky dosahují na vysokorychlostních tratích na střídavém napájecím systému 25 kV nejvyšší rychlosti 250 km/h, na klasických tratích napájených 3 kV ss 220 km/h a v dieselovém provozu 180 km/h. Jednotky mohou projíždět měničem rozchodu maximální rychlostí 15 km/h.\n\nJednotky mají 216 míst k sezení ve třídě \"Turista\" (2. třída) a 48 v \"Preferente\" (1. třída). Vozy 2 a 3 jsou \"Preferente\", vůz 4 je bistrovůz, zbylé vozy jsou \"Turista\". Dvě místa v \"Preferente\" jsou přístupná pro invalidní vozíky.\n\nJednotky vznikly přestavbou jednotek řady 130 - 130 0xx a nyní jsou označeny jako 730.011 až 730.025).\n\nPři přestavbě byly dosavadní koncové vozy nahrazeny nově postavenými technickými koncovými vozy. Dále musely být upraveny hnací vozy pro napájení z dieselagregátů a pro změnu trakce. Kouřová požární čidla na čelních vozech byla vyměněna za teplotní, aby nedocházelo k falešným poplachům při nasátí výfukových plynů. \n\nV červnu 2009 poprvé uveřejnil španělský ministr dopravy José Blanco López záměr pořídit dvouzdrojové vysokorychlostní jednotky pro nasazení mezi galicijskými městy Santiago de Compostela a Vigo. Dne 29. prosince bylo zveřejněno podepsání smlouvy mezi RENFE a konsorciem Talgo a Bombardier na přestavbu 15 jednotek řady 130 RENFE v celkové ceně přes 73 milionů Euro.\n\nJednotky zahájily zkušební provoz v létě roku 2011.Od 17. června 2012 zahájily pravidelný provoz na relacích Madrid – Galicie a Alicante - Galicie\n\nDne 24. července 2013 vykolejil spoj Alvia 4155 Madrid - Ferrol vedený jednotkou 730 012. K neštěstí došlo ve 20:42 v oblouku cca 3 km před stanicí Santiago de Compostela. Jednotka byla zcela zničena a nejméně 79 cestujících zahynulo. Bezprostřední příčinou vykolejení byla vysoká rychlost v oblouku, který navazuje na vysokorychlostní úsek.\n\n"}
{"id": "925817", "url": "https://cs.wikipedia.org/wiki?curid=925817", "title": "BB&amp;T Atlanta Open 2013 – mužská dvouhra", "text": "BB&amp;T Atlanta Open 2013 – mužská dvouhra\n\nDo soutěže mužské dvouhry na tenisovém turnaji BB&T Atlanta Open 2013 nastoupilo dvacet osm hráčů. Obhájcem titulu byl Američan Andy Roddick, který na US Open 2012 ukončil profesionální kariéru.\n\nPo dvou předchozích finálových účastech vyhrál soutěž dvouhry nejvýše nasazený hráč John Isner se Spojených států. V bitvě o titul zdolal jihoafrickou turnajovou dvojku Kevina Andersona po těsném třísetovém průběhu 6–7, 7–6 a 7–6, když všechny sady rozhodla zkrácená hra. John Isner tak získal druhý singlový titul sezóny a celkově sedmý kariérní.\n\nČtyři nejvýše nasazení hráči měli volný los do druhého kola.\n\n"}
{"id": "925818", "url": "https://cs.wikipedia.org/wiki?curid=925818", "title": "Afropithecus turkanensis", "text": "Afropithecus turkanensis\n\nAfropithecus turkanensis je druh vyhynulých úzkonosých primátů, žijících v časném miocénu (před 17 – 18 miliony let) na území dnešní Keni. Zachycen byl na lokalitách Kalodirr, Moruorot, Locherangan a Buluk poblíž jezera Turkana.\n\nDosud jediný druh rodu \"Afropithecus turkanensis\" popsali v roce 1986 Richard a Meave Leakeyovi. Druhové jméno vyjadřuje právě místo nálezu - jezero Turkana v Africe.\n\nPodle části odborníků jsou s rodem Afropithecus totožné morfologicky velmi podobné rody \"Morotopithecus\" a \"Heliopithecus\". Pro potvrzení nebo vyvrácení tohoto předpokladu je ovšem dosud k dispozici jen málo nálezů. Některými autory je \"Afropithecus\" řazen již do blízkosti mladšího rodu \"Kenyapithecus\", spíše než k proconsulidům. Podle jiných tomu ale základní stavba tváře i dochované části postkraniální kostry odporují.\n\n\"Afropithecus\" byl poměrně velký primát, který dosahoval váhy asi 30 - 50 kg, což je přibližně velikost šimpanze. Stejně jako u Proconsula představují ostatky Afropitheca zajímavou směs primitivních a odvozených znaků. Na lebce je dobře patrný protáhlý čenich a další prvky, odkazující na oligocénního primáta rodu \"Aegyptopithecus\". Afropithecus byl ovšem mnohonásobně větší. Dobře dochovaná obličejová část lebky, označená kódem \"KNM-WK 16999 \"umožnila mimo jiné i sledování morfologie mozku v prostoru za očnicemi. Zde ještě chyběly zvětšené čelní laloky, typické pro moderní i vyhynulé hominoidy, což Afropitheca také řadí spíše k proconsulidům než k hominidům.\n\nPostkraniální skelet se příliš se neliší od kostry druhu \"Proconsul nyanzae\". Lze z něj odvodit, že \"Afropithecus\" žil na stromech, kde se pohyboval pomocí všech čtyř končetin. Nebyly zachyceny žádné stopy vzpřímenějšího postoje moderních lidoopů.\n\nPokročilé znaky nese také chrup. \"Afropithecus\" měl na rozdíl od ostatních časně miocénních primátů silné čelisti i žvýkací svaly a jako první také stoličky opatřené silnou vrstvou skloviny. To mu umožňovalo konzumovat nejen měkké ovoce tropického lesa, ale i semena, tužší plody, hlízy a ořechy. Právě potravní specializace na tužší potravu mohla být i příčinou primitivnějšího vzhledu lebky.\n\nTato adaptace byla nutná vzhledem k postupnému vysušování klimatu během miocénu a s tím souvisejícím ústupem porostů tropického lesa. Díky silnější zubní sklovině dokázal \"Afropithecus\" obstát v měnících se podmínkách a kvůli tomu se také uvažuje, že právě tento rod (nebo jeho nástupci) mohl být prvním, který vycestoval z Afriky na sever směrem do Evropy a dál do Asie. To bylo možné díky tomu, že asi před 17 - 18 miliony let v souvislosti s poklesem mořské hladiny došlo k vytvoření suchozemských mostů mezi kontinenty. Afropithecus je dosud znám pouze z Keni, ovšem v Saúdské Arábii byl objeven velmi blízce příbuzný rod \"Heliopithecus\". Prvním známým hominoidem v Evropě je zatím rod \"Griphopithecus\".\n"}
{"id": "925825", "url": "https://cs.wikipedia.org/wiki?curid=925825", "title": "Béla Fleck", "text": "Béla Fleck\n\nBéla Fleck (rodným jménem Béla Anton Leoš Fleck; * 10. července 1958 New York) je americký hráč na banjo a hudební skladatel. Na banjo začal hrát v roce 1973, když mu bylo patnáct let. Své první sólové album nazvané \"Crossing the Tracks\" vydal v roce 1979. V letech 1981−1989 a znovu v roce 1996 byl členem skupiny New Grass Revival a od roku 1988 má vlastní skupinu Béla Fleck and the Flecktones. Rovněž spolupracoval s dalšími hudebníky, mezi které patří Chick Corea, Rory Gallagher, McCoy Tyner, Jorma Kaukonen nebo skupina Phish.\n\nJeho rodné jméno Béla Anton Leoš Fleck vzniklo podle jmen několika světových skladatelů, jimiž byli Maďar Béla Bartók, Rakušan Anton Webern a Čech Leoš Janáček.\n\n"}
{"id": "925826", "url": "https://cs.wikipedia.org/wiki?curid=925826", "title": "Crédit Agricole Suisse Open Gstaad 2013 – mužská dvouhra", "text": "Crédit Agricole Suisse Open Gstaad 2013 – mužská dvouhra\n\nDo soutěže mužské dvouhry na tenisovém turnaji Crédit Agricole Suisse Open Gstaad 2013 nastoupilo dvacet osm hráčů. Obhájcem titulu byl Brazilec Thomaz Bellucci, kterého v úvodním kole vyřadil Federico Delbonis.\n\nSoutěž dvouhry vyhrál šestý nasazený hráč Michail Južnyj z Ruska, když ve finále zdolal nizozemského tenistu Robina Haaseho ve dvou setech 6–3 a 6–4. Michail Južnyj si připsal premiérový singlový titul sezóny a celkově devátý kariéry.\n\nNejvýše nasazený startující na divokou kartu, světová pětka a vítěz z roku 2004 Roger Federer skončil ve svém prvním utkání druhého kola, když nestačil na německého hráče Daniela Brandse po dvousetovém průběhu.\n\nČtyři nejvýše nasazení hráči měli volný los do druhého kola.\n\n"}
{"id": "925828", "url": "https://cs.wikipedia.org/wiki?curid=925828", "title": "Vinnie Colaiuta", "text": "Vinnie Colaiuta\n\nVinnie Colaiuta (* 5. února 1956 Brownsville, Pensylvánie, USA) je americký bubeník. Od roku 1978 působil v doprovodné skupině Franka Zappy. Během své kariéry hrál s hudebníky mnoha rozličných stylů a žánrů, jako jazz, rock i heavy metal. Hrál na desítkách alb dalších interpretů, mezi které patří Leonard Cohen, Bette Midler, Barbra Streisandová, Megadeth, Trevor Rabin, Herbie Hancock, Joe Satriani a mnoho dalších. Byl členem koncertních skupin Jeffa Becka a Stinga.\n\n"}
{"id": "925830", "url": "https://cs.wikipedia.org/wiki?curid=925830", "title": "Staroněmecký voláč", "text": "Staroněmecký voláč\n\nStaroněmecký voláč je plemeno holuba domácího vyšlechtěné pro okrasný chov. Je to mohutný pták charakteristický velkým, kulovitým voletem, zkrácenýma nohama a vodorovně neseným trupem s velmi dlouhou zadní částí a křídly, které dosahují až na konec ocasu. Trvalé nafouknutí volete jej řadí mezi voláče, mezi nimiž patří mezi ty největší. V seznamu plemen EE je zařazen právě mezi voláče a to pod číslem 0301.\n\nJe to holub velkého tělesného rámce, celková délka těla od špičky zobáku až po konec ocasu může činit až 50 cm. Má nízce klenutou hlavu s dobře zakulaceným záhlavím, zobák je delší, široce nasazený, se slabým ozobím. Oční duhovka je většinou žlutočervená, jen u bílých staroněmeckých voláčů vikvová. Obočnice jsou jen úzké. Krk je velmi dlouhý a poskytuje dostatečný prostor pro obrovské vole kulovitého tvaru, které je ve své dolní části jen lehce podvázané. Trup je mohutný, široký a velmi dlouhý, vodorovně nesený. Křídla jsou velice dlouhá, často zcela nekryjí hřbet a jejich letky dosahují konce ocasu. Měla by být složená na ocase, a ne vlečena po zemi. Ocas je dlouhý a široký, nohy velmi krátké a silné, s neopeřenými běháky. Opeření je dlouhé a volné, jeho zbarvení se hodnotí až na posledním místě, požadovány jsou však syté a čisté barvy. Staroněmecký voláč se chová v rázu bílém, celobarevném černém, plnobarevném červené a žluté barvě, v pruhové, kapraté a tmavé kresbě v modré, stříbřité, červené a žluté řadě v kresbě stříkané a tygří v těchto barvách.\n\nStaroněmecký voláč se chová především v Německu. Podobným plemenem je maďarský voláč, který je však ještě větší. Je to pták živého temperamentu.\n\n"}
{"id": "925831", "url": "https://cs.wikipedia.org/wiki?curid=925831", "title": "Lewis Nash", "text": "Lewis Nash\n\nLewis Nash (* 30. prosince 1958 Phoenix) je americký jazzový bubeník. Roku 1981 se z rodné Arizony přestěhoval do New Yorku, kde se později stal členem doprovodné skupiny zpěvačky Betty Carter. Vydal několik alb pod svým jménem a spolupracoval s řadou dalších hudebníků, mezi které patří Dizzy Gillespie, Joe Wilder, Tošiko Akijoši, McCoy Tyner, Joe Lovano nebo Chris Potter. V roce 2008 byl členem skupiny The Blue Note 7, která byla speciálně sestavena u příležitosti sedmdesátého výročí vydavatelství Blue Note Records.\n"}
{"id": "925833", "url": "https://cs.wikipedia.org/wiki?curid=925833", "title": "DFL-Supercup 2011", "text": "DFL-Supercup 2011\n\nDFL-Supercup 2013 bylo historicky druhé jednozápasové utkání každoročně pořádané soutěže zvané DFL-Supercup. Účastníci soutěže byli dva - vítěz německé Bundesligy ze sezóny 2010/11 tým Borussia Dortmund, jehož soupeřem byl vítěz německého poháru DFB-Pokal ze stejné sezóny, celek FC Schalke 04.\n\nUtkání se odehrálo 23. července 2011 na domácím hřišti Schalke 04 Veltins-Arena, tým z Gelsenkirchenu porazil Borussii 4:3 na pokutové kopy a stal se vítězem tohoto ročníku DFL-Supercupu.\n\n\n"}
{"id": "925834", "url": "https://cs.wikipedia.org/wiki?curid=925834", "title": "ATP Vegeta Croatia Open Umag 2013 – mužská dvouhra", "text": "ATP Vegeta Croatia Open Umag 2013 – mužská dvouhra\n\nDo soutěže mužské dvouhry na tenisovém turnaji ATP Vegeta Croatia Open Umag 2013 nastoupilo dvacet osm hráčů. Obhájcem titulu byl Chorvat Marin Čilić, který před zahájením odstoupil pro poranění kolena.\n\nSoutěž dvouhry vyhrál pátý nasazený hráč Tommy Robredo ze Španělska, když ve finále zdolal italskou turnajovou trojku Fabia Fogniniho po hladkém průběhu 6–0, 6–3. Tommy Robredo si po triumfu na marockém Grand Prix Hassan II připsal druhý titul sezóny a celkově dvanáctý singlový kariéry.\nČtyři nejvýše nasazení hráči měli volný los do druhého kola.\n\n"}
{"id": "925835", "url": "https://cs.wikipedia.org/wiki?curid=925835", "title": "Římskokatolická farnost Těšetice u Znojma", "text": "Římskokatolická farnost Těšetice u Znojma\n\nŘímskokatolická farnost Těšetice u Znojma je územní společenství římských katolíků s farním kostelem Nejsvětější Trojice v obci Těšetice v děkanátu Moravský Krumlov.\n\nNa místě, kde dnes stojí farní kostel, stávala dříve nepatrná kaple. Ta byla v roce 1843 zbourána, a na jejím místě byl nákladem Moravského náboženského fondu vybudován v letech 1843–1848 nový kostel. Místní fara byla zřízena v roce 1821. Protože nebyla používána a udržována, byla v roce 1956 zbourána.\n\nOd 1. července 2007 je administrátorem excurrendo R. D. Jindřich Čoupek z Přímětic. Jde o člena farního týmu FATYM.\n\nDnem vzájemných modliteb farností za bohoslovce a bohoslovců za farnosti brněnské diecéze je 15. říjen. Adorační den připadá na 10. března. Farnost se pravidelně zapojuje do projektu Noc kostelů.\n\nFarní kostel, který prošel v roce 2011 důkladnou opravou, zvítězil v roce 2012 v hlasování soutěže \"Nejlépe opravená památka Jihomoravského kraje\".\n\nVe farnosti se pravidelně koná tříkrálová sbírka. V roce 2017 se při ní vybralo 17 455 korun.\n"}
{"id": "925836", "url": "https://cs.wikipedia.org/wiki?curid=925836", "title": "Kaple Nejsvětější Trojice (Teplá)", "text": "Kaple Nejsvětější Trojice (Teplá)\n\nKaple Nejsvětější Trojice v Teplé je špitální kaple. Jejím autorem byl v roce 1692 Kryštof Dientzenhofer, který od roku 1689 vedl stavbu konventu nedalekého premonstrátského kláštera v Teplé. Od roku 1958 je kaple chráněna jako kulturní památka České republiky.\n\nProstý plášť stavby člení v každé z osmi stěn dvojice nad sebou umístěných oken se zdobeným ostěním. Každá dvojice oken je umístěna v barevně odlišeném, reliéfním lizénovém rámci.\n\nNa půdorysu pravidelného oktogonu se zvedá centrální stavba. Architekt vynechal jindy hojně užívanou průběžnou římsu, jež by obíhala interiér stavby v souvislém pásu, ale umístil motiv této římsy pouze v krátkých úsecích na pilíře vtažené do rohů.\n\nV užití půdorysu centrály lze spatřovat odkaz na zasvěcení kaple. Nejsvětější Trojice, trojjedinost Boha je zde symbolizována právě touto jednotou prostoru, uceleným uzavřeným mikrokosmem. Oktogon lze rozdělit na osm trojúhelníkových výsečí; trojúhelník je častým symbolem Nejsvětější Trojice.\n\n"}
{"id": "925838", "url": "https://cs.wikipedia.org/wiki?curid=925838", "title": "ATP Vegeta Croatia Open Umag 2013 – mužská čtyřhra", "text": "ATP Vegeta Croatia Open Umag 2013 – mužská čtyřhra\n\nDo soutěže mužské čtyřhry na tenisovém turnaji ATP Vegeta Croatia Open Umag 2013 nastoupilo šestnáct dvojic. Obhájcem titulu byl španělský pár David Marrero a Fernando Verdasco, jehož členové nestrartovali společně. Verdasco se turnaje nezúčastnil a Marrero nastoupil s Martinem Kližanem, se kterým titul obhájil.\n\nDeblový titul si připsala nenasazená španělsko-slovenská dvojice Martin Kližan a David Marrero, která ve finále zdolala americko-německé turnajové trojky Nicholase Monroa hrajícího společně se Simonem Stadlerem. Po rovnocenném zisku prvních dvou setů 6–1 a 5–7, rozhodl o vítězi až závěrečný supertiebreak v poměru míčů 10–7.\n\nDavid Marrero tak úspěšně obhájil titul z loňského ročníku. Připsal si druhý deblový triumf sezóny a celkově osmý kariérní. Pro Martina Kližana výhra znamenala premiérové turnajové vítězství na okruhu ATP Tour ze čtyřhry a celkově druhý titul.\n\nDvojice Viktor Troicki a Andreas Seppi byla ze soutěže přinucena odstoupit, jakožto následek 18měsíčního trestu pro Troického, který začal platit 24. července 2013.\n\n\n"}
{"id": "925839", "url": "https://cs.wikipedia.org/wiki?curid=925839", "title": "Římskokatolická farnost Šitbořice", "text": "Římskokatolická farnost Šitbořice\n\nŘímskokatolická farnost Šitbořice je územní společenství římských katolíků v rámci děkanátu Hustopeče brněnské diecéze s farním kostelem svatého Mikuláše.\n\nPůvodní kostel sv. Mikuláše byl v Šitbořicích postaven již před rokem 1255 a jeho zakladatel není známý. V roce 1645 byl kostel vypálen, společně s celou vesnicí. Kostel byl následně přestavěn v roce 1669 v barokním slohu.\nKoncem 19. století už kostel kapacitně nedostačoval a začaly tak přípravy na stavbu nového kostela, který byl postaven na stejném místě jako kostel starý. Nový kostel byl vysvěcen 28. září 1913.\nOd roku 2001 zde působí R. D. Mgr. Jiří Topenčík – nejprve jako administrátor, od 1. října 2010 jako farář.\n\n\nUvedené časy bohoslužeb ve všední dny platí mimo advent.\nAdvent\n\nVánoce\n\n\nPostní doba\n\nVelikonoce\n\nOstatní\na další\n\nOd adventu 2017 se ve farnosti konají pravidelné páteční prosby za uzdravení vztahů v obci, pomoc při vzájemném odpouštění a pokoj a dobro v rodinách.\n\n\n"}
{"id": "925841", "url": "https://cs.wikipedia.org/wiki?curid=925841", "title": "Kostel Narození svatého Jana Křtitele (Úterý)", "text": "Kostel Narození svatého Jana Křtitele (Úterý)\n\nKostel svatého Jana Křtitele v Úterý postavil Kryštof Dientzenhofer v barokním slohu v roce 1695. Je vystavěn podle podobných zásad jako architektovo starší dílo, kostel Nejsvětější Trojice (Teplá) – užitím oktogonálního půdorysu (zde ovšem vepsaného do oválu) a přetínané průběžné římsy v interiéru.\n\nJe chráněn jako kulturní památka České republiky.\n"}
{"id": "925842", "url": "https://cs.wikipedia.org/wiki?curid=925842", "title": "The System Has Failed", "text": "The System Has Failed\n\nThe System Has Failed je desáté studiové album americké heavymetalové skupiny Megadeth, vydané v září 2004 jako její druhé a poslední album vydané společností Sanctuary Records. Jde o první album skupiny, na kterém nehraje baskytarista David Ellefson; v době nahrávání alba byl v kapele pouze jeden člen, a to její frontman Dave Mustaine.\n\nVšechny skladby napsal Dave Mustaine.\n"}
{"id": "925843", "url": "https://cs.wikipedia.org/wiki?curid=925843", "title": "Isabella Klára Tyrolská", "text": "Isabella Klára Tyrolská\n\nIsabella Klára Tyrolská (12. srpna 1629, Innsbruck – 24. února 1685, Mantova) byla rakouská arcivévodkyně a vévodkyně mantovská a z Montferratu z tyrolské linie Habsburské dynastie.\n\nJejími rodiči byli tyrolský hrabě Leopold V. a princezna Klaudie Medicejská, dcera toskánského velkovévody Ferdinanda I. Měla čtyři sourozence, z nichž se nejmladší sestra Marie Leopoldina stala císařovnou.\n\nOd roku 1649 byla provdaná z čistě politických důvodů za mantovského vévodu Karla III. Gonzagu (1626–1665). Protože Karel dával přednost své milence Markétě della Rovere, začala si zanedbávaná Isabella Klára románek s hrabětem Karlem Bulgarinim, který měl židovský původ a po nečekané smrti Karla III. pomáhal Isabelle Kláře s regentskou vládou ve vévodství v letech 1665–1669.\n\nKvůli milostné aféře pobývala od roku 1671 na příkaz císaře Leopolda I. v mantovském klášteře Sv. Uršuly, kde také zemřela.\n\n\n"}
{"id": "925845", "url": "https://cs.wikipedia.org/wiki?curid=925845", "title": "BB&amp;T Atlanta Open 2013 – mužská čtyřhra", "text": "BB&amp;T Atlanta Open 2013 – mužská čtyřhra\n\nDo soutěže mužské čtyřhry na tenisovém turnaji BB&T Atlanta Open 2013 nastoupilo šestnáct dvojic. Obhájcem titulu byl australsko-americký pár Matthew Ebden a Ryan Harrison, jehož členové nestartovali společně. Ebden se rozhodl turnaje nezúčastnit. Harrisonovým spoluhráčem se stal jeho bratr Christian Harrison. Americká sourozenecká dvojice skončila v prvním kole na raketách Chorvata Ivana Dodiga hrajícího s Brazilcem Marcelem Melem.\n\nDeblový titul si připsala čtvrtá nasazená francouzsko-nizozemská dvojice Édouard Roger-Vasselin a Igor Sijsling, která ve finále zdolala britské turnajové trojky Colina Fleminga a Jonathana Marrayho ve dvou setech 7–6 a 6–3.\n\nÉdouard Roger-Vasselin si připsal druhý deblový triumf sezóny, když v červenci triumfoval na Campbell's Hall of Fame Tennis Championships, a celkově pátý kariérní. Pro Igora Sijslinga výhra znamenala premiérové turnajové vítězství na okruhu ATP Tour poté, co předtím třikrát ve finále neuspěl. Oba společně odehráli druhé finále v řafě, když v předešlém týdnu odešli poraženi z boje o titul na premiérovém ročníku Claro Open Colombia.\n\n\n"}
{"id": "925846", "url": "https://cs.wikipedia.org/wiki?curid=925846", "title": "Araripesuchus", "text": "Araripesuchus\n\nAraripesuchus byl rod suchozemského krokodýlovitého plaza z podřádu Notosuchia (někteří ho řadí do jeho sesterské skupiny Neosuchia), žijícím v období křídy, před 125 až 66 miliony let. Formálně byl popsán v roce 1959.\n\nFosilie tohoto rodu byly nalezeny na území dnešní Brazílie (\"A. gomesii\"), Patagonie (\"A. patagonicus\"), Argentiny (\"A. buitreraensis\"), Nigeru (\"A. wegeneri\"), Maroka, (\"A. rattoides\") a Madagaskaru (\"A. tsangatsangana\"). Z žádného jiného rodu notosucha zatím neznáme tolik druhů. Pohyboval se na vzpřímených končetinách, na rozdíl od dnešních krokodýlů. Stavba zubů druhů \"A. rattoides\" a \"A. wegeneri\" naznačuje, že se mohli živit rostlinnou potravou, nebo hmyzem. Jeho fosilie byly objeveny pouze na kontinentech, které dříve patřily do jižního superkontinentu Gondwany.\n\n"}
{"id": "925847", "url": "https://cs.wikipedia.org/wiki?curid=925847", "title": "'Round About Midnight", "text": "'Round About Midnight\n\n<nowiki>'</nowiki>Round About Midnight je studiové album amerického jazzového trumpetisty Milese Davise, vydané v březnu 1957 u vydavatelství Columbia Records. Jeho producentem byl George Avakian a jeho nahrávání začal v říjnu 1955 a pokračovalo v červnu a září následujícího roku.\n\n"}
{"id": "925848", "url": "https://cs.wikipedia.org/wiki?curid=925848", "title": "Zlatá liga 2001", "text": "Zlatá liga 2001\n\nZlatá liga 2001 – 4. edice cyklu lehkoatletických mítinku Zlatá liga se uskutečnila od 29. června do 31. srpen roku 2001. Pro atlety a atletky kteří zvítězili ve všech šesti závodech byla vypsána prémie 1 milionu dolarů (prémii si rozdělí). V sedmi závodech to dokázala: Violeta Szekely. V pěti závodech to dokázali: André Bucher, Hicham El Guerrouj, Allen Johnson, Marion Jonesová a Olga Jegorovová.\n"}
{"id": "925849", "url": "https://cs.wikipedia.org/wiki?curid=925849", "title": "Crédit Agricole Suisse Open Gstaad 2013 – mužská čtyřhra", "text": "Crédit Agricole Suisse Open Gstaad 2013 – mužská čtyřhra\n\nDo soutěže mužské čtyřhry na tenisovém turnaji Crédit Agricole Suisse Open Gstaad 2013 nastoupilo šestnáct dvojic. Obhájcem titulu byl druhý pár světa Marcel Granollers a Marc López ze Španělska, který se rozhodl turnaje nezúčastnit.\n\nDeblový titul získala třetí nasazená britsko-australská dvojice Jamie Murray a John Peers, která ve finále zdolala pár Pablo Andújar a Guillermo García-López ve dvou setech 6–3, 6–4.\n\nSpolečně si tak připsali, po dubnovém triumfu na houstonské antuce U.S. Men's Clay Court Championships, druhý titul v sezóně. Pro Murrayho vítězství představovalo devátou turnajovou výhru na okruhu ATP Tour a pro Garcíu Lópeze druhý kariérní triumf.\n\n\n"}
{"id": "925850", "url": "https://cs.wikipedia.org/wiki?curid=925850", "title": "DFL-Supercup 2012", "text": "DFL-Supercup 2012\n\nDFL-Supercup 2012 bylo historicky třetí jednozápasové utkání každoročně pořádané soutěže zvané DFL-Supercup. Účastníci soutěže byli dva – vítěz dvou hlavních soutěží, německé Bundesligy i německého poháru DFB-Pokal za sezonu 2011/12 Borussia Dortmund, a mužstvo FC Bayern Mnichov, druhý celek německé Bundesligy ze stejné sezóny.\n\nUtkání se za oblačného počasí odehrálo 12. srpna 2012 na domácím hřišti Bayernu Allianz Arena, tým z Bavorska FC Bayern Mnichov porazil Borussii 2:1 a stal se vítězem tohoto ročníku DFL-Supercupu.\n\nAsistenti rozhodčího:\nNorbert Grudzinski\nFrank Willenborg\nČtvrtý rozhodčí:\nThorsten Schriever\n\n\n"}
{"id": "925851", "url": "https://cs.wikipedia.org/wiki?curid=925851", "title": "Cootie Williams", "text": "Cootie Williams\n\nCootie Williams (10. července 1911 Mobile − 15. září 1985 New York) byl americký jazzový trumpetista. Začínal v roce 1925 ve skupině rodiny Youngových, kde hrál mimo jiné Lester Young. Svou první nahrávku nahrál o tři roky později s klavíristou Jamesem P. Johnsonem. Od roku 1929 vystupoval s orchestrem Duke Ellingtona. Roku 1940 od Ellingtona odešel a nastoupil k Benny Goodmanovi. O rok později odešel, aby si založil vlastní orchestr, ve kterém během jeho existence působili například klavírista Bud Powell, saxofonisté Eddie „Lockjaw“ Davis a Charlie Parker nebo bubeník Ed Thigpen. Od roku 1962 opět působil u Ellingtona, se kterým hrál až do jeho smrti v roce 1974.\n"}
{"id": "925854", "url": "https://cs.wikipedia.org/wiki?curid=925854", "title": "Crédit Agricole Suisse Open Gstaad 2013", "text": "Crédit Agricole Suisse Open Gstaad 2013\n\nCrédit Agricole Suisse Open Gstaad 2013 byl tenisový turnaj pořádaný jako součást mužského okruhu ATP World Tour, který se hrál na otevřených antukových dvorcích. Konal se mezi 20. až 28. červencem 2013 ve švýcarském Gstaadu jako 46. ročník turnaje.\n\nTurnaj s rozpočtem 467 800 eur patřil do kategorie ATP World Tour 250. Nejvýše nasazeným hráčem ve dvouhře byla světová pětka Roger Federer ze Švýcarska, který ve svém úvodním utkání druhého kola nestačil na Němce Brandse.\n\n\nNásledující hráči obdrželi divokou kartu do hlavní soutěže:\n\nNásledující hráči postoupili z kvalifikace:\n\n\n\n\nNásledující páry obdržely divokou kartu do hlavní soutěže:\n\n\n\n"}
{"id": "925855", "url": "https://cs.wikipedia.org/wiki?curid=925855", "title": "Eddie Davis", "text": "Eddie Davis\n\nEddie „Lockjaw“ Davis (2. března 1922 New York − 3. listopadu 1986 Culver City) byl americký jazzový saxofonista. V letech 1942−1944 hrál v orchestru Cootie Williamse a v následujících letech spolupracoval s hudebníky, mezi které patří Sonny Stitt, Shirley Scott, Coleman Hawkins, Dizzy Gillespie, Red Garland, Harry „Sweets“ Edison nebo Count Basie. Rovněž vydal řadu alb pod svým jménem a několik společně se saxofonistou Johnny Griffinem.\n\nZemřel v roce 1986 na rakovinu.\n\n"}
{"id": "925859", "url": "https://cs.wikipedia.org/wiki?curid=925859", "title": "Van Dyke Parks", "text": "Van Dyke Parks\n\nVan Dyke Parks (* 3. ledna 1943 Hattiesburg, Mississippi, USA) je americký hudebník, skladatel, aranžér, spisovatel a herec. V šedesátých letech spolupracoval se skupinou The Beach Boys a v roce 1968 vydal své první album nazvané \"Song Cycle\". V roce 1972 vydal album \"Discover America\" a o čtyři roky později pak \"Clang of the Yankee Reaper\". Následně se na osm let odmlčel a další album vydal až v roce 1984, neslo název \"Jump!\" . Další album \"Tokyo Rose\" vyšlo v roce 1989, v roce 1995 pak \"Orange Crate Art\" společně s Brianem Wilsonem z Beach Boys a v roce 2013 \"Songs Cycled\". Rovněž spolupracoval s dalšími hudebníky, mezi které patří Ringo Starr, Ry Cooder nebo skupina The Shortwave Set.\n"}
{"id": "925860", "url": "https://cs.wikipedia.org/wiki?curid=925860", "title": "BB&amp;T Atlanta Open 2013", "text": "BB&amp;T Atlanta Open 2013\n\nBB&T Atlanta Open 2013 byl tenisový turnaj pořádaný jako součást mužského okruhu ATP World Tour, který se hrál na otevřených dvorcích s tvrdým povrchem areálu Atlantic Station. Konal se mezi 20. až 28. červencem 2013 v americké Atlantě jako 26. ročník turnaje.\n\nJednalo se o otevírací událost mužské části US Open Series 2013. Turnaj s rozpočtem 623 730 dolarů patřil do kategorie ATP World Tour 250. Nejvýše nasazeným hráčem ve dvouhře byl dvacátý první tenista světa John Isner ze Spojených států, který turnaj po předchozích finálových neúspěších vyhrál.\n\n\nNásledující hráči obdrželi divokou kartu do hlavní soutěže:\n\nNásledující hráč obdržel do hlavní soutěže zvláštní výjimku:\n\nNásledující hráči postoupili z kvalifikace:\n\n\n\n\nNásledující páry obdržely divokou kartu do hlavní soutěže:\n\n\n\n"}
{"id": "925864", "url": "https://cs.wikipedia.org/wiki?curid=925864", "title": "Professor Green", "text": "Professor Green\n\nProfessor Green (rodným jménem Stephen Paul Manderson; * 27. listopadu 1983 Londýn) je britský rapper. Své první album nazvané \"Alive Till I'm Dead\" vydal v červenci 2010 u vydavatelství Virgin Records, druhé vyšlo v říjnu 2011 a neslo název \"At Your Inconvenience\". Na jeho prvním albu se objevili v roli hostů například Emeli Sandé nebo Lily Allen. Třetí album \"Growing Up in Public\" vyšlo v září roku 2014. Na úvodním singlu „Are You Getting Enough?“, který vyšel již v červenci 2013, hostuje Miles Kane.\n\n\n"}
{"id": "925865", "url": "https://cs.wikipedia.org/wiki?curid=925865", "title": "Dolmen de Champ-Vermeil", "text": "Dolmen de Champ-Vermeil\n\nDolmen de Champ-Vermeil je megalitická kamenná stavba z doby asi 3000 let před naším letopočtem, nalézající se asi 500 m západně od samoty Champ Vermeil ve francouzském departementu Ardèche. Samotný dolmen se nachází v křovinatém porostu ve vzdálenosti asi 100 m od silnice D 358 vedoucí z městečka Bourg-Saint-Andéol do obce Bidon. Přístupová cestička k dolmenu je na silnici vyznačena ukazatelem se šipkou.\n\nNa vrcholovém kameni dolmenu lze rozeznat znamení kříže svědčící o tom, že se církev pokusila christianizovat pohanskou stavbu.\n\nDolmen je od roku 1910 chráněn jako francouzská kulturní památka.\n"}
{"id": "925866", "url": "https://cs.wikipedia.org/wiki?curid=925866", "title": "Markething", "text": "Markething\n\nMarkething je český internetový projekt a odborné médium, které je spravováno studenty, absolventy a přednášejícími oboru Marketingová komunikace a PR na Institutu komunikačních studií a žurnalistiky Fakulty sociálních věd Univerzity Karlovy v Praze (FSV UK). Přináší aktuální události v oboru, nejnovější výzkumy a vlastní komentáře.\n\nGarantkou projektu a autorkou jeho názvu a konceptu je PhDr. Denisa Kasl Kollmannová, Ph.D., vedoucí katedry marketingové komunikace a PR na FSV UK. V roce 2012 spolu s ní projekt založili Vojtěch Pohůnek, Štěpán Soukeník, Zuzana Kabelková a Ondřej Pavlů.\n\nV roce 2012 Markething získal 2. místo v kategorii \"Studentský projekt\" soutěže Internet Effectiveness Awards.\n\nVydavatel: Fakulta sociálních věd Univerzity Karlovy, Smetanovo nábřeží 6, Praha 1. ISSN: 1805-4991.\n\n"}
{"id": "925867", "url": "https://cs.wikipedia.org/wiki?curid=925867", "title": "Čermákův vrch (rozhledna)", "text": "Čermákův vrch (rozhledna)\n\nRozhledna Čermákův vrch je umístěna u vesnice Krátošice. Byla postavena v roce 2001 a slouží také jako vysílač mobilních operátorů. Projekt rozhledny navrhl Ing. Pavel Konopa za necelých 3 mil. Kč. Je celo-železná se dvěma vyhlídkami. Nižší je krytá a je otevřena pouze ve špatném počasí a často se zamyká. Vrchní je otevřená a je z ní rozhled na širé okolí. \n"}
{"id": "925870", "url": "https://cs.wikipedia.org/wiki?curid=925870", "title": "Turnovská stupňovina", "text": "Turnovská stupňovina\n\nTurnovská stupňovina je geomorfologický okrsek v severovýchodní části Turnovské pahorkatiny, ležící v okresech Jičín, Semily a Jablonec nad Nisou. Území okrsku vymezují na severu sídla Malá Skála a Turnov, zúžený pás okrsku směřuje na jihovýchod přes Rovensko pod Troskami a Libuň až zhruba po Jinolice.\n\nOkrsek Turnovská stupňovina náleží do celku Jičínská pahorkatina a podcelku Turnovská pahorkatina. Dále se člení na podokrsky Sokolská vrchovina na severu, Klokočsko-rovenské kuesty na severu a v centru, Rovenská brázda při severovýchodním okraji a Libuňská brázda při jihozápadním okraji. Stupňovina sousedí s dalšími okrsky Turnovské pahorkatiny (Českodubská pahorkatina a Mnichovohradišťská kotlina na severozápadě, Vyskeřská vrchovina na západě až jihu, Jičínská kotlina na jihovýchodě) a s Ještědsko-kozákovským hřbetem na severu až východě.\n\nNejvyšším vrcholem Turnovské stupňoviny je Sokol (563 m n. m.).\n\n\n"}
{"id": "925872", "url": "https://cs.wikipedia.org/wiki?curid=925872", "title": "Georg Huscher", "text": "Georg Huscher\n\nGeorg Huscher, celým jménem Johann Georg Huscher (20. září 1811 – 20. srpna 1880 Aš), byl český podnikatel a politik německé národnosti, majitel textilních továren na Chebsku, v 2. polovině 19. století poslanec Českého zemského sněmu a Říšské rady.\n\nProfesí byl podnikatelem v textilním průmyslu. Roku 1841 koupil od Andrease Kirchhoffa přádelnu v Aši, která již tehdy disponovala parním pohonem. Později přikoupil i přádelnu ve vsi Výhledy, která ale ještě před rokem 1850 byla uzavřena (nebyla schopna modernizace pro slabý zdroj vody). Byl evangelického vyznání. Výrazně se zasloužil o rozvoj průmyslu v domovské Aši. V letech 1861–1864 zastával funkci prezidenta obchodní a živnostenské komory v Chebu.\n\nDo politiky se zapojil již během revolučního roku 1848, kdy byl ve volbách roku 1848 zvolen na rakouský ústavodárný Říšský sněm. Zastupoval volební obvod Cheb-venkov v Čechách. Uvádí se jako majitel přádelny bavlny. Patřil ke sněmovní levici.\n\nPo obnovení ústavního života počátkem 60. let 19. století se opětovně zapojil do zemské i celostátní politiky. V zemských volbách v Čechách v roce 1861 byl zvolen v kurii obchodních a živnostenských komor (obvod Cheb) do Českého zemského sněmu. Do sněmu se vrátil znovu až ve volbách do Českého zemského sněmu roku 1870, nyní za městskou kurii, obvod Aš – Rossbach a mandát v tomto obvodu obhájil i ve volbách roku 1872. V této době byl rovněž poslancem Říšské rady (celostátní zákonodárný sbor), kam ho vyslal zemský sněm poprvé roku 1870 (tehdy ještě Říšská rada nevolena přímo, ale tvořena delegáty jednotlivých zemských sněmů). 8. listopadu 1870 složil slib. Znovu ho zemský sněm do Říšské rady zvolil v roce 1871, přičemž 10. května 1872 opětovně složil slib.\n\nAž do doby krátce před smrtí byl také okresním starostou v Aši.\n"}
{"id": "925873", "url": "https://cs.wikipedia.org/wiki?curid=925873", "title": "Francouzský jezdecký kůň", "text": "Francouzský jezdecký kůň\n\nFrancouzský jezdecký kůň má velmi dlouhou historii a je známý především jako kůň Carde Noir.\n\nJeho kohoutková výška je od 160 do 170 cm. Je to vynikající jezdecký kůň, který je schopen se úspěšně uplatnit i ve vcholovém sportu. Při klasické drezuře ovšem nepůsobí tak impozantně, jako slavní andalusania lipicáni. Nejlépe se uplatní v parkurovém skákání.\n"}
{"id": "925874", "url": "https://cs.wikipedia.org/wiki?curid=925874", "title": "Impulse! Records", "text": "Impulse! Records\n\nImpulse! Records bylo americké hudební vydavatelství specializující se na jazz. Založil jej v roce 1960 producent Creed Taylor, který však brzy po založení odešel a vedení Impulse! se ujal Bob Thiele. Zpočátku u vydavatelství vydávali například John Coltrane, Kai Winding nebo Max Roach. Z mladších umělců to byli například Diana Krall, Donald Harrison nebo Danilo Pérez.\n"}
{"id": "925877", "url": "https://cs.wikipedia.org/wiki?curid=925877", "title": "DFL-Supercup 2010", "text": "DFL-Supercup 2010\n\nDFL-Supercup 2010 bylo historicky první jednozápasové utkání každoročně pořádané soutěže zvané DFL-Supercup. Soutěž se oficiálně nehrála od roku 1996, byla nahrazena německým ligovým pohárem (DFB Liga-Pokal) v letech 1997 až 2007. V letech 2008 a 2009 se uskutečnila jako neoficiální podujetí.\n\nÚčastníci soutěže byli dva - vítěz dvou hlavních soutěží, německé Bundesligy i německého poháru DFB-Pokal za sezonu 2009/10 Bayern Mnichov, a mužstvo Schalke 04, druhý celek německé Bundesligy ze stejné sezóny.\n\nUtkání se odehrálo 7. srpna 2010 na stadionu Impuls Arena v Augsburgu, tým z Bavorska Bayern Mnichov porazil Schalke 04 2:0 a stal se vítězem tohoto ročníku DFL-Supercupu.\n\n\n"}
{"id": "925879", "url": "https://cs.wikipedia.org/wiki?curid=925879", "title": "Rick Derringer", "text": "Rick Derringer\n\nRick Derringer (rodným jménem Richard Zehringer; * 5. srpna 1947 Fort Recovery, Ohio, USA) je americký zpěvák, kytarista, hudební producent a skladatel. Svou kariéru zahájil v roce 1962 jako frontman skupiny The McCoys; se skupinou hrál až do jejího rozpadu v roce 1969. Během sedmdesátých let spolupracoval s Edgarem Winterem a byl i členem jeho skupiny Edgar Winter's White Trash. Rovněž spolupracoval s jeho bratrem Johnny Winterem, Alice Cooperem, Carminem Appiceem, Cyndi Lauper nebo Toddem Rundgrenem.\n\n"}
{"id": "925880", "url": "https://cs.wikipedia.org/wiki?curid=925880", "title": "ATP Vegeta Croatia Open Umag 2013", "text": "ATP Vegeta Croatia Open Umag 2013\n\nATP Vegeta Croatia Open Umag 2013 byl tenisový turnaj pořádaný jako součást mužského okruhu ATP World Tour, který se hrál na otevřených antukových dvorcích Mezinárodního tenisového centra. Konal se mezi 18. až 28. červencem 2013 v chorvatském Umagu jako 24. ročník turnaje.\n\nTurnaj s rozpočtem 467 800 eur patřil do kategorie ATP World Tour 250. Nejvýše nasazeným hráčem ve dvouhře byl devátý hráč světa Richard Gasquet z Francie, který vypadl ve svém úvodním utkání druhého kola. Dvojice Viktor Troicki a Andreas Seppi byla ze soutěže přinucena odstoupit, jakožto následek 18měsíčního trestu pro Troického, který začal platit 24. července 2013.\n\n\nNásledující hráči obdrželi divokou kartu do hlavní soutěže:\n\nNásledující hráči postoupili z kvalifikace:\n\n\n\n\nNásledující páry obdržely divokou kartu do hlavní soutěže:\n\nNásledující pár nastoupil do soutěže z pozice náhradníka:\n\n\n\n"}
{"id": "925882", "url": "https://cs.wikipedia.org/wiki?curid=925882", "title": "Antonín Závodný", "text": "Antonín Závodný\n\nAntonín Závodný (2. března 1922, Nesovice – 8. září 1990, Brno) byl český skladatel lidové hudby.\n\nVystudoval učitelský ústav. Byl úředníkem a učitelem. Vedle toho soukromě studoval hudbu v různých hudebních kurzech. Jeho učiteli byli např. Antonín Devátý, Josef Petzný či Otakar Pokoj. S amatérským dechovým orchestrem vystupoval na mnoha místech v Čechách, na Moravě, ale i v Rakousku a v Německu. Část skladeb je proto psána na německé texty.\n\n\n\n"}
{"id": "925883", "url": "https://cs.wikipedia.org/wiki?curid=925883", "title": "Isaac Hayes", "text": "Isaac Hayes\n\nIsaac Hayes (20. srpna 1942 Covington − 10. srpna 2008 Memphis) byl americký zpěvák, hráč na klávesové nástroje, hudební skladatel a herec. Své první album nazvané \"Presenting Isaac Hayes\" vydal v roce 1968, následovala jej řada dalších.\n\nV letech 1997 až 2005 daboval postavu Jerome „Chef“ McElroye v animovaném seriálu \"Městečko South Park\". Jako herec se představil například v epizodě Osobní záležitosti sci-fi seriálu \"Hvězdná brána\" nebo ve filmech \"Útěk z New Yorku\" (1981) a \"Bláznivý příběh Robina Hooda\" (1993).\n\nV roce 1971 získal dvě ceny Grammy a Zlatý glóbus za nejlepší hudbu k filmu \"Detektiv Shaft\". V roce 2002 byl uveden do Rock and Roll Hall of Fame. Jeho písně předělala řada umělců, mezi něž patří Karol Duchoň, ZZ Top nebo Rory Gallagher.\n\n\n"}
{"id": "925884", "url": "https://cs.wikipedia.org/wiki?curid=925884", "title": "Jak na Internet", "text": "Jak na Internet\n\nJak na Internet je český televizní seriál.\n\nSeriál \"Jak na Internet\" je nejvýznamnějším osvětovým projektem sdružení CZ.NIC, správce národní domény .CZ a provozovatele služby mojeID. Jeho cílem je zábavnou formou přiblížit Internet se všemi jeho možnostmi i úskalími široké veřejnosti. Diváci se mohou seznámit s tématy jako jsou například internetové identity, historie či řízení Internetu nebo komunikace přes Internet.\n\nSeriálem provází herec Roman Zach.\n\nProjekt vznikl na podzim roku 2012 a v roce 2015 měl již 110 epizod. Kromě pravidelného vysílání seriálu na kanálech České televize, jsou všechna tematická videa dostupná na webových stránkách projektu.\n\nSeriál formou zábavných, dvouminutových videí, moderovaných sympatickým Romanem Zachem, přibližuje divákům širokou problematiku Internetu. Ke každému videu navíc lze na webových stránkách Jaknainternet.cz najít doprovodný text, který se dané problematice věnuje více do hloubky.\nU každého dílu naleznete též vzdělávací balíčky ke stažení, které mohou obohatit například výuku informatiky či jiných předmětů ve škole. Některá témata jsou doplněna i o odkaz na doporučenou literaturu kterou je možné si, také zdarma, stáhnout v podobě .pdf.\n\nV roce 2016 jsou vybrané epizody zároveň překresleny do komiksové podoby. Komiks je v elektronické verzi na stránkách Edice CZ.NIC zdarma ke stažení. Publikace je také dostupná i v tištěné verzi.\n\nOficiální stránky k projektu:\nOdkazy na filmové databáze:\nOstatní:\n"}
{"id": "925886", "url": "https://cs.wikipedia.org/wiki?curid=925886", "title": "Dearing", "text": "Dearing\n\nDearing může být:\n\n"}
{"id": "925890", "url": "https://cs.wikipedia.org/wiki?curid=925890", "title": "Odysea kapitána Blooda", "text": "Odysea kapitána Blooda\n\nOdysea kapitána Blooda (1922, Captain Blood: His Odyssey) je historický dobrodružný román anglického spisovatele Rafaela Sabatiniho o muži, který byl za to, že jako lékař ošetřil raněného povstalce proti anglickému králi Jakubovi II., odsouzen na otrocké práce na Barbados, podařilo se mu ale uprchnout, stát se slavným pirátem a po omilostnění (díky slavné revoluci) guvernérem Jamajky.\n\nPro velký úspěch románu napsal Sabatini ještě jeho pokračování. Jde o dvě sbírky povídek a novel:\n\nHlavním hrdinou románu je lékař Petr Blood, který je po otci irské národnosti. Ve dvaceti letech získal hodnost bakaláře lékařských věd na koleji sv. Trojice v Dublinu a po smrti rodičů se vydal do světa. Sloužil jako důstojník na holandské válečné lodi pod vedením admirála de Ruytera, dva roky strávil ve španělském vězení, kde se naučil výborně mluvit španělsky, později bojoval ve francouzských službách proti Španělsku za osvobození Nizozemska. V lednu roku 1685 se ve svých třiceti dvou letech usadil v anglickém městě Bridgewateru a začal zde provozovat lékařskou praxi.\n\nKdyž v červnu toho samého roku propuklo v Anglii Monmouthovo povstání proti dědici anglického trůnu Jakubovi II., Blood stál stranou. Nezajímala ho ani bitva u Sedgemoor, která se odehrála počátkem července poblíž Bridgewateru a ve které bylo Monmouthovo povstání rozdrceno. Když však byl požádán, aby ošetřil zraněného vojáka z Monmouthovy armády, cítil to jako svou lékařskou povinnost. Za tuto pomoc byl obviněn z velezrady a spolu se skutečnými povstalci deportován jako trestanec na Západoindické ostrovy..\n\nNa Barbadosu si ho v Bridgetownu společně s dalšími koupil krutý a bestiální plukovník Bishop pro práci na jeho plantážích. Brzy se však Blood prosadil jako doktor a léčil dokonce i guvernéra ostrova. Přitom se zamiloval se do Bishopovy krásné a milé neteře Arabelly.\n\nPak Barbados přepadla španělská válečná loď, Španělé obsadili Bridgetown a požívali výkupné. Blood se postaral o Arabellino bezpečí, pak využil toho, že na španělské lodi zůstala jen malá posádka a s dalšími trestanci se lodi zmocnil. Nechal rozstřílet čluny, na kterých se Španělé vraceli na loď s výkupným, a pak odplul. Přitom mu jako rukojmí posloužil plukovník Bishop, který musel později doplavat na břeh.\n\nZískanou loď Blood pojmenoval \"Arabella\" a v krátké době se stal obdivovaným a obávaným kapitánem velkého loďstva bukanýrů. Přepadal však pouze španělské lodě a državy. Jako základna mu sloužil ostrov Tortuga. Měl velmi srdečné vztahy s francouzským guvernérem ostrova, které se ještě prohloubily poté, co zachránil jeho dceru před znásilněním. Roku 1667 se Blood zúčastnil dobytí města Maracaibo.\n\nRoku 1668 byl plukovník Bishop jmenován viceguvernérem na Jamajce s úkolem omezit aktivitu bukanýrů, kteří byli neustálým zdrojem napětí mezi Anglií a Španělskem. Snažil se zejména polapit Petra Blooda, kterému nemohl zapomenout jeho útěk. V Anglii mezitím ale dospěli názoru, že nejlepší by bylo získat Blooda do královských služeb. Vyslali proto s tímto posláním do Karibiku lorda Wada. Při zastávce v přístavu St. Nicholas na Haiti nastoupila na jeho loď Arabella, která zde byla na návštěvě u příbuzných a chtěla se tak vrátit ke strýci. Loď však byla přepadena Španěly a Wade s Arabellou byl zajati pro výkupné. Brzy na to však španělské lodě potkaly Bloodovou loď. Blood nad Španěly zvítězil a Wada s Arabellou zachránil. Zjistil však, že jej Arabella považuje za nečestného zloděje a piráta a že věří pomluvám o tom že si má vzít za ženu dceru guvernéra z Tortugy. Navíc se domníval, že Arabella miluje lorda Wada.\n\nBlood chtěl Wada a Arabellu vysadit co nejblíže Jamajky, byl však přitom napaden jamajským loďstvem z Port Royal. Přijal proto nabídku lorda Wada a vstoupil do královských služeb. Nenávistný plukovník Bishop s tím ovšem nesouhlasil a chtěl Blooda postavit před soud. Tím donutil Blooda z Jamajky uprchnout, přičemž mu znovu posloužil jako rukojmí.\n\nBloodovi, který chtěl přestat s pirátstvím, nevyšla ani služba francouzskému králi Ludvíkovi XIV. pro nadutost, hloupost a hamižnost jeho nadřízeného barona de Rivarola. Bishop, ačkoliv měl rozkaz zůstat s loďstvem na Jamajce, se rozhodl zničit Blooda za každou cenu a vyrazil s celým loďstvem k Tortuze, přičemž ponechal Jamajku bez ochrany. Bloodovi se podařilo zničit Rivarolovy lodě a zachránit tak Port Royal před obsazením. Jeho loď \"Arabella\" byla však v boji zničena.\n\nOd generálního guvernéra v Západní Indii se Blood dozvěděl, že v Anglii došlo k tzv. slavné revoluci, díky které se anglickým králem stal Vilém III. Oranžský. Blood tak byl omilostněn a bylo mu nabídnuto místo guvernéra Jamajky, které poté, když zjistil, že jej Arabella ve skutečnosti miluje, přijal. Na přímluvu Arabelly slíbil nepotrestat plukovníka Bishopa za svévolné opuštění ostrova a poslal jej zpět na jeho plantáže na Barbadosu.\n\n\n\n"}
{"id": "925891", "url": "https://cs.wikipedia.org/wiki?curid=925891", "title": "Willibald Jerie", "text": "Willibald Jerie\n\nWillibald Jerie (1819 – 24. dubna 1895 Vrchlabí), byl český podnikatel a politik německé národnosti, majitel textilních továren na Vrchlabsku, v 60. letech 19. století poslanec Českého zemského sněmu.\n\nProfesí byl podnikatelem v textilním průmyslu. V roce 1850 založil spolu s Franzem Ritschelem z Vrchlabí a Josefem Stoczkem z Prahy společnou přádelnu lnu a do roku 1855 tuto firmu řídil. Pak svůj podíl odprodal. Následně si pronajal barvírnu lnu v Liščím Kopci (\"Fuchsberg\") u Vrchlabí a v listopadu 1855 do továrny instaloval spřádací stroje s 1800 vřeteny. Mezitím také přikoupil papírnu Gabriela Ettela umístěnou ve Vrchlabí na řece Labe, stávající objekty nechal z větší části zbořit a v lednu 1857 zde otevřel velkou přádelnu, do které převezl strojové vybavení ze závodu v Liščím Kopci. V roce 1856 prodal přádelnu vlny v Dolním Vrchlabí (\"Niederhohenelbe\"), kterou sám založil, Wenzelovi Ettelovi. Jerie podnik postupně opakovaně rozšiřoval a v době jeho smrti byl s 12 000 vřeteny jedním z největších svého druhu v Rakousku.\n\nPo obnovení ústavního života počátkem 60. let 19. století se zapojil i do zemské politiky. V zemských volbách v Čechách v roce 1861 byl zvolen v městské kurii (obvod Vrchlabí – Lánov – Hostinné) do Českého zemského sněmu.\n\nV roce 1889 sepsal závěť, v které odkázal 5000 zlatých na fond na podporu chudých studentů z Vrchlabí.\n\nV osobním životě ho pronásledovaly tragédie. V roce 1846 se oženil s Elisabeth Jerie, rozenou Machitko. Ta ovšem zemřela ve věku 57 let roku 1883. Předčasně zemřel i jeho syn, který se utopil v Labi. Jediná dcera zemřela na tuberkulózu. Poslední syn Karl Jerie, který se angažoval v německém veřejném životě ve východních Čechách a byl prezidentem trutnovské textilní burzy, zemřel ve věku 43 let roku 1892. Karl po sobě zanechal čtyři děti, včetně Willibalda Jerieho mladšího, který žil v letech 1877 – 1926 a jako dědic podniku se rovněž angažoval v textilním průmyslu a místním společenském životě.\n"}
{"id": "925898", "url": "https://cs.wikipedia.org/wiki?curid=925898", "title": "Tadd Dameron", "text": "Tadd Dameron\n\nTadd Dameron (21. února 1917 Cleveland − 8. března 1965 New York) byl americký jazzový klavírista, hudební skladatel a aranžér. Je autorem několika jazzových standardů, jako například „Good Bait“ a „If You Could See Me Now“. Jeho skladby hráli například Count Basie, Dizzy Gillespie nebo Billy Eckstine. Ke konci života měl několik infarktů a nakonec zemřel na rakovinu ve svých osmačtyřiceti letech.\n"}
{"id": "925899", "url": "https://cs.wikipedia.org/wiki?curid=925899", "title": "Bank of the West Classic 2013 – ženská dvouhra", "text": "Bank of the West Classic 2013 – ženská dvouhra\n\nDo soutěže ženské dvouhry na tenisovém turnaji Bank of the West Classic 2013 nastoupilo dvacet osm hráček. Obhájkyní titulu byla americká světová jednička Serena Williamsová, která se turnaje nezúčastnila.\n\nSoutěž dvouhry vyhrála třetí nasazená Slovenka Dominika Cibulková, která ve finále zdolala polskou turnajovou jedničku a světovou čtyřku Agnieszku Radwańskou ve třech sadách . Vrátila ji tak drtivou porážku ze zápasu o titul na lednovém turnaji Apia International Sydney, kdy na Polku neuhrála ani jeden game.\n\nDominika Cibulková si připsala premiérový turnajový triumf sezóny a celkově třetí kariérní\n\nČtyři nejvýše nasazené hráčky měly volný los do druhého kola.\n\n"}
{"id": "925904", "url": "https://cs.wikipedia.org/wiki?curid=925904", "title": "Marl", "text": "Marl\n\nMarl je město v německé spolkové zemi Severní Porýní-Vestfálsko. Leží v zemském okrese Recklinghausen ve vládním obvodu Münster, přibližně 10 km severozápadně od Recklinghausenu. Nachází se nedaleko kanálu Wessel-Datteln v průmyslové oblasti Porúří. V roce 2011 zde žilo přes 84 tisíc obyvatel.\n\nPrvní zmínka o městu pochází z roku 890, ačkoliv archeologické nálezy vypovídají o existenci osady na místě dnešního Marlu již v období 600 let před našim letopočtem. V období 300 let před našim letopočtem byla oblast osídlena Kelty. Později sem vpadly Germáni, kteří byli vytlačeni Římany. V 5. století obsadili oblast Sasové. Během středověku bylo město zapojeno do několika válek. V 16. století zde žilo 800 obyvatel. Marl byl později součástí Pruska a během let byl součástí několika okolních měst a v roce 1837 mu byla navrácena samostatná správa. Hlavním zdrojem obživy obyvatel bylo vždy zemědělství. Průlom nastal v roce 1875, kdy zde byla objevena uhelná ložiska. V roce 1898 zde byl založen první uhelný důl Auguste Victoria a během následujících let byly otevřeny další doly. Důl Auguste Victoria patří k aktivním uhelným dolům v Německu až dodnes. V roce 1931 zde žilo přes 31 tisíc obyvatel. Během druhé světové války bylo několik továren v okolí poničeno nálety britských letounů, ale okolní civilní budovy nebyly příliš poničeny. V roce 1945 bylo město osvobozeno americkou armádou. Protože bylo k Marlu přičleněno několik okolních zemědělských a průmyslových obcí, nemělo město nikdy vlastní střed. Centrum města bylo vybudováno v 60. a 70. letech 20. století a vyrostlo zde několik výškových budov, nákupní centrum a další budovy.\n\nMarl je v současnosti významné hornické a průmyslové město. Nachází se zde rozsáhlá průmyslová zóna Marl, která patří k jedněm z největších v Německu. Na ploše 6,5 km² zde pracuje přes 10 tisíc zaměstnanců především v chemickém průmyslu. Součástí průmyslové zóny jsou také tři velké kogenerační jednotky pro kombinovanou výrobu elektrické a tepelné energie. Zdejší průmyslový park byl založen v roce 1938.\n\n\n"}
{"id": "925905", "url": "https://cs.wikipedia.org/wiki?curid=925905", "title": "Baku Cup 2013 – ženská dvouhra", "text": "Baku Cup 2013 – ženská dvouhra\n\nDo soutěže ženské dvouhry na tenisovém turnaji Baku Cup 2013 nastoupilo třicet dva hráček. Obhájkyní titulu byla nejvýše nasazená srbská tenistka Bojana Jovanovská, kterou ve druhém kole vyřadila Tunisanka Ons Jabeurová.\n\nSoutěž dvouhry vyhrála sedmá nasazená ukrajinská hráčka Elina Svitolinová, která ve finále zdolala izraelskou nenasazenou tenistku Šachar Pe'erovou ve dvou sadách . Svou první finálovou účast na okruhu WTA Tour tak proměnila v premiérový titul.\n\n\n"}
{"id": "925914", "url": "https://cs.wikipedia.org/wiki?curid=925914", "title": "Baku Cup 2013", "text": "Baku Cup 2013\n\nBaku Cup 2013 byl tenisový turnaj pořádaný jako součást ženského okruhu WTA Tour, který se hrál na otevřených dvorcích s tvrdým povrchem městské tenisové akademie. Konal se mezi 22. až 28. červencem 2013 v ázerbájdžánské metropoli Baku jako 3. ročník turnaje.\n\nTurnaj s rozpočtem 235 000 dolarů patřil do kategorie WTA International Tournaments. Nejvýše nasazenou hráčkou ve dvouhře se stala obhájkyně titulu a třicátá osmá tenistka světa Bojana Jovanovská ze Srbska, která vypadla ve druhém kole.\n\n\nNásledující hráčky obdržely divokou kartu do hlavní soutěže:\n\nNásledující hráčky si zajistily postup do hlavní soutěže v kvalifikaci:\n\nNásledující hráčka měla účast v hlavní soutěži zajištěnu díky žebříčkové ochraně:\n\n\n\n\nNásledující páry obdržely divokou kartu do hlavní soutěže:\n\n\n"}
{"id": "925917", "url": "https://cs.wikipedia.org/wiki?curid=925917", "title": "David Andrew Sitek", "text": "David Andrew Sitek\n\nDavid Andrew Sitek (* 6. září 1972) je americký hudebník a hudební producent, člen indie rockové skupiny TV on the Radio. Spolupracoval se skupinami Yeah Yeah Yeahs, Liars, Foals, Celebration a Beady Eye. Produkoval remixy ovlivněné jazzem umělcům jako jsou Beck a Nine Inch Nails. Podílel se na kompilačním albu \"Dark Was the Night\", vytvořenému k charitativním účelům organizací Red Hot Organization. Nazpíval cover písně „With a Girl Like You“. Věnuje se taktéž fotografování a malbě.\n\nV dubnu 2008 obsadil první příčku v seznamu „Budoucích 50 nejvíce inovativních osobností v dnešní hudbě“ amerického magazínu \"NME\".\n\nSvé první sólové album, které Sitek vydal pod pseudonymem „Maximum Balloon“ vyšlo 21. září 2010 prostřednictvím Interscope Records. Všechny písně z desky zároveň vyšly samostatně jako singly. Na nahrávce hostovali umělci David Byrne, Tunde Adebimpe a Karen O.\n\nDave Sitek jeden čas pracoval v kavárně spolu s budoucím členem skupiny TV on the Radio, Kypem Malonem a basistou skupiny Grizzly Bear, Chrisem Taylorem.\n\n\nSitek produkoval album \"Anywhere I Lay My Head\" herečky Scarlett Johansson, které bylo vydáno v květnu roku 2008. Dále koprodukoval debutové album \"Antidotes\" skupiny Foals a debutové EP chicagské skupiny „Aleks and the Drummer“ nazvané \"May a Lightning Bolt Caress You\", které bylo vydáno ve vlastním nákladu v červnu 2008.\n\nDave Sitek pracuje s několika brooklynskými umělci, nedávno zremixoval skladbu „Disco Lights“ pro skupinu Apollo Heights a produkoval alba pro kapely Dragons of Zynth a Telepathe.\n\n\nPřestože Sitek spolupracoval již s mnoha lokálními (Brooklyn) indie rockovými kapelami, tak na celou scénu nahlíží více než skepticky. V rozhovoru s dánským hudebním magazínem, \"Soundvenue\", vysvětluje, že je nespokojen s oportunním směrem, kterým se tamní hudba odebrala; někteří nezávislí umělci se stěhují do Brooklynu, jen aby mohli prohlašovat, že pocházejí z „kreativní mekky“, čímž chtějí získat pozornost hudebních magazínů. To může být důvodem, proč Dave Sitek bydlí na západním pobřeží v Beverly Hills, v Kalifornii. „Lidé se tady neschovají. Každý si tady hledí svého. Je to velmi egocentrické město. Mě osobně nezajímá, co si 'indie lidé' myslí. Kapely, které si stěžují na ostatní skupiny, které se takzvaně prodávají, mají své iPody naplněné nelegální hudbou.“\n\nSvůj sólový projekt Maximum Balloon vytvořil ve spolupráci se svými starými přáteli (Karen O, David Byrne a Kyp Malone z TV on the Radio), o kterých prohlásil, že se ještě stále zajímají o skládání nádherných písní a ne jenom těch, o kterých budou psát hudební magazíny.\n\n\n\n\n"}
{"id": "925918", "url": "https://cs.wikipedia.org/wiki?curid=925918", "title": "Philip Agee", "text": "Philip Agee\n\nPhilip Burnett Franklin Agee (19. července 1935, Tacoma, Florida – 7. ledna 2008, Kuba) byl důstojník CIA a autor několika knih, z nichž nejznámější je \"Inside the Company: CIA Diary.\"\n\n"}
{"id": "925920", "url": "https://cs.wikipedia.org/wiki?curid=925920", "title": "Franz Jordan", "text": "Franz Jordan\n\nFranz Jordan (10. listopadu 1828 Clausthal – 9. prosince 1884 Podmokly) byl německý, později rakouský, respektive český podnikatel a politik německé národnosti, v 2. polovině 19. století poslanec Českého zemského sněmu a starosta Podmokel.\n\nProfesí byl obchodníkem. Narodil se v Clausthalu v tehdejším Hannoverském království. Absolvoval gymnázium v Braunschweigu a pak působil v obchodu. Po dlouhou dobu zastupoval firmu F. W. Seele ve Vídni. Roku 1853 převzal společně s Adolfem Jordanem a Friedrichem Hillegeistem pobočku firmy v Drážďanech, kterou pak rozvíjeli jako samostatný podnik, který si získal mezinárodní postavení. Roku 1856 nabyl Franz Jordan rakouské občanství a usadil se ve městě Podmokly. Zde se zapojil do veřejného života. Roku 1858 se stal členem obecního zastupitelstva a roku 1861 i obecní rady.\n\nPo obnovení ústavního života počátkem 60. let 19. století se zapojil i do zemské politiky. V zemských volbách v Čechách v roce 1861 byl zvolen v kurii obchodních a živnostenských komor (obvod Liberec) do Českého zemského sněmu. Původně přitom měl kandidovat v obvodu na Děčínsku, ale ustoupil vzhledem k tamní kandidatuře hraběte Franze Antona II. von Thun und Hohenstein ve prospěch svého spojence Franze Kliera.\n\nOd roku 1873 byl starostou Podmokel a funkci zastával až do své smrti. Byl aktivní v místních spolcích. Působil dlouhodobě jako okresní starosta. Získal čestné občanství a by mu udělen rytířský kříž Řádu Františka Josefa. Byl evangelického vyznání. Zasloužil se o zbudování evangelického kostela v Podmoklech.\n\n"}
{"id": "925923", "url": "https://cs.wikipedia.org/wiki?curid=925923", "title": "Igor Železovskij", "text": "Igor Železovskij\n\nIgor Nikolajevič Železovskij ( , , \"Ihar Mikalajevič Žaljazoŭski\"; * 1. července 1963 Orša, Běloruská SSR) je bývalý sovětský a běloruský rychlobruslař.\n\nNa velkých mezinárodních závodech debutoval v roce 1982, kdy získal na Mistrovství světa juniorů stříbrnou medaili. Na svém prvním seniorském sprinterském světovém šampionátu v roce 1985 vybojoval zlato, které o rok později obhájil. Roku 1985 také nastoupil do premiérového ročníku Světového poháru. Startoval na Zimních olympijských hrách 1988, kde získal bronzovou medaili v závodě na 1000 m, na poloviční trati byl šestý, na patnáctistovce čtvrtý. Další cenné kovy ze sprinterských mistrovství světa přivezl v letech 1989–1993, jednalo se o čtyři zlaté a jednu bronzovou medaili. V sezónách 1990/1991, 1991/1992 a 1992/1993 zvítězil v celkovém hodnocení Světového poháru na trati 1000 m. Zúčastnil se zimní olympiády 1992, nejlépe dobruslil na kilometru (šestý); v závodě na 500 m byl osmý, na distanci 1500 m desátý. Na ZOH 1994 získal stříbro z trati 1000 m, na pětistovce skončil na 10. příčce. Po sezóně 1993/1994 ukončil aktivní sportovní kariéru.\n\n"}
{"id": "925930", "url": "https://cs.wikipedia.org/wiki?curid=925930", "title": "Olmert", "text": "Olmert\n\nOlmert nebo Ollmert je příjmení, které nosí více osobností:\n\n\n"}
{"id": "925934", "url": "https://cs.wikipedia.org/wiki?curid=925934", "title": "André Hoffmann (rychlobruslař)", "text": "André Hoffmann (rychlobruslař)\n\nAndré Hoffmann (* 11. srpna 1961 Berlín) je bývalý východoněmecký rychlobruslař.\n\nNa mezinárodní scéně debutoval na Mistrovství Evropy 1982, kde skončil na 14. místě. Světového vícebojařského šampionátu se poprvé zúčastnil v roce 1983 (22. příčka). Startoval na Zimních olympijských hrách 1984, kde se umístil nejlépe pátý v závodě na 1000 m; na tratích 500 m a 1500 m skončil shodně na 11. místě. Mistrovství Evropy 1985 dokončil na páté příčce, o rok později byl šestý. V roce 1985 se premiérově zúčastnil sprinterského mistrovství světa (13. místo), v roce 1986 poprvé startoval v závodech prvního ročníku Světového poháru, přičemž jeho celkové hodnocení na trati 1500 m v sezóně 1987/1988 vyhrál. Největšího úspěchu dosáhl na zimní olympiádě 1988, kde vybojoval na distanci 1500 m zlatou medaili; v závodě na 500 m dobruslil na 21. příčce, na kilometru byl patnáctý. Sezónu 1989/1990 zakončil 24. místem na Mistrovství světa ve sprintu, poté ukončil aktivní sportovní kariéru.\n\n"}
{"id": "925935", "url": "https://cs.wikipedia.org/wiki?curid=925935", "title": "André Hoffmann", "text": "André Hoffmann\n\nAndré Hoffmann může být:\n"}
{"id": "925938", "url": "https://cs.wikipedia.org/wiki?curid=925938", "title": "Česko na Mistrovství Evropy v atletice 1994", "text": "Česko na Mistrovství Evropy v atletice 1994\n\nEvropského šampionátu v Helsinkách se ve dnech 7. – 14. srpna 1994 účastnilo 22 českých atletů (13 mužů a 9 žen). Největšího úspěchu dosáhl dálkař Milan Gombala, který vybojoval výkonem 804 cm stříbrnou medaili. Druhý cenný kov získal oštěpař Jan Železný, jenž na stupních vítězů obdržel bronz.\n\nDesetiboj\n\n"}
{"id": "925939", "url": "https://cs.wikipedia.org/wiki?curid=925939", "title": "Bank of the West Classic 2013", "text": "Bank of the West Classic 2013\n\nBank of the West Classic 2013 byl profesionální tenisový turnaj pořádaný jako součást ženského okruhu WTA Tour, který se hrál na otevřených dvorcích s tvrdým povrchem v univerzitním areálu Taube Tennis Center. Konal se mezi 22. až 28. červencem 2013 v americkém Stanfordu jako 42. ročník turnaje.\n\nJednalo se o otevírací událost ženské části US Open Series 2013. Turnaj s rozpočtem 795 707 dolarů patřil do kategorie WTA Premier Tournaments. Nejvýše nasazenou hráčkou ve dvouhře se stala světová čtyřka Agnieszka Radwańská z Polska, která ve finále podlehla Dominice Cibulkové.\n\n\nNásledující hráčky obdržely divokou kartu do hlavní soutěže:\n\nNásledující hráčky si zajistily postup do hlavní soutěže v kvalifikaci:\n\n\n\n\nNásledující páry obdržely divokou kartu do hlavní soutěže:\n\n\n\n"}
{"id": "925944", "url": "https://cs.wikipedia.org/wiki?curid=925944", "title": "Kostel svatého Filipa a Jakuba (Kyjov)", "text": "Kostel svatého Filipa a Jakuba (Kyjov)\n\nKostel svatého Filipa a Jakuba je římskokatolický chrám v místní části města Kyjov Bohuslavicích v okrese Hodonín. Je chráněn jako kulturní památka České republiky.\n\nNa místě původního středověkého kostela byl postaven po polovině 17. století pozdně barokní kostel. Na konci 17. století byla přistavěna věž, v letech 1797–1798 sakristie, předsíň a zřejmě i kruchta.\nJde o jednolodní stavbu s věží představenou západnímu průčelí, se sakristií v ose presbytáře a předsíní při severní straně lodi.\nJde o farní kostel farnosti Bohuslavice u Kyjova.\n"}
{"id": "925946", "url": "https://cs.wikipedia.org/wiki?curid=925946", "title": "Kenyapithecus", "text": "Kenyapithecus\n\nKenyapithecus je rod vyhynulých úzkonosých primátů, žijících ve středním miocénu (asi před 14 miliony let) na území dnešní Keni.\n\nJeho pozůstatky poprvé objevil v roce 1961 paleoantropolog Louis Leakey na lokalitě Fort Ternan u Viktoriina jezera a popsal je pod druhovým jménem \"Kenyapithecus wickeri\". V roce 1967 pak týž autor vyčlenil podle nových objevů z ostrova Maboko další druh \"Kenyapithecus africanus\".\n\nOdborníci si od počátku uvědomovali určitou odlišnost obou nálezů, ale nedostatek fosilií neumožňoval podrobnější srovnání. Až po nálezu dobře zachovaného jedince na lokalitě Kipsaramon v letech 1993 - 1994 bylo zjištěno, že se jeho kostra shoduje s dosud málo kompletními ostatky druhu \"Kenyapithecus africanus\". Proto bylo v roce 1999 navrženo zrušení tohoto druhu a jeho přesunutí do nového rodu Equatorius pod názvem \"Equatorius africanus\". Jediným druhem rodu Kenyapithecus tudíž zůstal jen \"Kenyapithecus wickeri\". Ačkoliv někteří odborníci rody Kenyapithecus a Equatorius považují za synonyma, většina je rozlišuje a pokládá rod Kenyapithecus za mírně pokročilejší.\n\nV roce 1977 byly na lokalitě Paşalar v Turecku nalezeny čelisti a zuby, téměř identické s nálezy druhu \"Kenyapithecus wickeri\". V roce 2008 byly popsány pod novým druhovým jménem \"Kenyapithecus kizili\". Toto rozdělení ovšem dosud není všeobecně přijato, problémem je kromě značné fragmentárnosti nálezů také velká časová i zeměpisná vzdálenost obou druhů.\n\nKenyapithecus byl středně velký primát, dosahující průměrné váhy kolem 30 kg. Jeho podoba je dosud velmi málo známá a o celkové stavbě těla nelze říci téměř nic. Doloženy jsou jen fragmenty čelistí a zubů a pravděpodobně k nim patří i distální část pažní kosti.\n\nZachycené kosterní ostatky již nesou několik pokročilých znaků. Kenyapithecus měl oproti starším, časně miocénním primátům široké ploché stoličky se silnější sklovinou i robustnější spodní čelist, velké třenové zuby a horní řezáky. Tyto adaptace mu patrně umožnily pojídat tužší stravu - mimo měkkého ovoce také plody s tužší slupkou, semena, hlízy či oddenky.\n\nVětšina odborníků předpokládá, že se stále jednalo o čtyřnohého stromového tvora, podobného časně miocénním Proconsulidům, který se ovšem podle morfologie pažní kosti mohl pohybovat nejen v korunách stromů, ale částečně také na zemi.\n\nPředpoklad plně pozemní chůze, je odvozován z kostí končetin, zachycených na ostrově Maboko a přilehlých lokalitách. Jedná se však o materiál, který je většinou badatelů přisuzován druhu Equatorius africanus (původně \"Kenyapithecus africanus\").\n\nPřizpůsobení chrupu a čelistí i částečná pozemní lokomoce souvisí se změnami přírodních podmínek a s vysušováním klimatu během miocénu. Kenyapithecus již pravděpodobně nežil v hustém tropickém lese jako jeho předchůdci, ale v otevřenějších lesních porostech.\n\nFylogeneze a taxonomie rodu Kenyapithecus je dosud extrémně nejasná i vzhledem k nedostatku fosilního materiálu. Rod Kenyapithecus byl od svého objevu vždy hojně diskutován a stále zůstává kontroverzním, obtížně zařaditelným taxonem. Spojován bývá s různými jinými rody miocénních hominoidů (Dryopithecus, Ramapithecus, Sivapithecus, Griphopithecus).\n\nPodle původní Leakeyho teorie patřil Kenyapithecus již mezi hominidy a byl předkem všech velkých lidoopů, včetně orangutanů, goril, šimpanzů i člověka. Až v 90. letech 20. století se badatelé povětšinou přiklonili k primitivnějšímu původu tohoto rodu.\n\nKenyapithecus tvoří společně s rody Afropithecus, Equatorius a Griphopithecus jakýsi přechod mezi časně miocénními zástupci čeledi Proconsulidae a velkými lidoopy mladšího miocénu (Dryopithecus, Sivapithecus, aj.). Přesné vztahy složité mozaiky je ovšem velmi nesnadné zachytit a ke konkrétnímu taxonomickému zařazení bude potřeba získat kvalitnější srovnávací materiál. V každém případě tito primáti ukazují na utváření modernější skupiny hominoidů na přelomu staršího a středního miocénu, adaptované na nové podmínky suššího podnebí. Kenyapithecus tudíž mohl být předkem čeledi Hominidae, ale mohl být také slepou vývojovou větví. Ze současného stavu poznání o tom zatím nelze rozhodnout.\n\nKenyapithecus je významný i tím, že se jedná o jednoho z mála hominioidů, kteří žili ve středním a svrchním miocénu na africkém kontinentu, zatímco v Eurasii probíhal bouřlivý rozvoj této nadčeledi. V současné době nelze spolehlivě rozhodnout, zda se hominoidé vyvíjeli v Africe stejně jako v Evropě, ale v podmínkách, které nebyly vhodné pro vznik a dochování fosilií a nebo zda afričtí hominoidé ve středním miocénu téměř nebo zcela vyhynuli a později byli nahrazeni evropskými formami.\n\nV případě uznání druhu \"Kenyapithecus kizili\" z Turecka by byl Kenyapithecus jediným rodem fosilních hominoidů, zachyceným v Africe i v Eurasii a přímo by tak dokládal pohyb mezi kontinenty. Ani to ovšem nepomáhá problematiku jeho fylogeneze objasnit. Turecké nálezy jsou asi o dva miliony let starší než ty africké (z doby před 16 - 16,5 miliony let). Znamená to, že Kenyapithecus může být jedním z afrických hominoidů, kteří přibližně před 17 - 18 miliony lety vycestovali na sever a prostřednictvím svých potomků se hojně rozšířili po Evropě a Asii. Podle některých autorů se však naopak může jednat o druh, vzniklý v Evropě, který se později přesunul zpět do Afriky.\n"}
{"id": "925947", "url": "https://cs.wikipedia.org/wiki?curid=925947", "title": "Judo na Letní univerziádě 1967", "text": "Judo na Letní univerziádě 1967\n\nSoutěže v judu na letní univerziádě 1967 probíhaly v Tokiu v období 27. srpna až 4. září 1967.\n\n"}
{"id": "925949", "url": "https://cs.wikipedia.org/wiki?curid=925949", "title": "Ivar Ballangrud", "text": "Ivar Ballangrud\n\nIvar Eriksen Ballangrud (7. března 1904 Lunner – 1. června 1969 Trondheim) byl norský rychlobruslař, olympijský vítěz, mistr světa a Evropy.\n\nNa mezinárodních závodech se poprvé objevil v roce 1924, tehdy skončil na evropském šampionátu na šestém místě, na vícebojařském mistrovství byl pátý. V roce 1926 zvítězil Mistrovství světa, o rok později si přivezl bronz z evropského šampionátu. Na Mistrovství světa 1928 byl druhý, tentýž rok startoval také na Zimních olympijských hrách, kde vybojoval bronzovou medaili z trati 1500 m a zlatou medaili z distance 5000 m. V následujících letech pravidelně získával cenné kovy na evropských (celkově v letech 1927–1938 šest medailí, z toho čtyři zlaté) a světových (celkově v letech 1926–1938 jedenáct medailí, z toho čtyři zlaté) šampionátů. Zúčastnil se také zimních olympiád v letech 1932 (5000 m – 5. místo, 10 000 m – stříbro) a 1936, kde si dobruslil pro tři zlaté (500 m, 5000 m a 10 000 m) a jednu stříbrnou (1500 m) medaili. V roce 1939 byl čtvrtý na Mistrovství světa, v roce 1940 startoval pouze v jednom norském závodě.\n\n"}
{"id": "925951", "url": "https://cs.wikipedia.org/wiki?curid=925951", "title": "Franz Klier", "text": "Franz Klier\n\nFranz Klier (30. listopadu 1819 Březno – 14. listopadu 1884 Děčín ) byl český politik německé národnosti, v 2. polovině 19. století poslanec Českého zemského sněmu a Říšské rady, jeden z předáků německé liberální Ústavní strany.\n\nVystudoval právo na Karlo-Ferdinandově univerzitě v Praze. Roku 1845 získal titul doktora práv a působil jako praktikant u finančního úřadu a u trestního soudu v Praze. Od roku 1851 působil jako advokát v Děčíně.\n\nDo politiky se zapojil již během revolučního roku 1848. Byl aktivní v Národním výboru, v němž zastupoval zájmy německé populace. Podílel se na založení německého Ústavního spolku (\"Constitutioneller Verein\") v Praze. V letech 1848–1849 redigoval politický list \"Deutsche Zeitung aus Böhmen\". V doplňovacích volbách koncem února 1849 byl zvolen i za poslance Říšského sněmu v Kroměříži. Zastupoval obvod Bezdružice. V parlamentu nahradil rezignovavšího poslance Andrease Eckla. Klier se ovšem fakticky svého mandátu neujal, protože několik dnů po zvolení byl Říšský sněm rozpuštěn.\n\nPo obnovení ústavního života počátkem 60. let 19. století se opětovně zapojil do zemské i celostátní politiky. V zemských volbách v Čechách v roce 1861 byl zvolen v městské kurii (obvod Děčín - Podmokly - Česká Kamenice - Chřibská) do Českého zemského sněmu. Do sněmu byl za týž obvod zvolen rovněž v zemských volbách v lednu 1867 a mandát obhájil i v krátce poté vypsaných zemských volbách v březnu 1867. Opětovně mandát obhájil ve volbách do Českého zemského sněmu roku 1870, volbách roku 1872 a volbách roku 1878.\n\nV této době byl rovněž poslancem Říšské rady (celostátní zákonodárný sbor), kam ho vyslal zemský sněm poprvé roku 1867 (tehdy ještě Říšská rada nevolena přímo, ale tvořena delegáty jednotlivých zemských sněmů). Znovu ho zemský sněm do Říšské rady zvolil v roce 1870 (11. listopadu 1870 složil poslanecký slib) a roku 1871, přičemž svůj mandát obnovil, když 14. května 1872 opětovně složil slib. Uspěl i v prvních přímých volbách do Říšské rady roku 1873, kdy získal poslanecké křeslo za městskou kurii v obvodu Děčín, Podmokly atd. Za stejný obvod byl zvolen do vídeňského parlamentu i ve volbách do Říšské rady roku 1879. Zasedal tu až do své smrti. Po volbách roku 1879 usiloval o zvolení na post místopředsedy Poslanecké sněmovny Říšské rady, ale porazil ho Franciszek Jan Smolka.\n\nPoliticky patřil k takzvané Ústavní straně, která podporovala centralizovaný a liberální model rakouského státu a odmítala české federalistické tendence. Náležel mezi její vlivné parlamentní politiky. Po volbách v roce 1873 se uvádí coby jeden z 67 členů staroliberálního Klubu levice, vedeného Eduardem Herbstem. V roce 1878 se o něm již píše jako o nezařazeném poslanci. A v říjnu 1879 je zmiňován na Říšské radě coby člen mladoněmeckého Klubu sjednocené Pokrokové strany (\"Club der vereinigten Fortschrittspartei\").\n\nV parlamentu se zabýval otázkami hospodářskými a obchodními. Byl členem branného a rozpočtového výboru Říšské rady. V období let 1880–1884 byl členem rakouské parlamentní delegace pro jednání s uherskými politiky. Podporoval rozvoj železniční sítě na severu Čech. Zastával funkci prezidenta správní rady České severní dráhy.\n\nNa jeho pohřeb v roce 1884 byl do Děčína z Prahy vypraven zvláštní vlak a z četných německých spolků byly zasílány kondolence.\n\n"}
{"id": "925959", "url": "https://cs.wikipedia.org/wiki?curid=925959", "title": "Pohanské kameny", "text": "Pohanské kameny\n\nPohanské kameny jsou návrším v Libereckém kraji na severu České republiky vzdálené asi 1 kilometr severozápadně od Višňové ve Frýdlantském výběžku. Nachází se zde skupina mohutných balvanů z rumburské žuly, jejichž konstelace připomíná dolmen. Mají totiž podobu balvanů, přes něž je položen další, který zastřešuje i průlez mezi nimi. Na nejvyšším z těchto kamenů jsou velké mísovité prohlubně, jež byly do 19. století považovány za lidský výtvor. Nelze sice vyloučit, že se kameny využívaly ke kultovním účelům a zmíněné prohlubně sloužily za kultovní misky, prohlubně jsou však přírodním výtvorem. Německý badatel Karl Benjamin Preusker vyslovil myšlenku, že se zde konaly starogermánské slavnosti slunovratu. Podle pověsti se kolem kamenů dříve projížděla démonická bytost, kterou vezl ohnivý kočár.\n\nNa lokalitě se měly najít také archeologické nálezy z doby kamenné (střepy a kamenný sekeromlat), avšak tyto vykopávky se ztratily. Roku 1895 prohlásil berlínský přírodovědec dr. Rudolf Virchow kameny za přirozený skalní útvar, což připomíná již téměř nečitelná deska vsazená do skály na severní straně vedle železného schodiště.\n\n"}
{"id": "925961", "url": "https://cs.wikipedia.org/wiki?curid=925961", "title": "Světové atletické finále 2004", "text": "Světové atletické finále 2004\n\nSvětové atletické finále 2004 - lehkoatletický závod, který se odehrál na stadiónu Stade Louis II v Monaku mezi 18. a 19. září 2004. Byl to závod, který se odehrál vždy na zakončení lehkoatletické sezóny.\nJedna disciplína (hod kladivem) se nekonala v Monaku. Závody mužů i žen se konal o týden dříve v maďarském Szombathely.\n"}
{"id": "925979", "url": "https://cs.wikipedia.org/wiki?curid=925979", "title": "Vysokorychlostní trať Olmedo–Zamora–Galicie", "text": "Vysokorychlostní trať Olmedo–Zamora–Galicie\n\nVysokorychlostní trať Olmedo – Zamora – Santiago de Compostela (španělsky \"Línea de alta velocidad Olmedo – Zamora – Galicia\")\nbude 434,86 km dlouhá vysokorychlostní trať ve Španělsku, táhnoucí se z Olmeda až do Santiaga de Compostela. Vychází z vysokorychlostní trati Madrid – Segovia – Valladolid. 10. prosince 2011 byl otevřen úsek mezi Ourense – Santiago de Compostela o délce 87 km, úsek Santiago de Compostela – La Coruña s délkou 62 km, který byl otevřen v témže roce náleží VRT tahnoucí se od portugalské hranice přes Vigo – Pontevedra – Santiago de Compostela – La Coruña do Ferrolu, která je přezdívána „Atlantická osa“ (španělsky \"Eje Atlántico\").\nPředpokládaný termín dokončení VRT je v současné době odhadován na léta 2015–2018.\n\nÚsek Ourense – Santiago de Compostela měří 87 km, v celé jeho délce je položena dvoukolejná elektrifikovaná trať o rozchodu 1 668 mm, po dokončení zbývajících úseku VRT bude rozchod upraven na 1 435 mm a to díky polyvalentním pražcům (jedná se o pražec umožňující položení tří kolejnic). Úsek byl konstruován pro rychlost 300 km/h s možností navýšení rychlosti na 350 km/h, nemá mezilehlé stanice. Po jeho otevření byl cestovní čas mezi Ourense a Santiagem de Compostela zkrácen z původních 90 minut na necelých 40 minut. Na úseku mezi Ourense a Lalín se nachází několik viaduktů, které zaujmou svoji délkou. Kupříkladu viadukt překračující řeku Arenteiro s délkou 1 444 m, viadukt „Viñao“ s délkou 1 357 m, viadukt „Deza“ s délkou 913 m, ale také viadukt přes řeku Barbantiño, který naopak zaujme svoji výškou. Jeho nejvyšší pilíř dosahuje výšky 97,9 m. Jeden z nejdelších tunelů „Burata“ dosahuje délky 4 068 m. Na úseku mezi Lalín a Santiago de Compostela se nacházejí taktéž viadukty. Jedním z nich je „Ulla“ s délkou 630 m, hlavní středový oblouk má rozpětí 168 m. Tento viadukt získal ocenění „San Telmo“ za nejlepší inženýrskou stavbu v Galicii. Ocenění udělil vzdělávací ústav \"Colegio de Ingenieros, Canales y Puertos de Galicia\". Jedná se o nejvyšší viadukt z celé španělské vysokorychlostní sítě. Také se zde nacházejí viadukty „O Eixo“ 1 224 m, „Martixe“ 974 m, „Covas“ 975,2 m, „Besteiros“ 730 m, obloukový most „Rego das Lamas“ 245 m přes dálnici AP-53, také několik tunelů. Nejdelším z nich je tunel „Carboeiro“ 1 420 m. Od 11. prosince 2011 vyjíždějí na nově otevřený vysokorychlostní úsek spoje Avant, vedené jednotkami řady S-121. Od roku 2012 zajišťují dopravu v Galicii i spoje Alvia, vedené jednotkami s měnitelným rozchodem S 730 a to v relaci Madrid – Galicie. Tato souprava španělského rychlovlaku získala také přezdívku \"„el Patito“\", česky \"„káčátko“\". Řízení provozu na tomto úseku je prováděno dálkově z Madridu, jsou zde uplatněni nejšpičkovější technologie pro řízení železniční dopravy jako ERTMS, GSM-R. Do budoucna se řízení provozu přesune do Leónu, kde se buduje centrum pro řízení železničního provozu. Náklady na výstavbu tohoto výsokorychlostního úseku dosáhly 2,547 mld. eur.\n\nČást trati mezi Ourense a Santiagem de Compostela prochází členitým terénem, který musel být překonán pomocí 30 tunelů o celkové délce 28,9 km, a 38 viaduktů o celkové délce 19,6 km. Oproti původní konvenční trati s délkou 126 km, se tak zkrátila cca o 40 km. Dva menší úseky Ourense – Lalín a Lalín – Santiago de Compostela, byly rozčleněny na části, subúseky, které se před zahájením stavby soutěžily.\n\nDne 24. července 2013 na tomto úseku vykolejil spoj Alvia 4155 jedoucí z Madridu do Ferrolu vedený jednotkou 730 012. K neštěstí došlo ve 20:42 v oblouku cca 3 km před stanicí Santiago de Compostela.\n\nSoučasné polyvalentní pražce umožňují upevnění tří kolejnic, avšak v největší míře budou zastoupenvy na úseku VRT Vigo – Santiago de Compostela („Atlantická osa“). Na úsecích staršího data, jsou polyvalentní pražce, které umožňují nést kolejnice jen dvě. VRT Olmedo – Zamora – Galicie nebude nákladními vlaky využívána, neboť současná konvenční trať z Mediny del Campo do Zamory a Santiaga de Compostela by měla zůstat zachována. Od roku 2007, kdy byla zprovozněna VRT z Madridu do Valladolidu, již existovala jednokolejná odbočka směrem na Medinu del Campo, kde se nacházel měnič rozchodu. Nyní se pracuje na směrovém vedení dvoukolejné tratě z valladolidské VRT a to kvůli plynulému provozu. Měnič rozchodu zde využívá zejména španělská vysokorychlostní jednotka řady S 730 s měnitelným rozchodem jedoucí v relaci Madrid – Ferrol, která je navíc provozována jako dieselelektrická jednotka na neelektrizovaných tratích mezi Medinou del Campo a Orense-Empalme. Současná konvenční trať z Mediny del Campo do Zamory a Santiaga de Compostela disponuje rozchodem 1 668 mm, zatímco valladolidská VRT, na níž trať navazuje, disponuje rozchodem koleje 1 435 mm, proto je u Mediny del Campo instalován měnič rozchodu. Jedná se o speciální dvojkolí, která dokáže za pomalé jízdy soupravy měnit rozchod.\n\n\n"}
{"id": "925980", "url": "https://cs.wikipedia.org/wiki?curid=925980", "title": "Parketa", "text": "Parketa\n\nParketa je kus opracovaného tvrdého dřeva (dub nebo buk), určeného ke skládání do parketového vzoru nebo do mozaiky a vytváření souvislých ploch, nejčastěji podlah. Nepřesně se jako parkety označují i obdobné vlýsky jednotné velikosti a materiálu, které se skládají do pravidelného vzoru, nejčastěji do tzv. stromečku, to je obdoba rybích koster).\n\nParkety mohou mít různé vzory, jak nekonečné - opakované, tak velké a symetrické obrazce. Výjimkou nejsou ani tabulkové vzory, anglické vzory, průletové, rybinové, prokládané nebo zámecké vzory. Mozaikové parkety často tvoří kosočtverce a trojúhelníkovité tvary, nebo specifické obrazce ve stylu baroka. Na parkety se většinou používají tvrdší dřeviny jako je dub, jasan nebo ořech.\n\nParkety se vyrábějí buď jednovrstvé, nebo jako vícevrstvé. Rozdíl je ve složení a v ceně. Jednovrstvé parkety bývají zpravidla vyrobené celé z velmi kvalitního masívního dřeva. Levnější variantou jsou pak vícevrstvé parkety, kdy je vrchní vrstva vyrobena z kvalitního masívního dřeva, tak aby byla zachována trvanlivost podlahy. Spodní vrstva je oproti tomu zpravidla tvořena běžnějším dřevem. Parkety se nejčastěji používají na podlahy, mohou se však použít i na vertikální objekty jako jsou např. výplně skříňových stěn.\n\n\n\n"}
{"id": "925981", "url": "https://cs.wikipedia.org/wiki?curid=925981", "title": "Delfeayo Marsalis", "text": "Delfeayo Marsalis\n\nDelfeayo Marsalis (* 28. července 1965 New Orleans) je americký jazzový pozounista, hudební producent a skladatel. Pochází z hudební rodiny; jeho otcem je klavírista Ellis Marsalis a tři z jeho bratrů jsou rovněž hudebníci, trumpetista Wynton Marsalis, saxofonista Branford Marsalis a bubeník Jason Marsalis. Studoval na hudební škole Berklee College of Music v Bostonu. Během své kariéry spolupracoval s dalšími hudebníky, mezi které patří, mimo bratrů a otce, například Elvin Jones nebo Benny Green. Je autorem originální hudby k dokumentárnímu filmu \"\", který pojednává o losangeleských nepokojích v roce 1992. V roce 2011 spolu se svým otcem a bratry získal ocenění NEA Jazz Masters.\n\n"}
{"id": "925991", "url": "https://cs.wikipedia.org/wiki?curid=925991", "title": "Toka", "text": "Toka\n\nToka je dámský klobouk, který je ručně tvarovaný a je bez krempy. Bývá vyroben nejčastěji z plsti nebo z kožešiny, letní toky jsou také ze sisalu. Výraz toka též označuje úzký baret nebo čapku ozdobenou pery. Vyvinula se z lodičky římských vojáků v Panonii, zvané \"pilleus pannonicus\". Součástí evropské vysoké módy je od 16. století, název pochází z bretonského slova \"tok\", označujícího obecně klobouk. Vysoká bílá toka, nošená z hygienických důvodů, je symbolem kuchařů. Typ toky zvaný anglicky \"pillbox hat\", protože tvarem kotouče připomíná dózu na léky, byl na vrcholu módy v první polovině šedesátých let, kdy jeho nošení propagovala Jacqueline Kennedyová Onassisová. \n\n"}
{"id": "926005", "url": "https://cs.wikipedia.org/wiki?curid=926005", "title": "Ellis Marsalis (podnikatel)", "text": "Ellis Marsalis (podnikatel)\n\nEllis Louis Marsalis (16. dubna 1908 − 19. září 2004) byl americký podnikatel. Narodil se v Mississippi a v roce 1921 se přestěhoval do New Orleans. Počátkem čtyřicátých let otevřel na předměstí New Orleans motel pro afroameričany, kteří nesměli být ubytovávání v hotelech pro bílé. Motel byl uzavřen v roce 1986.\n\nJeho synem je jazzový klavírista Ellis Marsalis a čtyři z vnuků jsou také jazzoví hudebníci, jsou to saxofonista Branford Marsalis, trumpetista Wynton Marsalis, pozounista Delfeayo Marsalis a bubeník Jason Marsalis.\n"}
{"id": "926006", "url": "https://cs.wikipedia.org/wiki?curid=926006", "title": "AA Flamengo", "text": "AA Flamengo\n\nAA Flamengo je brazilský fotbalový klub z Guarulhos, který působí v Campeonato Paulista Série A3. Klub byl založen v roce 1954 a svoje domácí utkání hraje na Estádio Antônio Oliveira s kapacitou 15 000 diváků.\n\n"}
{"id": "926007", "url": "https://cs.wikipedia.org/wiki?curid=926007", "title": "Marsalis", "text": "Marsalis\n\nPříjmení Marsalis nese rodina jazzových hudebníků:\n\n"}
{"id": "926009", "url": "https://cs.wikipedia.org/wiki?curid=926009", "title": "Feirense FC", "text": "Feirense FC\n\nFeirense FC je brazilský fotbalový klub z Feira de Santana, který působí v Campeonato Baiano. Klub byl založen v roce 1997 a svoje domácí utkání hraje na Estádio Joia da Princesa s kapacitou 16 274 diváků.\n\n"}
{"id": "926011", "url": "https://cs.wikipedia.org/wiki?curid=926011", "title": "FK Mladost Podgorica", "text": "FK Mladost Podgorica\n\nFK Mladost Podgorica je černohorský fotbalový klub z Podgorice, který působí v černohorské první fotbalové lize. Klub byl založen v roce 1950 a svoje domácí utkání hraje na stadionu Cvijetni Brijeg s kapacitou 2 000 diváků.\n\n"}
{"id": "926012", "url": "https://cs.wikipedia.org/wiki?curid=926012", "title": "Ganz", "text": "Ganz\n\nGanz (\"Ganz vállalatok\", Ganz Holding Co. Ltd.) je maďarská společnost známá výrobou tramvají a průkopník v aplikaci třífázového střídavého proudu na železnici. Firma vyráběla také lodě (\"Ganz Danubius\"), mostní ocelové konstrukce (\"Ganz Acélszerkezet\") či vysokonapěťové zařízení (\"Ganz Transelektro\"). Mezi zaměstnanci Ganzu byli například Kálmán Kandó či Ottó Bláthy. Společnost založil v roce 1844 Ábrahám Ganz jako \"Ganz & Cie\".\n\nV roce 2006 zakoupila sektor Ganz Transelektro indická nadnárodní společnost Crompton Greaves, stále však podniká pod jménem Ganz. Zatímco sektor zabývající se elektrickou trakcí (pohonné a řídící systémy pro elektromobily) zakoupil Škoda holding a je nyní součástí Škoda Electric.\n\nTramvaje značky Ganz jezdily například i na úzkorozchodných tratích v Bratislavě a Záhřebu.\n\nBěhem své historie firmy vyráběla i osobní a nákladní automobily a autobusy.\n"}
{"id": "926013", "url": "https://cs.wikipedia.org/wiki?curid=926013", "title": "Bernard Vitet", "text": "Bernard Vitet\n\nBernard Vitet (26. května 1934 − 3. července 2013) byl americký jazzový trumpetista a hudební skladatel, jeden z prvních freejazzových hudebníků ve Francii. Na počátku padesátých let se věnoval filmu, ale když slyšel Milese Davise, začal se věnovat hudbě. Během své kariéry vystupoval s řadou zahraničních umělců, jako byli například Lester Young, Chet Baker nebo Eric Dolphy.\n\n"}
{"id": "926014", "url": "https://cs.wikipedia.org/wiki?curid=926014", "title": "Mozaika (pořad)", "text": "Mozaika (pořad)\n\nMozaika je pořad stanice Český rozhlas Vltava, který se zaměřuje na kulturní publicistiku. Nabízí informace, rozhovory, reportáže, recenze a glosy, přehledy kulturních stran domácího tisku, aktuality ze zahraničního kulturního dění, hosty ve studiu a posluchačské soutěže.\n\nMozaiku je možné naladit na velmi krátkých vlnách každý všední den ráno 6:00-9:30, v sobotu a v neděli Víkendovou Mozaiku 13:00 - 14:00, dále v digitální televizní síti (DVB-T, DVB-S, DVB-C) a v digitálním rádiu DAB+. Kdykoli je pak k poslechu z archivu Českého rozhlasu nebo na Facebooku.\n\n\n"}
{"id": "926016", "url": "https://cs.wikipedia.org/wiki?curid=926016", "title": "Zatím dobrý (film)", "text": "Zatím dobrý (film)\n\nZatím dobrý je chystaný český film režiséra Tomáše Mašína. Měl by pojednávat o skupině bratří Mašínů podle stejnojmenného románu Jana Nováka.\n\nZačátek natáčení byl naplánován na přelom října a listopadu 2013 v Rize, hlavní díl natáčení pak na březen až květen 2014. Natáčet se mělo v Lotyšsku, Česku a asi i Polsku. Záběry z Prahy 40. let 20. století měly být natočeny v Sofii. Po odstoupení hlavního koproducenta TV NOVA bylo natáčení odloženo.\n"}
{"id": "926017", "url": "https://cs.wikipedia.org/wiki?curid=926017", "title": "Zatím dobrý", "text": "Zatím dobrý\n\nZatím dobrý může být:\n\n"}
{"id": "926020", "url": "https://cs.wikipedia.org/wiki?curid=926020", "title": "Richard Sitarčík", "text": "Richard Sitarčík\n\nRichard Sitarčík (* 16. března 1977) je bývalý český fotbalový záložník.\n\nV české lize hrál za FK Jablonec a FK Baník Most. Nastoupil ve 19 utkáních a dal 1 gól. V nižších soutěžích hrál i za FK Arsenal Česká Lípa a FK Varnsdorf.\n\n"}
{"id": "926022", "url": "https://cs.wikipedia.org/wiki?curid=926022", "title": "Mistrovství Evropy ve volejbale mužů 2001", "text": "Mistrovství Evropy ve volejbale mužů 2001\n\n22. mistrovství Evropy ve volejbale mužů se konalo ve dnech 8. – 16. 9. v Česku.\n\nTurnaje se zúčastnilo 12 týmů, rozdělených do dvou šestičlenných skupin. První dvě družstva postoupila do play off, týmy na třetím a čtvrtém místě hráli o páté a osmé místo. Mistrem Evropy se stali volejbalisté Jugoslávie.\n\n1. Jugoslávie\n\nTrenér: Zoran Gajić\n"}
{"id": "926024", "url": "https://cs.wikipedia.org/wiki?curid=926024", "title": "Parádně pokecal", "text": "Parádně pokecal\n\nParádně pokecal (2014) je český film režiséra Tomáše Pavlíčka. Jde o jeho celovečerní debut. Měl by vyprávět o 25letém Štěpánovi (Vít Rohr), který se po odchodu z vysoké školy vrací do svého rodného maloměsta a živí se prací v call centru. Po telefonu se seznámí s tajemnou slečnou Marií. Děj filmu se odehrává ve fiktivním městě Sedmihoří.\n\nFilm byl uveden na festivalu v Karlových Varech ve Fóru nezávislých.\n\nNatáčení probíhalo mj. v Chrudimi koncem července a v srpnu 2013 a na Kokořínsku. Natáčelo se na 16mm film, výsledkem bylo asi 7 hodin filmu.\n\n\nRežisér Tomáš Pavlíček byl nominován na cenu pro objev roku na Cenách české filmové kritiky, ale nominaci neproměnil.\n\n"}
{"id": "926027", "url": "https://cs.wikipedia.org/wiki?curid=926027", "title": "Bank of the West Classic 2013 – ženská čtyřhra", "text": "Bank of the West Classic 2013 – ženská čtyřhra\n\nDo soutěže ženské čtyřhry na tenisovém turnaji Bank of the West Classic 2013 nastoupilo šestnáct dvojic. Obhájcem titulu byl novozélandsko-britský pár Marina Erakovicová a Heather Watsonová, který do turnaje nezasáhl.\n\nVítězem se stala nejvýše nasazená dvojice Američanek Raquel Kopsové-Jonesové a Abigail Spearsové, které ve finále zdolaly německo-chorvatské turnajové dvojky Julii Görgesovou hrající po boku Dariji Jurakové ve dvou setech 6–2 a 7–6.\n\n\n"}
{"id": "926029", "url": "https://cs.wikipedia.org/wiki?curid=926029", "title": "Seznam mytických panovníků českého státu", "text": "Seznam mytických panovníků českého státu\n\nSeznam mýtických panovníků českého státu je seznam všech mýtických panovníků českého státu a souvisejících států, jako jsou Velká Morava a Nitranské knížectví.\n\n\n\n\n\n\n\n"}
{"id": "926030", "url": "https://cs.wikipedia.org/wiki?curid=926030", "title": "Gábor Szabó", "text": "Gábor Szabó\n\nGábor Szabó (8. března 1936 Budapešť − 26. února 1982 tamtéž) byl maďarský jazzový kytarista a hudební skladatel. Na kytaru začal hrát ve svých čtrnácti letech. V roce 1956 se odstěhoval do Spojených států amerických a zahájil studium na Berklee College of Music v Bostonu. V letech 1961−1965 hrál v kvintetu bubeníka Chico Hamiltona a následně začal vydávat vlastní alba; první z nich neslo název \"Gypsy '66\" a vyšlo v roce 1966 u vydavatelství Impulse! Records. Během své kariéry spolupracoval s řadou dalších interpretů, mezi které patří Chick Corea, Lena Horne, Gary McFarland a Charles Lloyd.\n"}
{"id": "926032", "url": "https://cs.wikipedia.org/wiki?curid=926032", "title": "Tihhon Šišov", "text": "Tihhon Šišov\n\nTihhon Šišov (* 11. února 1983) je estonský fotbalový obránce a reprezentant momentálně působící v estonském klubu JK Sillamäe Kalev.\n\nMimo estonské kluby FC Puuma Tallinn, FC Levadia Tallinn a FC Pärnu Levadia působil ještě v maďarském Győri ETO FC (velmi krátké angažmá) a ázerbájdžánském FK Xəzər Lənkəran. V Xəzəru Lənkəran podepsal dvouletou smlouvu od ledna 2010, ale po roce a půl měl s klubem problémy ohledně výplat a dokumentace pro uvolnění do jiného klubu.\n\nV odvetě třetího předkola Ligy mistrů 2013/14 7. srpna 2013 proti českému celku FC Viktoria Plzeň fauloval v pokutovém území Daniela Koláře, nařízený pokutový kop proměnil Pavel Horváth a srovnal na 1:1. Kalju nakonec prohrálo 2:6 a z Ligy mistrů vypadlo.\n\nPůsobil v estonské reprezentaci U21. V A-mužstvu Estonska debutoval 30. listopadu 2004 ve střetnutí na turnaji Kings Cup 2004 proti domácímu Thajsku, které skončilo porážkou pobaltské země 3:4 v penaltovém rozstřelu. Tihhon odehrál celý zápas.\n\nŠišov již odehrál přes 40 utkání za Estonsko, reprezentační trenér Tarmo Rüütli jej využíval i v době, kdy přibližně dva roky nehrál na klubové úrovni (kvůli peripetiím s kontraktem v FK Xəzər Lənkəran).\n\n"}
{"id": "926034", "url": "https://cs.wikipedia.org/wiki?curid=926034", "title": "Charles Lloyd", "text": "Charles Lloyd\n\nJméno a příjmení Charles Lloyd nosí více osobností:\n\n"}
{"id": "926043", "url": "https://cs.wikipedia.org/wiki?curid=926043", "title": "Baku Cup 2013 – ženská čtyřhra", "text": "Baku Cup 2013 – ženská čtyřhra\n\nDo soutěže ženské čtyřhry na tenisovém turnaji Baku Cup 2013 nastoupilo šestnáct dvojic. Obhájcem titulu byl ukrajinsko-ruský pár Irina Burjačoková a Valeria Solovjevová, jehož členky nestartovaly společně. Solovjevová se rozhodla turnaje nezúčastnit. Spoluhráčkou Burjačokové se stala Oxana Kalašnikovová, s níž deblový titul obhájila.\n\nVítězem se stala druhá nasazená ukrajinsko-gruzínská dvojice Irina Burjačoková a Oxana Kalašnikovová, která ve finále zdolala řecko-srbský pár Eleni Daniilidouová a Aleksandra Krunićová po rovnocenném zisku prvních dvou sad 4–6 a 7–6, až v supertiebreaku poměrem míčů 10–4.\n\n\n"}
{"id": "926046", "url": "https://cs.wikipedia.org/wiki?curid=926046", "title": "Charles Lloyd (hudebník)", "text": "Charles Lloyd (hudebník)\n\nCharles Lloyd (* 15. března 1938 Memphis) je americký jazzový saxofonista a flétnista. Na saxofon začal hrát ve svých devíti letech a v počátcích hrál například s Georgem Colemanem nebo bluesovými hudebníky, jakými byli například Howlin' Wolf a B.B. King. Roku 1956 se z rodného Memphisu přestěhoval do Los Angeles, kde zahájil studium na Univerzitě Jižní Kalifornie. Vydal řadu alb pod svým jménem, kterou zahájil albem \"Discovery!\" z roku 1964. Spolupracoval s mnoha hudebníky, mezi které patří Gábor Szabó, Cannonball Adderley a Chico Hamilton. Rovněž hrál na albech rockových kapel, jako například The Doors, The Beach Boys a Canned Heat.\n\nV roce 1967 se s uskupením Charles Lloyd Quartet zúčastnil Mezinárodního jazzového festivalu v Praze. Vystoupení je zachyceno na LP \"Mezinárodní jazzový festival Praha 1967\" (Supraphon 1968, č. kat. 0 15 0414). \n"}
{"id": "926054", "url": "https://cs.wikipedia.org/wiki?curid=926054", "title": "Milestone Records", "text": "Milestone Records\n\nMilestone Records bylo americké hudební vydavatelství specializované na jazzovou hudbu. Založili jej v roce 1966 hudební producenti Orrin Keepnews a Dick Katz. Roku 1972 vydavatelství padlo do rukou společnosti Fantasy Records. Svá alba zde vydavávali například Sonny Rollins, Jack DeJohnette nebo Buddy Montgomery.\n"}
{"id": "926061", "url": "https://cs.wikipedia.org/wiki?curid=926061", "title": "Marie Kovalová", "text": "Marie Kovalová\n\nMarie Kovalová (4. srpna 1911 Olešná u Přibyslavi – 4. srpna 1999 Mukařov) byla osoba pronásledovaná a vězněná komunistickým režimem v 50. letech 20. století, katolická aktivistka a pořadatelka podzemních duchovních seminářů v období normalizace.\nPocházela z rolnického rodu. Její rodiče Jan a Kateřina Vlčkovi vlastnili větší statek na Českomoravské vysočině. Od dětství byla vychovávána v katolické víře, kterou zdělila, podle záznamů v matrikách, po více než třistaleté rodové tradici. V šesti letech jí měla být v důsledku komplikací po úrazu kosou amputována noha pod kolenem, ale nakonec se jí zranění zhojilo (což vnímala jako zázrak).\n\nV průběhu I. světové války byl její otec na ruské frontě. Zde byl zasažen střepinou granátu v blízkosti míchy. Z války se sice vrátil, ale v důsledku zranění v roce 1922 zemřel. Před smrtí však rodině stačil vylíčit hrůzy bolševické revoluce, jíž byl během války svědkem. Vyprávěl například, jak lůza ve znamení revoluce přibíjela na vrata statku celou rodinu kulaka, včetně novorozence. Varoval tak celou rodinu i okolí před bolševickou revolucí. Po smrti Jana Vlčka se její matka znovu provdala, avšak nový hospodář otčím Langpaul se projevoval k rodině hrubě a násilnicky. Přesto se z tohoto druhého manželství narodila dcera Božena, sestra Marie Kovalové. Pro nemoc a psychické vyčerpání matky se o toto dítě musela postarat sestra Marie. K rozuzlení této tíživé situace došlo až v roce 1963, kdy hospodář Langpaul těžce a dlouho umíral, a nechal vzkázat pro paní Kovalovou, že bez jejího odpuštění nemůže zemřít. Krátce poté, kdy k jeho lůžku přijela a odpustila mu, Langpaul zemřel.\n\nDne 29. srpna 1936 se provdala za čerstvého absolventa právnické fakulty Josefa Kovala, praktikujícího katolíka. Během nacistické okupace byl JUDr. Koval zatčen gestapem. Jako soudce totiž osvobodil evangelické faráře. Ze tří set zatčených v této kauze se JUDr. Koval vrátil domů jako jeden z mála, ostatní zahynuli většinou v Terezíně. Podle umístěnky se po válce Kovalovi stěhovali na různá místa v republice, až nakonec v roce 1946 zakotvili v Litoměřicích. Mezitím se jim narodili dva synové, Vladimír a Miroslav.\n\nProtože matka paní Kovalové (Vlčková) již nemohla snášet násilí od svého druhého manžela a její zdravotní stav se zhoršil, vzala si ji paní Kovalová k sobě a starala se o ni až do její smrti 28. března 1950. To již byla intenzivně činná v hnutí apoštolátu laiků „Katolická akce“, kde měla na starost péči o kněžský dorost a o finančně-hospodářské záležitosti semináře. Organizovala přednášky a zájezdy na poutní místa. V litoměřickém dominikánském kostele sv. Jakuba byla s řádovým jménem Terezie Dominica přijata do třetího řádu sv. Dominika knězem Prokopem Švachem OP, který s dalšími dominikánskými kněžími Metodějem Habáněm a Vítem Benešem pomáhali litoměřickému biskupovi Weberovi při obnově kněžského semináře. Po smrti biskupa Webera začala úzce spolupracovat s novým biskupem Štěpánem Trochtou. Oba biskupové měli osudově leccos společného. Protože byla u veřejnosti oblíbená, začali ji komunisté bedlivě sledovat a připravovali její pozdější zatčení.\n\nPo nástupu komunistické totality k moci vstoupily v roce 1949 v platnost nové zákony, které umožnily prostřednictvím církevních tajemníků převzít pravomoc církevních ordinářů. Litoměřický biskup Trochta byl státní mocí donucen jmenovat litoměřickým generálním vikářem Eduarda Olivu, kolaboranta s režimem, agenta StB s krycím jménem „Rytíř“. Protože paní Kovalová úzce spolupracovala s Trochtou v oblasti pastorace, nebylo žádným překvapením, že byla 25. srpna 1952 zatčena a rozsudkem Krajského soudu v Praze ze dne 20. března 1953 odsouzena „za velezradu a vyzvědačství“ na 14 let odnětí svobody, k propadnutí veškerého majetku a dalším vedlejším trestům. Dne 16. ledna 1953 byl úředně zatčen a odsouzen i biskup Trochta se stejným rozsudkem, ale na dobu vězení v trvání 25 let. Ani její manžel JUDr. Josef Koval nezůstal ušetřen. U soudu 21. března 1953, kam byl původně předvolán pouze jako svědek, byl i on zatčen a odsouzen na 7 let vězení. Důvodem bylo, že své ženě pomáhal, a tak je nepochybně vinen také.\n\nK největší osobní tragédii manželů Kovalových patřilo to, že jim stát odebral děti a umístil je do dětského domova. Dětem pak bylo řečeno, že se jich rodiče zřekli, že jejich rodiče jsou horší než vrazi, protože zradili lidově demokratické zřízení. Manželům Kovalovým bylo nabídnuto, že k tomu, aby děti získali zpět, stačí podepsat spolupráci s StB. Paní Kovalová k tomu později říkala: \"„Vím, že kdybych to podepsala, stejně by mne nepustili, a navíc bych zradila Boha i sebe.“\"\n\nV době uvěznění manželů Kovalových bylo dětem Vladimírovi dvanáct a Miroslavovi sedm let. Přesto však určitý styk s rodiči oba synové měli, a to zásluhou nevlastní sestry Marie Kovalové Boženy Janáčkové († 2002), ke které jezdili o prázdninách, a která je také brala za rodiči na návštěvy do věznic.\n\nPobyt ve vězení politických vězeňkyň v 50. letech byl psychologicky zatížen monstrprocesem JUDr. Milady Horákové, který skončil její popravou, a který naznačoval, že si nikdo nemůže být v nových poměrech jist životem. S Kovalovou byly uvězněny navíc i další významné ženy, jako např. profesorka klasické archeologie a historička umění prof. dr. Růžena Vacková, dominikánská terciářka a katolická spisovatelka historické prózy Nina Svobodová, generální představená Kongregace Milosrdných sester sv. Karla Boromejského S.M. Vojtěcha Hasmandová, divadelní a filmová herečka Jiřina Štěpničková, Dagmar Šimková a další.\n\nZacházení s politickými vězeňkyněmi bylo natolik brutální, že Kovalová prodělala několik chorob a v důsledku nelidského zacházení se u ní objevila i vážné gynekologické onemocnění spojené s krvácením. Nakonec byla pod ozbrojenou eskortou dopravena do Prahy na Bulovku, kde byla operována.\n\nVězeňkyně se snažily udržet si lidského ducha, jak jen to šlo. Hlavním cílem „převýchovy“ totiž byla vedle pozvolné likvidace fyzické i likvidace lidské důstojnosti. Po ruském vzoru bylo účelem vyrobit lidi-stroje, kteří pracují bez vlastního myšlení a citu, tj. lidi, kteří jsou zcela zlomení a neschopní jakéhokoliv odporu. Odsouzené se snažily vyrábět si drobné předměty; vědkyně, učitelky a umělkyně zase přednášely ze svých oborů. Jejich strážci, jedinci povětšinou slabší intelektu, se snažili o likvidaci posledních zbytků lidské důstojnosti. Příkladem může být výrok: „Z vašich dětí uděláme bezprizorní parchanty a vy tady stejně chcípnete, kurvy reakcionářský!“\n\nPaní Kovalová podle svých slov veškeré své trápení obětovala za kněze a kněžský dorost. Modlila se mnoho i za své blízké.\n\nPo skončení období stalinismu došlo k politickému uvolnění, které vyvrcholilo amnestií v roce 1960. Z manželů Kovalových byl nejprve propuštěn 21. března 1960 Josef Koval a 12. května pak také Marie Kovalová. Oba vyšli z vazby s podlomeným zdravím. K tomu se přidala hořkost nad ztracenými roky bez možnosti vychovávat své děti. V úředních spisech obou byla napsáno: \"„Návrat nežádoucí“\". Ve zbědovaném stavu dorazila paní Kovalová do Prahy za manželem, který nalezl mezitím azyl u své tety v Radlicích. V Praze manželům Kovalovým však StB nedala pokoj, protože zde byla možnost, že by se opět paní Kovalová začala stýkat s biskupem Trochtou, a tak se opět přemístili do Litoměřic. Byl jim přidělen vlhký byt pod úrovní chodníku a byli opět pod přísným dozorem. Navíc se v okolí jejich bytu vyskytovali čtyři placení donašeči, kteří podávali „čerstvá hlášení“.\n\n„Domov“ se jim podařilo změnit až v roce 1966, zásluhou kanovníka Mojmíra Melana, který zprostředkoval byt v církevním domě v Dómské ulici č. 16 v Litoměřicích, poblíž katedrály sv. Štěpána. Biskup Trochta mezitím v Praze myl a opravoval záchody či dělal příležitostného přidavače zedníkům na stavbě. Po svém návratu do Litoměřic v 70. letech znovu a často navštěvoval manžele Kovalovy v jejich bytě v Dómské ulici, nedaleko jeho biskupské rezidence.\n\nPo propuštění z vězení začala manželům Kovalovým nová životní rodinná etapa. Měli s sebou mladšího syna Mirka, kterému bylo necelých 16 let. Starší syn, kterému bylo již 19 let, se s rodiči do Litoměřic nevrátil. Ve dvaceti letech se oženil a jeho životní dráha měla jiný kontext. V roce 1964 však do Litoměřic přivezl svou dvouletou dceru Evu, kterou pak manželé Kovalovi vychovávali. JUDr. Josef Koval, přestože uměl dokonale německy, ovládal brilantně těsnopis, ve svém oboru byl kapacitou a před zatčením byl krajským soudcem, ke svému právnickému povolání se po návratu z vězení již nesměl nikdy vrátit. Stal se tedy dělníkem v chemičce v Ústí nad Labem, kam denně dojížděl, později pracoval v chemičce v Lovosicích a jinde. V důchodu pak, i při zdravotním omezení, pracoval u výhybky na železnici a jako noční hlídač. Ironií bylo, že všude kam po svém propuštění nastoupil byl díky svým schopnostem vyznamenáván jako \"vzorný pracovník a budovatel socialistické vlasti\". Žil skromným životem ve stínu nevšedního velkého charismatu své manželky. Byl jako jeho žena také dominikánským terciářem a dostal řádové jméno Rajmund. Zlepšení společenských poměrů se však nedočkal a zemřel 29. března 1989, osm měsíců před sametovou revolucí.\n\nKomunistický režim nazýval Marii Kovalovou \"„vatikánským špiónem“\". Manželé Kovalovi bydleli nedalo litoměřické katedrály a bohoslovecké fakulty. Byli hojně navštěvováni jak profesory, tak i posluchači kněžského semináře. U Kovalů se sloužily mše svaté, scházeli se řeholníci i řeholnice, řešilo se u nich mnoho věcí, které nemohly být díky režimu veřejně deklarovány. Žila tam část podzemní církve. Paní Kovalová, která byla vyhlášena svou pohostinností, rovněž nasměrovala mnoho mladých mužů ke kněžskému povolání. Přes všechny útrapy vězení, měli Kovalovi odvahu i vůli pokračovat ve službě bližním i církvi.\n\nČasto je také navštěvoval spirituál kněžského semináře v Kolíně nad Rýnem otec Heribert Heyberg. Ten přes německou charitu organizoval finanční i materiální pomoc pro propuštěné politické vězně, kněze i laiky až do období převratu v listopadu v roce 1989. Otec Heribert Heyberg nejenže přivážel režimem zakázané náboženské knihy, bohoslužebné náčiní a ornáty, ale také výrazně finančně pomáhal udržet provoz litoměřického semináře. Občas se na státních hranicích dostal do těžkých problémů s celní správou, avšak prostřednictvím Kovalových se jeho pomoc dostávala na potřebná místa.\n\nKe konci 90. letech 20. století se zdravotní stav paní Kovalové začal zhoršovat a přestože jí pomáhalo několik lidí (ing. Zdeněk Janda, paní učitelka Marie Brůnová, řeholní sestra M. Josefa Valentová, OP, která jí nosila oběd a jiní), vnučka Eva si ji vzala do pražského bytu, kde však vhledem k tomu, že měla tři malé děti, byly stísněné podmínky. Po roce byl pak na dobu letních prázdnin dojednán pobyt v charitním domově v Mukařově, kde se o ní staraly i dvě sestry ze schönstattského hnutí. Zemřela, zaopatřena svátostmi církve, ve stejný den, kdy se narodila 4. srpna. Její pohřeb se konal v kostele sv. Jiljí v Praze v sobotu 14. srpna 1999. Mši za zemřelou celebroval Mons. Dominik Duka, který zhodnotil její těžký život a spojení s dominikánským řádem, za účasti mnoha kněží z celé republiky i ze zahraničí. Při pohřbu promluvil rovněž otec Heribert Heyberg a generální vikář litoměřické diecéze Mons. Karel Havelka.\n\nPozději byla sloužena ještě vzpomínková mše v Litoměřicích. Její tělo bylo převezeno a uloženo do rodinného hrobu v Přibyslavi na Vysočině.\n\n\n\n"}
{"id": "926063", "url": "https://cs.wikipedia.org/wiki?curid=926063", "title": "Dolmen du Pradinas", "text": "Dolmen du Pradinas\n\nDolmen du Pradinas je megalitická kamenná stavba z doby asi 3000 let před naším letopočtem nalézající se asi 500 m západně od samoty Pradinas ve francouzském departementu Ardèche. Samotný dolmen se nachází v křovinatém porostu ve vzdálenosti asi 100 m od křižovatky silnic D 201 a D 690.\n"}
{"id": "926067", "url": "https://cs.wikipedia.org/wiki?curid=926067", "title": "It's Time", "text": "It's Time\n\nIt's Time je píseň od americké skupiny Imagine Dragons. Píseň se nachází na extended play Continued Silence a i na debutovém studiovém albu skupiny, s názvem Night Visions. \"It's Time\" je indie rocková skladba a v textu popisuje, že by nikdo neměl měnit sám sebe.\n\nPoté, co byla píseň přezpívána v hudebním seriálu \"Glee\" a zazněla mnohokrát v reklamách a televizních pořadech, získala komerční úspěch a umístila se na 15. místě v Billboard Hot 100, na 4. místě v Alternative Songs chart a na 3. místě v Rock Songs chart. Dostala se do nejlepších deseti singlů v hitparádách v Belgii (1. místo), České republice (10. místo), Rakousku (6. místo) a Portugalsku (6. místo). Píseň je 2x platinová na žebříčkách RIAA a CRIA a platinová na ARIA Charts. Byla také nominována v kategorii nejlepší rockové video na MTV Video Music Awards v roce 2012.\n\n\n"}
{"id": "926068", "url": "https://cs.wikipedia.org/wiki?curid=926068", "title": "Dolmen de Grosse Pierre", "text": "Dolmen de Grosse Pierre\n\nDolmen de Grosse Pierre je megalitická kamenná stavba z doby asi 3000 let před naším letopočtem nalézající se na naučném chodníku o délce cca 2,8 km nedaleko od jeskyně Grotte de Saint-Marcel ve francouzském departementu Ardèche. Samotný dolmen se nachází v křovinatém porostu nad údolím Gorges de l'Ardèche.\n"}
{"id": "926070", "url": "https://cs.wikipedia.org/wiki?curid=926070", "title": "Hugh Masekela", "text": "Hugh Masekela\n\nHugh Masekela (4. dubna 1939 Witbank, Jihoafrická republika – 23. ledna 2018 Johannesburg) byl jihoafrický trumpetista a hudební skladatel. V dětství hrál na klavír a k trubce přešel ve čtrnácti letech. V roce 1959 se stal členem skupiny The Jazz Epistles, kterou vedl klavírista Abdullah Ibrahim.\n\nMimo jazzových hudebníků spolupracoval například i s rockovými hudebníky (The Byrds, Paul Simon). Se skupinou Byrd vystoupil například na festivalu Fantasy Fair and Magic Mountain Music Festival v červnu 1967.\n\nV roce 2012 vystoupil na festivalu Colours of Ostrava. 5. listopadu 2014 vystupuje na Strunách podzimu v Rudolfinu.\n\n"}
{"id": "926071", "url": "https://cs.wikipedia.org/wiki?curid=926071", "title": "DAPI", "text": "DAPI\n\nDAPI (4',6-diamidin-2-fenylindol) je fluorescenční barvivo, které se pevně váže na AT bohaté oblasti v DNA. DAPI se pro svou silnou fluorescenci a schopnost procházet buněčnou membránou běžně používá ve fluorescenční mikroskopii pro obarvení buněčných jader.\n\nDAPI bylo poprvé syntetizováno roku 1971 v laboratoři Otto Danna při hledání léků proti trypanosomiáze, a i když jako lék nebylo používáno, výzkum DAPI ukázal, že se velmi silně váže na DNA a po vazbě fluoreskuje, což roku 1975 vedlo k objevu mitochondriální DNA při ultracentrifugaci.\n\nPo vazbě DAPI na DNA se až 20× zesiluje intenzita fluorescence, protože nedochází ke zhášení fluorescence molekulami vody v roztoku. Při vazbě na dvouvláknovou DNA má DAPI excitační maximum při 358 nm (ultrafialové světlo) a emisní maximum při 461 nm (modrá). DAPI se váže nejsilněji na úseky DNA bohaté na AT, kde se váže v poměru 1 molekula DAPI na 3 AT-páry. Kromě toho se DAPI může vázat i na RNA, i když fluorescence je výrazně slabší a emisní maximum je posunuto k 500 nm.\n\n"}
{"id": "926072", "url": "https://cs.wikipedia.org/wiki?curid=926072", "title": "Menhir Grosse Pierre", "text": "Menhir Grosse Pierre\n\nMenhir Grosse Pierre je kamenný megalitický menhir z dobyasi před 3000 let nalézající se na naučném botanickém chodníku o délce 2,8 km nedaleko od jeskyně Grotte de Saint-Marcel ve francouzském departementu Ardèche. Samotný menhir se nachází v křovinatém porostu nad údolím Gorges de l'Ardèche.\n"}
{"id": "926076", "url": "https://cs.wikipedia.org/wiki?curid=926076", "title": "Třída Lord Clive", "text": "Třída Lord Clive\n\nTřída Lord Clive byla třída monitorů britského královského námořnictva z období první světové války. Postaveno bylo osm jednotek této třídy. Ve službě byly v letech 1915–1927. Všechny byly vyřazeny.\n\nCelkem bylo postaveno osm jednotek této třídy. Na stavbě se podílely loděnice Scotts v Greenocku, Harland & Wolff v Belfastu, Palmers v Jarrowu a Hamilton v Glasgow. Do služby vstoupily v roce 1915. Hlavní výzbroj pocházela ze čtyř vyřazených predreadnoughtů třídy \"Majestic\" (jednotky \"Victorious\", \"Magnificent\", \"Hannibal\" a \"Mars\").\n\nJednotky třídy \"Lord Clive\":\nPůvodní výzbroj monitorů tvořily dva 305mm kanóny umístěné v dvoudělové věži na přídi. Doplňovaly je dva 76mm kanóny, jeden 47mm kanón a 40mm kanón. Pohonný systém tvořily dva kotle a dva parní stroje, pohánějící dva lodní šrouby. Jejich výkon se u jednotlivých plavidel lišil. Monitory \"General Wolfe\" a \"Sir John Moore\" měly pohon o výkonu 2500 hp, monitor \"Prince Rupert\" o výkonu 1600 hp a ostatní o výkonu 2310 hp. Nejvyšší rychlost dosahovala 6,5 uzlu.\n\nBěhem služby se složení výzbroje měnilo. Roku 1918 byla na záď monitorů \"General Wolfe\" a \"Lord Clive\" instalována dělová věž se 457mm kanónem. Tyto kanóny byly původně vyrobeny pro lehký bitevní křižník HMS \"Furious\". Přestavba třetího monitoru \"Prince Eugene\" nebyla do konce války dokončena.\n"}
{"id": "926081", "url": "https://cs.wikipedia.org/wiki?curid=926081", "title": "Park Muskau", "text": "Park Muskau\n\nPark Muskau (německy Muskauer Park, oficiální název: \"Fürst-Pückler-Park Bad Muskau\", Pücklerův krajinářský park Muskau, polsky Park Mużakowski) je park u města Bad Muskau na německo-polské hranici.\n\nKrajinný park na březích řeky Lužické Nisy na hranici mezi Polskem a Německem je největším anglickým parkem ve střední Evropě. Park leží přibližně 50 km severozápadně od města Zhořelec u města Bad Muskau a rozkládá se na celkové ploše 830 ha, z čehož 560 ha bylo zapsáno na seznam UNESCO. V současnosti se přibližně dvě třetiny parku nacházejí na polském území a jedna třetina na německém.\n\nPücklerův krajinářský park Muskau byl založen hrabětem Hermannem von Puckler-Muskau v letech 1815 až 1844. Po návratu z Anglie se hrabě Pückler rozhoduje přebudovat původní francouzskou zahradu na anglický park. Vykupuje sousední pozemky a v roce 1817 začíná s budováním jezera pojmenovaného podle jeho druhé manželky na Luciiensee okolo zámku. V roce 1819 pozval k spolupráci na stavebních úpravách původní středověké pevnosti na Nový zámek architekta Karla Friedricha Schinkela. V roce 1845 však Pückler kvůli finančním potížím musel panství Muskau prodat. Panství získal Friedrich von Oranien-Nassau, který zaměstnal Eduarda Petzolda, Pücklerova žáka, a ten pokračoval v budování krajinářského parku.\n"}
{"id": "926082", "url": "https://cs.wikipedia.org/wiki?curid=926082", "title": "Nebojovali švestkovými knedlíky", "text": "Nebojovali švestkovými knedlíky\n\nNebojovali švestkovými knedlíky je kniha autorky Markéty Chalupové, kterou vydalo nakladatelství Computer Press v roce 2011. \n\nPodrobně popisuje činnost skupiny bratří Mašínů v Československu, útěk jejích pěti členů přes NDR, vstup do americké armády a soud s členy i nečleny skupiny v roce 1955. Jedná se o první knihu o skupině bratří Mašínů, kterou sepsal historik. Autorka knihy spisovatelka, novinářka a historička Markéta Chalupová je absolventkou Masarykovy univerzity. Kniha je výsledkem studia českých i zahraničních archivních materiálů, autorka bádala mimo jiné i v archivech v Berlíně, Mnichově a Vídni. \n\nDíky novým, historiky neanalyzovaným archivním pramenům kniha vyvrací některé staré teorie – autorka kupř. zjistila, že v přestřelkách se skupinou nezemřeli čtyři, ale tři příslušníci východoněmecké Lidové policie. Skupina je zobrazena novým způsobem – z pohledu dobového tisku. Chalupová se zaměřuje také na jazyk tisku, zejména na expresivní „nálepky“ týkající se nejen skupiny, ale i obecně odbojářů, emigrantů, nepřátelských států apod. a přináší tak obraz nejen odbojové činnosti skupiny a tehdejší politické situace, ale také žurnalistiky.\n\n"}
{"id": "926084", "url": "https://cs.wikipedia.org/wiki?curid=926084", "title": "Bílá Desná", "text": "Bílá Desná\n\nBílá Desná je vodní tok v Jizerských horách v Libereckém kraji na severu České republiky. Délka toku činí 11,6 km. Plocha povodí měří 16,0 km².\n\nPramen této horské říčky se nachází u přírodní památky Na Kneipě ve vzdálenosti asi 2 kilometry jihozápadně od vrcholu Jizery (1122 m n. m.). Na horním toku teče převážně jihovýchodním směrem. Mezi osmým a devátým říčním kilometrem se potok stáčí na jih až jihojihovýchod a tímto směrem proudí až ke svému ústí. V Desné se slévá s Černou Desnou a dále již pokračuje krátká řeka Desná. Na toku byla v letech 1912 až 1915 budována přehradní nádrž, která se 18. září 1916 protrhla.\n\nPrůměrný průtok Bílé Desné u ústí činí 0,49 m³/s. Na jejím 7,3 říčním kilometru se nachází betonový jez s odběrným objektem, který slouží k převedení části průtoku do přehradní nádrže Souš. Z odběrného objektu je voda vedena železobetonovým potrubím o průměru 800 mm v délce 573 m k původní 1145 m dlouhé štole z roku 1914 vedoucí z protržené nádrže Desná do povodí pravostranného přítoku Černé Desné.\n"}
{"id": "926090", "url": "https://cs.wikipedia.org/wiki?curid=926090", "title": "František Josef Klavík", "text": "František Josef Klavík\n\nFrantišek Josef Klavík (30. září 1798 Tábor – 19. března 1878 České Budějovice) byl český podnikatel a politik, v 2. polovině 19. století dlouholetý starosta Českých Budějovic, poslanec Českého zemského sněmu.\n\nPocházel z tradičního táborského měšťanského rodu, původně Klavigerů, později příjmení uváděno i jako Klavír, Klavig, Klabik a nakonec Klavík. Rodina sídlila v domě čp. 18 na rohu dnešního Žižkova náměstí a Vodní ulice. František Josef Klavík studoval školu v Táboře a s výborným prospěchem absolvoval Malostranské gymnázium v Praze. A směřoval k dráze obchodníka jako jeho otec. Po škole nastoupil na praxi k pražskému obchodníkovi Josefu Pleschnerovi jako pokladník, později účetní. Ve věku 24 let se vrátil domů a působil jako obchodník v rodném Táboře v otcově firmě. Roku 1823 se oženil s Annou Stulíkovou, dcerou místního měšťana. Později přesídlil do Českých Budějovic, kde roku 1824 založil velkoobchodní firmu, která si vybudovala styky po celé Evropě. I po přestěhování si ale udržel podnikatelské vazby na Tábor, kde založil lihovar, syrobárnu a postavil stodoly a stáje v okolí dnešní hlavní třídy táborského Nového města. V roce 1844 také koupil velkostatek Kamenná Lhota u Borotína.\n\nPatřil mezi hlavní představitele etnicky českého měšťanstva v národnostně smíšených Budějovicích. Politicky se angažoval již v revolučním roce 1848, kdy byl zvolen v zemských volbách roku 1848 na Český zemský sněm, který se ale nikdy nesešel. Do sněmu byl zvolen za volební obvod České Budějovice. Roku 1848 byl také místním velitelem Národní gardy a správcem obecního hospodářství.\n\nV období let 1850–1857 a 1861–1865 byl starostou Českých Budějovic. Podporoval české školství a další české instituce v Budějovicích. Zasloužil se o vznik měšťanské školy, městské spořitelny (roku 1855, uváděno i roku 1856) a podílel se na ustavení obchodní komory. Koncem 50. let byl zvolen místopředsedou komory.\n\nPo obnovení ústavního života v Rakouském císařství počátkem 60. let 19. století se zapojil i do zemské politiky. V zemských volbách v Čechách v roce 1861 byl zvolen v městské kurii (volební obvod České Budějovice) do Českého zemského sněmu.\n\nZatímco po komunálních volbách roku 1861 se stal starostou Čech Klavík, ačkoliv v zastupitelstvu měli převahu Němci s 23 mandáty proti 7 českým, v roce 1865 již hlasování a politické tábory na budějovické scéně odrážely etnické napětí. Klavíkův politický blok tehdy ve volbách propadl, místa v zastupitelstvu plně obsadili etničtí Němci a starostou se stal Eduard Claudi, který zahájil několik desítek let trvající éru německé dominance na budějovické radnici. Po odchodu ze starostenského postu se Klavík podle nekrologu v Národních listech ocitl „\"při holi žebrácké\"“ a byl „\"uštván k zoufalství\".“\n"}
{"id": "926092", "url": "https://cs.wikipedia.org/wiki?curid=926092", "title": "Hidetoši Wakui", "text": "Hidetoši Wakui\n\nHidetoši Wakui (japonsky: 和久井秀俊, anglickým přepisem Hidetoshi Wakui; * 12. února 1983 Točigi, Japonsko) je japonský fotbalový záložník hrající za estonský klub JK Nõmme Kalju.\n\nWakui působil mimo Japonska i Singapuru, Slovinsku, České republice, Rakousku, Bělorusku.\n\nV české lize hrál za FK Bohemians Praha (Střížkov), nastoupil celkem k 11 ligovým zápasům. Od roku 2011 působí v estonském klubu JK Nõmme Kalju, se kterým získal v sezóně 2012 titul v estonské nejvyšší ligové soutěži. Díky tomu se klub kvalifikoval do Ligy mistrů a přes druhé předkolo Ligy mistrů UEFA 2013/14 (postup přes finský celek HJK Helsinki) se probil do třetího předkola, kde narazil na českého mistra FC Viktoria Plzeň.\n\n"}
{"id": "926101", "url": "https://cs.wikipedia.org/wiki?curid=926101", "title": "Grotte de Saint-Marcel", "text": "Grotte de Saint-Marcel\n\nGrotte de Saint-Marcel (česky jeskyně Saint Marcel) je jeskyně nalézající se na území obce Bidon ve francouzském departementu Ardèche nad údolím Gorges de l'Ardèche.\n\nPřestože jeskyně leží na území obce Bidon, samotná jeskyně od roku 1228 patří obci Saint-Marcel d'Ardèche na základě darování pozemku na kterém se jeskyně nalézá tehdejším majitelům městečka Saint-Marcel d'Ardèche.\n\nPřírodní vchod do jeskyně objevil v roce 1838 místní lovec při lovu s fretkou. V roce 1894 vydává Edouard-Alfred Martel, zakladatel moderní francouzské speleologie, první vědecký popis tehdy známých prostor jeskyně. Další prostory jeskyně objevuje v letech 1930 - 1940 Robert de Joly, objevitel jeskyně l’Aven d'Orgnac. Další prostory jsou objeveny v roce 1960 a od roku 1980 pokračuje potápěčský průzkum jeskynního systému.\n\nDo dnešního dne bylo ve zdejším jeskynním systému objeveno více než 57 km jeskynních chodeb, z toho přes 17 km je zatopených.\n\nJeskynní systém je poprvé zpřístupněn v roce 1870, v té době však pouze pro organizované výlety. V roce 1962 byl vybudován vstupní objekt a v roce 1989 byl dokončen tunel do turisticky nejatraktivnější části jeskyně.\n\nJeskyně je chráněna od roku 1934 jako historická památka.\n"}
{"id": "926105", "url": "https://cs.wikipedia.org/wiki?curid=926105", "title": "Dolmen du Chanet", "text": "Dolmen du Chanet\n\nDolmen du Chanet je kamenná megalitická stavba pocházející z doby před 3000 let nalézající se nad údolím Gorges de l'Ardèche ve francouzském departementu Ardèche. Nalézá se na turistickém chodníku vedoucím z bivaku Gournier nahoru na vyhlídkovou turistickou silnici. Od bivaku Gournier je dolmen vzdálen asi 1 km, ze silnice je to k dolmenu asi 0,5 km. Od řeky k silnici je však třeba překonat převýšení cca 250 m.\n"}
{"id": "926106", "url": "https://cs.wikipedia.org/wiki?curid=926106", "title": "Škoda 29T", "text": "Škoda 29T\n\nŠkoda 29T (obchodní název ForCity Plus) je tramvaj vyráběná společností Škoda Transportation pro slovenské hlavní město Bratislavu a jeho tramvajovou síť.\n\nKonstrukčně vychází z typu 26T pro Miskolc. Jedná se o pětičlánkovou jednosměrnou tramvaj, která je z 87 % nízkopodlažní. Disponuje pěti dveřmi a čtyřmi podvozky, z nich oba krajní jsou otočné. Do výbavy je zahrnuta klimatizace prostoru pro řidiče i cestující a kamerový systém s šesti vnějšími a šesti vnitřními kamerami.\n\nPro Bratislavu je určen také odvozený obousměrný typ Škoda 30T.\n\nDopravný podnik Bratislava (DPB) v roce 2013 objednal 15 tramvají za 37 milionů eur, které byly dodány v roce 2015. Smlouva umožňovala také opci na dalších 15 vozidel, kterou DPB využil. Tyto dodatečně objednané tramvaje jezdí v Bratislavě od roku 2016.\n\nPrvní tramvaj 29T, později označená evidenčním číslem 7401, dodala Škoda Transportation do Bratislavy dne 17. února 2015. Vůz se následně podrobil schvalovacímu procesu a zkušebním jízdám, do provozu s cestujícími byl poprvé nasazen 28. dubna téhož roku. Po dokončení homologace byl do běžného provozu zařazen na začátku června téhož roku. Během následujících letních měsíců bylo do Bratislavy dodáno zbylých 14 tramvají objednaných na základě původní smlouvy. Od prosince 2015 do dubna 2016 obdržel DPB 15 kusů objednaných na základě opce.\n\nV letech 2015 a 2016 bylo vyrobeno celkem 30 vozů ve dvou sériích.\n\n"}
{"id": "926108", "url": "https://cs.wikipedia.org/wiki?curid=926108", "title": "Mandy Capristo", "text": "Mandy Capristo\n\nMandy Grace Capristo (* 21. března 1990; Mannheim, Baden-Württemberg, Německo) je německá zpěvačka, skladatelka, tanečnice a modelka. Narodila se ve městě Mannheim, ve spolkovém státě Baden-Württemberg, ale vyrůstala ve městě Bürstadt, ve spolkovém státě Hessen. Poprvé se objevila na pěvecké a taneční soutěži v roce 2001, kdy vyhrála Kiddy Contest – pěvecká televizní relaity show pro teenagery v Rakousku, s písní “\"Ich wünsche mir einen Bankomat\"”.\n\nMezi léty 2006–2011 se Mandy proslavila jako zakládající členka dívčí skupiny Monrose – výsledek 5. sezóny německé talentové televizní show Popstars. Před rozpadem skupiny v roce 2011, trio vydalo 4 studiová alba a 11 singlů.\n\nPo rozpadu Monrose, Mandy zahájila svou sólovou kariéru jako zpěvačka. V roce 2011 spolupracovala se zpěvákem Peterem Maffayem na své Tabaluga hudební skladbě “\"Die Zeit hält nur in Träumen an\"”. Když nehrávala své debutové sólové album Grace (2012) účastnila 5. sezóny Let's Dance. Svůj debutový sólový singl \"\"The Way I Like It\"\" vydala v dubnu 2012.\n"}
{"id": "926109", "url": "https://cs.wikipedia.org/wiki?curid=926109", "title": "Česko na Mistrovství Evropy v atletice 1998", "text": "Česko na Mistrovství Evropy v atletice 1998\n\nEvropského šampionátu v Budapešti se ve dnech 18. – 23. srpna 1998 účastnilo 37 českých atletů (21 mužů a 16 žen). O největší úspěchy se postaraly ženy. Helena Fuchsová získala v běhu na 400 metrů stříbrnou medaili a stejný cenný kov obdržela také trojskokanka Šárka Kašpárková. Na stupních vítězů stanul také Lukáš Vydra, jenž získal bronz v závodě na 800 metrů.\n\nDesetiboj\nSedmiboj\n\n"}
{"id": "926111", "url": "https://cs.wikipedia.org/wiki?curid=926111", "title": "Vendula Vartová-Eliášová", "text": "Vendula Vartová-Eliášová\n\nMgr. Vendula Vartová-Eliášová (* 26. květen 1974 Brandýs nad Labem) je česká básnířka, překladatelka a publicistka.\n\nNa Filosofické fakultě Univerzity Karlovy vystudovala bohemistiku a germanistiku, působila jako regionální novinářka, vyučovala na základních a středních školách. Její profesní specializací je především onomastika.\n\nV letech 2006–2011 žila se svým manželem v Bruselu, kde vyučovala v české sekci Evropské školy a působila v organizaci Inspiration Tcheque. Po návratu domů začala vyučovat češtinu a němčinu na základní škole v Brandýse nad Labem.\n\nPrvní verše publikovala již koncem devadesátých let časopisecky, během pobytu v Bruselu pak vytvořila pozoruhodný básnický soubor, který se stal jádrem sbírky \"Z inkoustu noc\" (Praha 2013). Reprezentativním souborem 30 básní je zastoupena v almanachu POLOTAM, vydaném knihovnou ve Varnsdorfu; přispívala rovněž do sborníku \"Eduard Petiška, jak ho neznáte\", k 90. výročí autorova narození. Její verše docházejí ocenění v celostátních literárních soutěžích (např. 1. místo v soutěži Literární Vysočina 2013, 2 místo v soutěži Literární Varnsdorf aj.) a dočkaly se řady veřejných čtení.\n\nMimo vlastní tvorbu se věnuje překladatelské činnosti. Je členkou Obce spisovatelů ČR a členkou Společnosti Agathy Christie.\n\nNyní učí na Základní škole Na Výsluní. Učí češtinu, němčinu a občanskou výchovu.\n\n\n\n\n\n"}
{"id": "926114", "url": "https://cs.wikipedia.org/wiki?curid=926114", "title": "Toskánka", "text": "Toskánka\n\nToskánka je osada rozdělená na dvě části. Jedna z nich spadá pod obec Braškov, od něhož leží severovýchodním směrem na opačné straně dálnice D6. Od části patřící pod Pletený Újezd, bezprostředně sousedící se zástavbou vlastní obce, ji odděluje ulice 9. května.\n\nNa začátku 17. století zde byl vystavěn lovecký zámeček patřící vévodkyni Anně Marii Františce Toskánské. Po ní také dostala místní část svůj název. Na přelomu 17. a 18. století prošel přestavbou na zájezdní hostinec (poprvé zmiňován roku 1810), jenž v roce 1816 vlastnil braškovský rychtář.\n\nNa Toskánce také žil první braškovský starosta Jan Moucha (ve funkci v letech 1850–1864). K roku 1843 je zde zmiňován pouze hostinec, kovárna a trojice domů.\n\n"}
{"id": "926121", "url": "https://cs.wikipedia.org/wiki?curid=926121", "title": "Seznam relikvií Zlaté Koruny", "text": "Seznam relikvií Zlaté Koruny\n\nKlášter Zlatá Koruna disponoval během své historie řadou relikvií. První, kterou získal od krále Přemysla Otakara II., byla část z trnové koruny Ježíše Krista.\n\nSeznam není kompletní:\n\n"}
{"id": "926123", "url": "https://cs.wikipedia.org/wiki?curid=926123", "title": "Enrico Fabris", "text": "Enrico Fabris\n\nEnrico Fabris (* 5. října 1981 Asiago) je bývalý italský rychlobruslař.\n\nNa juniorském světovém šampionátu debutoval v roce 1999 28. místem, v roce 2000 poprvé nastoupil do závodů Světového poháru. V sezóně 2001/2002 se premiérově zúčastnil seniorského Mistrovství Evropy (16. místo), startoval také na Zimních olympijských hrách 2002 (1500 m – 26. místo, 5000 m – 16. místo). Od roku 2003 se také pravidelně účastnil světových šampionátů. První medaili, stříbrnou, získal coby člen italského družstva ve stíhacím závodě na Mistrovství světa na jednotlivých tratích 2005. Následující sezóna 2005/2006 byla jeho nejúspěšnější: vyhrál Mistrovství Evropy, vybojoval stříbro na vícebojařském světovém šampionátu a ze zimní olympiády si kromě 8. místa v závodě na 10 000 m přivezl také jednu bronzovou (5000 m) a dvě zlaté (1500 m, stíhací závod družstev) medaile. V následujících sezónách získal na evropských a světových mistrovstvích několik dalších cenných kovů, naposledy byl druhý na Mistrovství Evropy 2010. Na ZOH 2010 dokončil závody na 10. (1500 m), respektive 7. místě (5000 m), v závodě družstev byl italský tým šestý. V ročníku 2011/2012 nastoupil do prvních závodů Světového poháru, poté však ukončil aktivní sportovní kariéru.\n\n"}
{"id": "926124", "url": "https://cs.wikipedia.org/wiki?curid=926124", "title": "Lünen", "text": "Lünen\n\nLünen je město v německé spolkové zemi Severní Porýní-Vestfálsko. Je největším městem zemského okresu Unna ve vládním obvodu Ansberg. Je součástí Regionálního sdružení Vestfálska-Lippe. Město leží po obou březích řeky Lippe na okraji průmyslové oblasti Porúří, severně od velkoměsta Dortmundu. V minulosti se jednalo o hanzovní město, v současnosti je členem sdružení Nová Hanza. V roce 2011 zde žilo přes 85 tisíc obyvatel.\n\nNález několika hrobů Franků a Sasů vypovídá o založení města v období raného středověku. V roce 1018 zde byl postaven první kamenný kostel. V osadě se několikrát sešli také pánové z Vestfálska. Městská práva získal Lünen ve 13. století. Město bylo od tohoto století dlouhou dobou součástí hanzy. V roce 1514 zachvátil město požár, který jej z velké části poškodil. V roce 1609 přešlo město pod správu braniborského kurfiřta Jana Zikmunda Braniborského z rodu Hohenzollernů. Během třicetileté války bylo město několikrát obsazeno a bylo zde poškozeno zdejší městské opevnění. V roce 1719 zde žilo 1238 osob, především rolníků. V roce 1826 zde byly postaveny železárny, což byl první průmyslový podnik v Lünenu. Roku 1875 byla do provozu uvedena železniční trať Dortmund - Enschede. V roce 1928 se po územní reformě stala součástí města obec Brambauer, která je v současnosti jeho městskou částí. Lünen měl status nezávislého svobodného města. Během druhé světové války byla ve městě zničena řada domů. V roce 1968 se součástí města stala obec Niederaden a v roce 1975 do něj byla začleněna obec Altlünen. V 60. a 70. letech bylo ve městě zahájeno několik stavebních projektů. Byla tak vybudována například nová radnice nebo obchodní centrum. Ve městě je tak možno pozorovat historické stavby v kontrastu s moderní architekturou.\n\n\n"}
{"id": "926125", "url": "https://cs.wikipedia.org/wiki?curid=926125", "title": "SK Slavia Praha – juniorský tým 2013/14", "text": "SK Slavia Praha – juniorský tým 2013/14\n\nTento článek se podrobně zabývá sestavou a zápasy juniorského týmu SK Slavia Praha v sezoně 2013/ 14. Celkově se jedná o druhou sezonu v historii Juniorky Slavie, jelikož dříve plnil roli rezervního týmu \"B-tým\". Slavia v minulé, historicky první, sezoně 2012/13 obsadila druhou pozici, kterou tak v této sezoně obhajovala. V konkurenci dalších 20 týmů tento ročník Juniorské ligy vyhrála.\n\nTrenérem juniorského týmu byl Daniel Šmejkal, který do funkce nastoupil v letní přestávce. Ve funkci nahradil dočasného trenéra Milana Titěru, který ji v závěru předchozí sezony převzal od Michala Petrouše, jenž se přesunul na post trenéra \"A-týmu\".\n\nV letní pauze byl na post trenéra týmu jmenován Daniel Šmejkal. Bývalý reprezentační hráč nahradil v této funkci Milana Tintěru. Ten se ze svého záskoku vrátil k mladším hráčům Slavie.\n\nPo minulé sezóně kádr opustila řada hráčů. Někteří kvůli vysokému věku kádr opustit museli, jiní získali angažmá u seniorských týmů. Jako první opustil tým kapitán Jan Mikula, který odešel na roční hostování do FC Vysočina Jihlava (Gambrinus liga). Dalším, kdo odešel na hostování byl Marek Červenka, a to do FK Viktoria Žižkov (FNL). Dále tým opustili hráči loňského kádru Marek Šittich, Petr Růžička, Jakub Sudek a Radomír Synek. Do \"A-týmu\" Slavie pak byli přeřazeni Viktor Šimeček, Petr Kolařík, Josef Bazal a Jiří Vondráček, kteří však v případě splnění kvót mohou v Juniorce nadále nastupovat.\n\nKádr byl doplněn o hráče z mladších kategorií.\n\nV prvním kole Juniorské ligy nastoupil tým proti mistrovskému týmu FC Zbrojovka Brno a zvítězil nad ním v poměru 2–0. Poté následovaly dvě porážky od týmů FK Varnsdorf (0–2) a AC Sparta Praha (2–3). Ve 4. kole čekal na Slavii volný los.\n\nV 9. kole tým zvítězil 4–0 nad FK Baumit Jablonec a dvougólový střelec Václav Prošek byl vyhlášen nejlepším hráčem celého 9. kola. Jeho tým se v tabulce po dvou vítězstvích v řadě posunul na 13. místo.\n\nSvoji první sezonu na lavičce Juniorky působil v pozici hlavního trenéra Daniel Šmejkal.\n\nJuniorský tým používá stejné sady dresů jako \"A-tým\" Slavie. Reklama na nich je v této kategorii zakázaná.\n\n\nPoznámky:  —  = nezveřejněno (dohoda mezi kluby),  †  = odhadovaná cena,  +  = opce na prodloužení smlouvy,  ‡  = hráč už v minulém ročníku nenastupoval\n\nPoznámky:  —  = nezveřejněno (dohoda mezi kluby),  †  = odhadovaná cena,  +  = opce na prodloužení smlouvy\n\nPoslední úprava: konec ročníku.\nVysvětlivky: † = \"odehrál pouze podzimní část\", ± = odehrál pouze jarní část.\n\nPoslední úprava: konec ročníku.\nPoznámky: zelená barva znamená účast v utkání (pokud je tmavší, hráč už v ročníku nastoupil k soutěžnímu utkání v \"A-týmu\"); tučné číslo v rámečku (pokud je) udává počet vstřelených branek v utkání; symbol u brankáře udává čisté konto.\n\nPoslední úprava: konec ročíku.\n\nPoslední úprava: konec ročníku.\nVysvětlivky: Z = Zápasy; V = Výhry; R = Remízy; P = Prohry; VG = Vstřelené góly; OG = Obdržené góly; B = Body.\nPoslední úprava: konec ročníku.\n\nPoslední úprava: Konec ročníku.\nHřiště: D = Domácí; V = Venkovní. Výsledek: V = Výhra; P = Prohra; R = Remíza\n\n\n"}
{"id": "926130", "url": "https://cs.wikipedia.org/wiki?curid=926130", "title": "Samuele Bacchiocchi", "text": "Samuele Bacchiocchi\n\nSamuele R. Bacchiocchi (29. ledna 1938 – 20. prosince 2008) byl spisovatel z řad církve Adventistů sedmého dne a teolog, nejvíce známý pro svá díla o roli Šabatu v křesťanství. Byl také znám jako odpůrce rockové hudby, nevázaného oblékání a alkoholu. Sám byl jedním z nejvíce známých adventistických autorů.\n\nZískal bakalářský titul z teologie na adventistické Newbold College ve Spojeném království Velké Británie. Na něj pak navázal magisterským studiem historie a bakalářským postgraduálním studiem theologie na vlajkové lodi adventistů - Adrewsově univerzitě v Michiganu ve Spojených státech, jež ukončil v roce 1964.\n\nV roce 1969 se vrátil do Říma, kde začal studovat na Řehořově papežské univerzitě. Zde získal v roce 1974 doktorát z církevní historie na téma odmítnutí Šabatu v rané křesťanské církvi. Studium zakončil s červeným diplomem (summa cum laude) a zlatou medailí papeže Pavla VI.\n\nBacchiocchi pak, od roku 1974 až do svého odchodu do důchodu v roce 2000, přednášel teologii a dějiny církve na fakultě náboženství na adventistické Adrewsově univerzitě.\n\nBacchiocchi podporoval konzervativní styl života jehož součástí byla například úplná abstinence či vyhýbání se rockové muzice. Byl také uznávanou nežidovskou autoritou na Šabat, jenž se snažil prosazovat a udržovat.\n\nSám tisku předložil hypotézu navazující na tradiční prorocký odkaz Adventistů (díla E. G. Whiteové), kde staví papežství do role antikrista a s nímž spojuje také i Islám, jenž označil jako „símě tvořící mnoho nenávisti“.\n\nByla zde jistá polemika jež vznikla v roce 2000 kolem Bacchiocchiho tvrzení že nejen, že zakončil s červeným diplomem (summa cum laude) a zlatou medailí papeže Pavla VI., ale i oficiálním církevním schválením („Imprimatur\") potvrzujícím soulad jeho doktorské práce s římskokatolickou věroukou.\n\nOficiální listina potvrdila, že se Bacchiocchi nepyšní tímto oprávněním.\n\nV roce 2007 se obě strany shodly, že obdržel červený diplom (summa cum laude) a zlatou medailí papeže Pavla VI., ale to jen při udělení malého doktorátu a pouze vyznamenání (magna cum laude) při ukončení Doktorského studijního programu jako takového.\nBacchiocchi se zde bránil, že rozdíl mezi malým doktorátem (Licentia) a Doktorským programem je malý a pro většinu anglicky mluvících osob nepochopitelný.\n\nNezískal tedy římskokatolickou doložku schválení a doporučení „Imprimatur“ církevní autority. Tedy potvrzení a doporučení, nezbytné pro teologické odborné publikace (překlady Bible, kancionály, modlitby, učebnice..).\n\nMalá menšina adventistů podezřívala Bacchiocchi kvůli jeho studiu na Řehořově papežské univerzitě, tvrdíc že byl jezuitským špehem Vatikánu. Také antikatolický fundamentalistický aktivista Alberto Rivera tvrdil, že schválení Bacchiocchi práce „From Sabbath to Sunday“ (Od Šabatu k neděli) bylo učiněno jako manévr k vítězství nad Adventisty, tak jako postuloval další manévry udělané vůči ostatním církvím.\n\nRivera sám byl křesťanským fundamentalistou jenž o sobě tvrdil, že býval jezuitským knězem, ačkoliv tento bod jako mnoho jeho dalších tvrzení bylo většinou následných autorů diskreditováno.\n\n\nBacchiocchiho knihy jsou z části (vybrané kapitoly) dostupné online na www - https://web.archive.org/web/20130530112938/http://www.biblicalperspectives.com/books/\n"}
{"id": "926131", "url": "https://cs.wikipedia.org/wiki?curid=926131", "title": "Åke Seyffarth", "text": "Åke Seyffarth\n\nÅke Seyffarth (15. prosince 1919 Stockholm – 1. ledna 1998 Mora) byl švédský rychlobruslař.\n\nAčkoliv debutoval na velké mezinárodní rychlobruslařské scéně v roce 1946 (na neoficiálním Mistrovství světa byl osmý), již od roku 1938 startoval na švédských či menších mezinárodních závodech. V roce 1947 se zúčastnil evropského šampionátu, který vyhrál, a také Mistrovství světa, kde vybojoval bronzovou medaili, o rok později byl na světovém šampionátu pátý. Na Zimních olympijských hrách 1948 startoval na všech čtyřech tratích, na pětistovce byl jedenáctý, na distanci 1500 m si dobruslil pro stříbro, 5000 m zvládl v sedmém nejrychlejším čase a závod na 10 km vyhrál. Zúčastnil se také Mistrovství světa 1950, na kterém skončil na 13. příčce.\n\n"}
{"id": "926133", "url": "https://cs.wikipedia.org/wiki?curid=926133", "title": "Knížecí záslužný řád", "text": "Knížecí záslužný řád\n\nKnížecí záslužný řád (německy \"Füstliche liechtensteinische Verdienstorden\") je řád knížectví Lichtenštejnského, udělovaný za zásluhy o knížectví, který založil v roce 1937 kníže Franz I. z Lichtenštejna.\n\nŘád má šest tříd a dvě medaile:\n\n"}
{"id": "926134", "url": "https://cs.wikipedia.org/wiki?curid=926134", "title": "Vitali Teleš", "text": "Vitali Teleš\n\nVitali Teleš (* 17. října 1983, Tallinn) je estonský fotbalový brankář momentálně působící v estonském klubu JK Nõmme Kalju.\n\nMimo estonské kluby TJK, FC TVMK Tallinn a JK Nõmme Kalju působil ještě ve finském celku FF Jaro. Po zániku estonského klubu FC TVMK Tallinn v roce 2008 se vrátil jako amatér do TJK. Když přišla nabídka z finského klubu FF Jaro, Teleš ji přijal a vrátil se do profesionálního fotbalu. Debutoval 31. května 2009 ve vítězném zápase 5:1 proti JJK Jyväskylä.\n\n23. ledna 2012 bylo oznámeno, že podepsal jednoroční kontrakt s JK Nõmme Kalju. S týmem v sezóně 2012 získal titul v nejvyšší ligové soutěži. Díky tomu se klub kvalifikoval do Ligy mistrů a přes druhé předkolo Ligy mistrů UEFA 2013/14 (postup přes finský celek HJK Helsinki) se probil do třetího předkola, kde narazil na českého mistra FC Viktoria Plzeň. V prvním utkání 30. července 2013 Teleš inkasoval od hráčů Plzně čtyři góly, tým Nõmme Kalju podlehl na svém hřišti soupeři 0:4.\n\n"}
{"id": "926138", "url": "https://cs.wikipedia.org/wiki?curid=926138", "title": "Roald Larsen", "text": "Roald Larsen\n\nRoald Morel Larsen (2. ledna 1898 Kristiania – 28. července 1959 Oslo) byl norský rychlobruslař.\n\nPrvního mistrovství světa se zúčastnil v roce 1922, kdy získal stříbrnou medaili. O rok později byl čtvrtý, na evropském šampionátu toho roku vybojoval bronz. Nejúspěšnější sezónou jeho kariéry byl ročník 1923/1924, kdy zvítězil na Mistrovství světa i Evropy a na Zimních olympijských hrách získal dvě stříbrné (1500 m a víceboj) a tři bronzové (500 m, 5000 m, 10 000 m) medaile. V následujících letech si z evropských a světových šampionátů přivezl několik dalších cenných kovů, zúčastnil se také zimní olympiády 1928, kde získal bronz z trati 500 m; na patnáctistovce byl čtvrtý, desetikilometrový závod byl zrušen. Od roku 1931 startoval již pouze na domácích závodech.\n"}
{"id": "926148", "url": "https://cs.wikipedia.org/wiki?curid=926148", "title": "Římskokatolická farnost Hustopeče u Brna", "text": "Římskokatolická farnost Hustopeče u Brna\n\nŘímskokatolická farnost Hustopeče u Brna je územní společenství římských katolíků v rámci děkanátu Hustopeče brněnské diecéze s farním kostelem svatého Václava a svaté Anežky České.\n\nV písemných pramenech je hustopečský kostel zmiňován ve 14. století. Během patnáctého a začátkem šestnáctého století byl přestavován, k svěcení došlo roku 1519. Během 19. století se začaly na věži objevovat trhliny, věž prošla rekonstrukcí. Nestabilní podloží a vzrůstající doprava v těsném sousedství kostela však vedla k tomu, že se 26. února 1961 zbortila mohutná věž kostela. Orgány tehdejší komunistické moci rozhodly o demolici celého kostela. Stavba nového kostela se mohla uskutečnit až po roce 1989.\nZákladní kámen byl posvěcen v dubnu 1990 při návštěvě papeže Jana Pavla II. na Velehradě, samotná stavba kostela probíhala v letech 1991 až 1994. Nový kostel svatého Václava a svaté Anežky České byl vysvěcen 25. září 1994.\nOd 1. srpna 2009 byl farářem R. D. Mgr. Pavel Kafka.Toho ve funkci faráře vystřídal od 1. srpna 2016 R. D. Mgr. Jan Nekuda.\n\nVe farnosti slavil 10. července 2010 primiční mši svatou novokněz R. D. Petr Košulič.\nDnem vzájemných modliteb farností za bohoslovce a bohoslovců za farnosti brněnské diecéze je 22. leden. Adorační den připadá na 15. června. Každoročně se zde koná farní ples a tříkrálová sbírka. V roce 2015 se při ní vybralo 80 162 korun, o rok později 83 840 korun. V roce 2018 dosáhl výtěžek sbírky 117 955 korun.\n\nPři bohoslužbách vystupuje farní sbor a schola.\n"}
{"id": "926150", "url": "https://cs.wikipedia.org/wiki?curid=926150", "title": "Seznam kostelů v okrese Olomouc", "text": "Seznam kostelů v okrese Olomouc\n\nSeznam kostelů v okrese Olomouc\n\n\n"}
{"id": "926154", "url": "https://cs.wikipedia.org/wiki?curid=926154", "title": "Jičínská kotlina", "text": "Jičínská kotlina\n\nJičínská kotlina je geomorfologický okrsek ve východní části Turnovské pahorkatiny, ležící v okrese Jičín Královéhradeckého kraje a malou částí též v okrese Semily Libereckého kraje. Území okrsku vymezují sídla Železnice (na severu), Lužany (na severovýchodě), Konecchlumí (na východě), Žeretice (na jihu) a Ostružno (na západě). Centrem okrsku je okresní město Jičín.\n\nOkrsek zahrnuje chráněná území PR Úlibická bažantnice, PR Kovačská bažantnice, PP Zebín, PP Rybník Jíkavec, PP Ostruženské rybníky.\n\nOkrsek Jičínská kotlina náleží do celku Jičínská pahorkatina a podcelku Turnovská pahorkatina. Dále se člení na podokrsky Ostruženská kotlina na jihozápadě a Úlibická tabule na severovýchodě. Kotlina sousedí s dalšími okrsky Turnovské pahorkatiny (Turnovská stupňovina, Vyskeřská vrchovina, Jičíněveská pahorkatina), s Bělohradskou pahorkatinou, Ještědsko-kozákovským hřbetem, Krkonošským podhůřím a Východolabskou tabulí.\nNejvyšším vrcholem Jičínské kotliny je Zebín (399 m n. m.)\n\n\n"}
{"id": "926155", "url": "https://cs.wikipedia.org/wiki?curid=926155", "title": "European Trophy 2013", "text": "European Trophy 2013\n\nEuropean Trophy 2013 byl čtvrtý a poslední ročník evropského klubového turnaje European Trophy, který se uskutečnil od 6. srpna do 22. prosince 2013. Základní část v divizích byla sehrána od 6. srpna do 8. září 2013 a finálový turnaj postoupivších šesti týmů se uskutečnil od 19. do 22. prosince 2013. Finálový turnaj měl název Red Bulls Salute a uskutečnil se v Berlíně.\n\nTurnaje se zúčastnilo 32 týmů ze sedmi evropských zemí.\n\nV základní části, která se uskutečnila od 6. srpna do 8. září 2013, hrálo 32 týmů rozdělených do 4 divizí po osmi týmech. Rozdělení týmů v divizích bylo stejné jako v loňském ročníku a týmy si pouze vyměnily pořadatelství. V rámci skupiny hrál každý s každým jeden zápas a navíc ještě jeden zápas s lokálním soupeřem z vlastní divize, se kterým se tedy utkal v rámci divize dvakrát. Každý tým tak sehrál 4 zápasy doma a 4 venku. Do finálové části postoupili vítězové každé divize, které doplnil hostitelský tým finálového turnaje Eisbären Berlín a nejlepší tým z druhých míst, kterým bylo mužstvo Frölunda Indians.\n\nFinálový turnaj pod názvem Red Bulls Salute se uskutečnil v Berlíně od 19. do 22. prosince 2013. Týmy byly nalosovány do dvou tříčlenných skupin. Vítězové skupin postoupili do finále o celkového vítěze. O další pořadí se nehrálo.\n\n"}
{"id": "926156", "url": "https://cs.wikipedia.org/wiki?curid=926156", "title": "Vasil Korol", "text": "Vasil Korol\n\nMajor v. v. Vasil Korol (* 15. prosince 1922 Lachovec (Liskovec, maďarsky Lengyelszállás) nebo Volové, Podkarpatská Rus - 14. února 2015 Praha) byl válečný veterán, nositel nejvyššího státního vyznamenání České republiky, Řádu Bílého lva.\n\nJeho rodiče byli řeckokatolické víry a vlastnili menší hospodářství. Byl nejstarší z pěti dětí a získal základní vzdělání. Když mu bylo 12 let, matka zemřela na zápal plic. Otec odešel pracovat na Slovensko a on sám se staral o celé hospodářství.\n\nV roce 1938 připadla část Podkarpatské Rusi Maďarsku a poté, co byla v roce 1939 zbývající část Podkarpatské Rusi Maďarskem okupována, se v říjnu 1939 pokusil utéct přes Maďarsko do Sovětského svazu.\nPo přechodu státní hranice u Jelenkovatého byl spolu s dalšími uprchlíky zadržen sovětskými pohraničníky a následně převezen do Stryje a odsouzen ke třem letům vězení v nápravněpracovních táborech na Sibiři za nelegální překročení státní hranice. Byl převezen vlakem do Archangelska a odtamtud parníkem po řece Pečora na stavbu železnice do Vorkuty.\n\nV gulagu na Vorkutě pracoval na stavbě do roku 1943, kdy byl propuštěn a vstoupil do československé zahraniční armády v Buzuluku. Po krátkém dělostřeleckém výcviku se zúčastnil Žytomyrsko-berdyčevské operace - bitev u Kyjeva, kde se stal velitelem děla, a dále u Rudy a Bílé Cerkve. Během následné Korsuň-ševčenkovské operace bojoval u Žaškova, u Ostrožan a na dalších místech. Během Karpatsko-dukelské operace přišel 15. září 1944 o ruku, z čehož se pět měsíců zotavoval v invalidovně poblíž Moskvy, poté v Tatranské Lomnici a posléze v Malé Chuchli, Bohosudově a Poděbradech.\n\nPo ukončení léčby byl ponechán v činné službě a pracoval jako správce vojenských budov. Začátkem roku 1949 byl povýšen do hodnosti podporučíka, ale současně byl také uznán plným válečným invalidou a propuštěn z činné služby. Byla mu přidělena trafika v Holešovicích, o kterou ale v roce 1950 zase přišel. Poté až do odchodu do důchodu pracoval jako vedoucí prodejny na Smíchově. Od roku 2002 žil v Domově péče o válečné veterány v Ústřední vojenské nemocnici v Praze. Byl aktivním členem Československé obce legionářské.\n\nObdržel řadu válečných vyznamenání, mimo jiné dva Československé válečné kříže, Řád rudé hvězdy, medaili Za zásluhy, medaili Za chrabrost. 28. října 2012 mu byl u příležitosti 94. výročí založení republiky propůjčen prezidentem Václavem Klausem Řád Bílého lva vojenské skupiny IV. třídy za mimořádné zásluhy o obranu a bezpečnost státu a vynikající bojovou činnost.\n"}
{"id": "926158", "url": "https://cs.wikipedia.org/wiki?curid=926158", "title": "Rapid Action Electronic", "text": "Rapid Action Electronic\n\nRapid Action Electronic (Rapatronic) je označení pro vysokorychlostní fotoaparát, který navrhl Harold Edgerton ve 40. letech 20. století, když pracoval pro společnost EG&G. Fotoaparát byl schopen fotografovat s extrémně krátkými expozičními časy až 10 nanosekund. To bylo nezbytné například při fotografování raných fází jaderných výbuchů. Byl vybaven magneto-optickou závěrkou a typická doba expozice byla 3 mikrosekundy. K tak krátkému času expozice poskytla dostatek světla samotná exploze bomby. Fotoaparáty Rapatronic se používaly až do roku 1962. \n\nVzhledem k požadované extrémně krátkému expozičnímu času 10 ns, bylo vyloučeno použití mechanické závěrky. Edgerton použil v kameře dva polarizační filtry a materiál měnící polarizaci světla v závislosti na magnetickém poli. Mezi dvěma polarizačními filtry, ležící k sobě navzájem v pravém úhlu (tj. zcela blokující přenos světla) umístil materiál umožňující Faradayův jev, tedy změnu polarizace světla v magnetickém poli. Magnetického pole způsobilo polarizaci světla, které prošlo přes první polarizátor, takže již není druhým filtrem zcela blokováno. Elektrické ovládání magnetického pole řídí expoziční doba s ohledem na film ve fotoaparátu. \n\nV případě fotoaparátu Rapatronic, se magneto-optická závěrka skládala ze dvou vrstev křemenného skla (které dobře reaguje na silné magnetické pole) oddělené polarizátory HN-23 Polaroid. Závěrka se systémem se nacházela uvnitř cívky elektromagnetu, který tvořilo několik smyček silného drátu. Cívka byla napájena pomocí impulsů ze sítě prostřednictvím vysokonapěťového kondenzátoru (např. 2 mikrofarady na 1000 voltů), jako výbojka se používal trigatron nebo tyratron. Krátký impuls vysokého napětí se použil k otáčení polarizace procházejícího světla. Systém „sklo - polarizátor - sklo“ propustil miliardtinu množství vstupujícího světla. \n\nKamera Rapatronic může pořídit na film pouze jeden snímek. Aby se zaznamenaly různé fáze jaderného výbuchu, umísťovalo se v sadách až 12 jednotek. Jednotlivé kamery byly spuštěny v různých časech, které dohromady poskytly sekvence snímků fotografovaného jevu.\n\n\n"}
{"id": "926159", "url": "https://cs.wikipedia.org/wiki?curid=926159", "title": "Korohod", "text": "Korohod\n\nKorohod () je bývalá vesnice na Ukrajině, v Ivankovském rajóně Kyjevské oblasti. Do roku 1986 náleželo do Černobylského rajónu Kyjevské oblasti (15 km od bývalé cesty z Černobylu). Nachází se 15 kilometrů od jaderné elektrárny Černobyl.\n\nDen před havárií zde žilo více než 1000 lidí (přesněji 1395) a bylo zde 400 domácností. Obec má protáhlý tvar s několika hlavními ulicemi. Rozloha je větší než 2,5 km². Na území vesnice se rozkládaly administrativní budova, kulturní středisko, školy a školky, obchody, pošta, telegrafní úřad a dokonce i módní salón.\n\nVesnice byla založena v 17. století. Vesnice je opuštěná od roku 1986. Lidé byli evakuováni do vesnice Novij Korogod (Новий Корогод) v Boroďanském rajónu, vzhledem k významné radioaktivní kontaminaci z černobylské havárie.\n\nV roce 1999 byla obec nakonec vyškrtnuta kvůli nedostatku lidí.\n"}
{"id": "926163", "url": "https://cs.wikipedia.org/wiki?curid=926163", "title": "HTML Working Group", "text": "HTML Working Group\n\nHTML Working Group je pracovní skupina vývojářů kolem W3C, Mozilla Foundation, Opera Software, Apple a WHATWG. Zabývá se vývojem specifikace HTML\n\n\n"}
{"id": "926170", "url": "https://cs.wikipedia.org/wiki?curid=926170", "title": "Marie Izabela Toskánská", "text": "Marie Izabela Toskánská\n\nMarie Izabela Toskánská (: \"María Isabel Anunciada Juana Josefa Humildad Apolonia Filomena Virginia Gabriela\"; 21. května 1834, Florencie – 16. července 1901, Bürgenstock poblíž Lucernu) byla rakouská arcivévodkyně a toskánská princezna z toskánské vedlejší větve Habsbursko-Lotrinské dynastie, sňatkem hraběnka z Trapani.\n\nByla čtvrtou dcerou toskánského velkovévody Leopolda II. Její matkou byla Leopoldova druhá žena, neapolsko-sicilská princezna Marie Antonie, která svému choti porodila celkem deset dětí.\n\nV roce 1850 se ve Florencii provdala za svého o sedm let staršího strýce Františka Neapolsko-Sicilského z rodu Bourbon-Obojí Sicílie. Manželům se narodilo celkem šest dětí:\n\n"}
{"id": "926171", "url": "https://cs.wikipedia.org/wiki?curid=926171", "title": "Moschino", "text": "Moschino\n\nMoschino je italský módní dům a výrobce dámské, pánské a dětské módy.\n\nZnačku v roce 1983 vytvořil Franco Moschino (1950–1994). Moschino a jeho značka se proslavili za své inovativní, barevné – někdy výstřední – návrhy, za kritiku módnímu průmyslu a za sociálně osvětové kampaně na počátku devadesátých let. Po předčasné smrti Moschina se jeho bývalá asistentka Rossella Jardini stala kreativní ředitelkou. Od roku 1999 je značka součástí módní skupiny Aeffe. V roce 2006 značka navrhovala oblečení pro slavnostní zahájení zimních olympijských her v Turíně. Moschino také navrhoval oblečení pro turné Kylie Minogue s názvem \"Showgirl - The Greatest Hits Tour\" a Madonnino \"Sticky & Sweet Tour\".\n\nMoschino má globální síť prodejen. V únoru 2009 Moschino otevřel svůj virtuální butik, kde je možné si zakoupit oblečení a doplňky z kolekcí \"Moschino\", \"Moschino Uomo\", \"Moschino CheapAndChic\" a \"Love Moschino Donna and Uomo\". Webové stránky butiku jsou www.moschino.com.\n\nBěhem několika posledních let se mnoho obchodů značky otevřelo v Evropě (Řím, Capri, Londýn, Paříž a Berlín), New Yorku ve Spojených státech, ve východní Evropě (Dněpropetrovsk a Kyjev v Ukrajině, Moskva, Jekatěrinburg a Petrohrad v Rusku), v Almaty v Kazachstánu, v Istanbulu v Turecku, na Středním východě (Rijád a Džidda v Saúdské Arábii, dále Doha, Dubaj, Kuvajt a Bahrain), Mumbai a Bengalúru v Indii a na Dálném východě (Hong Kong, Osaka, Singapur, Tchaj-pej, Kao-siung, Kuala Lumpur, Šanghaj, Soul, Peking, Ta-lien, Chang-čou, Šen-čen a Šen-jang).\n\nNavíc se butiky společnosti dostaly do prostor v nejprestižnějších obchodních domech světa jako Saks Fifth Avenue ve Spojených státech, Saks v Mexico City, Isetan, Takashimaya a Daimaru v Japonsku, Shinsegae, Lotte a Hyundai v Jižní Koreji, Harvey Nichols, Harrods a House of Fraser v Londýně, Printemps v Paříži, Oberpollinger v Mnichově, El Corte Ingles v Madridu a La Rinascente a Coin v Miláně.\n\n\nParfémy Moschino jsou vyráběny na základě licence Euroitalia:\n\n\n"}
{"id": "926172", "url": "https://cs.wikipedia.org/wiki?curid=926172", "title": "František Sudík", "text": "František Sudík\n\nFrantišek Sudík (* 14. srpna 1944) je bývalý český fotbalista, obránce.\n\nHrál za Škodu Plzeň. V československé lize nastoupil ve 229 utkáních a dal 3 góly. V Poháru vítězů pohárů nastoupil v 2 utkáních. Vítěz Českého a finalista Československého poháru 1970/71 a finalista Českého poháru 1978/79.\n\n\n"}
{"id": "926173", "url": "https://cs.wikipedia.org/wiki?curid=926173", "title": "Karel Süss", "text": "Karel Süss\n\nKarel Süss (5. července 1946 – 29. srpna 2010) byl český fotbalista, záložník. Jeho otec Karel Süss byl také ligovým fotbalistou.\n\nHrál za Škodu Plzeň. V československé lize nastoupil ve 241 utkáních a dal 6 gólů. V Poháru vítězů pohárů nastoupil v 2 utkáních. Vítěz Českého a finalista Československého poháru 1970/71 a finalista Českého poháru 1978/79.\n\n\n"}
{"id": "926174", "url": "https://cs.wikipedia.org/wiki?curid=926174", "title": "Karel Süss (1923)", "text": "Karel Süss (1923)\n\nKarel Süss (* 16. listopadu 1923 – 19. července 1978) byl český fotbalista, záložník. Jeho syn Karel Süss byl také ligovým fotbalistou.\n\nHrál za SK Plzeň a Viktorii Plzeň. V československé lize nastoupil ve 116 utkáních a dal 13 gólů.\n\n\n"}
{"id": "926175", "url": "https://cs.wikipedia.org/wiki?curid=926175", "title": "Isabela Rakousko-Těšínská", "text": "Isabela Rakousko-Těšínská\n\nIsabela Rakousko-Těšínská (: \"Isabella Maria Theresia Christine Eugenie Erzherzogin von Österreich-Teschen\"; 17. listopadu 1888, Bratislava – 6. prosince 1973, La Tour-de-Peilz, kanton Vaud) byla rakouská arcivévodkyně z těšínské linie Habsbursko-lotrinské dynastie.\n\nByla sedmou dcerou arcivévody a posledního těšínského knížete Bedřicha a princezny Isabely z Croye-Dülmenu.\n\nOd roku 1912 byla provdaná za bavorského prince Jiřího (1880–1943), jenž byl vnukem císaře Františka Josefa I. Svatba novomanželů se konala na zámku Schönbrunn ve Vídni. Už v roce 1913 však bylo manželství zrušeno, protože ani po roce nebylo naplněné. Princ Jiří se rozhodl opustit světský život a stal se knězem v Římě.\n\nIsabela se už nikdy neprovdala. Občas používala jméno \"hraběnka Friedeková\". Zemřela ve švýcarském La Tour-de-Peilz ve věku 85 let.\n\n"}
{"id": "926177", "url": "https://cs.wikipedia.org/wiki?curid=926177", "title": "Eino Puri", "text": "Eino Puri\n\nEino Puri (* 7. května 1988, Tartu) je estonský fotbalový záložník a reprezentant momentálně působící v klubu JK Nõmme Kalju.\n\nV únoru 2011 přestoupil do estonského klubu JK Nõmme Kalju, se kterým získal v sezóně 2012 titul v estonské nejvyšší ligové soutěži. Díky tomu se klub kvalifikoval do Ligy mistrů a přes druhé předkolo Ligy mistrů UEFA 2013/14 (postup přes finský celek HJK Helsinki) se probil do třetího předkola, kde narazil na českého mistra FC Viktoria Plzeň. V prvním utkání 30. července 2013 Puri nastoupil na domácím hřišti, tým Nõmme Kalju podlehl soupeři 0:4.\n\nPůsobil v estonských mládežnických reprezentacích (U19, U21, U23). V A-mužstvu Estonska debutoval 29. května 2009 v přátelském utkání proti domácímu Walesu, které skončilo porážkou pobaltské země 0:1. Puri nastoupil na hřiště v 79. minutě.\n\n"}
{"id": "926178", "url": "https://cs.wikipedia.org/wiki?curid=926178", "title": "Staroholandský voláč", "text": "Staroholandský voláč\n\nStaroholandský voláč je plemeno holuba domácího vyšlechtěné pro okrasný chov. Je to velký holub s velikým kulovitým voletem, vodorovně drženým tělem a bohatými rousy. Trvalé nafouknutí volete jej řadí mezi voláče, v seznamu plemen EE je zařazen do tého plemenné skupiny a to pod číslem 0302.\n\nStaroholandský voláč patří mezi velká, vysokonohá a rousná plemena voláčů, přičemž v této skupině je to jedno z nejstarších plemen, první zmínky o něm pochází už ze začátku 17. století. Pravděpodobně je proto předkem celé řady dalších podobných plemen.\n\nTypickým znakem tohoto plemene je vole, které není ve své dolní části nijak podvázané a zcela plynule přechází v hruď, a vodorovně nesený trup. Toto jsou exteriérové znaky vlastní původním rousným plemenům voláčů a staroholandský voláč je sdílí s podobným voláčem gentským. Co se barevných a kresebných rázů týče, plemeno se chová v barvě bílé, černé, modré, stříbřité, červené, žluté, červeně a žlutě plavé a v těchto barvách i v tzv. anglické kresbě. Posledním kresebným rázem je tygr. U holubů s anglickou kresbou se na barevném voleti nachází bílý půlměsíc, bílé jsou i rousy a supí pera a krajní ruční letky. Na rozdíl od takto zbarvených anglických voláčů se u staroholandského voláče v anglické kresbě nepřipouští bílé peří v okolí ramen, tzv. rozety.\n\n"}
{"id": "926183", "url": "https://cs.wikipedia.org/wiki?curid=926183", "title": "Nothing Really Matters", "text": "Nothing Really Matters\n\nNothing Really Matters je šestá píseň z alba \"Nothing but the Beat\" od francouzského DJ Davida Guetty a od amerického rappera Will.i.am. Patří mezi méně známé songy z roku 2011. V Rusku dostala 6. října 2011 cenu za nejlepší píseň žánru ElectroDance.\n"}
{"id": "926184", "url": "https://cs.wikipedia.org/wiki?curid=926184", "title": "Kenny Wheeler", "text": "Kenny Wheeler\n\nKenny Wheeler (14. ledna 1930 Toronto − 18. září 2014 Londýn) byl kanadský jazzový trumpetista a hudební skladatel. Ve svých dvanácti letech začal hrát na kornet. V roce 1952 se přestěhoval do Spojeného království, kde hrál například s Ronnie Scottem. Během šedesátých let spolupracoval s Johnem Dankworthem a v následujících letech s řadou dalších hudebníků, mezi které patří Tony Oxley, Steve Swallow, Lee Konitz, Dave Holland nebo John Abercrombie. Zemřel v roce 2014 ve věku 84 let.\n"}
{"id": "926185", "url": "https://cs.wikipedia.org/wiki?curid=926185", "title": "Symboly Olomouckého kraje", "text": "Symboly Olomouckého kraje\n\nSymboly Olomouckého kraje jsou znak, vlajka a logo. Znak a vlajku udělil kraji usnesením č. 87 ze dne 27. června 2001 předseda Poslanecké sněmovny Parlamentu České republiky Václav Klaus. Logo, které ale není oficiálním symbolem, bylo schváleno Radou Olomouckého kraje v roce 2007.\n\nOficiální popis: \"„Modro-zlatě čtvrcený štít, v prvním poli moravská orlice, ve druhém poli slezská orlice, ve třetím poli kosmé modré vlnité břevno, ve čtvrtém poli zlatá majuskulní písmena SPQO (2,2)“\".\n\nVlajka kraje je heraldická, tzn. odvozená z krajského znaku prostým přepisem na list o poměru 2:3.\n\nOficiální popis: \"„Modro-žlutý čtvrcený list, v horním žerďovém poli moravská orlice, v dolním žerďovém poli kosmý modrý vlnitý pruh široký jednu desetinu délky listu se třemi vrcholy a čtyřmi prohlubněmi. V horním vlajícím poli slezská orlice, v dolním vlajícím žlutá majuskulní písmena SPQO (2,2)“\".\n\nLogo Olomouckého kraje je tvořeno stylizovanou pětilistou květinou a nápisem Olomoucký kraj. Okvětní lístky květiny mají přesně definované barvy:\n\nPrvní a druhé pole zaujímají historické znaky Moravy a Slezska, na jejichž historických územích se kraj rozkládá. Modré, kosmé, vlnité břevno ve třetím, zlatém poli symbolizuje řeku Moravu protékající lány zlaté pšenice úrodného hanáckého kraje a odpovídá směru toku řeky krajem. Zlatá písmena SPQO ve čtvrtém, modrém poli byla převzata ze znaku krajského města (Olomouc) a jedná se o zkratku latinského výrazu Senatus Populusque Olomucensis (, viz SPQR). Písmena jsou ve znaku Olomouce od 12. listopadu 1758, kdy byla přidána Marií Terezií jako polepšení znaku za hrdinný odpor měšťanů proti Prusům při druhém pruském obléhání.\n\nKrajské logo je, dle svého autora Jana Korába, pozitivní a přátelské. Květina je symbolickým příslibem příjemné vůně, svěžesti i perspektivy růstu. Pět okvětních lístků symbolizuje pět okresů kraje (Olomouc, Přerov, Prostějov, Šumperk, Jeseník).\n\nPo vzniku krajů v dnešní podobě (s účinností od 1. ledna 2001) se tehdejší hejtman Olomouckého kraje Jan Březina rozhodl nevypisovat soutěž na nové krajské symboly (tak jak bylo obvyklé v jiných krajích), ale rovnou požádal uznávaného heraldika a vexilologa Jiřího Loudu o vytvoření návrhu. Louda (bydlící v Olomouci) během téhož dne (9. března 2001) dodal návrh, o kterém již delší dobu přemýšlel, a který radní bez námitek předložili zastupitelstvu kraje. To symboly schválilo 26. dubna 2001. Podvýbor pro heraldiku a vexilologii Poslanecké sněmovny Parlamentu symboly projednal 30. května 2001. Usnesením č. 265/2001 ze dne 13. června doporučil výbor pro vědu, vzdělání, mládež a tělovýchovu udělení znaku a praporu. Rozhodnutím č. 87 ze dne 27. června 2001 udělil kraji symboly předseda Poslanecké sněmovny Václav Klaus. Slavnostní předání dekretu do rukou hejtmana Olomouckého kraje Jana Březiny proběhlo v místnosti státních aktů Poslanecké sněmovny dne 14. srpna 2001.\n\nAutorem loga z roku 2007 je Jan Koráb.\n\n\n"}
{"id": "926186", "url": "https://cs.wikipedia.org/wiki?curid=926186", "title": "Derek Bailey", "text": "Derek Bailey\n\nDerek Bailey (29. ledna 1930 – 25. prosince 2005) byl britský kytarista. Na kytaru začal hrát v deseti letech. V roce 1963 spolu s kontrabasistou Gavinem Bryarsem a bubeníkem Tonym Oxleyem založil trio nazvané Joseph Holbrooke podle stejnojmenného skladatele a klavíristy. V roce 1970 spolu s Oxleyem a saxofonistou Evanem Parkerem založil vydavatelství Incus Records. Během své kariéry spolupracoval s dalšími hudebníky, mezi které patří Han Bennink, Anthony Braxton, Pat Metheny, Jamie Muir, Fred Frith nebo John Zorn. Zemřel na komplikace po onemocnění motorického neuronu ve svých pětasedmdesáti letech.\n"}
{"id": "926187", "url": "https://cs.wikipedia.org/wiki?curid=926187", "title": "Jindřich Dohnal", "text": "Jindřich Dohnal\n\nJindřich Dohnal (* 31. ledna 1972) je bývalý československý fotbalista, záložník. Po skončení aktivní kariéry působí jako trenér.\nHrál za FC Baník Ostrava, TŽ Třinec, FC Kaučuk Opava, FC Slovan Liberec, FC Vítkovice, 1. FC Magdeburg a FC Hlučín. Celkem v československé a české lize nastoupil v 9 utkáních.\n\n"}
{"id": "926189", "url": "https://cs.wikipedia.org/wiki?curid=926189", "title": "Merl Saunders", "text": "Merl Saunders\n\nMerl Saunders, (14. února 1934 San Mateo − 24. října 2008 San Francisco) byl americký hudebník, hráč na různé klávesové nástroje. Během své kariéry natočil řadu sólových alb a často spolupracoval s Jerry Garciou ze skupiny Grateful Dead. V letech 1974−1975 působil s Garciou v kapele Legion of Mary. V osmdesátých letech byl členem superskupiny The Dinosaurs. Spolupracoval i s dalšími hudebníky, mezi které patří Tom Fogerty, Bonnie Raitt nebo Taj Mahal.\n\nZemřel po mrtvici ve svých čtyřiasedmdesáti letech.\n"}
{"id": "926194", "url": "https://cs.wikipedia.org/wiki?curid=926194", "title": "Dewey Redman", "text": "Dewey Redman\n\nDewey Redman (rodným jménem Walter Dewey Redman; 17. května 1931 Fort Worth − 2. září 2006 Brooklyn) byl americký jazzový saxofonista, synovec saxofonisty Dona Redmana a otec saxofonisty Joshua Redmana. Již na střední škole hrál s Ornette Colemanem, se kterým hrál i v letech 1968−1972 již během své profesionální kariéry. Následně až do roku 1976 působil v kvartetu Keitha Jarretta. Později vydal řadu alb pod svým jménem a spolupracoval s dalšími hudebníky, mezi které patří Randy Weston, Pat Metheny, Charlie Haden nebo Ed Blackwell. Zemřel na selhání jater ve svých pětasedmdesáti letech.\n"}
{"id": "926196", "url": "https://cs.wikipedia.org/wiki?curid=926196", "title": "Ed Blackwell", "text": "Ed Blackwell\n\nEd Blackwell (10. října 1929 New Orleans − 7. října 1992 Hartford) byl americký jazzový bubeník. V roce 1960 se přestěhoval do New Yorku a stal se členem kvartetu Ornette Colemana, se kterým spolupracoval až do počátku sedmdesátých let. během své kariéry vydal i několik alb pod svým jménem a hrál s dalšími hudebníky, mezi něž patří například Don Cherry, Archie Shepp, Yoko Ono, Albert Heath, Steve Coleman, Dewey Redman nebo Eric Dolphy. V letech 1976−1987 byl členem souboru Old and New Dreams. Zemřel na selhání ledvin několik dní před svými třiašedesátými narozeninami.\n"}
{"id": "926197", "url": "https://cs.wikipedia.org/wiki?curid=926197", "title": "Proroctví (film, 2009)", "text": "Proroctví (film, 2009)\n\nProroctví (anglicky \"Knowing\") je britsko-americký sci-fi katastrofický film z roku 2009 režiséra Alexe Proyase. Líčí příběh rodiny profesora astrofyziky Jonathana Koestlera, kterému se dostane do ruky šifrovaný list se záznamem největších katastrof posledních 50 let.\n\nV roce 1959 zadá učitelka v americkém městečku dětem za úkol nakreslit obrázek, jak si představují, že bude vypadat budoucnost. Jejich obrázky budou vloženy do hermeticky uzavřeného „časového pouzdra“, které bude otevřeno za 50 let. Lucinda Embry místo kresby popíše list papíru zdánlivě náhodnými čísly. Při slavnostním uložení časového pouzdra se Lucinda ztratí. Učitelka ji nalezne schovanou v malém kamrlíku s do krve rozedranými prsty. Na dveřích jsou čísla, která Lucinda nestačila dopsat na papír, který jí učitelka předčasně odebrala. Děvče vypadá, že je v nějakém transu, slyší šeptat cizí hlasy.\n\nV roce 2009 chodí do stejné školy Caleb Koestler. Jeho otec Jonathan je vdovcem, žena zemřela o rok dříve při požáru hotelu. Pracuje jako profesor astrofyziky na Massachusettském technologickém institutu. Caleb je i s otcem a ostatními dětmi přítomen při vyzdvižení časového pouzdra. Právě jemu se dostane do rukou Lucindina šifra. Otce šifra zaujme a zaregistruje sekvenci znaků 911012996 (datum a počet obětí událostí z 11. září 2001). Následně zjistí, že kódovaná zpráva obsahuje vždy datum, počet obětí všech katastrof za posledních 50 let a také souřadnice místa katastrofy. Poslední tři sekvence označují události, které se teprve odehrají v blízké budoucnosti. V následujících dnech zastaví u domu Koestlerových automobil s podivnými cizinci, kteří dají Calebovi malý tmavý hladký kamínek. V noci se Calebovi zdá o jednom z cizinců, který mu ukazuje, ať se podívá z okna. Chlapec tak učiní a spatří celý obzor. Z hořícího lesa se snaží uprchnout zvěř do bezpečí, ale není kam, všechno je v plamenech.\n\nJonathan vypátrá Lucindinu dceru Dianu a vnučku Abby. Chce po Dianě pomoc, ale ta je nejprve vyděšená a uteče pryč. Vrátí se poté, když vyjde další předpověď (havárie v metru, u které je Jonathan opět přítomen, neboť si podle zpráv z TV myslí, že půjde o teroristický útok). Diana profesorovi objasní, že její matka slyšela šeptání a že další den v dokumentu (19. října) je den, kdy jí předpověděla smrt. Dvojice se i s dětmi vypraví do mobilního domu, kde Dianina matka žila, než se předávkovala. Na stěně v pokoji jsou vylepeny výstřižky z novin o katastrofách posledních 50 let, těch které Lucinda předpověděla. Je zde také kopie biblické ilustrace Matthäuse Meriana „Ezekielova vize“ a několik hladkých tmavých kamínků, stejných jako ten, který dali podivní cizinci Calebovi. Caleb s Abby čekají venku v pick-upu a cizinci už opět stojí kolem něj. Obě děti později shodně tvrdí, že k nim cizinci šeptají a chtějí po Calebovi a Abby, aby šli s nimi.\n\nPoslední sekvence šifry 101909ƎƎ znamená 19. října 2009 Everyone Else, čili den konce světa, kdy všechno živé na Zemi zahyne. Jonathan si uvědomí, že půjde o masivní sluneční erupci, která na Zemi spálí biosféru. Diana navrhne schovat se do jeskyně. Jonathan je přesvědčen, že Lucinda naškrábala na dveře poslední čísla znamenající polohu bezpečného úkrytu před katastrofou. Doposud vždy za údajem o době a počtu obětí následovaly souřadnice a on se od Lucindiny učitelky (nyní již velmi staré paní) z vyprávění dozvěděl, jak byla Lucinda nalezena v kamrlíku školy. Okamžitě jede do školy a naškrábaná čísla zjistí. Diana mezitím ujede i s dětmi směrem k jeskyni. V důsledku silné sluneční aktivity již vypadávají komunikační sítě.\n\nKdyž Diana zastaví na benzince, šeptající cizinci vniknou do auta a odvezou Caleba a Abby pryč. Hrůzou pološílená Diana nasedne do nejbližšího vozu a je při pronásledování smetena kamionem. Koestler přijíždí v okamžiku, kdy je zdravotníky prováděna resuscitace - neúspěšně. Diana drží v ruce tmavý hladký oblázek. Jonathan zadal souřadnice do svého GPS přístroje a zjistil, že jde o polohu Lucindina mobilního domu. Nedaleko nalezne plochu posetou hladkými tmavými oblázky a jsou tu i obě děti s cizinci. Je zjevné, že jde o mimozemšťany. Z oblohy klesá k zemi obrovská kosmická loď. Caleb otci řekne, že s nimi mohou jít jen vyvolení, ti, kteří slyší šeptání. Jonathan sleduje svého syna s Abby, jak společně nastupují dovnitř zvláštní koule a odlétají. Záběr z vesmíru ukazuje mnoho podobných startujících kosmických lodí z povrchu zemského.\n\nDalší ráno (19. října) Jonathan odjíždí za rodiči. Se svým otcem - reverendem se několik let nebavil. Nyní nadešel čas na usmíření. Obejme se s otcem, matkou i sestrou, zatímco výron sluneční energie zapaluje povrch Země a ničí veškerý život.\n\nCaleb s Abby jsou vysazeni na planetě podobné Zemi. V závěrečné scéně utíkají k obrovskému bělavému stromu symbolizujícímu strom života.\n\n"}
{"id": "926198", "url": "https://cs.wikipedia.org/wiki?curid=926198", "title": "Gentský voláč", "text": "Gentský voláč\n\nGentský voláč je okrasné plemeno holuba domácího. Je to holub velkého tělesného rámce, s dobře vyvinutým voletem, vodorovně drženým trupem a bohatě rousnýma nohama. Trvalé nafouknutí volete jej řadí mezi voláče, v seznamu plemen EE je zapsán pod číslem 0309. Název plemeno získalo podle belgického města Gent. Velmi podobným plemenem je staroholandský voláč.\n\nStaroholandský voláč patří mezi velká, vysokonohá a rousná plemena voláčů, ale svými exteriérovými znaky se řadí mezi voláče původní. Má velké vole, které ve své dolní části není nijak podvázané a plynule přechází v hruď, a tělo nese téměř vodorovně. Také nohy gentského voláče nejsou tak dlouhé jako u prošlechtěnějších plemen. Běháky jsou opeřené bohatým rousem, který je doplněný supími pery vyrůstajícími z lýtek ptáka.\n\nChová se v mnoha barevných i kresebných rázech: nejrozšířenější jsou voláči v sedlaté kresbě, která je u tohoto plemene bez barevné kapky na hlavě a bílou náprsenkou, která zasahuje až daleko na vole, a to v barvě černé, modré, červené, žluté a stříbřité. Dále se chovají gentští voláči jednobarevní černí, modří a stříbřití pruhoví a kapratí, červení, žlutí, červení a žlutí plaví a bílí, tygři a straci v černé, červené a žluté barevné řadě a voláči modroocasí. Ti mají peří na většině těla bílé, hlava je modře stříkaná, ocas včetně horních ocasních krovek a ocasního klínu je světle modrý, s tmavým ocasním pruhem.\n\n"}
{"id": "926199", "url": "https://cs.wikipedia.org/wiki?curid=926199", "title": "Minerální barvy", "text": "Minerální barvy\n\nPojem minerální barvy popisuje nátěrové hmoty s minerálními pojivy. V oblasti barev se rozlišuje mezi dvěma relevantními minerálními pojivy: vápno a silikát.\n\nZatímco vápenná pojiva působením oxidu uhličitého a vody karbonizují (tvoření karbonátu), silikátová pojiva (zpravidla křemičitan draselný popř. draselné vodní sklo) působením CO tuhnou a při styku s minerálními reakčními partnery tvoří hydráty křemičitanu vápenatého.\n\nVápenné nátěry (s výjimkou techniky Fresko) ) jsou při působení povětrnostních vlivůKdyž se dnes mluví o minerálních barvách, jsou tím zpravidla míněny silikátové barvy. Zde se jedná o nátěrové hmoty, které jako pojivo používají draselné vodní sklo. Nazývají se také barvy na bázi vodního skla nebo barvy Keim (podle vynálezce).\n\nZvláštní složení silikátových barev jim propůjčuje zvláštní vlastnosti. Minerálně-silikátové nátěry jsou považovány za velmi trvanlivé a odolné vůči působení povětrnostních vlivů. Jejich životnost může trvat mnohem déle než sto let. Příkladem tohoto je radnice v Schwyzu ve Švýcarsku opatřená minerálním nátěrem v 19. stoletím.\n\nAlchymisté při hledání \"kamene mudrců\" (výroba zlata) objevili v pecích sklovitě se lesknoucí perly. Písek smíchaný s potašem se působením horka roztavil na perly vodního skla. Byly vyrobeny první malé kulaté tabulky vodního skla a používaly se jako první okna. První průmyslovou výrobu vodního skla uskutečnil v 19. století Van Baerle v Gernsheim a Johann Gottfried Dingler v Augsburgu.\nPrvní pokusy vyrobit barvy pomocí vodního skla prováděl Johann Nepomuk von Fuchs.\nKolem roku 1850 pomalovali malíři Kaulbach a Schlotthauer fasádu Mnichovské Pinakotéky .\nZ důvodu použití neprokřemenělých pigmentů (zemitých pigmentů) se malby z vodního skla opět vymyly.\n\n\"Minerální barvy \" byly patentovány v roce 1878 řemeslníkem a badatelem Adolfem Wilhelmem Keimem a do dnešního dne jsou vyráběny v nástupnickém podniku Keimfarben v Diedorfu u Augsburgu.\n\nRovněž V. van Baerle, na kterého byl Keim odkázán jako na dodavatele vodního skla, se pokoušel sám vyrábět silikátové barvy. Jeho experimenty trvaly roky, než se zdokonalily, a také on docílil nakonec dobrých výsledků. Závod Silinwerk van Baerle v Gernsheim nad Rýnem a firma Keimfarben v Diedorfu u Augsburgu byly známými výrobními firmami.\n\nIniciátorem intenzivní výzkumné práce Adolfa Wilhelma Keime byl král Ludvík I. Bavorský. Monarcha mající smysl pro umění byl z barevných vápenných fresek Severní Itálie natolik nadšený, že chtěl tato umělecká díla zažít také ve své královské říši v Bavorsku. Avšak počasí severně od Alp, známé jako podstatně drsnější, zničilo umělecké malby za krátkou dobou. A tak monarcha pověřil bavorské vědce, aby vyvinuli barvu, která vypadá jako vápno, ale která má delší trvanlivost.\n\nJeště dnes existují originální nátěry z 19. století. Fasády ve Švýcarsku, například hostinec \"Bílý orel\" ve Steinu nad Rýnem nebo radnice ve Schwyzu (1891), v Oslu (1895) nebo v Traunsteinu (1891) jsou působivým důkazem.\n\nMinerální barvy obsahují kromě anorganických barviv jako hlavní složku křemičitan alkalického kovu obsahující draslík (\"vodní sklo\"), \"draselné vodní sklo, nazývané také tekutý křemičitan draselný\", nebo \"LIQVOR SILICIVM.\" Nátěr minerálními barvami nevytváří jako ostatní nátěry vrstvu, nýbrž se neoddělitelně spojí s podkladem (prokřemenění).\n\nVýsledkem je zcela odolné spojení mezi nátěrem a nosičem nátěru. Přitom je pojivo v podobě vodního skla maximálně odolné vůči vlivům UV. Zatímco organická pojiva, jako jsou akrylátové disperze nebo disperze silikonové pryskyřice, pod vlivem UV v průběhu let zkřehnou a dochází u nich k projevům křídování, vzniku trhlin a následně k poškození nátěru, anorganické pojivo v podobě vodního skla zůstává stabilní. Chemické spojení s podkladem a stabilita pojiva vůči UV jsou podstatnými důvody pro mimořádně vysokou životnost silikátových barev.\n\nSilikátové barvy vyžadují ke ztuhnutí podklad obsahující křemík. Proto se hodí pro minerální poklady, jako jsou minerální omítky a beton. Na dřevě a na kovu jsou nepoužitelné, nebo jen omezeně použitelné. Propustnost pro vodní páry (difuzní otevřenost) u silikátových barev odpovídá příslušné propustnosti podkladu malby. To znamená, že silikátové barvy prakticky neomezují difuzi vodních par. Vlhkost obsažená ve stavebním objektu popř. v omítce může bez omezení dále difundovat ven. Díky tomu jsou zdi udržovány suché a zabraňuje se poškození staveb. Přitom se tak zabraňuje vzniku kondenzační vlhkosti na povrchu stavebních hmot. Toto snižuje riziko napadení řasami a houbami. Vysoká zásaditost pojiva v podobě vodního skla zajišťuje dodatečnou bezpečnost před napadením mikroorganizmy a umožňuje úplně upuštění od použití konzervačních prostředků.\n\nK znečištění dochází méně snadno, protože se minerálně natřené plochy na rozdíl od ploch s disperzními nátěry nebo s nátěry vázanými na silikonovou pryskyřici staticky nenabíjí a v horku se nestávají lepkavými (žádná termoplasticita). Proto na nich ulpívá méně částeček nečistot a přitom se snadněji omývají.[3] Silikátové barvy nejsou hořlavé a neobsahují žádné organické složky ani žádná organická rozpouštědla (DIN 18363 Malířské a lakýrnické práce – povrchové úpravy 2.4.1).\n\nSilikátové barvy mají enormní stabilitu barevných odstínů. Díky tomu, že jsou tónovány výhradně pomocí minerálních pigmentů, a díky tomu, že se barevný odstín těchto pigmentů působením UV světla nemění, zůstává barevný odstín silikátových nátěrů konstantní i po desetiletí.\n\nSilikátové barvy jsou založeny na minerálních surovinách. Jejich výroba a účinky jsou velmi ekologické. Jejich dlouhá životnost šetří zdroje a jejich složení bez obsahu škodlivých látek chrání životní prostředí a zdraví. Proto jsou silikátové barvy v dnešní době oblíbené především v oblasti trvalých staveb.\n\nV dnešní době se zásadně rozlišuje mezi třemi typy silikátových barev: Čistá silikátová barva se skládá ze dvou složek, ze suchého práškového barviva nebo barviva smíchaného s vodou do konzistence těsta a z tekutého pojiva v podobě vodního skla. (DIN 18363 Malířské a lakýrnické práce – povrchové úpravy 2.4.1) Zpracování vyžaduje mnoho zkušeností a know-how. Bylo především rozšířené v historické oblasti.\n\nV polovině 20. století byla vyvinuta první jednosložková silikátová barva. Přidáním až 5 hmotnostních procent organických aditiv (např. disperze akrylátu, hydrofobizační prostředek, zahušťovač a jiné) lze barvu nabízet připravenou k použití v kbelíku. Zde se mluví o tzv. „disperzních silikátových barvách“ (DIN 18363 Malířské a lakýrnické práce – povrchové úpravy 2.4.1). Oblast použití tohoto typu silikátových barev je v porovnání s čistou silikátovou barvou zřetelně širší, protože vrstvu lze nanést i na podklady s nízkou pevností a/nebo s organickými podíly. Zpracování je přitom jednodušší než u čisté silikátové barvy.\n\nOd roku 2002 existuje třetí kategorie silikátové barvy, tzv. koloidní silikátová barva. Jako pojivo obsahuje kombinaci z koloidního křemíku a vodního skla. Organický podíl je tak jako u disperzní silikátové barvy omezen na 5 hmotnostních procent, aby bylo docíleno chemického tuhnutí a sil typických pro silikáty. Koloidní silikátová barva umožňuje rovněž použití na neminerálních omítkách.[4] Zde dochází k vazbě chemickou a fyzikální cestou. Díky koloidní silikátové barvě došlo k revoluci v rozsahu použití silikátových barev. Tyto barvy lze zpracovávat jednoduše a bezpečně téměř na všech běžných podkladech.\n"}
{"id": "926201", "url": "https://cs.wikipedia.org/wiki?curid=926201", "title": "Zdravotnictví v Česku", "text": "Zdravotnictví v Česku\n\nZdravotnictví v Česku je decentralizované a tržně orientované v porovnání ze systémy jiných evropských zemí. Zřizovateli zdravotních zařízení jsou různé složky státní správy – ministerstvo (v případě fakultní nemocnice), kraje i obce. Dochází také k rozvoji soukromých zdravotních zařízení. Systém je financován prostřednictvím povinného zdravotního pojištění. \n\nDle žebříčku kvality zdravotnictví v Evropě (tzv. Euro health consumer index) v roce 2016 je České zdravotnictví na 13. pozici, umístěné za Švédskem a dvě pozice před Spojeným královstvím.\n"}
{"id": "926202", "url": "https://cs.wikipedia.org/wiki?curid=926202", "title": "Ingrid Larsenová", "text": "Ingrid Larsenová\n\nIngrid Larsenová může být:\n\n"}
{"id": "926203", "url": "https://cs.wikipedia.org/wiki?curid=926203", "title": "Seznam oper Bohuslava Martinů", "text": "Seznam oper Bohuslava Martinů\n\nToto je seznam oper Bohuslava Martinů:\n\n"}
{"id": "926205", "url": "https://cs.wikipedia.org/wiki?curid=926205", "title": "Úmluva o pracovnících v cizích domácnostech", "text": "Úmluva o pracovnících v cizích domácnostech\n\nÚmluva o pracovnících v cizích domácnostech ( \"Convention Concerning Decent Work for Domestic Workers; Convention No. 189\") je mezinárodní úmluvou, kterou přijala Mezinárodní organizace práce (ILO) 16. června 2011. Ta představuje významný mezník v přístupu k placené práci v cizí domácnosti, neboť zajišťuje dodržování základních pracovních standardů a decentní podmínky pro tyto pracovníky. Tuto, ne příliš viditelnou práci přitom vykonává podle průzkumů ILO minimálně 53 miliónů, ale možná až 100 milionů osob na celém světě . Ženy představují přibližně 92 procent z nich .\n\nStáty, které úmluvu ratifikují, budou muset zajistit dodržování základních pracovních standardů, jako jsou „rozumná“ délka pracovní doby, minimální doba nepřerušeného odpočinku alespoň 24 hodin za týden nebo omezení nepeněžních forem odměny. Pro pracovnice žijící přímo v rodinách stanovuje například požadavky ohledně jejich soukromí a kontroly pracovních podmínek. Úmluva také zdůrazňuje nutnost podpořit právo pracovníků v domácnosti na svobodné sdružování a kolektivní vyjednávání. \nÚmluva má ale také několik omezení. Tím nejzásadnějším je, že se vztahuje pouze na osoby, které pracují na zaměstnanecký poměr. Netýká se těch, kdo pracují na živnostenský list nebo bez dokumentů.\n\nVyjednávání o finální podobě úmluvy trvala dva roky. Úmluva vychází z poznatků ILO z řady výzkumů o počtech a zkušenostech pracovnic v domácnostech. Valná většina zemí hlasovala pro přijetí, jediné Svazijsko bylo proti a osm zemí včetně České republiky se zdrželo hlasování. Úmluva je závazná pro každou zemi, která ji ratifikuje. Vstupuje v platnost v září 2013, tedy rok po ukončení ratifikace Uruguayí a Filipínami. Úmluvu kromě těchto dvou zemí ratifikovaly také Itálie, Bolívie, Jižní Afrika, Nikaragua, Paraguay a Mauritius . Nově též Německo . Česká republika ji vzala na vědomí, ale odmítla ji nechat ratifikovat.\n\nČeská vláda úmluvu sice vzala formálně na vědomí, ale odmítla ji navrhnout k ratifikaci. Uvedla přitom, že pracovnice v domácnostech představují pouze marginální skupinou na trhu práce v ČR a že se toto téma týká spíše rozvojových zemí, a že proto není důvod upravovat existující pracovní právo . To kritizují představitelé nevládních organizací pracující s migranty i akademické odbornice, které ze svých výzkumů i ze sociálního poradenství mají velmi odlišné zkušenosti. Podle nich placenou práci v domácnostech vykonává každá druhá migrantka v Česku .\n\nAktuálně sice spadá práce v domácnosti pod zákoník práce a měla by se na ni vztahovat stejné podmínky, nicméně zajištění některých práv definovaných v úmluvě je problematické. To se týká \nzejména zajištění důstojných životních podmínek respektujících soukromí zaměstnankyň, problematiky pracovní doby a kontroly dodržování práv. Zvláště poslední bod představuje klíčovou otázku, kterou by bylo třeba vyřešit. Aktuálně má totiž před inspekcí pracoviště a ochranou práv zaměstnance přednost nedotknutelnost obydlí – kontrola dodržování práv zaměstnankyň je tedy zvláště v případě bydlení v rodině v podstatě nemožná. \n\n\n\n"}
{"id": "926206", "url": "https://cs.wikipedia.org/wiki?curid=926206", "title": "Saský voláč", "text": "Saský voláč\n\nSaský voláč je plemeno holuba domácího, vyšlechtěné k okrasnému chovu. Je to středně velký, štíhlý holub s velkým hruškovitým voletem a dlouhýma, bohatě rousnýma nohama. Trvalé nafouknutí volete jej řadí mezi voláče, v seznamu plemen EE je zapsán pod číslem 0316. Je chován především v Německu.\n\nJe to středně velký, štíhlý voláč se vzpřímeně drženým tělem. Má společné předky s brněnským voláčem. Hlava je úzká, s dlouhým a slabým zobákem. Krk musí být co nejdelší, aby vznikl prostor pro velké hruškovité vole, které je u hrudi zřetelně podvázané, aniž by však byla patrná hrudní kost. Záda i hřbet jsou úzké a společně s ocasem tvoří nazad se svažující přímku. Ocas je krátký a nesmí se dotýkat země, křídla jsou dlouhá a úzká a jejich konce se mohou nad ocasem nepatrně křížit. Nohy jsou velmi dlouhé, s vystouplými bérci obrostlé hustými talířovitými rousy a dlouhými supími pery.\n\nNa barvu opeření se neklade přílišný důraz. Uznanými rázy je bílý, celobarevný černý, plnobarevně červený a žlutý, modrý bezpruhý, pruhový a kapratý, šedohnědý (dun) kapratý. Dále se chovají saští voláči bělopruzí v těchto barvách a bělopruzí ve žlutě plavé barvě.\n\n\n"}
{"id": "926209", "url": "https://cs.wikipedia.org/wiki?curid=926209", "title": "Don Cherry (hudebník)", "text": "Don Cherry (hudebník)\n\nDon Cherry (18. listopadu 1936 Oklahoma City − 19. října 1995 Málaga) byl americký jazzový kornetista a trumpetista. V letech 1976−1987 byl členem skupiny Old and New Dreams, kde spolu s ním hráli ještě saxofonista Dewey Redman, kontrabasista Charlie Haden a bubeník Ed Blackwell. V letech 1978−1982 hrál se sitáristou Collinem Walcottem perkusionistou Naná Vasconcelosem v kapele Codona. Několik let hrál s Ornette Colemanem, vydal řadu alb pod svým jménem a hrál s jinými hudebníky, mezi které patří John Coltrane, Albert Ayler, Sun Ra, Carla Bley nebo i rockoví hudebníci Steve Hillage a Lou Reed. Zemřel na selhání jater způsobené hepatitidou ve věku osmapadesáti let.\n"}
{"id": "926211", "url": "https://cs.wikipedia.org/wiki?curid=926211", "title": "Albert Ayler", "text": "Albert Ayler\n\nAlbert Ayler (13. července 1936 Cleveland Heights, Ohio, USA − listopad 1970 New York City, New York, USA) byl americký jazzový saxofonista. Profesionálně se hudbě začal věnovat v roce 1952, když mu bylo šestnáct let, spolu s hráčem na foukací harmoniku Little Walterem. Následně sloužil v armádě a později se usadil v Evropě, kde hrál například s Cecilem Taylorem a Niels-Henningem Ørstedem Pedersenem. Později vydal řadu alb pod svým jménem a spolupracoval s dalšími hudebníky, mezi které patří Gary Peacock, John Tchicai, Don Cherry nebo Roswell Rudd. V listopadu spáchal sebevraždu, byl nalezen mrtev v řece East River v New Yorku.\n"}
{"id": "926213", "url": "https://cs.wikipedia.org/wiki?curid=926213", "title": "Roswell Rudd", "text": "Roswell Rudd\n\nRoswell Rudd (17. listopadu 1935 Sharon, Connecticut, USA – 21. prosince 2017) byl americký jazzový pozounista. Studoval na Yaleově univerzita a zde začal vystupovat se souborem Eli's Chosen Six. Roku 1964 byl jedním ze zakládajících členů skupiny New York Art Quartet a od roku 1965 vydával vlastní alba. během své kariéry spolupracoval s řadou dalších hudebníků, mezi které patří Carla Bley, Charlie Haden, Elton Dean nebo Keith Tippett. Rovněž se věnoval pedagogické činnosti na různých vysokých školách.\n"}
{"id": "926214", "url": "https://cs.wikipedia.org/wiki?curid=926214", "title": "Čáslavský kraj", "text": "Čáslavský kraj\n\nPočátky existence Čáslavského kraje spadají do 2. poloviny 13. století, kdy Přemysl Otakar II. nahradil původní hradské zřízení krajským zřízením. Centrem původního hradského zřízení byl až do zavedení krajského zřízení Čáslavský hrádek (dnes návrší nad atletickým stadionem ve Vodrantech).\n\nČáslavský kraj se nazývá podle královského krajského města Čáslavi, které bylo jeho správním centrem od nepaměti.\n\nČáslavským krajem protékala takřka celým svým tokem řeka Sázava, za vysokého stavu hladiny se dříve plavilo dříví. Pruh lesů v Posázaví se do dnešní doby moc nezměnil a jeho zemědělské obhospodařování zůstalo stejné.\n\nNa území kraje na rozhraní 7. a 8. stol. se rozkládalo údělné knížectví Děpolticů a krátce poté se stalo světově známým krajem těžby stříbra hlavně v Kutné Hoře, ale i v jiných městech.\n\nV 15. století se stal bojištěm velkých bojů husitů Jana Žižky, Prokopa Holého a Sirotčího svazu.\n\nRoku 1331 Chotěboř získala status Královského města zásluhou krále Jana Lucemburského. Císař a král Karel IV. r. 1356 dovolil město opevnit hradbami ale již v roce 1499 Chotěboř klesla mezi města poddanská do majetku Trčků z Lípy.\n\nVe dnech 3.–7. června 1421 proběhl v čáslavském kostele sv. Petra a Pavla sněm, kde bylo jednohlasně přijato hájení Čtyř artikul pražských, a to i katolíky, Zikmund byl sesazen z trůnu a Pražské artikuly byli povýšeny na zemský zákon. Dále byla zvolena prozatímní dvacetičlenná zemská vláda. Kraj se stal v roce 1440 členem spolku spolupracujících landfrýdů nejvýznamnějšího a nejmocnějšího Východočeského landfrýdu.\n\nV únoru 1469 vojsko krále Jiřího z Poděbrad obklíčilo v bitvě u Vilémova křížovou výpravu uherského krále Matyáše Korvína. Ten v zajetí slíbil, že se bude snažit o smíření Jiřího s papežem. Dne 27. května 1471 na českém sjezdu ve Vlašském dvoře v Kutné Hoře zvolili stavové podobojí i menší část katolické strany českým králem Vladislava Jagellonského. V březnu roku 1485 na českém zemském sněmu v Kutné Hoře mezi kališníky a katolíky byl uzavřen Kutnohorský náboženský mír.\n\nV září 1618 došlo k prvnímu střetu třicetileté války mezi vojsky císařskými a stavovskými v šestidenní bitvě. Císařští, vedení Dampierrem, měli ležení severovýchodně od Bratčic, naproti tomu stavovská armáda se položila u Čáslavi a Horek. Císařští byli po šesti dnech nuceni ustupovat směrem na Pelhřimov.\n\nKaňk bylo původně Kutnohorské předměstí, které Ferdinand II. roku 1621 povýšil na Královské horní město se stejnými právy jako Kutná Hora.\n\nDne 17. května 1742 proběhla bitva u Chotusic a Čáslavi. V důsledku prohrané bitvy přišlo české království o většinu Slezska.\n\nPoddanské městečko Humpolec bylo povýšeno r. 1807 na svobodné město. Humpolečtí zaplatili 8 000 zlatých Františku hraběti Wolkenstein-Trostburg za poskytnutou svobodu jako výkupné z dosavadních povinností a robot. „Porovnání\" mezi vrchností a městem bylo sepsáno podrobně 3. července v Herálci na zámku. Významné události byl přítomen i guberniální rada a hejtman čáslavského kraje Norbet Fridrich ze Schmelzeru, který také podepsal vyhotovené Porovnání. Smlouvu podepsali jak zástupci města tak i vrchnosti.\n\nPři solním sčítání v roce 1702 bylo zjištěno v Čáslavském kraji 58 388 křesťanů a 543 židů. dohromady 58 931 obyvatel nad 10 let. V letech 1857 čítala výměra kraje 3948 km², počet obyvatelstva přítomného 354 677, na 1 km² 86 obyvatel, smíšených okresních úřadů 14, 794 katastrálních-místních obcí, 19 měst, 35 městysů a 1015 vesnic.\n\nKraj se také stal světově známý výrobou skla ve Světlé nad Sázavou, kde počátky výroby sahají až do 17. stol. Na Světelsku bylo mnoho drobných skláren, z nichž největší josefodolská byla přestavěna v roce 1861 z bývalé papírny.\n\nKraj vydržel v původním uspořádání až do roku 1849, kdy bylo císařským nařízením č. 268/1849 o nové organizaci soudní, č. 255/1849 o nové organizaci správy a prozatímním zákonem obecním č. 170 ze 17. března 1849 nahrazen správou státní (zeměpanskou). Kraj byl obnoven v pozměněných hranicích roku 1855 a vydržel až do 23. října 1862, kdy bylo krajské zřízení zrušeno. Po zrušení se země členily již jen na okresy. Některé zdroje datují zrušení krajů rokem 1868. Od roku 1850 se stala Čáslav sídlem okresního hejtmanství, které jako okres vydrželo do roku 1960 jako součást Pardubického kraje).\n\nV roce 1868 byly zrušeny krajské úřady a kraje jako administrativní jednotky. Nadále však zůstala zachována krajská organizace u soudů. Krajský soud sídlil v Kutné Hoře. Čáslavský kraj pro soudní účely s krajským soudem v Kutné Hoře vydržel až do roku 1948.\n\n\nMísta v Kraji Čáslavském r. 1375 - 1525, označená jako hrady\nMísta v Kraji Čáslavskem z r. 1654, označená v berní rule tohoto kraje jako města a městečka\n\n(v závorkách jsou uvedeny staré názvy městeček) (p.) = panství, (st.) = statek, (st. - d) = duchovní, (st. - r) = rytířský, (st. - p) = panský.\n\nMísta v Kraji Čáslavském z r. 1654, označená v berní rule tohoto kraje jako panství a statky\n\nPanství v Kraji Čáslavskem r. 1654 Stavu Duchovního\n\nPanství seřazena podle velikosti v Kraji Čáslavskem r. 1654 Stavu Panského\n\nLICHNICE, statek. Ferdinanda Rabenhaupta ze Suché. Zámek Lichnice.\n\nMORAVANY, statek. Ferdinanda Rabenhaupta ze Suché. Tvrz Moravany.\n\nKRCHLEBY, statek. Ferdinanda Rabenhaupta ze Suché. Tvrz Krchleby.\n\nDOBROVÍTOV, statek. Ferdinanda Rabenhaupta ze Suché. Tvrz Dobrovítov.\n\nTento kraj byl značně rozlehlý jeho hraniční čára procházela v blízkosti těchto obcí:\n\nNa severu v dnešním okrese Kolín obcemi: Kořenice, Sedlov, Bořetice (Červené Pečky), Opatovice (Červené Pečky),Červené Pečky, Nebovidy a Veletov.\n\nV okrese Kutná hora hraničními obcemi byli Chabeřice, Kácov, Vranice (Zbizuby), Zbizuby, Vlková (Zbizuby), Staré Nespeřice, Čestín, Velká Skalice, Vernýřov, Žandov (Chlístovice), Rašovice (okres Kutná Hora), Mančice (Rašovice), Křečovice (Onomyšl),Onomyšl, Rozkoš (Onomyšl), Dobřeň (Suchdol), Malenovice (Suchdol), Hořany (Miskovice), Kutná Hora, Kaňk,Hlízov, Svatá Kateřina (Svatý Mikuláš), Záboří nad Labem, Kobylnice (okres Kutná Hora), Lišice (Svatý Mikuláš), Sulovice a Horušice.\n\nV okrese Pardubice: Morašice (okres Pardubice), Litošice, Seník (Jankovice), Brloh (okres Pardubice), Sovoluská Lhota, Sovolusky (okres Pardubice), Turkovice, Rašovy a Bukovina u Přelouče.\n\nNa východě v dnešním okrese Chrudim: Hošťalovice, Březinka (Hošťalovice), Jetonice, Míčov, Skoranov, Kraskov, Žďárec u Seče, Javorka (Seč), Hoješín, Lipka (Horní Bradlo), Horní Bradlo, Velká Střítež, Hluboká (okres Chrudim), Možděnice, Svobodné Hamry a Dřevíkov.\n\nV okrese Havlíčkův Brod: Jeřišno, Klokočov (okres Havlíčkův Brod), Rušinov, Vratkov (Rušinov), Údavy, Stružinec (Ždírec nad Doubravou), Benátky (Ždírec nad Doubravou) a Krucemburk.\nNa jihu v okrese Žďár nad Sázavou: Vojnův Městec, Karlov (okres Žďár nad Sázavou), Škrdlovice, Světnov, Stržanov, Polnička, Račín (okres Žďár nad Sázavou), Sázava (okres Žďár nad Sázavou), Rosička (okres Žďár nad Sázavou), Nížkov, Sirákov a Poděšín.\n\nV okrese Jihlava: Janovice (Polná), Dobroutov, Věžnička, Ždírec (okres Jihlava), Střítež (okres Jihlava), Heroltice (Jihlava), Bedřichov u Jihlavy, Staré Hory, Plandry, Vyskytná nad Jihlavou, Rounek, Dvorce (okres Jihlava), Hubenov (okres Jihlava), Dušejov, Opatov (okres Jihlava) a Dudín.\n\nV okrese Pelhřimov: Jankov (okres Pelhřimov), Mysletín, Staré Bříště, Mladé Bříště, Záhoří (Mladé Bříště), Kletečná (Humpolec), Sedlice (okres Pelhřimov), Brtná, Želiv, Bolechov, Poříčí (Křelovice), Číhovice, Onšov (okres Pelhřimov), Košetice (okres Pelhřimov), Arneštovice, Radějov (Buřenice), Lesná (okres Pelhřimov), Buřenice, Vyklantice, Lukavec (okres Pelhřimov), Týmova Ves, Salačova Lhota a Mezilesí (okres Pelhřimov).\n\nNa západě v okrese Benešov: Zdiměřice (Načeradec), Řísnice, Slavětín (Načeradec), Velká Ves (Lukavec), Horní Lhota (Načeradec), Tisek, Vračkovice, Pravonín, Chmelná, Miřetice (okres Benešov), Kuňovice, Mnichovice (okres Benešov), Sedmpány, Dubějovice, Soutice, Soušice a Psáře. zdroj\n"}
{"id": "926215", "url": "https://cs.wikipedia.org/wiki?curid=926215", "title": "Andlersdorf", "text": "Andlersdorf\n\nAndlersdorf je obec v rakouské spolkové zemi Dolní Rakousy, v okrese Gänserndorf.\n\nV roce 2013 zde žilo 133 obyvatel. \n"}
{"id": "926217", "url": "https://cs.wikipedia.org/wiki?curid=926217", "title": "James Arthur", "text": "James Arthur\n\nJames Andrew Arthur (* 2. března 1988) je britský zpěvák. Stal se vítězem 9. sérii britské talentové soutěže X Factor. Do povědomí širšího publika vstoupil písní \"Impossible\", která je cover-verzí singlu barbadoské zpěvačky Shontelle a byla vydána jako charitativní single po výhře X Factoru. Své debutové album nazvané \"James Arthur\" vydal v roce 2013 na značce Syco.\n\nPochází z Middlesbrough, kde do svých 2 let žil s matkou Shirley Ashworth, která pochází z Anglie a s otcem Neilem Arthurem, pocházejícím ze Skotska. V jeho 2 letech se jeho rodiče rozvedli, a tak zůstal James sám s matkou a o 2 roky starší sestrou Sian. Chodil na Ings Farm Primary School v Redcar. V 9 letech se se svým nevlastním otcem Ronaldem Raffertym, matkou a Sian přestěhovali do Bahrajnu, kde studoval v anglické škole. Po 4 letech se rozešli, Jamesovi bylo 14 let a s matkou, Sian a dalšími dvěma nevlastními sestrami Jasmin a Neve se přestěhovali zpět do Anglie. Nakonec ve studiu pokračoval na Ryehills School. Díky otcovu prvnímu manželství má James ještě staršího nevlastního bratra Neila a díky pozdějšímu manželství s Jacquelin mladší nevlastní sestru Charlotte.\n\nArthur začal psát písničky a nahrávat je od svých 15 let, patřil k několika skupinám Moonlight Drive, Cue the Drama, Save Arcade a Emerald Sky. Nahrál několik svých vlastních písniček na SoundCloud a YouTube, stejně tak jako své album nazvané \"Sins by the Sea.\" V roce 2011 se zúčastnil konkurzu do britské verze pěvecké soutěže Hlas a dostal se do finální 200.\n\nV roce 2012 nahrál další písničky a vydal dvě EP jako The James Arthur Band. Skupina se skládala z Jamese (hlas, kytara), Jeze Taylora (kytara), Chrise Smallse (keyboard), Jordana Swaina (bunbny) a Rich Doney (basová kytara). Ve stejném roce vydala skupina \"The EP Collection CD \"s devíti písničkami ve stylu R&B, soul a hip hop. James také vydal EP \"Hold On\" pod jménem The James Arthur Project v srpnu 2012.\n\nV roce 2012 se zúčastnil konkurzů deváté série britské talentové soutěže X Factor, kde zpíval písničku \"Young\" od porotkyně Tulisy Contostavlos. Na soustředění zpíval písničku \"A Million Love Songs\" a byl vybrán mezi top 6 soutěžích v chlapecké kategorii, kterou mentorovala Nicole Scherzinger. Po vystoupení v domu porotců, kde zpíval \"I Can't Make You Love Me\" byl vybrán mezi top 12 soutěžích a dostal se tak do živých kol. V první živé show zpíval písničku \"Stronger\" od Kelly Clarkson a ve druhém kole \"No More Drama\" od Mary J. Blige. Ve třetím kole zpíval \"Sexy and I Know It\" od LMFAO. Byl obvinění z plagiátorství. Jeho verze se podobala verzi YouTube hvězdy only1Noah. V Halloweenském týdnu zpíval písničku \"Sweet Dreams\" a v týdnu písniček číslo jedna zpíval \"Don't Speak\". V 6. živé kole vystoupil s písničkou \"Hometown Glory\" od Adele. V 7. kole zpíval písničku \"Can't Take My Eyes Off You\" a při nedělním vyřazovacím kole se dostal do \"poslední dvojice\" a musel zpívat o záchranu. Vybral si písničku \"Falling\" a díky diváckým hlasům postoupil do dalšího kola. V 8. kole zpíval písničku skupiny ABBA \"SOS\" a písničku \"Let's Get It On\". V semi-finále zpíval \"One\", \"The Power of Love\" a postoupil do finálového kola, kde si zazpíval písničku \"Feeling Good\" a znovu \"Let's Get It On. Součástí finálového kola byla taky písnička s menorem, s Nicole Scherzinger zazpívali písničku \"Make You Feel My Love\" a byl představen jeho vítězná skladba, kterou byla písnička \"Impossible\". Ve finálovém kole, které se konalo 9. prosince 2012 porazil Jahména Douglese, který získal 38,9% hlasů, zatímco on 53,7%.\n\nPo vítězství byla zveřejněna jeho cover verze písničky \"Impossible\" a stala se nejrychleji prodávající se singlem vítěze soutěže s 255 000 staženími za 48 hodin a s 490 000 na konci týdne. Singl se dostal na vrchol britské hitparády. Po třech týdnech se stal 5. nejrychleji prodávající se singlem roku 2012 s 897 000 kopiemi.\n\n7. srpna 2013 oznámil skrz twitter, že jeho další singl se bude jmenovat \"You're Nobody 'til Somebody Loves You\", který byl zveřejněn 9. září 2013. V celém světě byl oficiálně vydán 20. října a debutoval na druhém místě britského žebříčku, za Lorde písničkou \"Royals\". Jeho album nazvané \"James Arthur\" bylo zveřejněno 4. listopadu 2013. Umístilo se na druhém místě žebříčku. Dalším singlem se stala písnička \"Recovery\", která se umístila na 19. místě žebříčku. Čtvrtým singlem se stala písnička \"Get Down\". 5. ledna 2014 začal své turné \"James Arthur Tour\" po Evropě.\n\nBěhem léta 2014 začal pracovat na svém druhém albu, připravoval se na podepsání nové nahrávací smlouvy. 19. října vydal nový stol, na kterém spolupracoval s britským producentem Rymezem nazvaný \"Kryptonite\".\n\n\n"}
{"id": "926220", "url": "https://cs.wikipedia.org/wiki?curid=926220", "title": "Emilia Clarke", "text": "Emilia Clarke\n\nEmilia Clarke (* 23. října 1986, Londýn, Anglie, Spojené království) je britská herečka. Její nejznámější rolí je postava Daenerys Targaryen v seriálu \"Hra o trůny\", za kterou získala nominace na Ceny Emmy. V roce 2013 se poprvé objevila na Broadwayi v produkci \"Snídaně\" \"u Tiffanyho\". Zahrála si také ve filmech \"Terminátor Genisys\" (2015), \"Než jsem tě poznala\" (2016), \"\" (2018). Časopis Time jí v roce 2019 jmenoval mezi stovku nejvlivnějších lidí na světě.\n\nNarodila se v Londýně a vyrostla v Berkshire. Její otec je divadelní zvukový technik, její matka je podnikatelka. Má mladšího bratra. \n\nJejí zájem o hraní začal, když jí byly tři roky a viděla muzikál \"Show Boat\", na kterém v té době pracoval její otec. Navštěvovala školy St Edward's a Rye St Antony, poté začala studovat na Drama Centre London, kde absolvovala v roce 2009.\n\nV březnu 2019 přiznala, že během natáčení \"Hry o trůny\" dvakrát prodělala aneurysma mozkových cév – poprvé v roce 2011 a znovu o dva roky později.\n\nZpočátku se objevovala ve školních divadelních hrách, ve dvou na St. Edwards, v deseti na Drama Centre London, v divadelní hře \"Sense\" v uvedení od společnosti Company of Angels a v reklamě pro Samaritans. Její první televizní role byly Saskia Mayer v epizodě seriálu \"Doctors\" a Savannah ve filmu \"Trias útočí\". Časopis Screen International ji označil jako jednu z „britských hvězd zítřka“.\n\nV roce 2010 byla obsazena jako Daenerys Targaryen do fantasy seriálu z produkce HBO, \"Hra o trůny\", který je založený na knižní sérii \"Píseň ledu a ohně\" od George R. R. Martina. Z nezveřejněných důvodů v seriálu nahradila britskou herečku Tamzin Merchant. Seriál se začal vysílat v dubnu 2011, získal pozitivní recenze a rychle byla natočena i druhá série. Za ztvárnění Daenerys byla Clarke v roce 2011 oceněna EWwy Award pro nejlepší herečku ve vedlejší roli v dramatickém seriálu, v roce 2013 byla ve stejné kategorii nominována na cenu Emmy.\n\nV roce 2013 si zahrála v novém celovečerním filmu s názvem \"Spike Island\", pojmenovaném po lokaci skeče The Stone Roses z devadesátých let. V březnu 2013 ztvárnila hlavní roli Holly Golightly v broadwayském uvedení novely Trumana Capota, \"Snídaně u Tiffanyho\". Hra měla premiéru 4. března a derniéru 21. dubna. V květnu 2013 bylo oznámeno, že se objeví po boku Jamese Franca ve filmu \"Garden of Last Days\", nicméně natáčení bylo zrušeno. Byla jí nabídnuta role Anastasie Steele ve filmu \"Padesát odstínů šedi\", ale odmítla kvůli nutnosti nahých scén.\n\nV roce 2015 ztvárnila Sarah Connor ve filmu \"Terminátor Genisys\", kde se objevila vedle Arnolda Schwarzeneggera, Jaye Courtneyho a Jasona Clarka. V roce 2015 byla jmenována časopisem Esquire nejpřitažlivější ženou světa. V roce 2016 si zahrála vedle Sama Claflina v romantickém dramatu \"Než jsem tě poznala\", založeném na stejnojmenné knize od Jojo Moyesové.\n\nV roce 2014 ztvárnila zdravotní sestru Verenu ve filmu \"Voice from the Stone\". V listopadu 2016 byla obsazena do hlavní ženské role filmu ze série Star Wars, \"\". V lednu 2017 ji obsadili do hlavní role filmu \"The Beauty Inside\". V roce 2018 byla obsazena do filmu \"Last Christmas\" (2019).\n\n"}
{"id": "926221", "url": "https://cs.wikipedia.org/wiki?curid=926221", "title": "Wilhelm Riedel (malíř)", "text": "Wilhelm Riedel (malíř)\n\nWilhelm Riedel (16. září 1832 v Antonínově – 12. června 1876 v Lázních Kundratice) byl český malíř a krajinář pocházející ze sklářské rodiny.\n\nJeho otcem byl sklářský mistr František Xaver Riedel (1786–1844) a matkou Josefina Weberová (1808–1882). Byl jejich třetím potomkem, ale otec měl z předchozího manželství ještě další tři dcery.\n\nV roce 1851 studoval na technice, ale v letech 1852 až 1856 studoval malbu v ateliéru Maximiliana Haushofera (1811–1866) a po ukončení pražských studií pokračoval ve svém vzdělávání na soukromé škole Andrease Achenbacha v Düsseldorfu, kde pobyl čtyři roky. Následně cestoval po Itálii, kde vedle jiného navštívil Řím, Tivoli, Campagno či Agrigento a ve své další tvorbě se nechal inspirovat tamními památkami, jež pak byly častým prvkem jeho obrazů. Riedelova další cesta vedla roku 1864 do Francie, v níž navštívil Paříž, Fontainebleau, oblast okolo řeky Seiny, město Barbizon, Bretaň nebo Normanské ostrovy.\n\nRoku 1870 se vrátil do Čech a usadil se v Praze. Příliš často ji neopouštěl a cestoval odsud především ve společnosti své matky na léčebné kúry do českých lázní v Karlových Varech, v Dubí či v Teplicích. Stále více jej ale postihovala tuberkulóza, která mu nedovolovala příliš pracovat. Zemřel ve věku nedožitých 44 let na léčebném pobytu v Kundraticích. Jeho pohřeb se uskutečnil 14. června 1876 v Liberci.\n\n\n\n"}
{"id": "926222", "url": "https://cs.wikipedia.org/wiki?curid=926222", "title": "Cášský voláč", "text": "Cášský voláč\n\nCášský voláč je plemeno holuba domácího určené především k okrasnému chovu. Je to středně velký holub vynikající volatostí, s hlavou zdobenou lžičkovitou chocholkou, s jedinečnou kresbou opeření: bílá kresba tvoří na voleti co největší bílý půlměsíc, dále je bílá spodní část hrudi, břicho, bérce a ruční letky, ostatní peří je barevné. Trvalé výrazné nafouknutí volete jej řadí mezi voláče, v seznamu plemen EE je zapsán pod číslem 0326.\n\nPochází z okolí německého města Cáchy, kde byl údajně chován už ve 30. a 40. letech 18. století. Prý byl vyšlechtěn ze staroněmeckých voláčů a belgických kruhových tleskačů.\n\nJe to středně velký voláč s protáhlou hlavou s vysokým a oblým čelem. Oči jsou oranžové až červené. Hlava je v záhlaví zdobená chocholkou, ta je špičatá, s širokou základnou a je rozčísnutá napříč hlavy. Taková chocholka se nazývá chocholkou lžičkovitou. Krk je velmi dlouhý. Vole je velmi dobře vyvinuté, ale vydouvá se především dopředu, ze stran je zploštělé, směrem k hlavě se mírně rozšiřuje, ale na šíji se vyklenuje jen málo. Jeho přechod v hruď je plynulý. Hrudní kost příliš nevystupuje, je dlouhá a dobře osvalená, hřbet není úzký, ale je dlouhý a nesený v mírném sklonu nazad. Ocas je dlouhý, dobře složený, křídla široká a dlouhá a složená leží na ocase. Nohy jsou poměrně krátké, s neopeřenými běháky či prsty.\n\nOpeření je dlouhé, avšak dostatečně přiléhající. Pro plemeno je typická měsíčková kresba. Základní barva opeření je barevná, chová se v rázu černém, popelavě červeném a žlutém, modrém, stříbřitém a červeně plavém a žlutě plavém bezpruhém, pruhovém a kapratém. Hlava, vnitřní strana chocholky a horní část volete jsou barevné. Bílý půlměsíc vybíhá z bočních stran chocholky na přední část volete. Měl by být co nejširší. Pod bílým půlměsícem je 2-4 cm široký barevný pás, který jej odděluje od bílé spodní části hrudi a břicha. Bérce a sedm krajních letech jsou také bílé. Černí a modří ptáci mají barevný ocas, rázy v červené, žluté a stříbřité řadě mají ocasy světlé.\n\n"}
{"id": "926223", "url": "https://cs.wikipedia.org/wiki?curid=926223", "title": "Wilhelm Riedel", "text": "Wilhelm Riedel\n\nWilhelm Riedel je jméno a příjmení, které mělo více více nositelů:\n\n"}
{"id": "926226", "url": "https://cs.wikipedia.org/wiki?curid=926226", "title": "Jan Karel Habsburský", "text": "Jan Karel Habsburský\n\nJan Karel Habsburský (1. listopadu 1605, Štýrský Hradec – 26. prosince 1619, Štýrský Hradec) byl rakouský arcivévoda, syn císaře Ferdinanda II..\n\nByl druhorozeným, avšak prvním přeživším synem arcivévody a budoucího císaře Ferdinanda II.Štýrského a jeho ženy, bavorské princezny Marie Anny.\n\nUž od dětství byl domluven jeho sňatek se sestřenicí, španělskou infantkou Marií Annou, dcerou krále Filipa III. Španělského. Jan Karel zemřel však již ve čtrnácti letech. Marie Anna se pak stala manželkou jeho mladšího bratra Ferdinanda, který později vládl jako císař Ferdinand III. Habsburský. Jeho tělo je uloženo v mauzoleu ve Štýrském Hradci.\n\n"}
{"id": "926228", "url": "https://cs.wikipedia.org/wiki?curid=926228", "title": "Wilhelm Riedel (podnikatel)", "text": "Wilhelm Riedel (podnikatel)\n\nWilhelm Riedel (14. listopadu 1849 Antonínov – 1929) byl český podnikatel ve sklářství, který pocházel ze sklářské rodiny Riedlů. \n\nDne 6. ledna 1879 byla v Dolním Maxově uvedena do provozu nová sklárna, postavená podle plánů Wilhelma Riedela. Sklárna měla dvě pece, v nichž se vyrábělo tyčové sklo, bangle (tedy náramkové skleněné kroužky) a dále foukaná i lisovaná krystalerie. Riedel byl autorem také další sklárny, ve které se vyrábělo pouze tyčové sklo. Ta byla roku 1882 vystavěna v Příšovicích. Když roku 1883 zemřel bezdětný dosavadní šéf impéria Hugo Riedel, stal se nástupcem ve vedení společnosti jeho bratr Wilhelm. Ten se od roku 1901 také angažoval ve výstavbě přehradních nádrží na jihovýchodní straně Jizerských hor a od roku 1902 stál v čele „Vodního družstva pro stavbu přehrady na Černé Desné“. Toto uskupení po svých transformacích pak také stavělo přehrady na Černé a Bílé Desné. Na první řece dodnes stojí přehrada Souš, kdežto vodní dílo na Bílé Desné se roku 1916 protrhlo a dnes je známé pod označením Protržená přehrada.\n"}
{"id": "926233", "url": "https://cs.wikipedia.org/wiki?curid=926233", "title": "Les sucettes", "text": "Les sucettes\n\nLes sucettes (\"Lízátka\") je francouzská píseň, kterou složil Serge Gainsbourg a nazpívala France Gallová, představitelka hudebního žánru yé-yé. Skladba trvající 2 minuty a 33 sekund vyšla na singlu v květnu 1966 u značky Philips Records a vyvolala skandál. Text pojednává o dívence jménem Annie, která se může utlouct po lízátkách s anýzovou příchutí (hříčka se shodně znějícími slovy \"Annie\" a \"anis\"). Známý provokatér Gainsbourg ovšem použil v tomto případě cucání lízátek jako metaforu felace. Zpěvačka ve svých osmnácti letech neměla o tomto skrytém významu ani tušení a když se jí později dostalo vysvětlení, docela se vyděsila.\n\nGainsbourg nahrál coververzi této písně v roce 1969 na albu \"Jane Birkin - Serge Gainsbourg\".\n\n"}
{"id": "926235", "url": "https://cs.wikipedia.org/wiki?curid=926235", "title": "Světové atletické finále 2005", "text": "Světové atletické finále 2005\n\nSvětové atletické finále 2005 - lehkoatletický závod, který se odehrál na stadiónu Stade Louis II v Monaku mezi 9. a 10. září 2005. Byl to závod, který se odehrál vždy na zakončení lehkoatletické sezóny.\nJedna disciplína (hod kladivem) se nekonala v Monaku. Závody mužů i žen se konal o týden dříve v maďarském Szombathely.\n"}
{"id": "926237", "url": "https://cs.wikipedia.org/wiki?curid=926237", "title": "Steve Coleman", "text": "Steve Coleman\n\nSteve Coleman (* 20. září 1956 Chicago) je americký jazzový saxofonista. Poté, co se přestěhoval do New Yorku, začal vystupovat v orchestru Thada Jonese a Mela Lewise. Následně spolupracoval s dalšími hudebníky, jako byli Dave Holland, Sam Rivers, Abbey Lincoln, Billy Hart, Cecil Taylor, Chico Freeman, Ravi Coltrane, Michael Brecker a podílel se i na nahrávkách skupiny The Roots. V osmdesátých letech byl členem uskupení M-Base. První album pod svým jménem vydal v roce 1985 a neslo název \"Motherland Pulse\".\n"}
{"id": "926244", "url": "https://cs.wikipedia.org/wiki?curid=926244", "title": "Bavlna Sea Island", "text": "Bavlna Sea Island\n\nSea Island je obchodní označení pro vlákna získaná z bavlníku barbadoského pěstovaného na ostrovech před pobřežím Jižní Karolíny a Georgie v USA.\n\nBavlník pochází z Peru, odkud se dostal koncem 18. století na jihovýchod USA, kde jsou pro něj optimální podmínky k pěstování. Ze začátku 20. století je známý pěstitelský výzkum z pověření US ministerstva zemědělství, který měl mimo jiné přinést zvýšení délky vláken (viz snímek vpravo).\nJeště v polovině 20. století se zde sklízelo několik tisíc tun, na začátku 21. století však přichází z této oblasti jen několik balíků této raritní suroviny. \n\nOsev bavlníku sestává z tzv. černých semen, sklizeň se provádí zásadně ručně a vyzrňování na válcovém vyzrňovači.\n\nDélka vláken se udává s 52–55 mm, jemnost 1,2 dtex (příze se dá průmyslově vyrábět do jemnosti cca 5 tex).\n\nRoční sklizeň se na začátku 21. století udává mezi 100 a 2000 tunami (0,0004–0,008 % celosvětové spotřeby bavlny), za Sea Island se údajně platí až pětinásobek ceny jiných dlouhovlákenných bavln. \n\nSpecializované sdružení \"WISICA\" kontroluje sklizeň Sea Island a uděluje certifikát o původu vláken. Protože však druh bavlny ve výrobcích není snadno prokazatelný, je nabídka textilií údajně vyrobených ze Sea Island podstatně vyšší než množství certifikovaných vláken.\n\nV obchodech s luxusním zbožím se nabízí např.:\nKošile, halenky, ponožky aj.\n\n"}
{"id": "926246", "url": "https://cs.wikipedia.org/wiki?curid=926246", "title": "Chico Freeman", "text": "Chico Freeman\n\nChico Freeman (rodným jménem Earl Lavon Freeman Jr.; * 17. července 1949 Chicago) je americký jazzový saxofonista, syn saxofonisty Von Freemana. V dětství hrál na trubku a když přešel k saxofonu, doprovázel nejprve bluesové hudebníky, jako byl například Memphis Slim, ale nedlouho poté přešel k jazzu. Své první album nazvané \"Morning Prayer\" vydal v roce 1976 a následovala jej řada dalších. Během své kariéry spolupracoval s řadou dalších hudebníků, mezi které patří Lester Bowie, McCoy Tyner, Jack DeJohnette a Kip Hanrahan.\n"}
{"id": "926252", "url": "https://cs.wikipedia.org/wiki?curid=926252", "title": "Kenny Wollesen", "text": "Kenny Wollesen\n\nKenny Wollesen (* 1966) je americký jazzový bubeník, perkusionista a vibrafonista. Od devadesátých let spolupracuje se saxofonistou a skladatelem Johnem Zornem, se kterým nahál několik desítek alb. Mimo spolupráce se Zornem je dlouholetým členem skupiny Sex Mob a založil kapelu Klezmorim. Hrál na albech dalších interpretů, jako jsou Rickie Lee Jones, John Scofield, Sean Lennon, Bill Frisell a David Byrne.\n\n"}
{"id": "926253", "url": "https://cs.wikipedia.org/wiki?curid=926253", "title": "Pracovnice v domácnosti", "text": "Pracovnice v domácnosti\n\nPracovník nebo pracovnice v domácnosti je osoba, která je zaměstnaná v cizí domácnosti. Za plat vykonává jednu nebo více domácích prací: od hlídání a péče o děti, ošetřování seniorů nebo nemocných, přes úklid, praní a žehlení až po nakupování, vaření či starost o zahradu. Rozlišují se dvě formy placené práce v domácnosti: tzv. live-in forma, kdy pracovnice v domácnosti i bydlí a live-out forma, kdy pouze dochází do cizí domácnosti, často do několika různých během jednoho týdne.\nPodmínky pracovnic a pracovníků v domácnostech se velmi liší jak historicky, tak i geograficky. Podle statistik Mezinárodní organizace práce (International Labour Organization, ILO) vykonává v dnešní době placenou práci v domácnostech minimálně 53 milionů, možná až sto milionů osob.\n\nVětšina pracovníků v domácnosti jsou ženy, zejména migrantky. Jejich práce bývá přehlížena a podceňována, protože ji vykonávají v soukromí cizích domovů a také proto, že byla dlouhodobě neplacenou činností žen. Mnohé země neuznávají tuto práci oficiálně jako práci. Teprve v posledních desítkách let získávají tyto pracovnice vzrůstající pozornost ze strany mezinárodních i státních institucí, akademiků nebo třeba dokumentaristů.\n\nSlužky, řidiči nebo kuchaři – tyto práce v domácnostech si spojujeme spíše s dobami minulými. S technologickým rozvojem se rozšířila představa, že většinu domácích prací převezmou stroje – myčky, samoobslužné vysavače apod. Postupně se však ukazuje, že to byla představa mylná a že zaměstnání v cizích domácnostech je dnes expandujícím sektorem trhu na celém světě. Mezinárodní organizace práce uvádí oficiální statistiky získané z různých zemí světa, podle kterých pracuje v cizích domácnostech minimálně 53 milionů osob. Podle neoficiálních odhadů ILO se však to číslo pohybuje spíše kolem sta milionů osob. Valná většina z nich, asi 92 %, jsou ženy.\n\nEkonomické a politické nerovnosti jednotlivých států a regionů se promítají do řady společenských procesů, včetně zajišťování a výkonu domácích prací. Zejména významná centra světové ekonomiky – slovy socioložky Saskii Sassen \"globální města\" – jsou prostorem, kde se koncentrují nejen vysoce odborné práce, ale která zároveň lákají i práce nízko kvalifikované a bezvýchodné, tzv. \"dead-end jobs\". Roste v nich poptávka po nejrůznějších službách, včetně těch pečovatelských, a tyto práce jsou stále častěji vykonávány tzv. levnou pracovní silou migrantek. Navíc tím, že jde o reproduktivní práci, nebývá vnímána jako skutečná práce a bývá často podceňována i „podcenována“. Nevyžaduje se často jiná kvalifikace než gender.\n\nPoptávka po pečovatelkách, chůvách či jiných pracovnicích v domácnostech je dána kombinací řady sociálních, demografických i ekonomických faktorů: Stále více žen odchází do zaměstnání, ale k dispozici nemají dostatek státních zařízení pro děti, případně tato zařízení nejsou dostatečně flexibilní pro potřeby vytížených rodičů. Oslabuje se sociální stát. Navíc prarodiče, kteří dříve vypomáhali s výchovou, pracují nebo vedou vlastní, oddělený život. Větší je také počet matek-samoživitelek. Všeobecně se stupňují tlaky na pracovní výkony a přesčasy v mnoha oborech. Mění se také představy o aktivním volném čase, prioritou často nejsou rutinní domácí práce. Kombinace těchto faktorů vede k potřebě nebo zájmu rodin zajistit si hospodyni či chůvu. Na druhou stranu dochází ke stárnutí obyvatel a péče o seniory je nedostatečná nebo v případě státních zařízení vnímána jako nekvalitní. Odtud zájem o osobní ošetřovatelky, které se starají o seniory či nemocné. Vzhledem k nedostatečnému pokrytí těchto služeb se tedy hovoří o krizi péče ve společnosti.\n\nNaopak ženám-migrantkám umožňuje práce v zahraničí zajistit příjem pro své rodiny, často hradí svým dětem nebo jiným příbuzným vzdělání. Nicméně migrace má i negativní dopady, zejména v souvislosti s odloučením rodin. Placená práce v domácnosti (nebo obecně ve službách) pro ženy představuje jednu z mála možností uplatnění se na pracovním trhu.\n\nPlacenou péči o děti můžeme zařadit mezi emoční typy práce – pracují s emocemi, které jsou součástí jejich práce a jsou součástí hodnocení kvality jejich práce (jak se chovají). Problém emočního typu práce je, že se velice obtížně stanovuje hranice přijatelné míry projevovaných emocí. Vyjednávání o tom, kolik investovat emocí, tak navíc může provázet zvláštní napětí mezi chůvami a matkami hlídaných dětí.\n\nS tím, jak se Česká republika ekonomicky rozvíjí, vzrůstá i tady zájem o chůvy, hospodyně či uklízečky. Jejich služby nabízejí desítky specializovaných agentur. Narůstá také počet učebních oborů a rekvalifikačních kurzů v oboru hospodyně, chůva nebo dokonce guvernantka. Pečovatelské práce vykonává stále mnoho Češek, ale přibývá i migrantek – ať již ze zemí bývalého Sovětského svazu, nebo třeba z Filipín. Situace migrantek ovšem bývá komplikovanější, neboť jsou – v závislosti na nastavení migračních politik – více závislé na zaměstnavatelích.\n\nOficiální statistiky počtu osob zaměstnaných v cizích domácnostech chybí, respektive jsou nepřesné. Ministerstvo práce a sociálních věcí uvádí počet 49 osob. Studie z německé univerzity Kassel, která se zabývala globálním rozměrem tohoto fenoménu, mluví o 3000 pracovnících v domácnosti. Nevládní organizace pracující s migranty odhadují na základě svých zkušeností, že každá druhá migrantka pracovala v této sféře. Lze navíc očekávat, že se stárnutím společnosti budou – podobně jako na západ od našich hranic – jejich počty narůstat.\n\nPřítomnost pracovnic v domácnostech je však stále přehlížena – mimo jiné i českou vládou, politiky a odbory. Zatímco v mnoha zemích světa je téma domácí práce a ochrany těchto pracovnic velmi aktuální, v České republice jim je věnována minimální pozornost. V souvislosti s rozhodováním o osudu mezinárodní Úmluvy o pracovnících v cizích domácnostech vláda v roce 2012 prohlásila, že téma domácí práce se týká rozvojových zemí a pro Českou republiku je nerelevantní. Své stanovisko založila na výše zmíněných neúplných statistikách. Úmluva tak v ČR nebyla ratifikována.\n\nV České republice většinou migrantky do domácností docházejí, nepřespávají tam. Většina rodin využívá jejich pomoc nárazově, na úklid nebo hlídání. Jedná se o tzv. live-out formu. Nejčastěji tyto ženy pracují na základě živnostenského oprávnění. Nejnověji si také majetnější lidé a známé osobnosti přivážejí chůvy z Filipín, které u nich žijí, uklízejí, zajistí jim výchovu dětí v angličtině a – díky jazykové bariéře – zachovávají soukromí. Rozvíjí se i zaměstnávání ošetřovatelek pro seniory. Tuto tzv. live-in formu vykonávají obvykle jako zaměstnanci nebo zaměstnankyně.\n\nPřesun zajištění péče na trh práce se označuje jako komercializace péče a odehrává se v mnoha zemích světa.\n\nSlužby pracovnic v domácnostech nabízejí různé zprostředkovatelské agentury. Přímé zaměstnávání pracovnic v domácnosti-migrantek ze zemí mimo EU je od roku 2012 agenturám zakázáno. Nyní mohou práci pouze zprostředkovávat.\n\nZatímco ženy pracující jako live-out chůvy, hospodyně či uklízečky mají obvykle živnostenský list a pracují pro více rodin najednou, live-in pracovnice naopak mají uzavřenou pracovní smlouvu přímo s rodinou. V praxi dochází také k tomu, že zaměstnavatelé najímají chůvy či uklízečky přes své soukromé firmy. Dříve bylo možné být i zaměstnankyní zprostředkovatelské agentury; toto nepřímé zaměstnávání migrantek ze zemí mimo Unii agenturou je od roku 2012 zakázáno.\n\nNa placenou práci v domácnosti se v případě pracovních smluv vztahuje zákoník práce, a tedy klasická osmihodinová pracovní doba a další práva. Nicméně jejich kontrola a vymahatelnost v praxi jsou dost obtížné, právě kvůli tomu, že se práce odehrává v soukromí. Neplacené přesčasy a nedodržování dalších pracovních podmínek je poměrně běžné. Pokud ženy bydlí přímo v rodině, u které pracují, je složité oddělit osobní život od pracovního. Práci v domácnostech obecně konstruují i zprostředkovatelské agentury dvojím způsobem: jako zaměstnání s osmihodinovou pracovní dobou, což je reakce na požadavky státu a české legislativy, ale zároveň jako 24-hodinovou výpomoc, čímž odpovídají na předpokládané nároky rodin . Ukazuje to, že práce v domácnosti de facto není vnímaná jako standardní placená práce.\n\nMnohé ženy v těchto pozicích jsou zneužívány. Nedodržování pracovních podmínek, ponižování, společenské izolace, ale i fyzické a psychické násilí jsou hlavní rizika, které pak ženám zaměstnaným v domácnostech hrozí. Kamenem úrazu není tolik samotná možnost hrozeb, ale právě omezené šance se jim bránit. V zahraničí se jako nejhůře kontrolovatelná ukazuje situace migrantek bez dokumentů a dále personálu diplomatů a jejich rodin, a to kvůli jejich diplomatické imunitě.\n\nZkušenosti migrantek se do velké míry odvíjejí od jejich pobytového statutu v České republice – tedy zdali mají dlouhodobý, nebo již trvalý pobyt, případně nemají povolení vůbec. Pokud žena nemá žádné dokumenty a žije a pracuje v jedné rodině, jen těžko si vyjednává lepší podmínky. Ale i migrantky, které mají pracovní smlouvu a povolení k pobytu, mají mnohdy strach se ozvat. Mají totiž pobyt vázaný na svého zaměstnavatele, a když se ten rozhodne zaměstnání ukončit, mají – v lepším případě – dva měsíce na to, aby si našly práci novou a vyřídily všechny potřebné dokumenty. Jinak musí zpět do své země původu, nehledě na to, kolik zprostředkovatelům zaplatily. Pokud svou prací v Česku živí celou rodinu a závisí na ní vzdělání a budoucnost dětí, bývají ochotny k různým ústupkům.\n\nMnohé ženy z globálního Jihu (případně z Východu) směřují na Sever (resp. Západ), aby pokryly tamní poptávku. I za nízko kvalifikované práce si za hranicemi často vydělají více, než kdyby zůstaly doma a uplatnily své vzdělání. Ve světě se rozvíjejí globální řetězce péče (tzv. global care chains), kdy ženy odjíždějí starat se o jiné (děti, nemocné, seniory atd.) a opouštějí přitom ty vlastní (děti, rodiče), aby se o ně staral někdo další, a to i za odměnu. Ženy, které žijí v zahraničí, zatímco jejich rodiny a děti vyrůstají v jiné zemi, jsou označovány jako transnacionální matky. Tyto ženy často prožívají prostorovou, časovou a emoční separaci od svých vlastních dětí. Zároveň jsou však zodpovědné za výživu svých nukleárních a rozšířených rodin doma. Americká socioložka Pierrette Hondagneu Sotelo, která se tématem transnacionálního mateřství zabývá, uvádí, že „transnacionální matky přinášejí nové měřítko kvality mateřství, nové nerovnosti a nové významy rodiny“.\n\nZatímco emigrace mužů je vnímána převážně pozitivně, protože tak zajišťují obživu rodině, migrantky jsou na veřejnosti označovány jako krkavčí matky, které neplní svou roli a opouští své děti. Transnacionální matky se tak musí vypořádávat nejen s vlastními pocity samoty a odloučení, ale právě i se společenskou kritikou doma. V případě dětí se pak často hovoří o tzv. sociálních sirotcích, kteří mají rodiče v zahraničí a jejichž péči přebírá v lepším případě prarodiče, v horším končí na ulici či v dětských domovech. Dlouhodobá odloučenost a narušená citové vazby je provází v době jejich vyrůstání.\n\nDokumentární film Ilegální máma, který si lze půjčit prostřednictvím programu Promítej i ty! festivalu Jeden svět podává barvitý obraz vlivu migrace matek na rodiny. Představuje příběhy tří matek, které zanechaly své děti v Moldavsku a dlouhodobě nelegálně pracují jako uklízečky a pečovatelky o seniory v Rakousku a Itálii.\n\nTématu placené práce (migrantek) v domácnostech je celosvětově věnována pozornost od devadesátých let dvacátého století, a to jak na úrovni vědecké, tak na poli politickém (zejména Mezinárodní organizace práce). Výzkumy jsou nejčastěji koncipovány v rámci studií migrace, transnacionalismu a genderu, přičemž velká pozornost je věnována existujícím sociálním nerovnostem na globálním trhu práce a změnám v uspořádání rodin.\n\nV českém akademickém prostředí se tímto tématem odborníci zabývají až v posledních letech, a to zejména na několika pracovištích. Těmi jsou Sociologický ústav Akademie věd (zejména Zuzana Uhde se zaměřením na výzkumy konceptu péče v kontextu globalizace), Fakulta sociálních studií v Brně (Zuzana Búriková se zájmem o fenomén au-pair, Adéla Souralová věnující se českým chůvám nejen ve vietnamských rodinách) a FHS UK v Praze (Petra Ezzeddine studující gender v migraci a specificky praktiky transnacionálního mateřství, Pavla Redlová se zaměřením na zaměstnávání Filipínek).\n\nNa tuto specifickou skupinu pracovnic se také zaměřuje dvouletý projekt „Rovné šance na prahu českých domácností“, na kterém spolupracují Sdružení pro integraci a migraci, společnost Člověk v tísni, reklamní agentura Ogilvy&Mather a Národohospodářský ústav AV ČR. Cílem je zmenšit zranitelnost těchto žen tím, že jim nabízí specializované poradenství a za druhé usiluje zvýšit povědomí o tomto fenoménu a otevřít celospolečenskou debatu. Součástí je i výzkum a monitoring situace a komunikace s tvůrci politik. V rámci projektu vznikla informační webová stránka www.pracovnicevdomacnosti.cz.\n\n\n\n"}
{"id": "926254", "url": "https://cs.wikipedia.org/wiki?curid=926254", "title": "Jan Zborovský", "text": "Jan Zborovský\n\nJan Zborovský (* 16. května 1915 Šindlovy Dvory – ?) byl český varhaník a hudební skladatel.\n\nPo maturitě na gymnáziu v Českých Budějovicích vystudoval tamtéž bohoslovecký ústav. Stal se varhaníkem a ředitelem kůru v katedrále sv. Mikuláše. Neměl žádné oficiální hudební vzdělání. Věnoval se převážně chrámové hudbě.\n\n\n"}
{"id": "926255", "url": "https://cs.wikipedia.org/wiki?curid=926255", "title": "Memphis Slim", "text": "Memphis Slim\n\nMemphis Slim (rodným jménem John Len Chatman; 3. září 1915 Memphis − 24. února 1988 Paříž) byl americký bluesový zpěvák a klavírista. Je autorem písně „Everyday I Have the Blues“, kterou později nahrál například Count Basie. Spolupracoval například s Willie Dixonem a Mattem „Guitar“ Murphym\n\nZemřel v roce 1988 v Paříži, kde řadu let žil, na selhání ledvin ve věku dvaasedmdesáti let. O rok později byl uveden do Blues Hall of Fame.\n"}
{"id": "926259", "url": "https://cs.wikipedia.org/wiki?curid=926259", "title": "Agoda", "text": "Agoda\n\nAgoda.com je online rezervační platforma nabízející ubytování v hotelech po celém světě, především v Asii. Její sídlo se nachází v Singapuru, jednotlivá oddělení jsou dislokována také v Bangkoku, Kuala Lumpur, Tokyo, Sydney, Hong Kongu, Londýně, New Yorku a Budapešti, menší pobočky pak po celém světě v Asii, Africe, na Blízkém Východě a v Severní a Jižní Americe.\n\nSpolečnost byla založena na konci 90. let ve městě Phuket v Thajsku pod jménem PlanetHoliday.com a s myšlenkou proniknout do tehdy rychle se rozvíjejícího prostředí internetových vyhledávačů a nabídnout zákazníkům informace o ubytování a cestování v exotických zemích. V roce 2003 se k firmě jako partner přidala společnost PrecisionReservations.com a v roce 2005 se obě společnosti spojily pod značkou Agoda Company Pte. Ltd, registrovanou v Singapuru.\n\nV listopadu 2007 byla společnost převzata skupinou Priceline.com (Nasdaq:PCLN) a stala se tak třetí mezinárodní akvizicí tohoto největšího na světě prodejce ubytování online. Podle informací z konce roku 2015, společnost nabízí přístup k více než 775 000 hotelům a ubytovacím zařízením, má po celém světě více než 2 000 zaměstnanců z 20 zemí. Jejich webová stránka je k dispozici v 38 jazycích například čínštině (tradiční i jednoduché) angličtině, francouzštině, němčině, španělštině, japonštině, ruštině, korejštině, thajštině i češtině.\n\nAgoda.com zaručuje nejnižší cenu ubytování a pokud zákazník prokáže, že je schopen rezervovat stejný pokoj za nižší cenu vyrovná nebo překoná takovou nabídku. Na webové stránce Agoda se nachází i několik milionů původních hodnocení zákazníku, která umožňují vybrat si nejlepší ubytovací zařízení. Telefonická nebo emailová zákaznická podpora je k dispozici nonstop po celý rok v 17 jazycích.\n\nAgoda.com má k dispozici také mobilní aplikace pro platformy iOS a Android, které zajišťují plnou funkčnost webové stránky.\n\nAgoda.com vyhrála kategorii “Best Accommodation Site” v soutěži Travelmole Web Awards Asia v letech 2008 a 2012.\n\nAgoda.com je členem PATA (Pacific Asia Travel Association) již od roku 2006.\n\n"}
{"id": "926260", "url": "https://cs.wikipedia.org/wiki?curid=926260", "title": "Alois Stompfe", "text": "Alois Stompfe\n\nAlois Stompfe (7. dubna 1868 Zbraslav – 25. června 1944 Praha) byl český advokát, dlouholetý předseda české advokátní komory.\n\nAlois Stompfe se narodil do rodiny okresního hejtmana Lukáše Stompfeho a v roce 1891 promoval na právnické fakultě tehdejší české Karlo-Ferdinandovy univerzity. Poté absolvoval povinnou praxi u dr. Karla Hauschilda a v roce 1900 si otevřel vlastní advokátní kancelář. Téhož roku vstoupil do Spolku českých advokátů a začal se aktivně věnovat boji za větší zastoupení Čechů v advokátní komoře (až roku 1905 byla skončena německá nadvláda a bylo dosaženo parity, jestliže byl předsedou komory Němec, byli místopředsedou a předsedou disciplinární rady vždy Češi, a naopak). V roce 1910 byl zvolen členem výboru advokátní komory a o rok později začal vydávat časopis \"Zprávy spolku českých advokátů\". První světovou válku strávil jako hejtman proviantní jednotky v Haliči a poté v pražském vojenském pozůstalostním referátu.\n\nPo vytvoření samostatného Československa se nadále věnoval práci v advokátní komoře, v roce 1919 byl pověřen jejím vedením, velmi se zasadil o zrušení tehdejšího jednacího řádku, který již neodpovídal státoprávním poměrům (poté bylo dosaženo nové dohody, která odpovídala národnostním poměrům v Čechách, předsedou a jedním místopředsedou byl vždy Čech, druhým místopředsedou Němec), a téhož roku byl zvolen předsedou. V roce 1924 se stal i předsedou tzv. Stálé delegace všech čtyř československých advokátních komor (vedle pražské s působností pro Čechy působila i brněnská pro Moravu, opavská pro Slezsko a slovenská se sídlem v Turčianském sv. Martině). Větší část své energie věnoval organizaci české advokacie, svou funkci ale považoval za čestnou, neplacenou. Vlastní advokátní praxi prakticky přenechal kolegovi dr. Aleši Posseltovi, koncipovali u něj také jeho synové Zdeněk a Jiří. Kromě svých povinností předsedy advokátní komory byl činný i ve Spolku československých advokátů, podílel se na vydávání časopisu \"Česká advokacie\", psal odborné články a přednášel. Jeho přičiněním byl vydán např. nový advokátní tarif.\n\nJeho osobní život byl naopak tragický, v roce 1897 zemřela jeho první žena Terezie, rozená Kaulferschová, a teprve roční dcera Terezie. Syn Alois zemřel v osmi letech roku 1903. Podruhé se oženil s Luisou, rozenou Sudovou, a narodili se jim postupně syn Zdeněk, dcera Luisa a syn Jiří. I druhá žena mu ale roku 1923 zemřela a Stompfe se oženil potřetí. Vzal si Věru Nikolajevnu, rozenou Rukinu, ruskou emigrantku. S ruskou poválečnou emigrací měl značné kontakty, mezi jeho dobré známé patřil např. bývalý ministerský předseda Kerenskij, stýkal se také s představiteli Lužických Srbů nebo Slovinců. V tomto panslavistickém prostředí byl znám pod pseudonymem \"Alexej Lukič\". Politicky měl nejblíže k národním demokratům, jeho přítelem byl např. ministr financí Alois Rašín. Velké kontakty měl i s francouzskou advokacií, když byl v roce 1927 založen Mezinárodní svaz advokátů (\"Union internationale des avocats\"), stal se zde československým zástupcem a v roce 1936 byl zvolen předsedou. Možnosti rozvíjení této mezinárodní organizace ale ukončila německá okupace.\n\nUž v roce 1934 ovšem vlastně odešel do penze, protože tehdy jej ve funkci předsedy české advokátní komory vystřídal Antonín Klouda. Alois Stompfe byl naopak roku 1937 zvolen předsedou Měšťanské besedy, kde byl také dlouhá léta činný. Dožil pak v Dobřichovicích, kde se ještě stal předsedou místního okrašlovacícho spolku. Před svým úmrtím odkázal větší část své knihovny české advokátní komoře.\n\n"}
{"id": "926261", "url": "https://cs.wikipedia.org/wiki?curid=926261", "title": "Centrum pro transfer technologií Masarykovy univerzity", "text": "Centrum pro transfer technologií Masarykovy univerzity\n\nCentrum pro transfer technologií (CTT) Masarykovy univerzity (MUNI) představuje důležitou spojnici mezi univerzitním výzkumem a komerčními partnery. Toto centrum je zodpovědné za nakládání s duševním vlastnictvím univerzity a zajišťuje veškerý servis spojený s jeho ochranou a uplatněním v praxi, například formou prodeje licencí.\n\nCentrum pro transfer technologií vzniklo jako pracoviště Masarykovy univerzity v lednu 2005 za účelem vytvoření institucionálního zázemí pro nakládání s duševním vlastnictvím univerzity. V roce 2012 získala univerzita 55 milionů korun z Operačního programu Výzkum a vývoj pro inovace, jehož cílem bylo zprofesionalizovat podporu výzkumníků při hledání konkrétního uplatnění výstupů vědecké činnosti. Projekt skončil v květnu 2015, v jeho průběhu byly poskytnuty stovky konzultací vědcům i firmám, vytvořeno či právně ošetřeno přes 300 smluv, univerzita podala 30 národních patentových přihlášek (20 patentů bylo uděleno), 11 mezinárodních patentových přihlášek (7 patentů uděleno) či 32 přihlášek užitných vzorů (30 zapsáno). V souvislosti s konkrétními výsledky (např. know-how, vynálezy nebo software) univerzita v letech 2012–2015 prodala celkem 13 licencí.\n\nCTT je kontaktním bodem pro průmyslové partnery, kteří mají zájem o spolupráci s Masarykovou univerzitou formou sdílení univerzitních hi-tech laboratoří, nebo formou kontrahovaného výzkumu s vědeckými pracovníky a zaměstnanci. Od roku 2015 je Masarykova univerzita plnohodnotným členem Svazu průmyslu a dopravy ČR. Kontaktním místem SP ČR je Centrum pro transfer technologií. \nCTT MU pomáhá vědcům a zaměstnancům univerzity ochraňovat duševní vlastnictví, identifikuje jeho komerční potenciál a poskytuje asistenci při zakládání spin-off společností. Zajišťuje výukovou činnost a pořádání odborných akcí sloužících ke vzdělávání odborníků i veřejnosti v problematice transferu technologií a nakládání s duševním vlastnictvím.\n\nCTT v současné době spravuje více jak 120 patentových přihlášek, udělených patentů nebo užitných vzorů. Nabídka technologií k licencování je dostupná online na webu CTT. \n\nCTT se věnuje i propagaci výzkumných aktivit Masarykovy univerzity. Od roku 2007 vydává dvojjazyčný zpravodaj INTERFACE, který vychází v elektronické i tištěné podobě, a to zpravidla dvakrát ročně.\n\nNa konci dubna 2017 pořádalo CTT už druhé Business Research Forum Masarykovy univerzity. Akce v pavilonu CEITEC je pravidelně největším setkáním univerzity prezentujícím výsledky její vědy a výzkumu se zaměřením na aplikace. Během slavnostního ceremoniálu univerzita odměnila za spolupráci dvaadvacet firem. Třetí ročník Business Research Fora je chystán na 25. dubna 2019.\n\nMezi největší úspěchy CTT patří prodej licence na technologii plazmové trysky společnosti Nano Fusion, navázání spolupráce mezi softwarovou společností Corinth a katedrou biologie PdF MU při vytváření interaktivních vzdělávacích aplikací, nebo spolupráce se společností Generi Biotech. Úspěšná je i spolupráce Fakulty sportovních studií MU s výrobcem obuvi Boty J Hanák R, kteří společně vyvíjejí biomechanickou obuv pro zdravější chůzi. \n\nV roce 2010 byla spolupráce, zprostředkovaná CTT MU, mezi ústavem fyzikální elektroniky PřF MU a společností TONAK oceněna 1. místem v soutěži Nejlepší spolupráce roku.\n\nOd roku 2017 má Masarykova univerzita zapsanou ochrannou známku „Testováno v Antarktidě“. Univerzita ji může prostřednictvím CTT udělit na technologie či výrobky, které byly testovány a obstály v extrémních podmínkách na České vědecké stanici J. G. Mendela na ostrově Jamese Rosse na Antarktidě. V témže roce odjíždí vědecká expedice s první várkou výrobků k testování. K projektu univerzita spustila i speciální web, kde se firmy i spotřebitelé dozví podrobnosti o této ochranné známce.\n\n"}
{"id": "926262", "url": "https://cs.wikipedia.org/wiki?curid=926262", "title": "Oliver Nelson", "text": "Oliver Nelson\n\nOliver Nelson (4. června 1932 St. Louis − 27. října 1975 Los Angeles) byl americký jazzový saxofonista a aranžér. Pocházel z hudební rodiny, kde jeho bratr hrál na saxofon a sestra zpívala a hrála na klavír. On sám začal hrát na klavír v šesti letech a v jedenácti na saxofon. Nejprve hrál v různých lokálních souborech a v roce 1950 nastoupil do orchestru Louise Jordana. Později odešel do armády a po návratu hrál například s Erskinem Hawkinsem, Wild Bill Davisem, Louie Bellsonem a Quincy Jonesem. První album pod svým jménem nazvané \"Meet Oliver Nelson\" vydal v roce 1959 na značce Prestige Records a následovala jej řada dalších, mimo Prestige pro Impulse! Records, Flying Dutchman Records a další.\n"}
{"id": "926267", "url": "https://cs.wikipedia.org/wiki?curid=926267", "title": "Pete Jolly", "text": "Pete Jolly\n\nPete Jolly (5. června 1932 New Haven − 6. listopadu 2004 Pasadena) byl americký jazzový klavírista a akordeonista. Na akordeon začal hrát už ve svých třech letech a v osmi na klavír. Jeho skladba „Little Bird“ byla v roce 1963 neúspěšně nominována na cenu Grammy. Během své kariéry spolupracoval s řadou hudebníků, mezi které patří Art Pepper, Buddy DeFranco, Frank Zappa nebo Chet Baker. Hrál na řadě filmových soundtracků k filmům, jako jsou \"The Wild Party\" (1956) nebo \"One from the Heart\" (1982).\n\n"}
{"id": "926268", "url": "https://cs.wikipedia.org/wiki?curid=926268", "title": "Vládní obvod Stuttgart", "text": "Vládní obvod Stuttgart\n\nVládní obvod Stuttgart \"(německy: Regierungsbezirk Stuttgart)\" je jeden ze čtyř vládních obvodů spolkové země Bádensko-Württembersko v Německu. Nachází se zde dva městské okresy a jedenáct zemských okresů. Hlavním městem je Stuttgart. V roce 2010 zde žilo 4 016 012 obyvatel.\n\n\n"}
{"id": "926272", "url": "https://cs.wikipedia.org/wiki?curid=926272", "title": "Camille Zeckwer", "text": "Camille Zeckwer\n\nCamille Zeckwer (26. června 1875, Filadelfie – 7. srpna 1924, Southampton) byl americký hudební skladatel.\n\nNarodil se ve Filadelfii jako syn hudebního skladatele a pedagoga Richarda Zeckwera (1850–1922). Studoval na filadelfské hudební akademii. Ve studiu pokračoval u Antonína Dvořáka v New Yorku a poté v Berlíně u Xavera Scharwenky. Po návratu do Spojených států učil na Hudební akademii v rodném městě. Po řadu let působil jako spoluředitel tohoto ústavu.\n\nZemřel v roce 1924 a je pohřben na hřbitově Holy Cross Cemetery v Yeadonu v Pensylvánii.\n\n\n\n\n\n\n\n"}
{"id": "926276", "url": "https://cs.wikipedia.org/wiki?curid=926276", "title": "Kit Harington", "text": "Kit Harington\n\nChristopher „Kit“ Catesby Harington (* 26. prosince 1986 Londýn) je britský herec. Jeho nejznámější rolí je Jon Sníh v seriálu \"Hra o trůny\", dále také ztvárnil Alberta v původním westendském uvedení hry \"Válečný kůň\". Harington je z matčiny strany přímým potomkem Roberta Catesbyho, iniciátora Spiknutí střelného prachu v roce 1605. Postavu Catesbyho poté ztvárnil v roce 2017 v miniseriálu Střelný prach.\n\nNarodil se v Londýně v Anglii a žil zde až do svých jedenácti let. Je synem Deborah Jane Catesby a Davida Richarda Haringtona. Christopher je potomkem Karla II. Stuarta, po jeho babičce z otcovy strany Lavender Cecilia Denny. Jeho strýc byl Sir Nicholas John Harington a jeho pradědeček Sir Richard Harington.\n\nV letech 1992 až 1998 navštěvoval Southfield Primary School a Chantry High School v letech 1998 až 2003. Poté chodil na Worcester Sixth Form College, kde se specializoval na drama a divadelní studie, v letech 2003 až 2005. Absolvoval na Central School of Speech and Drama v roce 2008.\n\nV roce 2012 začal chodit s Rose Leslie, herečkou, která ve \"Hře o trůny\" ztvárnila postavu Ygritte. 27. září 2017 pár potvrdil zasnoubení.\n\nDne 23. června 2018 se uskutečnila svatba s Rose Leslie. \n\nPřed hraním se chtěl původně stát novinářem, kameramanem nebo válečným zpravodajem. Ale později, ještě během studií, získal hlavní roli Alberta v divadelní adaptaci románu \"Válečný kůň\". Hra získala dvě ceny Oliver Awards a Harington za svůj výkon obdržel pochvalné reakce. Pak začal chodit na konkurzy a přišla jeho druhá hra, \"Posh\". Jedná se o temnou komedii o muži z vyšší třídy, který navštěvuje univerzitu v Oxfordu.\n\nMezitím získal svou první televizní roli Jona Sněha v populárním fantasy seriálu \"Hra o trůny\". Seriál se začínal vysílat v roce 2010, získal mnoho pozitivních reakcí i ocenění. Tím se Haringtonovi dostalo širokého uznání, a získal tak své první filmové role. Jeho filmový debut přišel v roce 2012 rolí Vincenta ve filmu \"Návrat do Silent Hill 3D\". V roce 2014 se objevil po boku Jeffa Bridgese do snímku \"Sedmý syn\" a namluvil roli Ereta do pokračování animovaného filmu \"Jak vycvičit draka 2\".\n\n"}
{"id": "926279", "url": "https://cs.wikipedia.org/wiki?curid=926279", "title": "Kenny Davern", "text": "Kenny Davern\n\nKenny Davern (rodným jménem John Kenneth Davern; 7. ledna 1935 Huntington, New York, USA − 12. prosince 2006 Sandia Park, Nové Mexiko, USA) byl americký klarinetista. Pro kariéru jazzového klarinetisty se rozhodl, když poprvé viděl Pee Wee Russella; na klarinet začal hrát v jedenácti letech. Roku 1954 nastoupil do skupiny Jacka Teagardena a v roce 1958 vydal první album pod svým jménem nazvané \"In the Gloryland\". Během své kariéry spolupracoval s dalšími hudebníky, mezi které patří Ken Peplowski, Steve Lacy, Greg Cohen nebo Paul Motian. Zemřel na infarkt ve svých jednasedmdesáti letech.\n"}
{"id": "926282", "url": "https://cs.wikipedia.org/wiki?curid=926282", "title": "Billy Higgins", "text": "Billy Higgins\n\nBilly Higgins (11. října 1936 Los Angeles − 3. května 2001 Inglewood) byl americký jazzový bubeník. Od roku 1958 spolupracoval se saxofonistou Ornette Colemanem. Během své kariéry spolupracoval s řadou dalších hudebníků, mezi které patří Herbie Hancock, Hank Mobley, Gene Ammons, Lee Morgan, Dexter Gordon, Sonny Stitt, John Coltrane, Donald Byrd a mnoho dalších. V roce 1997 získal ocenění NEA Jazz Masters. Zemřel na selhání jater a ledvin ve čtyřiašedesáti letech. Krátce před smrtí hrál v nezávislém filmu \"Southlander\".\n"}
{"id": "926285", "url": "https://cs.wikipedia.org/wiki?curid=926285", "title": "Křižáček", "text": "Křižáček\n\nKřižáček (2017) je český film režiséra Václava Kadrnky. Vypráví o devítiletém Jeníkovi, potomkovi hradního pána Bořka ze Svojanova, který ovlivněn dětskou křížovou výpravou utíká z domova. Děj se odehrává na začátku 13. století. Film je inspirován básní Jaroslava Vrchlického \"Svojanovský křižáček\". Film byl jako jediný český zástupce uveden v hlavní soutěži festivalu v Karlových Varech v červenci 2017 a získal zde hlavní cenu pro nejlepší film Křišťálový glóbus jako první český film po patnácti letech od \"Roku ďábla\".\n\nFilm se natáčel v italských regionech Apulie a Kalábrie a na Sardinii.\n\n\n"}
{"id": "926288", "url": "https://cs.wikipedia.org/wiki?curid=926288", "title": "Nocturnal Depression", "text": "Nocturnal Depression\n\nNocturnal Depression je francouzská skupina hrající depresivní black metal, založena v roce 2004 v Grenoblu.\n\n\n\n\n\n\n"}
{"id": "926297", "url": "https://cs.wikipedia.org/wiki?curid=926297", "title": "Eddie Costa", "text": "Eddie Costa\n\nEddie Costa (rodným jménem Edwin James Costa; 14. srpna 1930 Atlas, Pensylvánie, USA − 28. července 1962 New York City, New York, USA) byl americký jazzový klavírista a vibrafonista. V roce 1949 koncertoval s houslistou Joe Venutim a následně spolu se svým bratrem Billem hrál v New Yorku. V roce 1951 odešel do armády a když se vrátil, udělal v roce 1954 svou první nahrávku s kytaristou Salem Salvadorem. Během své kariéry hrál na více než sto nahrávkách řady hudebníků, mezikteré patří Gil Evans, Al Cohn, Bob Brookmeyer, Woody Herman nebo Donald Byrd. Zemřel při autonehodě ve svých jedenadvaceti letech.\n"}
{"id": "926299", "url": "https://cs.wikipedia.org/wiki?curid=926299", "title": "Světové atletické finále 2006", "text": "Světové atletické finále 2006\n\nSvětové atletické finále 2006 - lehkoatletický závod, který se odehrál na stadiónu Gottlieb-Daimler-Stadion v německém Stuttgartu mezi 9. a 10. září 2006. Byl to závod, který se odehrál vždy na zakončení lehkoatletické sezóny. \n"}
{"id": "926300", "url": "https://cs.wikipedia.org/wiki?curid=926300", "title": "Booker Ervin", "text": "Booker Ervin\n\nBooker Ervin (rodným jménem Booker Telleferro Ervin II; 31. října 1930 Denison, Texas, USA − 31. července 1970 New York City, New York, USA) byl americký jazzový saxofonista. Roky 1950−1953 strávil v americkém letectvu. V letech 1956−1962 hrál v kapele kontrabasisty Charlese Minguse. V roce 1960 vydal na značce Bethlehem Records své první album nazvané \"The Book Cooks\". Během své kariéry spolupracoval s řadou hudebníků, mezi které patří Zoot Sims, Dexter Gordon, Tommy Turrentine, Horace Parlan, Randy Weston nebo Andrew Hill. Zemřel na onemocnění ledvin ve svých devětatřiceti letech.\n"}
{"id": "926302", "url": "https://cs.wikipedia.org/wiki?curid=926302", "title": "Česko na Mistrovství Evropy v atletice 2002", "text": "Česko na Mistrovství Evropy v atletice 2002\n\nEvropského šampionátu na olympijském stadionu v Mnichově se ve dnech 6. – 11. srpna 2002 účastnilo 40 českých atletů (24 mužů a 16 žen).\n\nNejvětšího úspěchu dosáhl desetibojař Roman Šebrle jenž výkonem 8 800 bodů vybojoval titul mistra Evropy. Od překonání rekordu šampionátu Daleyho Thompsona z roku 1986 ho dělilo 11 bodů. Druhou českou medaili získal Jiří Mužík v běhu na 400 metrů překážek. Ve finále nestačil pouze na Francouze Diaganu, který byl v cíli o 85 setin sekundy rychleji. Těsně pod stupni vítězů, na 4. místě skončila běžkyně Ludmila Formanová, diskařka Vera Pospíšilová a štafeta mužů v závodě na 4×400 metrů. Páté místo obsadil výškař Tomáš Janků a skokan o tyči Štěpán Janáček.\n\nDesetiboj\nSedmiboj\n\n"}
