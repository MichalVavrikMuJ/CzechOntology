{"id": "853124", "url": "https://cs.wikipedia.org/wiki?curid=853124", "title": "Topol bílý ve Varnsdorfu", "text": "Topol bílý ve Varnsdorfu\n\nTopol bílý ve Varnsdorfu rostl před budovou varnsdorfské polikliniky. Měl obvod kmene 372 cm a byl vysoký přibližně 21 metrů, stáří stromu se udává na 120 až 150 let. Koruna stromu byla zajištěna nepředepjatou bezpečností vazbou typu Cobra. Ačkoli se strom nacházel v centru města, nikdy nebyl poškozen necitlivými zásahy, pouze na ráně po odříznuté větvi vyrůstala plodnice dřevokazné houby, pravděpodobně se jedná o ohnivec statný. Jednalo se o strom nadprůměrných rozměrů, který si zasloužil maximální ochranu a péči. Při zajišťování koruny stromu byly objeveny plodnice dřevokazné houby troudnatce pásového. Napadené větve stromu byly průběžně ořezávány, v těchto větvích byla objevena bílá hniloba. V roce 2017 bylo objeveno velké množství plodnic Václavky severní a hrozilo vyvrácení stromu do ulice, neboť byl napaden kořenový systém stromu, i když město uvažovalo i o jiných možnostech, v listopadu roku 2018 mu byla odebrána ochrana a v březnu roku 2019 byl poražen.\n\n"}
{"id": "853127", "url": "https://cs.wikipedia.org/wiki?curid=853127", "title": "Jindřich Němčík", "text": "Jindřich Němčík\n\nJindřich Němčík (* 11. července 1949) je bývalý český politik, v 90. letech 20. století poslanec České národní rady a Poslanecké sněmovny za Občanské fórum a ODS.\n\nProfesně působil jako sociolog, konzultant a podnikatel. Absolvoval Filozofickou fakultu Univerzity Jana Evangelisty Purkyně v Brně a v období let 1974 až 1990 byl zaměstnán jako sociolog v podniku \"Rudné doly Jeseník\".\n\nBěhem sametové revoluce se podílel na aktivitách Občanského fóra. V únoru 1990 se stal poslancem České národní rady v rámci procesu kooptací do ČNR. Mandát pak krátce poté obhájil v řádných volbách v roce 1990 za Občanské fórum. Opětovně byl zvolen ve volbách v roce 1992, nyní již za ODS (volební obvod Severomoravský kraj). Zasedal ve výboru pro sociální politiku a zdravotnictví.\n\nOd vzniku samostatné České republiky v lednu 1993 byla ČNR transformována na Poslaneckou sněmovnu Parlamentu České republiky. Zde setrval do konce funkčního období parlamentu, tedy do sněmovních voleb v roce 1996. Kromě postu ve výboru pro sociální politiku a zdravotnictví byl v letech 1992-1996 i místopředsedou výboru pro veřejnou správu, regionální rozvoj a životní prostředí. Ve volbách v roce 1996 již nekandidoval. Bytem se uvádí v Jeseníku. Následně pracoval jako poradce místopředsedy parlamentu a ministra práce a sociálních věcí. Členem ODS byl v letech 1992-1996.\n\nVěnoval se i podnikání. V roce 2003 rozhodl soud o rozdělení majetku zkrachovalé Pragobanky. Jedním z jejích věřitelů byla firma S-Credit vlastněná společností Synex CZ, v jejímž vedení zasedalo několik bývalých politiků. Kromě Němčíka i Jiří Honajzer a Filip Šedivý.\n\nV senátních volbách v roce 2006 neúspěšně kandidoval za formaci Nezávislá volba za senátní obvod č. 65 - Šumperk. Získal ale jen 13 % hlasů a nepostoupil do 2. kola.\n\n"}
{"id": "853129", "url": "https://cs.wikipedia.org/wiki?curid=853129", "title": "Luboš Němec", "text": "Luboš Němec\n\nLuboš Němec (* 9. března 1951) je bývalý český politik, v 90. letech 20. století poslanec České národní rady a Poslanecké sněmovny za ODS.\n\nVe volbách v roce 1992 byl zvolen do České národní rady za ODS (volební obvod Jihomoravský kraj). Zasedal v zemědělském výboru a byl jeho místopředsedou.\n\nOd vzniku samostatné České republiky v lednu 1993 byla ČNR transformována na Poslaneckou sněmovnu Parlamentu České republiky. Zde setrval do konce funkčního období parlamentu, tedy do sněmovních voleb v roce 1996. V stranických primárkách na jihu Moravy byl před volbami v roce 1996 zařazen za nevolitelné 28. místo. Ve volbách nakonec nekandidoval. Z kandidátní listiny odstoupil již v únoru 1996. Deklaroval, že zvažuje kandidaturu do senátu na podzim 1996, ale nakonec ani tam nekandidoval.\n\n"}
{"id": "853130", "url": "https://cs.wikipedia.org/wiki?curid=853130", "title": "Lexikální význam", "text": "Lexikální význam\n\nLexikální význam je význam lexému ve vědomí uživatele, neboli jazykový odraz reality ve vědomí mluvčího.\n\nDílčí tvary lexému mají stejný lexikální význam, ale liší se významem gramatickým. Např. tvary \"kuře – kuřata\" mají odlišné gramatické významy, tj. singulár a plurál, jejich lexikální význam je ale stejný, tj. \"mládě od slepice\". Vztah mezi oběma významy se liší v závislosti od jazyka (různé jazyky volí různé prostředky pro vyjádření - gramatické nebo lexikální).\n\nKromě významu lexikálního a gramatického rozlišujeme také význam slovotvorný, který lexikálnímu může odpovídat, např. \"učitel – ten, kdo učí\", ale obvykle se tyto druhy významů liší v důsledku rozdílného jazykového vývoje, např. \"poručník\" – nikoli „kdo poroučí“, ale „kdo opatruje nezletilé dítě“. \n\nLexikální význam má svoji strukturu, kterou můžeme vyjádřit pomocí sémantických komponentů, tj.sémů. \n\nV rámci lexikálního významu je možné rozlišit složku pojmovou a pragmatickou:\nNapř. slovo \"otec\" spadá do složky pojmové, kdežto \"tatínek, taťka, tatík, tatíček\" do složky pragmatické.\n\nKromě výše uvedených jsou s větným zapojením lexému spjaty další dvě vrstvy - tematická a stylistická. Tyto vrstvy jsou na větném lexému závislé. Tematická je daná organizací textu, především slovosledem, a vrstva stylistická okolnostmi užití lexému. \n\nLexikální význam má být lingvistický, přímý a měl by užívat prostředků vyskytujících se v centru jazykové oblasti. Lexikální význam je příznačný hlavně pro zpracování jednojazyčného výkladového slovníku, neměl by mít znaky encyklopedických slovníků.\n\n\n\nTj. pojmenování osob, odvozují se od sloves\n\n\nLexikální význam vybraných uvedených předpon a přípon je velmi důležitý i pro cizince, kteří se učí češtině. Z přípon jako -tel, -ník, může odvodit, že se jedná o živou osobu, jejíž činnost souvisí přímo se slovním základem (učit-učitel, řídit-ředitel, mít-majitel...). Podobně zkušenostní rámec českého komunikanta umožňuje rozklíčovat přípony a předpony cizí a jejich způsob ovlivnění slovotvorné báze (mini-sukně, pseudo-odborník...).\n\n\n"}
{"id": "853131", "url": "https://cs.wikipedia.org/wiki?curid=853131", "title": "Logický rámcový přístup", "text": "Logický rámcový přístup\n\nLogický rámcový přístup (používá se zkratka z anglického názvu – LFA) je metodika projektového řízení, která řeší strategické plánování, přípravu, návrh, realizaci a vyhodnocení projektu.\n\nZáklad metody vznikl v roce 1970 ve firmě Fry Consultants a byl vypracován Leonem J. Rosenbergem ve spolupráci s United States Agency for International development. Rosenberg následně založil společnost Practical Concepts Incorporated (PCI), která se zabývala rozvojem LFA a rozšířil její používání do 35 zemí.\n\nMetoda je stále používána a rozvíjena mnoha organizacemi. Například společnost Team Technologies definovala kontrolní sadu otázek pro kontrolu kvality hotového logického rámce. V současnosti musí být každý projekt EU prezentován i pomocí jeho logického rámce.\n\nLogický rámec (anglicky Logframe), v české literatuře označovaný též jako logická rámcová matice, nebo matice logických vazeb je forma zápisu (dokument) který sumarizuje výsledky analýzy udělané podle metodiky logického rámcového přístupu (LFA). Jedná se o velmi stručný a přehledný zápis projektového návrhu, jeho logických vazeb a základních parametrů. Projekt je tak popsán v dokumentu v rozsahu obvykle 1 až 2 strany A4.\nExistuje několik variant zápisu, které se liší v některých podrobnostech. Způsob zápisu na následujícím obrázku zahrnuje například i negativní vymezení, které některé prameny neuvádí.\n\nPro správné vypracování popisu logického rámce je potřeba odpovědět na několik základních otázek.\nPrvní otázkou je KDO?. Hledáme vlastníka, neboli zadavatele projektu. Musí to být zadavatel definovaný z pohledu tvůrce, který projekt realizuje. Daší kroky a odpovědi musí být formulovány z tohoto pohledu a perspektivy.\n\nTaké přínosy projektu, celkový cíl (cíle) projektu, a další. Anglicky overall objective.\nJedná se o záměr, často záměr na úrovni programu, nebo přímo strategický cíl organizace, k jehož naplnění projekt přispívá. Projekt může být jen jednou z více nutných podmínek naplnění tohoto záměru. Je vhodné aby bylo vyjádřeno jak má projekt k záměru přispět. Odpovídá se na otázku \"PROČ\".\nTaké specifický cíl,cíl,účel projektu\". Anglicky purpose, specific objectives\"'. Jde o formulaci byznys potřeby zadavatele. Zde se potkává požadavek zadavatele s výstupy projektu, jde o přímý užitek zadavatele z výsledků projektu. Odpovídá se také na otázku \"PROČ\".\n\nAnglicky results, nebo outputs. Jedná se obvykle o tzv. hmatatelné výsledky, produkty nebo služby dodávané projektem, byť může jít i o nehmotné dodávky. Odpovídá se na otázku \"CO\".\n\nTaké aktivity, činnosti. Anglicky Activities. Jde o činnosti, které budou projektem prováděny. Odpovídá se na otázku \"JAK\".\nPole vedle klíčových aktivit definují další dvě základní omezení projektu – zdroje (finanční, lidské, apod.) a základní termíny pro projekt.\n\nTento sloupec začíná od spodu vnějšími podmínky, které jsou nutné pro projekt a pokračuje dalšími podmínkami a riziky které doplňují vertikální logiku matice od aktivit až k přispění k záměru projektu.\n\nModré šipky (viz obrázek výše) ukazují souvislosti a vertikální logiku v matici a způsob jejího správného čtení.\n\n\"Příklad:\"\n\nTéž objektivně ověřitelné ukazatele. Jde o druhý sloupec matice v řádcích jedna až tři. Uvádí se konkrétní hodnoty a ukazatele pro měření vztažené k úrovni uvedené v prvním sloupci konkrétního řádku, tedy výstupů, bezprostředního cíle i obecných záměrů. Tedy odpovídáme na otázku Jak a co má být naměřeno z pohledu kvantity, kvality i času.\n\nDoplňují výše uvedené indikátory o informaci odkud budou hodnoty čerpány. Respektive poskytují odpověď na to to jak budou získány informace pro měření, kým, kdy, za jaké období...\n\nSměrem od prvního, další sloupce rozšiřují informace obsažené v předchozím sloupci.\n\n\n\n"}
{"id": "853150", "url": "https://cs.wikipedia.org/wiki?curid=853150", "title": "Hráčské statistiky Any Ivanovićové", "text": "Hráčské statistiky Any Ivanovićové\n\nHráčské statistiky Any Ivanovićové, býválé srbské profesionální tenistky, zahrnují výsledky její tenisové kariéry. Ana Ivanovićová vyhrála ve dvouhře patnáct turnajů na okruhu WTA a pět na okruhu ITF. V červnu 2008 získala titul na grandslamovém French Open. Další dvě finále stejné kategorie prohrála na French Open 2007 a Australian Open 2008. V roce červnu 2008 se stala světovou jedničkou tenisové klasifikace. Kariéru ukončila na konci sezóny 2016\n\n\"Uvedeny jsou pouze výsledky v hlavních soutěžích turnajů WTA Tour, vyjma kategorie International (nevztahuje se však na celkovou statistiku, do níž jsou započítány všechny turnaje WTA Tour). \n"}
{"id": "853159", "url": "https://cs.wikipedia.org/wiki?curid=853159", "title": "Hippokratova přísaha (Star Trek: Stanice Deep Space Nine)", "text": "Hippokratova přísaha (Star Trek: Stanice Deep Space Nine)\n\n„Hippokratova přísaha“ (v originále „Hippocratic Oath“) je v pořadí čtvrtá epizoda čtvrté sezóny seriálu \"\".\n\nDoktor Bashir a Miles O'Brien se runaboutem vrací na stanici Deep Space Nine z geologického výzkumu na planetě Merik III v Gamma kvadrantu. Proti očekávání tak činí o dva dny dříve. Během zpáteční cesty spolu probírají Milesovy osobní problémy s manželkou, které se nelíbí, že si z jejich ložnice udělal pracovnu. Senzory poté zaznamenají neznámý magnetonový puls vycházející ze soustavy Bopak, který podle Milese často vytváří poškození warp jádro. Po příletu k planetě, která není obydlená a ani se v její blízkosti nenachází obchodní trasa, pohltí runabout plazmové pole a loď nouzově přistane na povrchu. Krátce po vystoupení z plavidla obklopí Bashira a O'Briena skupina Jem'Hadarů, kteří je vezmou do zajetí. Zpočátku hrozí oběma poprava, ale k Bashirově překvapení tato skupina již nepatří k Dominionu. Jsou to dezertéři, kteří nesnáší nadřízené Vorty, a chtějí se zbavit závislosti na ketracelu bílém, droze, která jim byla genetickými manipulacemi vnucena Tvůrci. Vůdce Jem'Hadarů, Goran'Agar, na planetě ztroskotal před třemi lety a když mu došly zásoby ketracelu, očekával smrt. Místo toho ho planeta vyléčila a on se sem vrátil, aby vyléčil také své muže. Jenže tento postup nezabírá a po Bashirovi chce, aby je během pěti dnů, po kterých jim dojdou zásoby, vyléčil. Julien k tomu potřebuje Milesovu pomoc, jenže ten nesouhlasí a pokusí se Jem'Hadary přemoct. Po neúspěšném pokusu dojde mezi oběma muži k názorovému rozkolu: zatímco Bashir chce Jem'Hadary vyléčit a tak je osvobodit, O'Brien to bere jako pomáhání nepříteli. Julien tak musí Milese k pomoci přinutit rozkazem, ale ten svou práci sabotuje a uteče do pralesa. Doktor tak nedokáže závislost vyléčit, navíc Goran'Agar začne projevovat některé známky lidskosti a soucitu, čímž narazí na nepochopení u svých druhů. Ztráta jeho velitelské pozice by znamenala smrt pro oba muže. Goran'Agar je nechce zabít, takže se obrátí proti vlastním lidem a nechá Juliena a Milese odletět z planety. Rozdílnost v názorech na řešení situace pokračují i v cestě na stanici, ale alespoň oba uznají argumenty toho druhého, takže jejich přátelství není ohroženo.\n\nWorf jako velitel strategických operací na stanici nemá co dělat, a tak sleduje Quarkovy zákazníky. Jeden z nich, Regana Tosh, má policejní záznam a je známý pro svou spolupráci s markalijskými pašeráky, což se Worfovi samozřejmě nelíbí. V přítomnosti kapitána Siska si dokonce stěžuje na Odovu laxnost a neochotu zasáhnout, což se šéfovi bezpečnosti samozřejmě nelíbí, ale na svých postupech nehodlá nic měnit. Sisko Oda v této situaci podpoří. Worf zjistí další kompromitující informace proti Quarkovi, ale ani Odovo ujištění, že se o situaci postará, mu nestačí. Sleduje Quarka a vidí ho při předávání zakázaného materiálu, jenže nikdo nezasáhne. Následuje ostrá slovní výměna s Odem, po které se Klingon rozhodne Quarka a Regana Toshe zatknout. Při provádění zatýkání se náhle taška změní v Oda: ten vedl celou dobu tajné vyšetřování, jehož cílem bylo dostat se na pašerákovu loď a poté se infiltrovat do markalijské pašerácké bandy. Worfův gambit mu celou akci zhatil, takže je oprávněně naštvaný. Klingon se při setkání se Siskem přizná ke svému selhání, ale velitel stanice ho poučí o tom, že situace na stanici není tak jednoznačná, jako na hvězdné lodi, a bude se muset ještě mnoha věcem přiučit.\n\n"}
{"id": "853160", "url": "https://cs.wikipedia.org/wiki?curid=853160", "title": "Vlastimil Hlavatý", "text": "Vlastimil Hlavatý\n\nVlastimil Hlavatý (* 15. prosince 1929) je bývalý slovenský fotbalový útočník.\n\nV československé lize hrál za Slovan/NV Bratislava (1949–1952, 1955–1958) a Červenou hviezdu Bratislava (1953–1955). Se Slovanem získal v letech 1949, 1950, 1951 a 1955 čtyřikrát mistrovský titul.\n\n"}
{"id": "853175", "url": "https://cs.wikipedia.org/wiki?curid=853175", "title": "Brazílie na Letních olympijských hrách 2000", "text": "Brazílie na Letních olympijských hrách 2000\n\nBrazílie se účastnila Letní olympiády 2000. Zastupovalo ji 198 sportovců (106 mužů a 92 žen) v 24 sportech.\n\n"}
{"id": "853195", "url": "https://cs.wikipedia.org/wiki?curid=853195", "title": "Justin Welby", "text": "Justin Welby\n\nJustin Portal Welby (* 6. ledna 1956 Londýn) je biskup anglikánské církve, který v dubnu 2013 nahradil Rowana Williamse ve funkci canterburského arcibiskupa.\n\nJustin Welby studoval Eton College a následně získal v roce 1978 titul bakaláře v oboru dějin a práva na Trinity College v Cambridge. Jedenáct let pracoval v ropném průmyslu. V roce 1989 se rozhodl odejít a nastoupit na dráhu kněze.\n\nWelby, stejně jako jeho předchůdce Williams, je zastáncem biskupského svěcení žen. Na generálním synodu anglikánské církve v listopadu 2012, který o zavedení této možnosti rozhodoval, se mu však jeho názor nepodařilo prosadit. Synod biskupské svěcení žen těsně neschválil.\n\nOd roku 1979 je ženatý s Caroline Eatonovou. Narodilo se jim šest dětí, ale dcera Johanna zemřela už v sedmi měsících při autonehodě.\n"}
{"id": "853198", "url": "https://cs.wikipedia.org/wiki?curid=853198", "title": "Jaroslav Novák (politik SPR-RSČ)", "text": "Jaroslav Novák (politik SPR-RSČ)\n\nJaroslav Novák (* 18. prosince 1935) je bývalý český politik, v 90. letech 20. století poslanec České národní rady a Poslanecké sněmovny za SPR-RSČ. Pochází z Pelhřimova.\n\nVe volbách v roce 1992 byl zvolen do ČNR, jako poslanec za Sdružení pro republiku - Republikánskou stranu Československa (volební obvod Jihočeský kraj). Zasedal v zahraničním výboru.\n\nPo vzniku samostatné České republiky v lednu 1993 se ČNR transformovala na Poslaneckou sněmovnu Parlamentu České republiky. V ní mandát obhájil ve volbách v roce 1996. V letech 1992–1996 byl místopředsedou klubu SPR-RSČ. V letech 1996–1998 zasedal v sněmovních výborech ústavněprávním, organizačním a pro sociální politiku a zdravotnictví. V roce 1992 na něj Václav Havel podal žalobu na ochranu osobnosti kvůli výrokům, které Novák publikoval v článku ze září 1992 v Českém deníku, kde uvedl, že se Havel měl v minulosti léčit v protialkoholní léčebně. V lednu 1993 soud nařídil Novákovi se pro uvedení nepravdivých informací Havlovi omluvit. V květnu 1993 pak rozsudek potvrdil i vrchní soud.\n\nBytem se uvádí v Pelhřimově. V roce 1994 poskytl ve svém bytě formální trvalé bydliště pro politika SPR-RSČ Jana Vika, tak aby dotyčný mohl kandidovat do městského zastupitelstva, třebaže v obci fakticky nepobýval. Ani poslanec Novák v Pelhřimově nebydlel a přebýval v Praze. Novák mandát v zastupitelstvu Pelhřimova získal, ale v květnu 1995 na mandát rezignoval.\n\nV sněmovních volbách v roce 1998 vedl jihočeskou kandidátní listinu SPR-RSČ, nebyl ale zvolen. V komunálních volbách roku 1998 neúspěšně kandidoval do zastupitelstva města Pelhřimov za SPR-RSČ. Profesně je zmiňován coby důchodce.\n\n"}
{"id": "853202", "url": "https://cs.wikipedia.org/wiki?curid=853202", "title": "Zápas o titul mistryně světa v šachu 1965", "text": "Zápas o titul mistryně světa v šachu 1965\n\nSedmý zápas o titul mistryně světa v šachu byl prvním ze tří klání, ve kterých zvítězila mistryně světa Nona Gaprindašviliová nad vyzývatelkou Allou Kušnirovou. Zápas se uskutečnil od 18. září do 23. října roku 1965 v Rize v Sovětském svazu. Hlavním rozhodčím byla Nina Hrušková-Bělská z Československa, sekundantem Gaprindašviliové Michail Vasilevič Šišov a sekundantem Kušnirové Vladimir Nikolajevič Jurkov. Po osmi partiích vedla Gaprindašviliová 6:2 a náskok čtyř bodů už udržela do konce zápasu. Zvítězila nakonec 8,5:4,5.\n\n\n"}
{"id": "853203", "url": "https://cs.wikipedia.org/wiki?curid=853203", "title": "Nonancourt", "text": "Nonancourt\n\nNonancourt je francouzská obec v departementu Eure v regionu Normandie. V roce 2009 zde žilo 2 217 obyvatel. Je centrem kantonu Nonancourt.\n\n"}
{"id": "853212", "url": "https://cs.wikipedia.org/wiki?curid=853212", "title": "Zawidów", "text": "Zawidów\n\nZawidów (, ) je město na jihu Polska v okrese Zgorzelec v Dolnoslezském vojvodství. Polské město leží přímo na hranicích s Českou republikou, na českém území ve Frýdlantském výběžku na Zawidów bezprostředně navazuje zástavba obce Habartice. V Zawidówě bylo k 31. prosinci 2017 registrováno 4232 obyvatel.\n\nPrvní písemná zmínka o obci je z roku 1186. Byl v něm významný soukenický a tkalcovský průmysl. V průběhu let patřilo střídavě k Polsku, následně Horní Lužici, od 14. století patřila Čechám (patřil například i Frýdlantskému vévodství) a od roku 1638 Sasku. Městská práva obdržel Zawidów částečně v roce 1250 a úplně pak v roce 1396. Hned v roce následujícím – 1397 – zde byla otevřena první škola. V letech 1427, 1433, 1469, 1769 a 1834 však město zachvátil požár.\n\nMěsto samotné má památkový charakter a jeho dominantou je novogotický kostel vybudovaný vedle věže původního kostela ze 14. století. Zawidów býval koncovou stanicí železniční trati vedoucí sem z Liberce přes Frýdlant. Polské město odděluje od českých Habartic silniční hraniční přechod, na kterém končí severočeská silnice I/13, která vede do Zawidówa z Karlových Varů přes tři kraje – Karlovarský, Ústecký a Liberecký. Přes tento hraniční přechod jezdí též autobusová linka ČSAD Liberec, spojující české krajské město Liberec s polským Zgorzelcem.\n\n"}
{"id": "853214", "url": "https://cs.wikipedia.org/wiki?curid=853214", "title": "Papežská latinská akademie", "text": "Papežská latinská akademie\n\nPapežská latinská akademie ( , ) byla založena papežem Benediktem XVI. 10. listopadu 2012 a je podřízena Papežské radě pro kulturu. Je řízena prezidentem a sekretářem, jmenovanými papežem a akademickou radou. Nahrazuje fundaci \"Latinitas\", zřízenou papežem Pavlem VI. v roce 1976 .\nÚkolem Papežské latinské akademie je \"\"podporovat úsilí o větší znalost a kompetentnější užívání latinského jazyka.\"\"\n\n"}
{"id": "853227", "url": "https://cs.wikipedia.org/wiki?curid=853227", "title": "Iudicium duplex", "text": "Iudicium duplex\n\nIudicium duplex (lat.) označuje civilní soudní řízení, ve kterém mají účastníci na obou stranách sporu zároveň postavení žalobce i žalovaného. Takovým řízením je např. řízení o zrušení a vypořádání podílového spoluvlastnictví nebo společného jmění manželů. Žalobu proto může podat kterýkoli z účastníků právního vztahu, na druhou stranu soud není ve smyslu ustanovení § 153 odst. 2 občanského soudního řádu vázán žalobním návrhem, může přisoudit více nebo i něco jiného, protože způsob vypořádání vyplývá přímo ze zákona. Kterýkoli z účastníků může také později podat návrh na exekuci.\n\nPojem pochází už z římského práva, kde měl identický procesní význam. \"Iudicium duplex\" se ovšem uplatňovalo nejen při rušení a vypořádání spoluvlastnictví nebo majetkového společenství spoludědiců, ale také mezi vlastníky sousedících pozemků v řízení zahájeném na základě mezní žaloby o určení hranic těchto pozemků.\n"}
{"id": "853230", "url": "https://cs.wikipedia.org/wiki?curid=853230", "title": "Ján Arpáš", "text": "Ján Arpáš\n\nJán Arpáš (8. listopadu 1917 Bratislava – 22. dubna 1976 tamtéž) byl slovenský fotbalový útočník. Jeho mladší bratr Emil Arpáš byl rovněž prvoligovým fotbalistou (mistr ligy 1955).\n\nDo Slovanu přišel v roce 1939, kdy si ho vypůjčili na zájezd do Francie a Lucemburska. Prosadil se a zůstal hráčem Slovanu. V samostatné slovenské lize hrál v letech 1939–1944 za ŠK Bratislava a získal v letech 1940, 1941, 1942 a 1943 čtyři mistrovské tituly. V letech 1939–1944 nastoupil za reprezentaci Slovenska ve 12 utkáních a dal 4 góly. V československé lize hrál za ŠK/Sokol NV Bratislava v letech 1945–1947 a 1948–1952. Se Slovanem získal v letech 1950 a 1951 dvakrát mistrovský titul. Za Slovan nastoupil ve 166 utkáních a dal 151 gólů. V sezóně 1947–1948 hrál italskou ligu za Juventus Turín.\n\n"}
{"id": "853269", "url": "https://cs.wikipedia.org/wiki?curid=853269", "title": "USS Ford (FFG-54)", "text": "USS Ford (FFG-54)\n\nUSS \"Ford\" (FFG-54) je fregata třídy \"Oliver Hazard Perry\", která slouží v americkém námořnictvu. Své jméno nese po lodním dělostřelci Patricku O. Fordovi, který posmrtně obdržel Námořnický kříž za své hrdinství ve vietnamské válce. Na lodi se nachází také popis Fordových akcí.\n\nLoď byla spuštěna v červenci 1983 v loděnici Todd Pacific Shipyards v kalifornském San Pedru. V červnu 1985 byla pod vedením velitele J. F. Ecklera uvedena do služby.\n\nV únoru 2007 loď obdržela Ocenění za efektivitu v boji za rok 2006.\n\nMezi květnem a zářím 2007 byla loď nasazena na přípravě a výcviku CARAT, při kterém navštívila přístavy v Japonsku, Filipínách, Thajsku, Malajsii, Singapuru a Indonésii.\n"}
{"id": "853271", "url": "https://cs.wikipedia.org/wiki?curid=853271", "title": "Libor Novák (1958)", "text": "Libor Novák (1958)\n\nLibor Novák, pro odlišení od svého jmenovce uváděn též jako Libor Novák starší (* 2. března 1958), je bývalý český politik, v 90. letech 20. století poslanec České národní rady a Poslanecké sněmovny za Občanské fórum a ODS, později nezařazený poslanec.\n\nV únoru 1990 se stal poslancem České národní rady v rámci procesu kooptací do ČNR. Mandát pak krátce poté obhájil v řádných volbách v roce 1990 za Občanské fórum. Opětovně byl zvolen ve volbách v roce 1992, nyní již za ODS (volební obvod Východočeský kraj). Zasedal v rozpočtovém výboru.\n\nOd vzniku samostatné České republiky v lednu 1993 byla ČNR transformována na Poslaneckou sněmovnu Parlamentu České republiky. Zde setrval do konce funkčního období parlamentu, tedy do sněmovních voleb v roce 1996. V prosinci 1995 odešel z poslaneckého klubu ODS a nadále ve sněmovně zasedal jako nezařazený poslanec. Důvodem pro odchod z klubu ODS i vystoupení ze strany byla skutečnost, že Novák spáchal dopravní nehodu pod vlivem alkoholu.\n\n"}
{"id": "853286", "url": "https://cs.wikipedia.org/wiki?curid=853286", "title": "Brazílie na Letních olympijských hrách 1996", "text": "Brazílie na Letních olympijských hrách 1996\n\nBrazílie se účastnila Letní olympiády 1996. Zastupovalo ji 221 sportovců (156 mužů a 65 žen) v 18 sportech.\n\n"}
{"id": "853287", "url": "https://cs.wikipedia.org/wiki?curid=853287", "title": "Seznam italských královen", "text": "Seznam italských královen\n\nSeznam italských královen obsahuje jména manželek panovníků, kteří vládli v Itálii nebo její části (v závislosti na tehdejším politickém rozdělení Evropy).\n\nV roce 951 Ota I. Veliký napadl Itálii a nechal se korunovat \"králem Lombardie\". V roce 952 se Berengar a Vojtěch stali vazaly, ale zůstali králi, dokud je Ota nesesadil\n\nPo Arduinovi se jediným držitelem titulu italského krále stal císař Svaté říše římské. Titul italské královny se stal jedním z mnoha titulů císařovny.\n\n"}
{"id": "853291", "url": "https://cs.wikipedia.org/wiki?curid=853291", "title": "Pilíře země (minisérie)", "text": "Pilíře země (minisérie)\n\nPilíře země (anglicky \"The Pillars of the Earth\", německy \"Die Säulen der Erde\") je kanadsko–německá televizní minisérie z roku 2010 natočená podle stejnojmenné knihy spisovatele Kena Folletta. Film vypráví příběh o stavbě monumentální katedrály ve smyšleném městě Kingsbridge na jihu Anglie. Odehrává se ve dvanáctém století, především v období občanské války po smrti krále Jindřicha I.\n\n"}
{"id": "853300", "url": "https://cs.wikipedia.org/wiki?curid=853300", "title": "Picea morrisonicola", "text": "Picea morrisonicola\n\nPicea morrisonicola je druh jehličnatého stromu původem z Tchaj-wanu.\n\nJedná se o strom, který dorůstá až 50 m výšky a průměru kmene až 1,5 m. Borka je našedle hnědá. Větvičky jsou lysé, mají žlutohnědou až hnědavou barvu, později šedavě hnědou. Jehlice jsou na průřezu široce kosočtverečné, asi 0,8−1,4 cm dlouhé a 1 mm široké, rovné až mírně zakřivené, na vrcholu špičaté. Samičí šišky jsou za zralosti hnědé zřídka s purpurovým nádechem, obvejčitě až válcovitě podlouhlé, asi 5–7 cm dlouhé a asi 2,5–3 cm široké. Šupiny samičích šišek jsou za zralosti obvejčitéaž kosočtverečné, na vrcholu často nahoru zahnuté, asi 15 mm dlouhé a 12 mm široké, na vrcholu široce zaokrouhlené. Semena s křídly asi 6−7 cm dlouhými.\n\n\"Picea morrisonicola\" je endemitem ostrova Tchaj-wan. Vyskytuje se v horských oblastech asi 2500-3000 m n. m. Například se vyskytuje v Národním parku Yushan. Areál Picea morrisonicola leží na jižní hranici rozšíření celého rodu smrk (\"Picea\"), dokonce jižněji než obratník raka.. Ve své domovině je se využíván pro kvalitní dřevo.\n"}
{"id": "853306", "url": "https://cs.wikipedia.org/wiki?curid=853306", "title": "Libor Novák", "text": "Libor Novák\n\nLibor Novák, pro odlišení od svého jmenovce uváděn též jako Libor Novák mladší (* 6. prosince 1962 Bílovec), je bývalý český politik, v 90. letech 20. století výkonný místopředseda ODS a poslanec České národní rady a Poslanecké sněmovny, v roce 1997 rezignoval na politické posty v souvislosti s kauzou anonymních sponzorů ODS.\n\nV roce 1988 dostudoval Právnickou fakultu Univerzity Karlovy v Praze. Byl ženatý a měl dva syny.\n\nVe volbách v roce 1992 byl zvolen do České národní rady za ODS (volební obvod Severomoravský kraj). Zasedal v ústavněprávním výboru. Od vzniku samostatné České republiky v lednu 1993 byla ČNR transformována na Poslaneckou sněmovnu Parlamentu České republiky. Zde mandát obhájil v sněmovních volbách v roce 1996. V letech 1996-1997 byl předsedou ústavněprávního výboru. Na poslanecký mandát rezignoval v prosinci 1997.\n\nČlenem ODS byl od roku 1991. 1. kongres ODS ho zvolil členem smírčího výboru strany a v roce 1992 se stal předsedou tohoto výboru. Na této pozici setrval do ledna 1994, kdy nastoupil jako poradce předsedy vlády Václava Klause. 5. kongres ODS v prosinci 1994 ho zvolil výkonným místopředsedou ODS. Po nevýrazném vítězství ODS ve volbách roku 1996 se na podzim 1996 vedení strany shodlo na tom, že Novák ve funkci výkonného místopředsedy neobstál a bylo rozhodnuto tento post zrušit. Ve funkci výkonného místopředsedy měl i zodpovědnost za stranické finance, včetně kauz falešných a anonymních sponzorů ODS z poloviny 90. let (Lajos Bács a Radjiv M. Sinha). Koncem roku 1997 byly tyto aféry jedním z důvodů pádu vlády Václava Klause. Novák na sebe odpovědnost vzal a rezignoval na poslanecký mandát.\n\nV únoru 1998 byl zatčen a poslán do vazby pro podezření z krácení daní tím, že sponzorský dar pro ODS od Milana Šrejbra rozepsal na dva neexistující dárce. V listopadu 2000 ale odvolací soud potvrdil předchozí soudní verdikt, že Novák je nevinen. V květnu 2001 pak ministr spravedlnosti Jaroslav Bureš po dalších polemikách rozhodl, že proti osvobozujícímu rozsudku nepodá stížnost.\n\n"}
{"id": "853307", "url": "https://cs.wikipedia.org/wiki?curid=853307", "title": "Ken Follett", "text": "Ken Follett\n\nKen Follett (* 5. června 1949 Cardiff, Wales, Spojené království) je britský spisovatel, autor thrillerů a historických románů.\n\n"}
{"id": "853308", "url": "https://cs.wikipedia.org/wiki?curid=853308", "title": "Konsorcium", "text": "Konsorcium\n\nKonsorcium (z latinského výrazu \"consortium\" – partnerství, společenství) je sdružení podnikatelů založené za účelem dosažení nějakého společného obchodního cíle. Od kartelu (koordinovaného chování účastníků hospodářské soutěže) se taková forma sdružení liší tím, že má jistou vnitřní strukturu a že může i přes případnou neexistenci právní subjektivity vystupovat jako ekonomická jednotka.\n\nV československém právu bylo konsorcium zvláštním druhem sdružení podnikatelů bez vlastní právní subjektivity, ačkoli šlo vlastně o podnikání pod společnou firmou a na společný účet. Upraveno bylo od roku 1990 v hospodářském zákoníku, po roce 1992 už nebylo obchodním zákoníkem převzato. Zůstalo ale jako neoficiální označení podnikatelů, kteří kvůli dosažení určitého cíle koordinovaně spolupracují. Toto označení je tedy v českém právu totožné se společností (societou), vytvořené na základě smlouvy o společnosti, dříve smlouvy o sdružení.\n\nO konsorciu podle § 106za–106zc hospodářského zákoníku uzavírali podnikatelé písemnou smlouvu o sdružení a pokud se nedohodli jinak, podíleli se na společném cíli stejnou měrou. Vůči třetím osobám se zavazovali společně a nerozdílně. Konsorcium se do podnikového rejstříku nezapisovalo a kromě dohody nebo uplynutí sjednané doby končilo především dosažením sjednaného obchodního záměru.\n\nPrávní řád Francie institut konsorcia výslovně nijak neupravuje, ale je možné jej v jeho rámci založit inominátní smlouvou. Práva a povinnosti jeho členů jsou následně posuzována na základě jejich závazků plynoucích z této smlouvy.\n\nKonsorcium je podle německého práva obchodní sdružení několika právně i ekonomicky nezávislých společností za účelem včasného provedení dohodnutého obchodního cíle. Společnosti seskupené v konsorciu ovšem podle § 705 a násl. BGB vytvářejí vlastní společnost ve smyslu občanského práva.\n\nNavenek tak smluvní vztahy s obchodním partnery uzavírá konsorcium jako takové, přičemž vedoucí konsorcia jedná s protistranou jménem konsorcia. Obchodní partneři jsou ale rovněž seznámeni s jednotlivými členy konsorcia. Dovnitř konsorcia naopak platí, že vedoucí konsorcia jedná výhradně vlastním jménem, avšak na účet tohoto právního vztahu. Vnitřní vztahy též existují pouze mezi obchodními partnery a vedoucím konsorcia. Pouze navenek konsorcium vystupuje jako subjekt práva a smluvní strana, a může být proto držitelem pohledávky či dlužníkem obchodního partnera. Podle judikatury BGH konsorcium odpovídá za porušení povinností vedoucího konsorcia.\n\nTato vnější odpovědnost může být v dohodě o konsorciu rozdělena v rámci konsorcia. Pro vnitřní vztah mezi vedoucím konsorcia a konsorciem platí ustanovení o smlouvě o zastoupení (§ 675 a násl. BGB). V případě centralizovaného konsorcia jsou transakce přijímány vedoucím konsorcia, který proporcionálně jedná s členy konsorcia, a proto je konsorcium zevnitř pravidelně řízeno centralizovaně. Jediným věřitelem pohledávek a jediným dlužníkem závazků je v obou případech vedoucí konsorcia, takže protistrana musí započítávat pohledávky/závazky pouze vůči němu.\n\n"}
{"id": "853312", "url": "https://cs.wikipedia.org/wiki?curid=853312", "title": "Pilíře země", "text": "Pilíře země\n\nPilíře země (ang. \"The Pillars of the Earth\") je historický román Kena Folletta z roku 1989. Kniha vypráví příběh o stavbě monumentální katedrály ve smyšleném městě Kingsbridge na jihu Anglie. Příběh se odehrává ve dvanáctém století, především v období občanské války po smrti krále Jindřicha I. Hlavním tématem knihy je stavba katedrály, vedlejším tématem pak boj o vládu v Anglii. Před vydáním románu byl Ken Follett známý především jako spisovatel thrillerů. Román byl přijat s velkým nadšením a stal se jeho nejprodávanější knihou. Na základě románu byla natočena televizní minisérie, ve které hráli mimo jiné Ian McShane, Rufus Sewell, Matthew Macfadyen a Alison Pill. V říjnu roku 2007 byl vydán volně navazující historický román nazvaný \"Na věky věků\".\n"}
{"id": "853313", "url": "https://cs.wikipedia.org/wiki?curid=853313", "title": "Petr Vybíral", "text": "Petr Vybíral\n\nPetr Vybíral (* 12. června 1972 Hodonín) je český fotbalový trenér a bývalý záložník.\n\nHrál za Baník Ratíškovice, na vojně ze VTJ Tábor, v lize za FK Dukla Praha, Slováckou Slavii Uherské Hradiště a SK Sigma Olomouc. Dále hrál druhou ligu za Tatran Poštorná a FC Vítkovice, v lize pokračoval za SK Dynamo České Budějovice. Ve druhé lize hrál za Fotbal Třinec a na Slovensku hrál první a druhou ligu za Tatran Prešov. V české a slovenské lize nastoupil v 70 utkáních. Měl předpoklady stát se tvůrcem hry, ale brzdila ho častá zranění.\n\nKe konci kariéry hrál za menší slovenské kluby FC Ozex Solivar, TJ Poľnohospodár Plaveč, OŠFK Šarišské Michaľany, OFK-SIM Raslavice a FK Slovan Kendice.\n\nPo skončení hráčské kariéry se stal trenérem. V sezoně 2016/17 vedl FK Baník Ratíškovice v I. A třídě Jihomoravského kraje - sk. B. Od jara 2018 vede v téže soutěži TJ Slavoj Rohatec (platné na začátku sezony 2018/19).\n\n"}
{"id": "853317", "url": "https://cs.wikipedia.org/wiki?curid=853317", "title": "Fluorid titanitý", "text": "Fluorid titanitý\n\nFluorid titanitý je anorganická sloučenina se vzorcem TiF. Podobně jako ostatní titanité soli se jedná o silné, již na vzduchu se oxidující redukční činidlo. Při práci s ním je třeba vyhnout se silným kyselinám.\n"}
{"id": "853320", "url": "https://cs.wikipedia.org/wiki?curid=853320", "title": "Landrecht", "text": "Landrecht\n\nLandrecht, \"Das Allgemeine Landrecht\" (Obecné zemské právo, zkratkou ALR), kodex pruského zemského práva, celým názvem \"Das Allgemeine Landrecht für die Preußischen Staaten\", byla kodifikace pruského práva, která byla vydána Fridrichem Vilémem II. roku 1794. Zahrnovala téměř celý tehdejší pruský právní řád, tj. občanské, trestní, státní a další (rodinné, dědické, lenní, stavovské, obecní, kostelní, policejní) ve více než 19 000 ustanoveních. Každý možný případ měl být upraven. Neobsahoval prakticky jen procesní právo.\n\nPředevším přednost přirozeného práva před římským právem byl veliký pokrok. Také základy právní politiky jako \"nullum crimen sine lege\" (není zločinu bez zákona) a \"nulla poena sine lege\" (není trestu bez zákona) nebo to, že stát své právo zásahu proti občanu musí dokázat, byly novinky. Během 19. století byl zákoník postupně ve svých částech nahrazován novými právními předpisy. Jeho poslední část byla zrušena roku 1900 německým občanským zákoníkem.\n\nPlatnost zákoníku byla subsidiární - nerušil dosavadní místní zákony a pravidla a upravoval tak poměry jen v tom, co neupravovalo místní právo.\n"}
{"id": "853323", "url": "https://cs.wikipedia.org/wiki?curid=853323", "title": "Živí mrtví (komiks)", "text": "Živí mrtví (komiks)\n\nŽiví mrtví, v originále The Walking Dead, je americká černobílá komiksová série napsaná Robertem Kirkmanem a původně (do čísla 6) kreslená Tony Moorem. od čísla 7 je kreslířem Charlie Adlard. Děj sleduje cesty Ricka Grimese, jeho rodiny a dalších přeživších zombie apokalypsy. V USA komiks vydalo nakladatelství Image Comics. Komiks byl vydáván jednou měsíčně od roku 2003 do roku 2019. Celá série činí 193 čísel, která byla souborně vydána v 32 knihách.\n\nKomiks byl v letech 2007 a 2010 oceněn cenou Eisner Award za nejlepší komiksovou sérii. Televizní stanice AMC ho adaptovala do úspěšného seriálu, který běží od roku 2010. Rovněž byla vydána videohra The Walking Dead a spin-off seriál \"\" (od roku 2015). \n\nPrvní díl byl vydán v říjnu roku 2003 v nakladatelství Image Comics, komiks je stvořen a napsán Robertem Kirkmanem a malířem Tonym Moorem (od 7. dílu byl Moore nahrazen Charliem Adlardem, Moore od 24. dílu začal navrhovat obálky komiksu).\n\nPřes rozpačitý prodej na počátku série (7 000 prodaných kusů za měsíc), se série postupně vypracovala, k čemuž přispěl i úspěšný televizní seriál. Dnes se jedná o jednu z nejdéle vydávaných černobílých komiksových sérií současnosti. Tabulka níže ukazuje nárůst průměrného prodeje jednoho čísla v USA.\n\nKomiks \"Živí mrtví\" byl také přeložen do několika jazyků včetně dánštiny, portugalštiny, španělštiny, srbštiny, švédštiny, polštiny, francouzštiny, japonštiny ale také slovenštiny a češtiny.\n\n\n\n\nV České republice vydává příběhy Živí mrtví nakladatelství CREW.\n\nKomiks byl adaptován v seriálu americké televizní stanice AMC Živí mrtví. Seriál měl premiéru v říjnu 2010. V říjnu 2014 startuje již pátá série. Sledovanost se přitom neustále zvyšuje, zatímco první sérii v průměru sledovalo 5,2 milionů diváků, druhou již 6,9 milionů a třetí rekordních 10,4 milionů. V Česku měl seriál premiéru v srpnu 2012 na stanici Prima Cool.\n\nV hlavních rolích se představili: Andrew Lincoln (Rick), Jon Bernthal (Shane), Sarah Wayne Callies (Lori), Laurie Holden (Andrea), Steven Yeun (Glenn), Norman Reedus (Daryl), Lauren Cohan (Maggie) a David Morrissey (Guvernér).\n\n\n3. Informace o postavach http://walkingdead.fandom.com/wiki/Comic_Series_Characters\n"}
{"id": "853332", "url": "https://cs.wikipedia.org/wiki?curid=853332", "title": "Dlouhý pochod (rozcestník)", "text": "Dlouhý pochod (rozcestník)\n\nDlouhý pochod může být:\n\n"}
{"id": "853334", "url": "https://cs.wikipedia.org/wiki?curid=853334", "title": "Tomb Raider: Underworld", "text": "Tomb Raider: Underworld\n\nTomb Raider: Underworld je devátým pokračování série počítačových her Tomb Raider z roku 2008. Hra vyšla na PlayStation 3 (a PlayStation 2), PC, Xbox 360, Nintedndo DS a Wii. V Česku vyšla s českou lokalizací (titulky).\n\nLara tentokrát pátrá po legendárním Thorovu kladivu. Její pátrání ji zavede například do Thajska, Jižního Mexika nebo na Antarktidu.\n\nNejprve Lara pátrá ve Středozemním moři, kde objeví jednu z Thorových rukavic. Poté pátrá v Thajsku ve stopách svého otce, který, jak Lara zjistila, spolupracoval s Natlou, ale právě v Thajsku ji zradil a zaplatil za to životem. Ještě předtím ale stihl zničit mapu, kterou objevil. Lara ale kopii mapy spolu s druhou Thorovou rukavicí najde v tajné otcově pracovně.\n\nDíky mapě pokračuje v pátrání v Jižním Mexiku. Zde nachází Thorův opasek.\n\nPátrání pokračuje na Antarktidě, kde objeví legendární Valhallu, Odinovu síň bojovníků padlých ve válce. Ve Valhalle je také ukryto Thorovo kladivo.\n\nLara má nyní všechny Thorovy zbraně a vydává se do Helheimu. V Helheimu narazí na Natlu, která se snaží vyvolat Ragnarök, závěrečnou bitvu, při které bude zničen celý svět. Laře se podaří Natlu zastavit. Hra končí v okamžiku, kdy Laru starověký portál přenese do chrámu v Nepálu.\nTroels Brun Folmann složil hlavní téma hry. Underworld hudba je čistě orchestrální ve velkém stylu. V soundtracku jsou skladby, které nemají smyčky, což znamená, že budou hrát pouze jednou a budou spuštěny při konkrétní události.\nPro hru Tomb Raider: Underworld byly vydány dvě další kapitoly dostupné pouze pro X-box verzi. \"Beneath the Ashes\" 24. února 2009 a \"Lara's Shadow\" 10. března 2009.\nKe hře byly vydány balíčky kostýmů pro X-box verzi dostupné v Xbox Live Marketplace.\n\nLara se vrací do sídla Croftů, kde hledá starý artefakt, který má sílu ovládat Trolly. Kapitola navazuje na balíček \"Lara's Shadow\".\n\nV této části hry hráč hraje za postavu „Doppelganger“ (Lařin klon) a pomáháte záporačce Natle, kterou ke konci kapitoly zabijete. Postava má spoustu různých schopností, které se dají kombinovat. V kapitole se objeví video z obsahu \"Beneath the Ashes,\" kde Lara ovládne klona slovem „Okh Eshivar“ a nařídí jí zničit Natlu a už nikdy jí nesloužit.\n\n"}
{"id": "853339", "url": "https://cs.wikipedia.org/wiki?curid=853339", "title": "Andrew Lincoln", "text": "Andrew Lincoln\n\nAndrew James Clutterbuck (* 14. září 1973), lépe známý jako Andrew Lincoln, je britský herec, který je především známý pro svou roli v dramatu od BBC, \"This Life\", a roli Ricka Grimese v televizním seriálu \"Živí mrtví\".\n\nLincoln se narodil jako Andrew James Clutterbuck v Londýně. Byl nejmladší syn matky z Jižní Afriky, zdravotní sestry, a britského otce, stavebního inženýra. Vyrůstal v Hullu a ve věku 10 let se přestěhoval do Bath. Po dokončení školy Beechen Cliff začal navštěvovat Royal Academy of Dramatic Arts (RADA), kde si změnil své příjmení na Lincoln. Jeho starší bratr, Richard Clutterbuck, vlastní školu Bristol Free.\n\nPoprvé se objevil na televizní obrazovce v roce 1994 v sitkomu od Channel 4, \"Drop the Dead Donkey\". Jeho přelomová role byla jako Edgar \"Egg\" Cook, jedna z hlavních postav ve vysoce hodnoceném BBC drama seriálu, \"This Life\". Roli suplujícího učitele Simona Caseyho získal v sitkomu od Channel 4 s názvem \"Teachers\", také si zahrál v seriálu \"Afterlife\". Měl i role v několika filmech, včetně \"Human Traffic\" a \"Láska nebeská\" a režíroval dvě epizody seriálu \"Teachers\".\n\nPo boku Richarda Armitageho si zahrál v seriálu \"Protiúder\" od stanice Sky One a po boku Vanessy Paradisové ve filmu \"(K)lamač srdcí\". V dubnu 2010 získal roli Ricka Grimese v seriálu natočeném podle stejnojmenného komiksu, \"Živí mrtví\".\n\n10. června 2006 se jeho manželkou stala Gael Andersonová, dcera muzikanta Iana Andersona. Svatební družičkou byla Apple Martinová (dcera Gwyneth Paltrowové a Chrise Martina). Má dvě děti.\n\n"}
{"id": "853341", "url": "https://cs.wikipedia.org/wiki?curid=853341", "title": "Pink Moon", "text": "Pink Moon\n\nPink Moon je třetí a zároveň poslední studiové album britského písničkáře Nicka Drakea. Jeho nahrávání probíhalo v říjnu 1971 v londýnském studiu Sound Techniques pod produkcí Johna Wooda. Album pak vyšlo v únoru 1972 u vydavatelství Island Records.\n\nAutorem všech skladeb je Nick Drake.\n"}
{"id": "853343", "url": "https://cs.wikipedia.org/wiki?curid=853343", "title": "Josef Chaloupka", "text": "Josef Chaloupka\n\nJosef Chaloupka (4. června 1898 Královo Pole – 24. ledna 1930 Brno-Královo Pole) byl český básník a novinář.\n\nV roce 1917 vystudoval v Brně učitelský ústav. Po maturitě byl odveden do armády, narukoval na ruskou frontu, kde byl zraněn. Po skončení první světové války začal učit, nejdříve v Měníně u Brna, od roku 1920 až do své předčasné smrti na Rodinné škole sdružení Vesna v Brně. Zemřel (zřejmě nešťastnou náhodou) na otravu svítiplynem. \n\nOd roku 1946 nese jeho jméno královopolská ulice, v níž v roce 1927 bydlel (tehdy se jmenovala Třebízského ul., dnes Chaloupkova). \n\nV roce 1920, kdy vyšla jeho básnická prvotina \"Vzplanutí\", vstoupil do brněnské Literární skupiny. Její autoři, soustředění kolem časopisu Host, se hlásili většinou k expresionismu. Po rozpadu uskupení v polovině dvacátých let, se stal členem Moravského kola spisovatelů. Spolupracoval rovněž s brněnskými časopisy a novinami. V jeho poezii lze nalézt odraz soudobé proletářské poezie, stopy impresionismu Antonína Sovy i vliv jeho generačního vrstevníka Jiřího Wolkera. Ve svých básnických sbírkách se projevuje jako čistý a upřímný lyrik, lidsky pravdivý. Jeho verše vycházejí z okouzlení okamžikem, pocitu životní tíhy, objevují se i metafyzické úvahy o smyslu života.\n\n\n"}
{"id": "853344", "url": "https://cs.wikipedia.org/wiki?curid=853344", "title": "Kinney County", "text": "Kinney County\n\nKinney County je okres ve státě Texas v USA. K roku 2010 zde žilo 3 598 obyvatel. Správním městem okresu je Brackettville. Celková rozloha okresu činí 3 535 km².\n"}
{"id": "853345", "url": "https://cs.wikipedia.org/wiki?curid=853345", "title": "Pomorové", "text": "Pomorové\n\nPomorové (rusky \"Поморы\") jsou etnikum ruského a baltofinského původu obývající malé území v Archangelské oblasti při pobřeží Bílého moře a na březích řek Mezeň, Pečora, Oněga a Severní Dvina na severu Ruska. \n\nEtnikum se zformovalo ve 12. století smíšením místních Karelů a křesťanských novgorodských přistěhovalců. Jejich největším střediskem byly Cholmogory a blízká Matigora, kde si v 17. století postavili katedrálu. Pomorové byli především rybáři, zemědělci a obchodníci. V historických pramenech se objevuje také termín \"Pomorci\" (\"Поморцы\"), který vymezuje náboženskou skupinu Pomorů jižní ortodoxní církve. \nV současné době se úředně označuje jako subetnikum ruského národa. Podle sčítání lidu z roku 2002 se k Pomorům přihlásilo necelých sedm tisíc příslušníků, z toho 6 295 v Archangelské oblasti a 127 v oblasti Murmanské. Podle posledního sčítání z roku 2010 se k Pomorům přihlásilo 3,1 tisíce lidí, z nich dva tisíce v Archangelské oblasti. Na jedné ze tří univerzit v Archangelsku je studijními obor pomorská etnologie a lingvistika. \nRuský dialekt Pomorů obsahuje silný karelský substrát.\n"}
{"id": "853346", "url": "https://cs.wikipedia.org/wiki?curid=853346", "title": "La Salle County (Texas)", "text": "La Salle County (Texas)\n\nLa Salle County je okres ve státě Texas v USA. K roku 2010 zde žilo 6 886 obyvatel. Správním městem okresu je Cotulla. Celková rozloha okresu činí 3 869 km².\n"}
{"id": "853347", "url": "https://cs.wikipedia.org/wiki?curid=853347", "title": "LaSalle County", "text": "LaSalle County\n\nLaSalle County je okres ve státě Illinois v USA. K roku 2010 zde žilo 113 924 obyvatel. Správním městem okresu je Ottawa, které je rovněž jeho největším městem. Celková rozloha okresu činí 2 973 km².\n"}
{"id": "853348", "url": "https://cs.wikipedia.org/wiki?curid=853348", "title": "Houston County (Texas)", "text": "Houston County (Texas)\n\nHouston County je okres ve státě Texas v USA. K roku 2010 zde žilo 23 732 obyvatel. Správním městem okresu je Crockett. Celková rozloha okresu činí 3 204 km². Byl pojmenován podle texaského prezidenta Sama Houstona.\n"}
{"id": "853349", "url": "https://cs.wikipedia.org/wiki?curid=853349", "title": "San Jacinto County", "text": "San Jacinto County\n\nSan Jacinto County je okres ve státě Texas v USA. K roku 2010 zde žilo 26 384 obyvatel. Správním městem okresu je Coldspring. Celková rozloha okresu činí 1 627 km².\n"}
{"id": "853351", "url": "https://cs.wikipedia.org/wiki?curid=853351", "title": "San Patricio County", "text": "San Patricio County\n\nSan Patricio County je okres ve státě Texas v USA. K roku 2010 zde žilo 64 804 obyvatel. Správním městem okresu je Sinton. Celková rozloha okresu činí 1 831 km².\n"}
{"id": "853352", "url": "https://cs.wikipedia.org/wiki?curid=853352", "title": "Newton County (Texas)", "text": "Newton County (Texas)\n\nNewton County je okres ve státě Texas v USA. K roku 2010 zde žilo 14 445 obyvatel. Správním městem okresu je Newton. Celková rozloha okresu činí 2 435 km².\n"}
{"id": "853353", "url": "https://cs.wikipedia.org/wiki?curid=853353", "title": "Nueces County", "text": "Nueces County\n\nNueces County je okres ve státě Texas v USA. K roku 2010 zde žilo 340 223 obyvatel. Správním městem okresu je Corpus Christi, které je rovněž jeho největším městem. Celková rozloha okresu činí 3 020 km². Byl pojmenován podle řeky Nueces River.\n"}
{"id": "853354", "url": "https://cs.wikipedia.org/wiki?curid=853354", "title": "Orange County (Texas)", "text": "Orange County (Texas)\n\nOrange County je okres ve státě Texas v USA. K roku 2010 zde žilo 81 837 obyvatel. Správním městem okresu je Orange. Celková rozloha okresu činí 984 km.\n"}
{"id": "853355", "url": "https://cs.wikipedia.org/wiki?curid=853355", "title": "Polk County (Texas)", "text": "Polk County (Texas)\n\nPolk County je okres ve státě Texas v USA. K roku 2010 zde žilo 45 413 obyvatel. Správním městem okresu je Livingston. Celková rozloha okresu činí 2 875 km². Byl pojmenován podle Jamese K. Polka.\n"}
{"id": "853366", "url": "https://cs.wikipedia.org/wiki?curid=853366", "title": "Noc (Campbell)", "text": "Noc (Campbell)\n\nNoc ( „Night“) je vědeckofantastická povídka amerického spisovatele Johna W. Campbella, která vyšla poprvé v roce 1935 v časopise \"Astounding Science Fiction\". Autor ji publikoval pod pseudonymem Don A. Stuart. Česky vyšla např. ve sbírce \"Těžká planeta\" (Triton, 2005).\n\nPojednává o pilotovi experimentálního letounu, který se během jeho zkoušky ocitne v daleké budoucnosti na dávno mrtvé Zemi.\n\n\nZkušební pilot Bob testuje nový experimentální letoun s antigravitací. Něco se porouchá, stroj jde do vývrtky a padá k zemi, kde se roztříští. Když k místu havárie dorazí účastníci testu, vše je rozbité - až na bismutovou cívku, generátor antigravitace. Největší záhadou je, kam zmizel pilot. Nezbyla po něm ani stopa.\n\nKdyž později analyzují situaci, zazvoní telefon. Volá farmář Sam Gentry, na jehož pozemku letadlo havarovalo, a říká, že se Bob objevil. Celý tým vyráží okamžitě na místo. Až se Bob trochu vzpamatuje, začne vyprávět pozoruhodný příběh. Jakmile spustil generátor antigravitačního pole, byl přenesen do daleké budoucnosti. Zpočátku se domníval, že se octl na jiné planetě, neboť vše kolem něj bylo mrtvé, zmrzlé. Hvězdy se změnily, jakoby většina z nich vyhasla. Slunce bylo mnohem větší a zářilo rudě. Galaxie se smrskla na několik set světelných let. Během průzkumu narazí na město s mrtvými těly obyvatel a strnulými stroji. Zdá se, že zde nezbyla ani špetka energie. Ponurý výjev rozptýlí záblesk naděje, když v jednom obchodě narazí na stroj, který spotřebuje poslední energii a pohne se. Pátrá dál a v nějaké úřední budově nalezne funkční komunikační systém. Dovtípí se, že jde o meziplanetární linky. Nastaví kanál na Neptun a systém vysílá signál. po chvíli však skomírá. Demotivovaný Bob ztrácí veškerou naděj a odchází na střechu budovy, kde se posadí. Čeká už jen na smrt.\n\nV hlavě se mu telepaticky ozve hlas. Když se otočí, spatří zářící řiditelnou vzducholoď. Je to stroj, který na Neptunu přijal signál a přiletěl pro něj. Právě včas, protože za chvíli by mu došel kyslík. Stroj jej přenese na Neptun a informuje jej, že lidstvo dávno vymřelo. Několik dní jej zkoumají inteligentní stroje a poté jej vrátí na Zemi a pomocí magnetické osy transportují zpět do minulosti. Bob spatřil umírající galaxii, noc času i vesmíru.\n\n\n"}
{"id": "853369", "url": "https://cs.wikipedia.org/wiki?curid=853369", "title": "Vítek II. starší z Krumlova", "text": "Vítek II. starší z Krumlova\n\nVítek II. starší (po 1160 – po 1236) byl příslušník mocného rodu Vítkovců, druhorozený syn Vítka I. z Prčice, zakladatel jednoho z pěti vítkovských rozrodů, vládnoucího na levém břehu Vltavy – Pánů z Krumlova, a legendární zakladatel Krumlovského hradu a tedy i města Český Krumlov.\n\nVítek II. byl druhorozený syn významného šlechtice na dvoře krále Vladislava II. Vítka z Prčice, který v druhé polovině 12. století přesídlil do jižních Čech a následně ovládl většinu tamního území.\n\nNa konci svého života měl Vítek I. dle legendy své rozsáhlé panství rozdělit během tzv. Dělení růží mezi pět svých synů, přičemž každý z nich získal v erb pětilistou šípkovou růži a část otcova panství, čímž se každý stal i zakladatelem jednoho vítkovského rozrodu. Vítek II. starší během tohoto mýtického aktu obdržel v erb zelenou pětilistou růži na stříbrném poli a otcovu půdu při levém břehu Vltavy. Zbylí čtyři bratři pak založili rozrody páni z Rožmberka, páni z Hradce, páni z Landštejna a Třeboně a páni ze Stráže a Ústí.\n\nPřesná data narození a úmrtí Vítka II. staršího dnes nejsou známa, avšak písemné zprávy o něm pocházejí z roku 1212 a 1236. Jeho manželkou, jejíž jméno není známo, byla dcera hlavy starobylého severočeského rodu Markvarticů Záviše, z jejichž manželství vzešel jeden syn, následník rodu pánů z Krumlova, Záviš z Nechanic (?1200–1257).\n\nStejně jako jeho otec Vítek I., který na královském dvoře působil jako královský stolník, vykonával Vítek II. ceremoniální funkci podkomořího v letech 1195–1236.\n\nPřestože bývá podle pozdějšího sídla svého rodu uváděn s přídomkem \"z Krumlova\", existence Krumlovského hradu není v době jeho vlády doložena. Předpokládá se však, že hrad byl založen někdy mezi léty 1230–1239. Vítek II. byl také patrně vlastníkem významného obchodního střediska na Linecké stezce, Přídolí. V té době stával na Strážném vrchu nad vsí dřevěný hrádek. Obchodní význam Přídolí byl posílen roku 1231, kdy zde byl založen solný sklad.\n\nPodle legendy sídlili na skalním ostrohu, kde dnes stojí krumlovský hrad, lapkové, kteří přepadávali obchodníky a karavany na Linecké stezce. Vítek II. se proto rozhodl proti loupežníkům zakročit a se svou družinou zaútočil na jejich skalní doupě. Rytíři loupežníky porazili a vypálili jejich sídlo. Vítek poté na onom místě vystavěl hrádek, aby se již lapkové do místních lesů nikdy nevrátili. Tak měl být založen krumlovský hrad a město Český Krumlov.\n\n"}
{"id": "853370", "url": "https://cs.wikipedia.org/wiki?curid=853370", "title": "Lamelový rošt", "text": "Lamelový rošt\n\nLamelový rošt je součást lůžka, na kterou ukládáme matraci. \n\nLamelové rošty jsou rozšířené především v Evropě, kde se začaly se vyrábět v polovině 20. století. Od 80. let 20. století se v nemocnicích začaly uplatňovat také rošty motorové.\n\nLamelový rošt může být vyrobený ze dřeva, méně častěji ze železa nebo z umělé hmoty. Lamelový rošt se skládá se z pevného rámu a lamel, které jsou v rámu uloženy. \n\nNejrozšířenější jsou lamelové rošty dřevěné, které mají pevný dřevěný rám a dřevěné lamely. Lamely jsou lepené z několika vrstev dřeva, díky čemuž jsou pružné. Počet lamel roštu je různý, může jich být 10-42. Nejčastěji má rošt 28 nebo 42 lamel. \n\nHlavní funkce lamelového roštu je zvýšení ortopedických vlastností matrace a její odvětrání, aby se v posteli netvoříla plíseň. Další funkce záleží na typu roštu. Polohovací rošt umožňuje polohování roštu, jsou rošty, které umožňují přístup do úložného prostoru postele.\n\nZákladním typem lamelového roštu je pevný rošt. Polohovací lamelový rošt umožňuje manuální polohování roštu v oblasti hlavy a nohou. Motorový rošt potom umožňuje polohování roštu pomocí motoru.\n"}
{"id": "853372", "url": "https://cs.wikipedia.org/wiki?curid=853372", "title": "Bernabo Visconti", "text": "Bernabo Visconti\n\nBernabo Visconti (1323 – 18. prosince 1385) byl milánským vládcem v letech 1354–1385. Vládl společně se svým bratrem Galeazzem a za jejich vlády vliv Milánska značně vzrostl. \"Milánské zmije\", jak byli příslušníci tohoto rodu nazýváni, byly proslulé krutostí, hrabivostí, a zároveň byly štědrými mecenáši mnoha umělců. Bernabo většinu života strávil válkou proti papeži a pokusem uchvátit další města. Pohrdal církví, tvrdil, že ve svých panstvích je zároveň Bohem na zemi, papežem i císařem.\n\nNarodil se jako jeden ze tří synů milánského vládce Stefana Viscontiho a Valentiny Doria. Stefano zemřel roku 1327 po honosném banketu, který uspořádal na počest krále Ludvíka Bavora. Současníci spojovali jeho smrt s pokusem o otravu krále a proto byli bratři a synovec zemřelého uvězněni. Tato událost poznamenala vztahy mezi Viscontii a Svatou říší římskou.\n\nV letech 1346–1349 žil Bernabo v exilu, dokud jej nepovolal bezdětný strýc Giovanni Visconti zpět. Svěřil mu vládu nad Bolognou a jeho prostřednictvím uzvařel smír s veronskými Scaligery, kteří dosud podporovali papeže. 27. září 1350 Bernaba oženil s Beatrix, dcerou Mastina II. della Scaly, vládce Verony. Přestože šlo o politické manželství, měla Regina na Bernaba velký vliv. Počet sedmnácti dětí, které mu povila, Bernabo rozšířil o celou řadu nemanželského potomstva. Jeho domácnost údajně připomínala spíše sultánův harém.\n\n5. října 1354 zemřel strýc Giovanni Visconti a Bernabo s bratry odložil nepřátelství vůči novému římskému králi Karlovi Lucemburskému. Ten jim zprostředkoval příměří s Benátskou ligou a potvrdil jim říšský vikariát. Za to mu povolili vstup do Milána a korunovaci železnou lombardskou korunou v lednu 1355. Návdavkem mu přispěli 200 tisíci floriny na římskou jízdu.\n\nV roce 1355 se Bernabo společně s bratrem Galeazzem zbavil pomocí jedu nejstaršího bratra Mattea, jehož zhýralost byla i na ně příliš velká a ten slovy kronikáře Villaniho \"zemřel bez zpovědi jako pes.\" Poté si rozdělili jeho državy.\n\nSetrvalý spor s papežskou kurií o panství v Bologni připravil Bernaba o říšský vikariát a vynesl mu od císaře Karla 29. května 1361 císařskou klatbu. Papež Urban V. Bernaba exkomunikoval 16. března 1363 jako nenapravitelného kacíře. Ke smíru došlo až po řadě diplomatických jednání a výhrůžek vojenským zásahem 3. března 1364 v Bologni. Neúnavný Bernabo nadále pokračoval v boji proti papeži a napadal jeho stoupence. Papež proti němu vyhlásil křížovou výpravu, kterou nikdo nevzal v potaz. 16. srpna 1369 jej císař opět zbavil všech statků a hodností, což připadalo papeži Urbanovi V. málo a roku 1370 požádal o vojenský zákrok proti \"zlořečenému muži a nejhoršímu tyranovi\" Bernabovi Viscontimu i uherského krále Ludvíka. Pak se zlomený vrátil zpět do Avignonu, kde záhy zemřel.\n\nNovým papežem se stal Řehoř IX., který toužil po návratu papežství do Říma a kterého Bernabo provokoval dalším zabíráním papežských lén. Papežského legáta, který mu přinesl exkomunikační bulu, donutil Bernabo listinu i s provázky a olověnými pečetěmi sníst. Roku 1371 se savojský hrabě Amadeus dostal do vojenského sporu s markýzem ze Saluzza a ten požádal o pomoc Bernaba Viscontiho. Bernabo svou vojenskou aktivitou přiměl Amadea Savojského, aby se připojil k protiviscontiovské papežské lize. Válka se za četné šlechtické účasti a žoldnéřů Johna Hawkwooda a Anachima Baumgartena táhla více než dva roky. Byla poznamenána častou změnou válčící strany a nestálými aliancemi podle momentální situace. V bitvě u Montichairi papežská liga pod velením Johna Hawkwooda a Enguerranda z Coucy Viscontie porazila, ale namísto aby vítězní napochodovali do Milána, se stáhli do Bologne. Amadeus Savojský se pak vrátil kvůli chorobě domů a další válčení se rozplynulo ve vlně moru a nedostatku financí.\nV červnu 1374 Bernabo uzavřel s papežem další mír. Žoldnéři Johna Hawkwooda se pak uplatnili ve službách Florencie proti papeži v tzv. Válka osmi svatých, ve které Florencii podpořili oba Viscontiové.\n\nRoku 1378 zemřel v Pavii churavý bratr Galeazzo. Roku 1384 jej následovala i Bernabova manželka Regina. Bernabův zbožný synovec Gian Galeazzo roky přihlížel strýcovu chování, zejména jeho sňatková politika mu byla trnem v oku, protože strýc rozdával ze společného majetku a potomstvo byl velmi hojné. Vylákal jej proto 6. května 1385 na schůzku a tam nic netušícího Bernaba i se dvěma jeho syny zajal a dal uvěznit. Obsadil Milán, jehož obyvatelé se nijak nebránili a nechal se Velkou radou prohlásit vládcem města. Svým sousedům nechal rozeslat seznam Bernabových zločinů a Bernaba samotného uvrhl do vězení na hradě Trezzo, kde jej nechal v prosinci téhož roku pro jistotu otrávit.\n\nStarý tyran byl pohřben společně s manželkou v kostele San Giovanni in Conca pod jezdeckým náhrobkem od Bonina da Campione. Roku 1892 byly ostatky přesunuty do kostela sv. Alexandra a jezdecký náhrobek je nyní v prostorách muzea místního hradu.\n\nBernabo byl člověk mnoha tváří. Během morové epidemie prokázal zdravý rozum, když nařídil, aby byli všichni nemocní odvezeni z města a na polích za jeho hradbami se buď uzdravili nebo zemřeli. Každý, kdo se dostal do kontaktu s nemocným, musel absolvovat desetidenní karanténu a kněží museli hlásit chorobně vypadající farníky. Přímo na Bernabův popud vznikla řada iluminovaných rukopisů artušovského cyklu – Lancelot u jezera (Bibliothèque nationale de France. Département des manuscrits. Français 343) a Guiron le Courtois (Bibliothèque nationale de France. Département des manuscrits. NAF 5243) Je však také považován za autora Quaresima – čtyřicetidenního programu mučení.\n\n"}
{"id": "853378", "url": "https://cs.wikipedia.org/wiki?curid=853378", "title": "Jean-Baptiste Le Moyne de Bienville", "text": "Jean-Baptiste Le Moyne de Bienville\n\nJean-Baptiste Le Moyne de Bienville [výslovnost] (23. února 1680 – 7. března 1767) byl kolonizátor, narozený v Montrealu v provincii Québec, a opakovaně jeden z prvních guvernérů Francouzské Louisiany, jmenovaný čtyřikrát v navzájem oddělených obdobích během let 1701-1743. Byl mladším bratrem objevitele a průzkumníka Pierra Le Moyna d'Ibervilla. Je také znám jako Sieur de Bienville.\n\nJean Baptiste Le Moyne byl synem Charlese le Moyna, narozeného v Longueil poblíž Dieppe a Catherine Primotové (známá také jako Catherine Thierryová), narozené v Rouenu (obě města leží v Normandii). Charles le Moyne založil rodinu v osadě Ville-Marie (dnešní Montreal) v raném věku a měl celkem čtrnáct dětí.\nV sedmnácti letech se Bienville přidal ke svému bratru Ibervillovi na výpravu, která měla založit kolonii Louisiana. Bienville prozkoumal pobřeží Mexického zálivu, objevil Chandeleur Islands u pobřeží Louisiany a Cat Island a Ship Island u pobřeží dnešního státu Mississippi. Pak se přesunul na západ, aby se plavil proti proudu Mississippi. Nakonec se výprava odvážila až do míst, kde je dnes Baton Rouge a řeka False River. Než zamířil zpátky do Francie, založil Iberville v dubnu 1699 první osadu louisianské kolonie pod jménem Fort Maurepas neboli Staré Biloxi (v současnosti Ocean Springs ve státě Mississippi) a jmenoval Sauvolla de la Villantryho guvernérem společně s Bienvillem jako zástupcem (Lieutenant) a druhým v pořadí velení.\n\nPo Ibervillově odjezdu podnikl Bienville další výpravu nahoru proti proudu Mississippi a v místě dnes zvaném English Turn narazil na anglická plavidla. Poté, co se po svém návratu dozvěděl o tomto nečekaném střetnutí, dal Iberville Bienvillovi pokyn založit osídlení na Mississippi, a to na první pevné zemi, kterou nalezne. V roce 1699 tak Bienville založil padesát mil proti proudu pevnůstku Fort de la Boulaye.\n\nPo Sauvollově smrti v roce 1701 Bienville nastoupil na pozici guvernéra nového teritoria na první ze svých čtyř funkčních období. K roku 1701 zůstalo v kolonii pouze 180 osob, zbytek pomřel na podvýživu a nemoci. Bienville byl guvernérem celkem 30 let.\n\nNa doporučení svého bratra Bienville většinu osadníků přestěhoval na nové sídliště v dnešní Alabamě, na západní straně řeky Mobile, nazývané \"Fort Louis de la Mobile\" (či „Mobille“). Také založil pro potřeby kolonie nedaleko odtud na ostrově \"Dauphin Island\" hluboký přístav, neboť záliv \"Mobile Bay\" a řeka Mobile byly příliš mělké pro zámořské koráby.\nPočet obyvatel kolonie dalších pár let různě fluktuoval. Roku 1704, z části kvůli obavě, že by sbližování francouzských vojáků s domorodými ženami mohlo vést ke konfliktům, zorganizoval Bienville dovoz čtyřiadvaceti mladých Francouzek. Podle tradičního podání byly tyto mladé ženy vybírány z klášterů, i když většina byla pravděpodobně z chudých rodin. Do Nového světa cestovaly se svými majetky uloženými do truhliček známých jako \"cassettes\". Proto jsou v místních historkách známy jako casquettová děvčata (volně česky upraviti by bylo možno na variantu \"kasketky\"), což je tvar vyskytující se v raných záznamech (francouzsky \"filles à la cassette\", anglicky \"casquette girls\"), v anglickém překladu se pak pravopis zjednodušil na termín \"casket girls\" vyskytující se v pozdějším podání.\n\nMladé dámy byly ubytovány v Bienvillově domě pod dohledem Frankokanaďanky známé jako Madame Langlois. (Podle tradičního podání byla ovdovělou sestřenicí Bienvilla a jeho bratrů, ale není to nijak potvrzeno.) Madame Langlois pochytila od místních domorodých kmenů umění kuchyňsky zpracovávat místní suroviny a předala tyto znalosti svým svěřenkyním; tak pravděpodobně vznikla tradice kreolské kuchyně. Jména a osudy většiny „kasketek“ jsou nejistá, ale alespoň některá děvčata v kolonii zůstala a provdala se za francouzské vojáky, jak bylo zamýšleno. První narození bílého dítěte bylo zaznamenáno v roce 1705.\n\nPočet obyvatel kolonie v další generaci kolísal, když do roku 1708 vyrostl na 281 osob, ale o dva roky později v důsledku nákazy klesl na 178 osob. Roku 1709 zaplavila \"Fort Louis de la Mobile\" velká zátopa: v důsledku ní a propuknutí epidemie nařídil Bienville v roce 1711 posunout sídliště dolů po proudu do míst, kde se dnes rozkládá Mobile a postavit jinou dřevěnou pevnost Fort Louis.\n\nV roce 1712, kdy Antoine Crozat, jmenovaný králem, převzal správu kolonie, se kolonie pyšnila populací 400 osob. V roce 1713 dorazil nový guvernér z Francie a Bienville se přestěhoval dále na západ, kde v roce 1716 založil Rosalie v místech nynějšího Natchez pevnost Fort Rosalie. Nový guvernér, Antoine Laumet de La Mothe, sieur de Cadillac, nevydržel ve službě dlouho kvůli svému nesprávnému řízení kolonie. Byl odvolán zpět do Francie roku 1716 a Bienville opět převzal guvernérské kormidlo; v úřadu sloužil necelý rok, než dorazil z Francie nový guvernér, Jean-Michel de Lepinay. Lepinay nicméně nevydržel v úřadu dlouho, protože Crozat se vzdal kontroly nad kolonií a předal její správu Johnu Lawovi a jeho Indické společnosti. V roce 1718 byl Bienville opět louisianským guvernérem a v tomto období založil město Nový Orléans.\n\nBienville v roce 1717 psal ředitelům Společnosti, že objevil na řece Mississippi půlměsícovitý záhyb, který byl podle jeho názoru bezpečný před přílivovými vlnami a hurikány, a navrhoval, že by právě zde mohlo být postaveno nové hlavní město kolonie. Povolení bylo uděleno a Bienville se v roce 1718 vydal začít s výstavbou. Do roku 1719 byl postaven dostatečný počet chýší a skladovacích přístřešků, takže Bienville mohl začít stěhovat své lidi a zásoby z pevnosti Mobile. Po neshodách s hlavním inženýrem kolonie Le Blondem de La Tourem nařídil v roce 1720 Bienville pomocnému inženýrovi Adrienovi De Paugerovi nakreslit plány nového města. V roce 1721 Pauger narýsoval čtyřúhelník o rozměru jedenáct krát sedm bloků, dnes známý jako Francouzská čtvrť či \"Vieux Carre\". Poté, co se přestěhoval do svého nového domova na místě zvaném Celnice, pojmenoval Bienville nové město La Nouvelle-Orléans na počest Filipa II. z Orléansu, regenta Francie. Nový Orléans se stal hlavním městem Francouzské Louisiany v roce 1723, během Bienvillova třetího období.\n\nV roce 1719, během války čtverné aliance (1718–1720), přestěhoval Bienville hlavní město Francouzské Louisiany z Mobile poblíž fronty s španělskou základnou Pensacola zpět do Fort Maurepas (Old Biloxi).\nNicméně, kvůli přesouvání písečných lavic bylo sídliště přesunuto na druhou stranu Biloxijského zálivu, a tak bylo roku 1719 založeno Nové Biloxi (či \"Nouvelle-Biloxi\" nebo \"„Bilocci“\"). Po přesunu bylo Fort Maurepas spáleno (podle francouzského zvyku, který měl zabránit znovuosídlení opuštěných staveb nepřátelskými silami). Během roku 1719 byly podzemní konstrukce a základy Nového Orléanu úplně zaplaveny (6 palců či výše), což vedlo k závěru, že aby mohl vzniknout funkční přístav, bude nezbytné navézt půdu nebo vybudovat hráze. Vládnoucí rada sice chtěla zachovat hlavní město u Mexického zálivu, to jest v Biloxi, ale písčitá půda v jeho okolí komplikovala zemědělství a bouře hnaly a posouvaly písky do přístavu v Biloxi, zatímco městiště Nového Orléanu mohlo být považováno za hluboký přístav stojící blíže k zemědělské půdě. Nakonec, v červnu 1722, začal Bienville stěhovat hlavní město do Nového Orléanu, přičemž přestěhování dokončil v srpnu 1722. Rok 1723 byl prvním celým rokem, kdy byl Nový Orléans hlavním městem Francouzské Louisiany.\n\nV roce 1725 byl Bienville odvolán do Francie. Předal kolonii do rukou Boisbrianta, kterého pak vystřídal Étienne Périer. Bienville znovu zaujal svůj post v čele Louisiany v roce 1733. Toto poslední období v úřadu mělo být ve znamení vystupňovaného konfliktu, jak se vztahy s indiány kmene Chickasaw stále zhoršovaly. Bienville bezprostředně po eskalaci napětí začal plánovat ofenzívu ze dvou směrů. Nařídil guvernérovi distriktu Illinois Pierru d'Artaguettovi, aby mu se všemi dostupnými silami z oblasti vyšel vstříc a setkal se s ním v zemi Čikasů, aby zahájili koordinovaný útok. Při této akci ale Bienville dorazil pozdě, takže d'Artaguette zaútočil nezávisle na něm 25. března 1736 a byl rozdrcen. Po několika týdnech příprav zaútočil Bienville z jihu 26. května a sám byl krvavě odražen. Ponížený Bienville pak zorganizoval druhé tažení, sebral své síly a shromáždil je v roce 1739 u Chickasaw Bluff. Čikasové podali žádost o mír a Bienville s nimi v dubnu 1740 uzavřel mírovou smlouvu. Po dvou taženích, které dopadly tak odlišně od očekávání, požádal Bienville, aby byl zproštěn guvernérského úřadu.\n\nZatímco čekal, než dorazí nový guvernér, pomohl Bienville založit špitál \"Charity Hospital\", který obdařil prostředky plavec Jean Louis. Také velel záchranářským pracem, když na podzim roku 1740 udeřily na pobřeží Mexického zálivu dva hurikány. Nový guvernér dorazil roku 1743 a Bienville odplul zpět do Francie. Přesto se, dokonce i ve Francii, snažil udělat, co bylo v jeho silách, aby pomohl kolonii, kterou tak dlouho budoval, a neúspěšně vystupoval proti předání kolonie z francouzských rukou do španělských. Bienville zemřel v Paříži roku 1767.\n\n\n"}
{"id": "853384", "url": "https://cs.wikipedia.org/wiki?curid=853384", "title": "Elektrárna Pljevlja", "text": "Elektrárna Pljevlja\n\nElektrárna Pljevlja (v srbské a černohorské cyrilici Темроелектрана Пљевља) je hlavní černohorská elektrárna. Elektřinu vyrábí spalováním hnědého uhlí, které se těží v nedalekých dolech. Elektrárna se nachází 4 km jihozápadně od Pljevlji na silnici \"Pljevlja – Đurđevića Tara – Žabljak\".\n\nElektrárna byla uvedena do provozu 21. října 1982. Podle projektu měla mít 2 bloky o výkonu 210 MW, avšak vybudován byl pouze jeden. Technické a správní objekty nicméně byly vybudovány pro potřeby dvou bloků. \n\nElektrárna pokrývá 25 % černohorské spotřeby elektrické energie. Ve výjimečných situacích tento podíl může vzrůst až na 30–34 % (především, není-li možné využívat kapacity vodních elektráren).\n\nPro chlazení se využívá voda dostupná v nedaleké vodní nádrži Otilovići (8 km od elektrárny).\n\n"}
{"id": "853385", "url": "https://cs.wikipedia.org/wiki?curid=853385", "title": "Miroslav Novotný (politik ODS)", "text": "Miroslav Novotný (politik ODS)\n\nMiroslav Novotný (* 29. března 1947) je bývalý český politik, v 90. letech 20. století poslanec České národní rady a Poslanecké sněmovny za ODS.\n\nVe volbách v roce 1992 byl zvolen do České národní rady za ODS (volební obvod Jihomoravský kraj). Zasedal v ústavněprávním výboru.\n\nOd vzniku samostatné České republiky v lednu 1993 byla ČNR transformována na Poslaneckou sněmovnu Parlamentu České republiky. Zde setrval do konce funkčního období parlamentu, tedy do sněmovních voleb v roce 1996. V sněmovních volbách v roce 1996 nekandidoval, protože oznámil, že se hodlá věnovat podnikání.\n\n"}
{"id": "853387", "url": "https://cs.wikipedia.org/wiki?curid=853387", "title": "Vídeňské párky", "text": "Vídeňské párky\n\nVídeňské párky jsou masným výrobkem, který vznikl podle frankfurtských párků. \n\nZakladatelem jejich výroby je rakouský řezník Johan Georg Lahner, který se je naučil dělat ve Frankfurtu nad Mohanem, odkud se v roce 1805 přestěhoval zpět do Vídně, kde založil vlastní výrobu. Od něj výrobek okopírovali další řezníci a těmto párkům se začalo říkat Vídeňské párky. Odtud se jejich výroba rozšířila i do českých zemí, kde se staly pochoutkovým výrobkem. \nJejich výrobci byli řezníci Satrapa ze Studené, Hulata ze Strašnic, proslavila se i masna v Kostelci u Jihlavy.\nKvalita těchto párků se v Česku držela až do počátku 90. let 20. století. Zrušení norem jakosti potravin v roce 1993 způsobilo v Česku obecně destabilizaci jakosti masných výrobků. \n\nOriginální vídeňské párky se vyrábějí z vepřového masa, a jsou ve skopovém střívku. V Česku je kvalita těchto párků rozdílná. Dají se koupit vídeňské párky, které obsahují 95 % masa, ale existují i výrobky, kde podíl masa je něco málo přes 50 %. \n\n"}
{"id": "853388", "url": "https://cs.wikipedia.org/wiki?curid=853388", "title": "Miroslav Novotný", "text": "Miroslav Novotný\n\nJméno a příjmení Miroslav Novotný má více nositelů:\n\n"}
{"id": "853398", "url": "https://cs.wikipedia.org/wiki?curid=853398", "title": "Klášter Flines", "text": "Klášter Flines\n\nKlášter Flines ( \"Abbaye de Flines\") bylo cisterciácké převorství v severofrancouzské obci Flines-lez-Raches a pohřebiště části rodu Dampierre. Značné škody utrpělo během francouzsko-flanderských válek na počátku 14. století, poté následovala doba rozkvětu, kdy bylo považováno za jeden z nejkrásnějších ženských klášterů v Nizozemí. Roku 1792 byl klášter zrušen, řeholnice odešly do belgického exilu a v letech následujících došlo k demolici budov.\n\nFundátorkou kláštera určeného cisterciačkám byla flanderská hraběnka Markéta, která původně provedla založení roku 1234 u Orchies a teprve roku 1251 byl konvent přesunut do Flines. V červnu 1279 byl klášterní kostel vysvěcen remešským arcibiskupem Petrem a již v únoru následujícího roku byla Markéta pohřbena v jeho chóru. K poslednímu odpočinku zde byl také uložen Markétin choť Vilém II. z Dampierre, syn Vít z Dampierre a jeho dvě choti Matylda a Isabela. Dále zde byl Vítův syn Jan z Dampierre, Vilém Henegavský, biskup z Cambrai a Blanka z Anjou, choť Roberta z Béthune.\n"}
{"id": "853399", "url": "https://cs.wikipedia.org/wiki?curid=853399", "title": "Kaple na Père-Lachaise", "text": "Kaple na Père-Lachaise\n\nKaple na Père-Lachaise (fr. \"Chapelle du Père-Lachaise\"), též nazývaná Východní kaple (\"chapelle de l'Est\") je katolická kaple na hřbitově Père-Lachaise ve 20. obvodu v Paříži. Kaple je připojená k farnosti Panny Marie Věčné pomoci a kromě smutečních obřadů je otevřená pouze o svátku Všech svatých. Kaple se nachází v 55. oddělení vedle památníku Adolpha Thierse.\n\nPodle plánů hřbitova, které navrhl architekt Alexandre Théodore Brongniart (1739-1813), se předpokládalo vybudování velké pyramidy na místě domu jezuity François d'Aix de La Chaise (1624-1709), zpovědníka Ludvíka XIV. Stavba měla sloužit různým křesťanským obřadům. Tento projekt byl ale opuštěn a nahrazen mnohem skromnějším projektem kaple na náklady města Paříže a odkazu, ve kterém v roce 1818 vdova po doktoru Bosquillonovi věnovala 40 000 franků pro stavbu kaple na hřbitově Père-Lachaise.\n\nKapli navrhl architekt Étienne-Hippolyte Godde (1781-1869), který je také autorem hlavní vstupní brány hřbitova. V období 1818-1820 architekt Godde představil několik návrhů než byla v červenci 1820 schválena definitivní verze. V té době se uvažovalo i o přestavbě domu Père La Chaise, která ale byla opuštěna a dům byl zbořen. Stavební materiál byl znovu použit na stavbu kaple. Stavba byla dokončena v roce 1823 a kaple byla vysvěcena roku 1834.\n\nOd roku 1983 je stavba chráněná jako historická památka.\n\nKaple měří 19,40 m na délku, 10,30 m na šířku a 12 m činí výška klenby. Interiér kaple je vyzdoben dedikačními a votivními tabulkami, především z roku 1914.\n\n"}
{"id": "853406", "url": "https://cs.wikipedia.org/wiki?curid=853406", "title": "Bad Neuenahr-Ahrweiler", "text": "Bad Neuenahr-Ahrweiler\n\nBad Neuenahr-Ahrweiler je lázeňské město v Německu, ve spolkové zemi Porýní-Falc. Zároveň je hlavním městem zemského okresu Ahrweiler.\n\nÚzemí města a jeho okolí bylo osídleno Kelty již v letech 1000-500 před naším letopočtem. Z období 1. až 3 století, se zde nachází mnoho artefaktů z doby římské, včetně římské villy na Silberbergu. Vlastní město Ahrweiler je v listině poprvé zmiňováno roku 893 a nejstarší záznam o Ahrweilerském kostelu je z roku 1204. Roku 1815, se Ahrweiler stává hlavním městem tehdejšího stejnojmenného okresu. Roku 1875 vzniká sloučením několika místních částí Neuenahr. Za druhé světové války, utrpělo město, tak jako většina německých měst, poměrně velké škody způsobené především spojeneckým bombardováním. Po válce, v roce 1946, se stal Ahrweiler hlavním městem okresu v nově založené spolkové zemi Porýní-Falc. O pět let později byla udělena městská práva Bad Neuenahru. Roku 1969 se lázeňské město Bad Neuenahr a historicky významnější Ahrweiler sloučily do jediného města, Bad Neuenahr-Ahrweiler. V místní části Marienthal byl vybudován bunkr pro vládu tehdejšího Západního Německa. V současnosti je jeho malá část přístupná veřejnosti jako muzeum studené války.\n\nBad Neuenahr-Ahrweiler s jeho okolím spojuje především spolková dálnice (\"Bundesautobahn\") A61, která přímo nad městem kříží údolí řeky Ahr. Převážně pro osobní přepravu má význam zdejší železnice „Rhein-Ahr-Bahn“, která je využívána pro místní dopravu spolu s městskými autobusy.\n\nLázeňství hraje spolu s turistikou velkou roli v životě města. Významné je i vinařství, převážně se zde pěstují odrůdy červeného vína. Z podniků na území města je nutno zmínit především stáčírnu minerálních vod Apollinaris.\n\n"}
{"id": "853409", "url": "https://cs.wikipedia.org/wiki?curid=853409", "title": "Živí mrtví", "text": "Živí mrtví\n\nŽiví mrtví může znamenat:\n\n"}
{"id": "853420", "url": "https://cs.wikipedia.org/wiki?curid=853420", "title": "Oldřich Bubeníček", "text": "Oldřich Bubeníček\n\nOldřich Bubeníček (* 5. ledna 1953 Ústí nad Orlicí) je český novinář a politik, od roku 2004 zastupitel a od roku 2012 hejtman Ústeckého kraje, v letech 2015 až 2018 starosta města Bílina, člen KSČM.\n\nVystudoval gymnázium v Ústí nad Orlicí, začínal jako dělník ve sklárně. V roce 1974 vstoupil do komunistické strany, v 70. letech pracoval jako funkcionář okresního výboru KSČ v Teplicích. V 90. letech byl předsedou okresního výboru KSČM v Teplicích, nyní působí jako předseda krajského výboru KSČM. V letech 1995–2008 byl redaktorem Haló novin. Od roku 1990 působí také v zastupitelstvu města Bíliny. V letech 2000 a 2006 kandidoval na senátora za obvod Teplice.\n\nV roce 2008 byl zvolen do krajského zastupitelstva Ústeckého kraje, stal se předsedou výboru pro výchovu, vzdělání a zaměstnanost. V krajských volbách v říjnu 2012 vedl kandidátku KSČM, která získala největší počet hlasů. Dne 20. listopadu 2012 byl zvolen hejtmanem Ústeckého kraje.\n\nV komunálních volbách v roce 2014 obhájil za KSČM post zastupitele města Bíliny (přičemž byl lídrem kandidátky a KSČM volby ve městě vyhrála). V listopadu 2014 však ústecký krajský soud nařídil volby opakovat. Konaly se na konci ledna 2015 a i v nich Bubeníček jako lídr KSČM uspěl. Vítězná KSČM (tj. 25,63 % hlasů a 9 mandátů) uzavřela koalici se druhým subjektem \"Nezávislí v Bílině – HNHRM\" a třetím hnutím ANO 2011 a dne 1. dubna 2015 byl Oldřich Bubeníček zvolen starostou města Bíliny.\n\nVe volbách v roce 2016 byl opět lídrem kandidátky KSČM v Ústeckém kraji a post krajského zastupitele obhájil. I když KSČM skončila ve volbách až druhá, podařilo se jí uzavřít koalici se třetí ČSSD a pátým uskupením \"\"Koalice Svoboda a přímá demokracie - Tomio Okamura (SPD) a Strana Práv Občanů\"\". Následně byl dne 21. listopadu 2016 opět zvolen hejtmanem Ústeckého kraje (obdržel 28 hlasů od 55 přítomných zastupitelů).\n\nV komunálních volbách v roce 2018 obhájil za KSČM post zastupitele města Bílina, když opět vedl kandidátku strany. V listopadu 2018 jej však v křesle starosty města vystřídala Zuzana Schwarz Bařtipánová.\n\nJe ženatý, má tři děti. S manželkou vychovává vnučku, jejíž matku (jeho nevlastní třiadvacetiletou dceru) 2. ledna 2016 ubodal její partner.\n\n"}
{"id": "853421", "url": "https://cs.wikipedia.org/wiki?curid=853421", "title": "Rudolf Opatřil", "text": "Rudolf Opatřil\n\nRudolf Opatřil (* 15. srpna 1959 Bohumín) je český diplomat a bývalý politik, v 90. letech 20. století poslanec České národní rady a Poslanecké sněmovny za Hnutí za samosprávnou demokracii - Společnost pro Moravu a Slezsko a Českomoravskou unii středu, později diplomat v Polsku.\n\nPo sametové revoluci se angažoval v moravistickém hnutí. V říjnu 1990 je uváděn jako 1. místopředseda Hnutí za samosprávnou demokracii – Společnost pro Moravu a Slezsko a předseda jeho oblastní rady v Ostravě.\n\nVe volbách v roce 1992 byl za HSD-SMS zvolen do České národní rady (volební obvod Severomoravský kraj). Zasedal ve výboru pro veřejnou správu, regionální rozvoj a životní prostředí a byl jeho místopředsedou. Kromě toho byl v letech 1995-1996 členem mandátového a imunitního výboru a organizačního výboru. Od vzniku samostatné České republiky v lednu 1993 byla ČNR transformována na Poslaneckou sněmovnu Parlamentu České republiky. V ní setrval do konce funkčního období, tedy do voleb v roce 1996. Setrval ve straně i poté, co se přejmenovala na Hnutí za samosprávnou demokracii Moravy a Slezska (HSDMS). Po transformaci HSDMS do Českomoravské unie středu přešel do poslaneckého klubu této formace. V roce 1993 fungoval i jako tiskový mluvčí parlamentního klubu HSDMS.\n\nOd konce 90. let působil jako konzul České republiky v polských Katovicích. Později zastával post obchodního rady ČR ve Varšavě. Počátkem 21. století založil nevládní neziskovou organizaci Jagello 2000, zaměřenou původně na česko-polskou spolupráci. Podílí se na organizování akce Dny NATO v Ostravě. V roce 2009 mu byla udělena vládou České republiky medaile Karla Kramáře za zásluhy o obnovu demokracie, práv a svobod člověka. V soukromém životě se zabývá fotografováním.\n\n"}
{"id": "853424", "url": "https://cs.wikipedia.org/wiki?curid=853424", "title": "Maják (rozhledna)", "text": "Maják (rozhledna)\n\nMaják je rozhledna na kótě Přítlucká hora (293 m n. m.), náležející Milovické pahorkatině, severně obce Přítluky v okrese Břeclav. \n\nRozhledna je společným projektem obcí Přítluky, Rakvice a Zaječí od roku 2007. Na podzim roku 2010 byl upraven přístup a po získání dotace z Evropské unie byla podle projektu Ing. Antonína Olšiny realizována od března do května 2012 výstavba rozhledny za 3,3 mil. Kč. Celková výška je 27,6 metru, vyhlídková plošina je ve výšce 21 m, vede na ni 105 schodů. Oficiální zpřístupnění proběhlo 5. července 2012.\n\nK rozhledně vede žlutá turistická značka z Přítluk a zelená ze Zaječí, popřípadě z Rakvic, kde je také nejbližší železniční stanice, cykloturisté využijí stezky 5066. Motoristé mohou využít odbočky za Přítluky vpravo od silnice do Zaječí na panelovou cestu, k dispozici je parkoviště. Rozhledna je přístupná celoročně zdarma.\n\nNa vodní dílo Nové Mlýny, Pálavu, Lednicko-valtický areál, Bílé Karpaty, za dobrého počasí do Rakouska na Alpy.\n\n"}
{"id": "853429", "url": "https://cs.wikipedia.org/wiki?curid=853429", "title": "Jon Bernthal", "text": "Jon Bernthal\n\nJonathan Edward \"Jon\" Bernthal (* 20. září 1976) je americký herec nejvíce známý pro svou roli jako Shane Walsh v televizním seriálu od AMC, Živí mrtví , ve filmu \"Železná srdce\" , a jako Frank Castle v seriálech Daredevil a Punisher\n\nBernthal se narodil a vyrůstal ve Washingtonu D.C. Je synem Joan Lurieové (za svobodna Merxové) a Erica Lawrence \"Ricka\" Bernthala. Má dva bratry, Nicholase \"Nicka\" Matthewa Bernthala a Thomase \"Toma\" Bernthala. Je vnukem muzikanta a producenta Murraye Bernthala. Dokončil školu Sidwell Friends ve Washingtonu.\n\nPo dokončení střední školy začal studovat vysokou školu Skidmore College v Saratoga Springs v New Yorku a později přesídlil na školu divadelního umění v Moskvě (Rusko). Během studia na této škole hrál profesionálně baseball a byl součástí Evropské baseballové federace. Byl objeven ředitelem Harvardovy univerzity, který mu nabídl, aby začal navštěvovat American Repertory Theatre v Cambridge v Massachusetts. Tuto školu dokončil v roce 2002.\n\nOd roku 2002 si stihl zahrát již v 30 různých divadelních hrách na Broadwayi a od roku 2006 do roku 2007 hrál v seriálu \"Spolužáci\". Bernthal ztvárnil roli Shanea Walshe v seriálu \"Živí mrtví\", který je založen na stenojmenné americké komiksové sérii. Za svůj výkon byl nominován na Scream Awards 2011 za Nejlepšího herce.\n\nBernthal je ženatý s Erin, neteří profesionálního wrestlera Kurta Anglea. Je také bratrancem Adama Schlesingera, který je člen kapely Fountains of Wayne.\n\n"}
{"id": "853430", "url": "https://cs.wikipedia.org/wiki?curid=853430", "title": "Dalibor (rozhledna)", "text": "Dalibor (rozhledna)\n\nDalibor je zděná rozhledna na kótě Kalvárie (262 m n. m.), náležející Milovické pahorkatině, jihozápadně obce Zaječí v okrese Břeclav. \n\nStavba vedle kapličky z roku 2007 byla též plně financována z prostředků majitele vinařství \"U Kapličky\" pana Žďárského, celkové náklady činily cca 500000,- Kč. Celková výška je 11 metrů, vyhlídková plošina je ve výšce 8 m, vede na ni 30 poměrně strmých stupňů ocelového žebříku, ukotveného do obvodového pláště věže. Oficiální zpřístupnění proběhlo v květnu 2012.\n\nK rozhledně vede žlutá turistická značka, lze využít silničky vedoucí od Zaječí k vinařství. Nejbližší železniční stanicí je Zaječí, asi 3,5 km vzdálená. Rozhledna je přístupná celoročně zdarma.\n\nNa Přítluckou horu, vodní dílo Nové Mlýny, Pálavu, JE Dukovany, Lednicko-valtický areál, do Rakouska i na Slovensko.\n\n"}
{"id": "853435", "url": "https://cs.wikipedia.org/wiki?curid=853435", "title": "Sarah Wayne Calliesová", "text": "Sarah Wayne Calliesová\n\nSarah Wayne Calliesová (* 1. června 1977) je americká herečka která je nejvíce známa pro svou roli jako Sara Tancrediová v televizním seriálu od Fox, \"Útěk z vězení\", a \"Živí mrtví\" od AMC.\n\nPo několika hostujících rolí v seriálech, získala roli Sary Tancredi v seriálu \"Útěk z vězení\". V březnu 2008 přišla zpráva, že se nevrátí do čtvrté sérii a tak její postava zemřele. V roce 2010 získala roli Lori Grimes v seriálu \"Živí mrtví\". Ve stejném roce se také objevila v seriálu \"Dr. House\" jako pacientka týdne, která fascinuje House a jeho tým. V roce 2011 si zahrála ve filmech \"Black Gold\" a \"Tváře v davu\". V roce 2016 se vrátila do televize se seriálem \"Colony\".\n\nV roce 2002 se provdala za Joshe Winterhalta, kterého potkala na univerzitě Dartmouth. 20. července 2007 se jim narodila dcera. Od té doby se jim také narodil syn.\n\n"}
{"id": "853438", "url": "https://cs.wikipedia.org/wiki?curid=853438", "title": "Mariska Huismanová", "text": "Mariska Huismanová\n\nMariska Huismanová (* 23. listopadu 1983 Andijk, Severní Holandsko) je nizozemská maratónská bruslařka a rychlobruslařka.\n\nJako rychlobruslařka startovala na Mistrovství světa juniorů 2002, kde ve víceboji skončila na sedmém místě a kde byla také součástí nizozemského týmu, který ve stíhacím závodě družstev vybojoval zlatou medaili. Podobného umístění dosáhla na juniorském světovém šampionátu 2003 (6. místo ve víceboji, zlato ze závodu družstev). Po roce 2006 se začala plně věnovat maratónskému bruslení, v němž v letech 2010 a 2012 vyhrála národní mistrovství. K rychlobruslení se ve větší míře vrátila v sezóně 2011/2012, kdy startovala v závodech s hromadným startem v rámci Světového poháru. Tehdy zvítězila i v celkovém pořadí této disciplíny , když vyhrála dva ze tří závodů. Při premiéře závodů s hromadným startem na světovém šampionátu vybojovala na MS 2015 bronzovou medaili.\n"}
{"id": "853444", "url": "https://cs.wikipedia.org/wiki?curid=853444", "title": "Mike Ricci", "text": "Mike Ricci\n\nMike Ricci (* 27. října 1971, Kanada) je bývalý kanadský hokejista.\n\nRicci byl střední útočník, který vynikal jak ve hře dozadu, tak ve hře dopředu. V zámoří se pro tento typ útočníků uvádí termín two-way forward. Nebyl typickým střelcem, ale měl cit pro výběr místa a velmi přesnou střelu. Ke konci kariéry se již plně orientoval na hru dozadu (v oslabení). Svého času platil za jednoho z nejlepších defenzivních útočníků NHL.\n\nV roce 1990 vyhrál s juniorským týmem Kanady titul mistra světa a byl skauty pasován na největšího favorita draftu. V draftu v roce 1990 byl vyvolán jako čtvrtý v pořadí týmem Philadelphia Flyers namísto Jaromíra Jágra, o kterého Flyers původně jevili velký zájem.\n\nS týmem Philadelphia Flyers podepsal nováčkovskou smlouvu a od sezóny 1990/91 nastupoval v základní sestavě. Po dvou sezonách s týmem Flyers byl vyměněn do Quebec Nordiques v rámci velkého trejdu za hokejový supertalent Erica Lindrose, který odmítal za Nordiques hrát.\n\nV týmu Quebec Nordiques byl až druhým nebo třetím centrem za Joe Sakicem a Peterem Forsbergem a více se specializoval na defenzivní aspekt hry. V sezoně 1995/96 se tým Nordiques přestěhoval do Denveru a přijal jméno Colorado Avalanche. Hned ve své první sezoně v novém městě tým vyhrál Stanley Cup a Ricci hrál v týmu velmi důležitou roli.\n\nSituace v Coloradu se pro něj ale nelepšila. Stále hrál v pozadí za Sakicem a Forsbergem a tak začátkem sezony 1997/98 uvítal výměnu do týmu San Jose Sharks. Sharks tehdy nutně potřebovali prvního centra a Ricci svým defenzivním pojetím hry do týmu zapadl. Za Sharks hrál až do výluky v roce 2004 a každý rok s týmem postupoval do playoff. Poslední sezónu vedl tým jako kapitán.\n\nPřed výlukou NHL podepsal smlouvu s Phoenix Coyotes. Za Coyotes hrál až do svého zranění krční páteře. V červnu 2006 podstoupil operaci vyhřezlé ploténky a v sezoně 2006/07 nastoupil pouze k sedmi zápasům. Po sezóně se rozhodl pověsit hokejové brusle na hřebík.\n\nPo ukončení hráčské kariéry pracuje v organizaci San Jose Sharks jako poradce trenéra týmu.\n\nMezi fanoušky i hráči je velmi oblíbený pro svoji otevřenou, laskavou povahu. V roce 2004 byl nominován na trofej Kinga Clancyho, která tyto povahové vlastnosti oceňuje.\n\n\n\n"}
{"id": "853446", "url": "https://cs.wikipedia.org/wiki?curid=853446", "title": "Jacques Lusseyran", "text": "Jacques Lusseyran\n\nJacques Lusseyran (19. září 1924 Paříž - 27. července 1971) byl nevidomý francouzský spisovatel, univerzitní profesor a politický aktivista.\n\nJiž od mala měl problémy se zrakem a ve věku osmi let při školní nehodě oslepl zcela. Se slepotou se ale vyrovnal velmi brzy, chodil do školy mezi zdravé žáky a v této době potkal svého nejlepšího přítele Jeana.\n\nV mladém věku byl velmi znepokojen rychlým vzestupem Adolfa Hitlera v Německu a rozhodl se učit němčinu, aby mohl poslouchat německý rozhlas. Po začátku druhé světové války se o události velmi zajímal a necelý rok po napadení Francie Němci, v roce 1941 ve svých sedmnácti letech, založil odbojovou skupinu s názvem Dobrovolníci svobody (Voluntaires de la Liberté). Byl pověřen náborem nových členů. Skupina se později sloučila s jinou odbojovou skupinou, Francouzským hnutím odporu (Défense de la France). V červenci 1943 organizoval a zúčastnil se rozšiřování jejich letáků ve vlacích.\n\nDne 20. července 1943 byl zatčen gestapem, protože byl zrazen členem vlastní odbojové skupiny. Jeho znalost němčiny mu pomohla lépe pochopit současnou situaci, než mohla většina francouzských vězňů. Spolu s dalšími dvěma tisíci Francouzů byl poslán do koncentračního tábora Buchenwald, kde z důvodu své slepoty nemohl vykonávat nucené práce, kterou dělala většina vězňů. Brzy bylo zatčeno také mnoho z jeho přátel z dětství a odboje a některé z nich potkal i v koncentračním táboře. Lusseyran pomohl motivovat ducha odporu v táboře, zvláště u francouzských a německých zajatců.\n\nV dubnu 1945 byl z koncentračního tábora osvobozen. Jako jeden z mála přežil německé masakry v koncentračních táborech, ve kterých zemřela většina jeho přátel. Mnoho jeho přátel zemřelo v průběhu války, včetně Jeana. Po ukončení války Lusseyran učil francouzskou literaturu ve Spojených státech a psal knihy, včetně jeho nejznámější autobiografie s názvem \"Nalezené světlo\" (v originále \"Et la lumière fut\"), ve které zaznamenává prvních dvacet let svého života. Zemřel společně se svou třetí ženou Marií při dopravní nehodě ve Francii dne 27. července 1971. V té době mu bylo 47 let.\n\nJacques Lusseyran je autorem několika autobiografických děl:\n\n"}
{"id": "853447", "url": "https://cs.wikipedia.org/wiki?curid=853447", "title": "Václav Švambera", "text": "Václav Švambera\n\nProfesor PhDr. Václav Švambera (10. ledna 1866 Peruc – 27. září 1939 Praha) byl český geograf, hydrolog a vysokoškolský pedagog, ředitel Geografického ústavu Univerzity Karlovy. Vybudoval Geografický ústav v Praze na Albertově a prosadil a založil Státní sbírku mapovou ČSR (nyní Mapová sbírka PřF UK). Byl prvním dobrovolným knihovníkem knihovny ústavu (dnes Knihovna geografie PřF UK). V letech 1923–1924 byl děkanem Přírodovědecké fakulty UK v Praze.\n\nNarodil se jako syn živnostníka Václava Švambery a Marie roz. Klabochové. Vystudoval Akademické gymnázium v Praze (1877–1885). Poté studoval geografii, historii a geologii na České univerzitě Karlo-Ferdinandově. Byl žákem a pomocníkem Jana Palackého. Při studiích pracoval jako dobrovolný knihovník a archivář geografického ústavu univerzity. Od roku 1894 byl placeným asistentem tohoto ústavu. Na doktora filosofie byl promován v roce 1896 na podkladě dizertační práce o Libyjské poušti. V roce 1902 habilitoval jako soukromý docent geografie se svou první částí práce o Kongu. Monografie byla vysoce hodnocena odborníky. Na základě dalších dílů monografie o Kongu byl roku 1908 byl jmenován mimořádným profesorem a byl pověřen vedením geografického ústavu. Řádnou profesuru získal až za 1. světové války v roce 1916.\n\nV roce 1920 se oddělila a vytvořila samostatná pátá fakulta UK, Přírodovědecká fakulta. Profesor Švambera odešel s celým geografickým ústavem na tuto fakultu. Roku 1920 byla z jeho podnětu ustanovena Státní sbírka mapová Republiky československé. V roce 1923–1924 byl zvolen děkanem fakulty.\n\nV letech 1893–1898 byl redaktorem geografie Ottova slovníku naučného a také autorem většiny geografických hesel (až do písmene K). Zásadní byl jeho příspěvek k výzkumu českých šumavských glaciálních jezer, kde provedl do své doby nejrozsáhlejší a nejpřesnější měření v polních podmínkách.\n\nZe svých soukromých prostředků vydával geografické edice \"Travaux géographiques tchèques\" a \"Zeměpisnou knihovnu\". První měla uvádět mladé české geografy na mezinárodní fórum, druhá se specializovala na českou geografii. Byl také hlavním autorem geografické bibliografie. Byl členem redakční rady Atlasu ČSR (1936). S dr. E. Benešem a K. Kroftou napsali úvodní kapitoly o novém Československu. Jeho vrcholným dílem jsou edice starých map českého území \"Monumenta carthographica Bohemiae\".\n\nV roce 1897 během několikaměsíční studijní cesty projel severní a západní Evropu. Cestoval i na Špicberky a ke konci života navštívil i severní Afriku.\n\nPronesl stovky popularizačních přednášek jak na veřejnosti, tak v rozhlase.\n\n\nVášnivě propagoval českou geografii v zahraničí. Byl v předsednictvu řady mezinárodních kongresů např. v Berlíně, Římě, Ženevě, Cambridgi, Paříži i Varšavě. Vytvořil a založil tradici Sjezdů slovanských geografů a etnografů, které probíhaly před druhou světovou válkou. Ve slovanských kruzích byl velice ctěný a uznávaný.\n\nJeho práce byla mnohokrát oceněna vysokými zahraničními poctami a státními vyznamenáními; mezi nejvýznamnější patří:\n\nKe stopadesátiletému výročí narození prof. Švambery byla uspořádána v prostorách Přírodovědecké fakulty Univerzity Karlovy výstava \"Václav Švambera, profesor Univerzity Karlovy\". Výstava je přístupná od 9. 12. 2015 do 29. 2. 2016\n\nDne 11. ledna 2016 zde bylo uspořádáno čtení z díla Václava Švambery (\"Čteme profesora Švamberu\"). Cílem bylo vytvořit rekord v nepřetržitém čtení z díla tohoto autora.\n\n\n\n"}
{"id": "853451", "url": "https://cs.wikipedia.org/wiki?curid=853451", "title": "John Onaiyekan", "text": "John Onaiyekan\n\nJohn Olorunfemi kardinál Onaiyekan (* 29. ledna 1944, Kabba) je nigerijský římskokatolický kněz, arcibiskup Abujy a kardinál.\n\nKněžské svěcení přijal 3. srpna 1969. Začal vyučovat na koleji Sv. Kizita v Isanlu, aby se posléze stal rektorem semináře sv. Klimenta v Lokoji. Obhájil licenciát z posvátných spisů na Papežském biblickém institutu a doktorát z biblické teologie na Papežské Urbanianě. V roce 1977 byl jmenován prorektorem a po dvou letech (1979) rektorem Semináře Sv. Petra a Pavla v Bodija. V roce 1980 byl jmenován členem Mezinárodní teologické komise a členem Mezinárodní komise pro katolicko-metodistický dialog. Dne 10. září 1982 byl jmenovaný pomocným biskupem diecéze Ilorin, biskupské svěcení mu udělil 6. ledna 1984 papež Jan Pavel II. 20. října téhož roku byl jmenovaný sídelním biskupem této diecéze.\nDne 7. července 1990 ho Jan Pavel II. jmenoval biskupem-koadjutorem Abujy. O dva roky později, 28. září 1992, se stal plnoprávným biskupem ordinářem poté, co dovršil kanonický věk dosavadní biskup kardinál Dominic Ignatius Ekandem. Po povýšení této diecéze na úroveň metropole se stal prvním metropolitou. 1994 byl zvolen místopředsedou Nigerijské biskupské konference, které předsedal v letech 1999-2006. V roce 1998 přivítal papeže Jana Pavla II. na jeho apoštolské návštěvě země.V letech 2003 až 2007 zastával funkci předsedy SECAM (Sympózia Biskupských konferencí Afriky a Madagaskaru).\n\nSehrává mezi africkými biskupy rozhodující roli v organizaci mezináboženského a ekumenického dialogu. V letech 1992-2006 byl členem inter-denominační Komise pro víru a řád, presidentem biskupské konference anglofonních západoafrických zemí. Je členem nigerijské mezináboženské rady, byl spolu-presidentem Africké rady náboženských představitelů a presidentem a vicepresidentem Křesťanské asociace Nigérie.\n\n24. října 2012 Benedikt XVI. oznámil, že se John Onaiyekan nachází mezi šesti novými kardinály. Jejich jmenování se uskutečnilo při konzistoři 24. listopadu. Je členem kongregací pro nauku víry a pro bohoslužby a svátosti. Byl účastníkem konkláve kardinálů, která vybrala v březnu 2013 papeže Františka I.\n\nJe známý svým neúnavným bojem za mír v Nigérii. Byl mimo jiné vyznamenán mezinárodní cenou Pax Christi a spolu s duchovním vůdcem nigerijských muslimů Muhammadu Sa’adu Abubakarem, sultánem ze Sokota byl v roce 2012 nominován na Nobelovu cenu za mír za sérii iniciativ proti nárůstu fundamentalismu. Je zakladatelem Nadace kardinála Onaiyekana za mír. Pan kardinál je biblista, propagátor latiny a mezináboženského a mezicírkevního dialogu.\n\n\n"}
{"id": "853453", "url": "https://cs.wikipedia.org/wiki?curid=853453", "title": "The Meditating Four", "text": "The Meditating Four\n\nFor Meditation / The Meditating Four byla slovenská bigbítová skupina, založená lídrem Jozefem Barinou. Skupina vznikla na podzim v roce 1967 z kapely The Players jako trio, z kterého se později stalo kvarteto. Kromě jediného SP Šťastie / Meditácia nad vášňou nahráli celkem osm skladeb, které se podařilo vydat Jozefovi Barinovi až v roce 2007 na albu Meditácie a v roce 2018 vyšlo na LP.\n\nSkladby For Meditation sa dostaly i na LP \"Beatová horúčka\". For Meditation byla ovlivněná tvorbou Cream a Jimi Hendrix Experience. Skupina For Meditation existovala do roku 1970, a v roce 2007 skupina výjimečně zahrála v bratislavském PKO, v rámci programu \"Legendy 60\". V roce 2009 se stala součástí programu \"Dni legiend\" na Zelenej vode u Nového Mesta nad Váhom. \n\n\n"}
{"id": "853454", "url": "https://cs.wikipedia.org/wiki?curid=853454", "title": "Pišagči Turci", "text": "Pišagči Turci\n\nPišagči Turci nebo (nesprávně ale často) Pišagčiové ( Pıçağaç Türkleri, Pıçəğəçi Türkləri, Pıçəğəçlılar پیباساعتوگرمدرساعتاول → Pišagči) jsou menší turkický národ žijící v Ázerbájdžánu, Íránu a Afghánistánu. I když představují jižní sub-etnickou skupinu ázerbájdžánců, některými výzkumníky jsou přiřazeni k větvi afghánských oghuzů. Jsou přívrženci větve ší'itského islámu .\n\nPišagči Turci jsou rozmístění ve východním a západním Ázerbájdžánu, roztroušeně po celém Íránu: Ardabílu, Zandžánu a části provincie Markazí. Dále v provinciích Teherán a Fárs, jejichž počet v zemi v je podle sčítání 1200 (Zdroj: Ethnologue 2010), a v Afghánistánu. \n\nPišagči Turci mluví jazykem Pišagči, což je jižní dialekt jazyka ázerbájdžánského - Torki a mísí se v nich turecké, perské a kavkazské kořeny. \n\n"}
{"id": "853455", "url": "https://cs.wikipedia.org/wiki?curid=853455", "title": "AZUB bike", "text": "AZUB bike\n\nAZUB bike s.r.o. je český výrobce lehokol, lehotříkolek a dětských vozíků značky AZUB. Firma sídlí v Uherském Brodě. Základním zaměřením firmy je tak zvaná alternativní cyklistika. Specialitou firmy AZUB BIKE ve srovnání s jinými světovými výrobci lehokol je výroba lehokol použitelných v terénu. \n\nZnačka vznikla v roce 2000.\n\n2001\n\n2003\n\n2006\n\n2008\n\n2009\n\nSoučasnost\n\nNázev značky je sestaven z prvních písmen jména zakladatele firmy a názvu města ze kterého firma pochází : Aleš Zemánek Uherský Brod.\n\nPříběh založení a budování firmy je zachycen v jednom z dílů pořadu České televize \"Do práce\"\n\n\n"}
{"id": "853457", "url": "https://cs.wikipedia.org/wiki?curid=853457", "title": "Brněnský pohár", "text": "Brněnský pohár\n\nBrněnský pohár je typ keramického středověkého pozdně gotického poháru vyráběného v městě Brně od rozhraní 15. a 14. století do století 16. Jedná se o užitný pohár určený k pití. Vyskytuje se na území Moravy a české části Slezska, na několika místech v Rakousku. V Čechách se nevyskytuje.\n\nVladimír Nekuda a Květa Reichertová rozdělují brněnské poháry na dva typy:\n\nPoháry mají objem jeden žejdlík nebo jeden a čtvrt žejdlíku.\n\nV roce 1899 byl nalezen jeden pohár zvláštního tvaru, tzv \"Svatební pohár\", s plastickou tváří muže na jedné a tváře ženy na druhé straně. K dalším zvláštnostem tohoto typu poháru náleží nález s hnědou polevou na vnější straně, dále pohár s pěti oušky po obvodu největší výdutě, pohár s tordovanou nožkou a se třemi oušky, do kterých jsou provlečeny další tři ouška volná.\n\nTvarově souvisí tento typ poháru s produkcí Vídeňskou, Slovenskou a Maďarskou, vše přelom 14. a 15. století, a dokonce s Nizozemskou již z poloviny 14. století.\n\nByla to keramika vyráběná na rychloobrátkovém hrnčířském kruhu. Hlína použitá pro poháry bez nohy bývala různého složení většinou promíšená s jemným pískem. Poháry na nožce byly jednotně vyrobeny z jemně plavené hlíny vypálené vysokou teplotou, takže tato keramika je velmi tvrdá.\n\n"}
{"id": "853461", "url": "https://cs.wikipedia.org/wiki?curid=853461", "title": "Rechavam Amir", "text": "Rechavam Amir\n\nRechavam Amir (: רחבעם עמיר, rodným jménem Rechavam Zabludovski; 1. ledna 1916 − 4. dubna 2013) byl izraelský diplomat, státní úředník a výsadkář, který se během druhé světové války zúčastnil tajné vojenské mise v Evropě.\n\nNarodil se ve Vilniusu v carském Rusku (dnešní Litva) a již od dětství se mu dostalo sionistického vzdělání. V roce 1935 podnikl aliju do britské mandátní Palestiny, kde žil zprvu v jeruzalémské čtvrti Bejt ha-Kerem. Tam též vystudoval učitelský seminář pod vedením Ben Cijon Dinura. Po jeho absolvování odešel učit do osady Javne'el v Galileji, kde se seznámil se svou budoucí manželkou Avital Brandstatterovou. V roce 1939 se na žádost Hagany přestěhoval do Tel Avivu, kde učil na základní škole Grec.\n\nČlenem Hagany se Amir stal koncem roku 1936 a zúčastnil se jednoho z jejích prvních kurzů pro operátory rádiových vysílačů, který se konal tajně v kibucu Ajelet ha-Šachar v Horní Galileji. V době jeho působení v Javne'elu sloužil jako spojka mezi osadou a vedením Hagany.\n\nV roce 1941 se od Elijahu Golomba dozvěděl o existenci tajné mise, v jejímž rámci by mohl být vyslán jako výsadkář za nepřátelské linie v Evropě. V zimě téhož roku byl vyslán na britské velitelství v Káhiře, kde podstoupil další kurz pro operátory vysílače. V únoru 1942 již podobný kurz v Káhiře vedl. Zároveň se připravoval na misi samotnou a podstoupil Brity organizovaný výsadkářský výcvik. Kvůli řadě různých důvodů byl začátek jeho mise posouván, a to až do října 1943, tj. asi měsíc po svatbě s Avital. Amir se následně nalodil na loď v Alexandrii, na níž odplul do italského města Bari. Koncem prosince byl na motorové torpédové lodi převezen na ostrov Vis v Jaderském moři, který byl jediným ostrovem ovládaným jugoslávskými partyzány Josipa Tita. Během svého tříměsíčního působení na ostrově se setkal s dalšími dobrovolníky z mandátní Palestiny, ale i s židovskými uprchlíky z Jugoslávie.\n\nNa jaře 1944 se vrátil na Bari v rámci příprav na jeho původní misi. Byl povýšen na nadporučíka a v noci z 12. na 13. května 1944 seskočil nad Jugoslávií, v oblasti jihovýchodně od Lublani. Jeho oficiálním úkolem bylo najít ztracené britské vojáky, kteří v oblasti seskočili v minulosti, zlepšit rádiové komunikační systémy na velitelství partyzánů a cvičit je ve vysílání a dekódování. Dále byl instruován, aby navázal komunikaci s velitelstvím na Bari. Neoficiálním úkolem pak bylo pomoci židovským uprchlíkům. V září 1944 se vrátil zpátky do Bari, odkud přivezl do Jugoslávie další vybavení. Koncem roku se vrátil zpět do mandátní Palestiny.\n\nPo svém návratu se stal členem zpravodajské služby Hagany – Šaj, a to nejprve v Tel Avivu a později v Haifě. V té době byl rovněž ředitelem jedné haifské základní školy. Po vzniku Izraele v květnu 1948 byl jmenován vojenským guvernérem města Akko a západní Galileje.\n\nV letech po vzniku Izraele začal působit na ministerstvu zahraničních věcí, kde šéfoval personálnímu a administrativnímu oddělení. Z této pozice byl v létě 1953 zodpovědný za přestěhování ministerstva z Tel Avivu do Jeruzaléma. V srpnu téhož roku byl jmenován izraelským generálním konzulem ve Spojeném království. Po pět následujících let pracoval a žil s rodinou v Londýně.\n\nKoncem roku 1958 se stal vedoucím izraelské diplomatické mise v Polsku. Po tříletém působení v Polsku se vrátil zpět do Izraele, kde zastával několik postů na ministerstvu zahraničí. V roce 1963 začal pracovat v úřadu premiéra a tehdejší ministerský předseda David Ben Gurion jej jmenoval svým poradcem ve věci arabských záležitostí. V úřadu pokračoval i po Ben Gurionově rezignaci a nástupu Levi Eškola. V roce 1964 koordinoval návštěvu papeže Pavla VI.\n\nV letech 1965 až 1968 působil v Židovské agentuře, kde vedl oddělení židovské výchovy a diaspory. V roce 1968 se vrátil do diplomatických služeb a po tři roky byl izraelským generálním konzulem v New Yorku. Následně v letech 1971 až 1975 zastával post izraelského velvyslance v Thajsku. Za jeho působení v Bangkoku podnikla palestinská teroristická skupina Černé září v prosinci 1972 útok na izraelské velvyslanectví a všechen jeho personál zajala jako rukojmí. Amir, který byl v té době na oslavě v královském paláci, se následně zúčastnil intenzivního vyjednávání s únosci, kteří nakonec (po intervenci thajského krále a egyptského velvyslance) rukojmí propustili.\n\nPo svém návratu do Izraele v roce 1975 byl jmenován šéfem protokolu a byl tak zodpovědný za oficiální státní návštěvy, mimo jiné i za historickou návštěvu amerického prezidenta Jimmy Cartera a egyptského prezidenta Anwara Sadata v Jeruzalémě v roce 1977. Následně působil v letech 1979 až 1982 jako velvyslanec ve Finsku.\n\nPo odchodu do penze byl i nadále aktivní a předával své vědomosti, a to například během spolupráce s jeruzalémským starostou Teddy Kollekem, či z pozice člena správních rad učitelského ústavu Davida Jelina nebo Ben Gurionovy univerzity v Negevu.\n"}
{"id": "853463", "url": "https://cs.wikipedia.org/wiki?curid=853463", "title": "Beretta", "text": "Beretta\n\nFabbrica Pietro Beretta S.p.A. je italská zbrojovka. Založena byla Bartolomeem Berettou roku 1526 v Brescie, kde sídlí a působí nepřetržitě do současnosti. Od svého vzniku je neustále i v současnosti vlastněna rodinou Berettových, v níž je děděna a jedná se tedy o jednu z nejstarších stále fungujících rodinných firem (i firem vůbec) v Evropě. V současné době je firma vlastněna a řízena Ugem Gussallim Berettou, přímým potomkem Bartolomea Beretty, v řízení mu pomáhají jeho 2 synové, Franco a Pietro.\n\n"}
{"id": "853464", "url": "https://cs.wikipedia.org/wiki?curid=853464", "title": "Finále Davis Cupu 2012", "text": "Finále Davis Cupu 2012\n\nFinále Davis Cupu 2012 představovalo vyvrcholení 101. ročníku největší mužské týmové soutěže v tenisu. Úvodní ročník Davis Cupu proběhl v roce 1900, kdy spolu sehrály utkání jediné dva týmy v soutěži: Spojené státy a Velká Británie. V nejvyšší šestnáctičlenné úrovni – Světové skupině – se do finále v roce 2012 probojoval obhájce titulu Španělsko a jeho vyzyvatel Česká republika.\n\nFinále se konalo ve dnech 16. až 18. listopadu 2012 v pražské O areně, která se stala první halou na světě, jež hostila v témže roce rozhodující střetnutí ženské i mužské soutěže – Fed Cupu i Davis Cupu. O čtrnáct dnů dříve v ní český fedcupový tým porazil ve finále ženské soutěže družstvo Srbska 3:1 na zápasy a obhájil tak titul.\n\nVítězem jubilejního 100. finále se stala Česká republika, když porazila Španělsko 3:2 na zápasy. Stala se tak první zemí v historii tenisu, která v jediném roce vyhrála Davis Cup, Fed Cup i Hopman Cup.\n\nŠpanělsko obhajovalo vítězství z předchozího ročníku, když ve finále zdolalo na sevillské antuce Argentinu poměrem 3:1. Od roku 2000 tak získalo pátý titul a představovalo nejúspěšnější tým předešlé dekády.\n\nPrvní ročník soutěže odehráli španělští tenisté v roce 1921. V letech 1965 a 1967 se probojovali do finále, pohár však nezískali. Premiérového titulu se Španělé dočkali až v roce 2000. V roce 2003 neuspěli ve finále, pak však přišlo skvělé období, během kterého vybojovali další čtyři tituly v letech 2004, 2008, 2009 a 2011. Většině týmových statistik vévodil Manuel Santana.\n\nČeská republika od rozdělení československého státu na konci roku 1992 nevyhrála žádný titul. V roce 2009 se probojovala do finále proti Španělsku, kde na barcelonské antuce podlehla 0:5 na zápasy. Mezinárodní tenisová federace pojímá český tým jako nástupce československého daviscupového družstva, které v soutěži startovalo pravidelně od roku 1921. Do statistik jsou tak české reprezentaci připsány všechny výsledky od tohoto data, včetně jediného titulu, který českoslovenští tenisté vyhráli v roce 1980 a finále 1975, z něhož odešli jako poražení. Na nejvíce výher v soutěži dosáhl Jan Kodeš (60), největší počet vítězných dvouher pak zaznamenal Roderich Menzel (40).\n\nČeský tým se v minulosti utkal se Španělskem šestkrát, z toho čtyři utkání odehrál pod hlavičkou Československa. Španělé měli vzájemnou bilanci aktivní, když zvítězili čtyřikrát a dvakrát odešli poraženi.\n\nČeskoslovensko – Španělsko 3:2\n\nŠpanělsko – Československo 4:1\n\nČeskoslovensko – Španělsko 3:2\n\nŠpanělsko – Československo 3:2\n\nŠpanělsko – Česko 3:2\n\nŠpanělsko – Česko 5:0\n\nFinále bylo odehráno v Praze, hlavním městě České republiky. V O areně s kapacitou kolem 14 tisíc sedících diváků byl instalován tenisový dvorec s tvrdým povrchem Novacrylic Ultracushion. Použity byly míče značky „Head ATP“.\n\nO arena se stala prvním krytým stadionem na světě, v němž proběhly finále Fed Cupu a Davis Cupu během jedné sezóny.\n\nMezistátní utkání bylo jubilejním 100. finálem Davis Cupu. Duelu přihlížela řada tenisových legend, včetně československých vítězů Davisova poháru z roku 1980 Jana Kodeše, Ivana Lendla, Tomáše Šmída, Pavla Složila a nehrajícího kapitána Pavla Kordy. Z bývalých českých reprezentantů byli přítomni František Pála, Karel Nováček, Jiří Novák, Petr Pála, Pavel Vízner, Jana Novotná, Nicole Vaidišová a další. Přítomni byli předsedové tenisových svazů finalistů Ivo Kaderka a José Luis Escaňuela.\nZ představitelů veřejného života zápas sledovali prezident republiky Václav Klaus, předseda Ústavního soudu Pavel Rychetský, ministr financí Miroslav Kalousek, ministr školství, mládeže a tělovýchovy Petr Fiala, bývalí členové vlády – premiér Mirek Topolánek a ministři Vladimír Dlouhý, Ivan Langer, Martin Říman a Martin Kocourek, pražský primátor Bohuslav Svoboda, poslanec Pavel Bém a jiní.\n\nZ dalších osobností se na finále dostavili olympijští vítězové Kateřina Neumannová, Jaromír Jágr, Jan Železný a předseda fotbalové asociace Miroslav Pelta.\n\nMediální odezvu vyvolalo oficiální nepozvání legend Pavla Složila a Martiny Navrátilové na oba finálové zápasy ze strany předsedy Českého tenisového svazu Ivo Kaderky. Po kritice Kaderka oběma bývalým tenistům zaslal osobní pozvání a Složil jej přijal.\n\nDaviscupovému týmu České republiky patřilo v době konání 2. místo na žebříčku ITF. Nehrajícím kapitánem byl Jaroslav Navrátil. V únorovém prvním kole Světové skupiny čeští hráči porazili v ostravské ČEZ Aréně Itálii 4–1. V dubnovém čtvrtfinále přehráli Srbsko shodným poměrem 4–1 v pražské O areně, když soupeři chyběl Novak Djoković. V zářijovém semifinále pak český tým vybojoval vítěznou bitvu na buenosaireské antuce, kde si poradil s domácí Argentinou – finalistou z roku 2011, a vítězstvím 3:2 na zápasy postoupil po třech letech do finále.\n\nNejlepším výsledkem českého družstva v soutěži byl zisk titulu z roku 1980.\n\nDaviscupovému týmu Španělska patřilo v době konání 1. místo na žebříčku ITF. Nehrajícím kapitánem byl Àlex Corretja. V únorovém prvním kole Světové skupiny Španělé jako nejvýše nasazení porazili na oviedské antuce Kazachstán hladce 5–0. V dubnovém čtvrtfinále přivítali na antuce v Oropesa del Mar družstvo Rakouska, které zdolali poměrem 4–1. V zářijovém semifinále pak nastoupili opět doma v Gijónu proti Spojeným státům. Na svém povrchu první volby – antuce, zdolali americké tenisty hrající v nejsilnější sestavě 3:1 na zápasy a počtvrté za předešlých pět let postoupili do finále.\nNejvýše postavený hráč Rafael Nadal, který figuruje na 4. místě žebříčku, je dlouhodobě zraněn. Poslední utkání odehrál ve Wimbledonu 2012.\n\nNejlepším výsledkem španělského družstva v soutěži byl zisk pěti titulů z let 2000, 2004, 2008, 2009 a 2011.\n\nČeská republika jako první země v historii vyhrála během jedné sezóny tři ze čtyř nejvýznamnějších týmových soutěží – Davis Cup, Fed Cup a Hopman Cup. Stala se první zemí od triumfu Spojených států v roce 1990, která ovládla v jednom roce Fed Cup i Davis Cup, a to jako třetí stát v historii (po USA a Austrálii) a první evropský stát vůbec. Český tým v Praze neprohrál od roku 1990.\n\nRadek Štěpánek se téměř ve 34 letech věku stal nejstarším hráčem soutěže, který rozhodl o zisku salátové mísy až v pátém utkání, když překonal věkový rekord Ira Jamese Cecila Parka z roku 1912. Naopak David Ferrer byl prvním tenistou ve finále Davisova poháru, který vyhrál obě dvouhry, ale nezískal trofej. O Aréna se stala první halou na světě, která hostila v jedné sezóně finále ženské i mužské tenisové soutěže.\n\n"}
{"id": "853468", "url": "https://cs.wikipedia.org/wiki?curid=853468", "title": "Nerozvážnost", "text": "Nerozvážnost\n\n„Nerozvážnost“ (v originále „Indiscretion“) je v pořadí pátá epizoda čtvrté sezóny seriálu \"\".\n\nKira přijme soukromý pohovor od Razky Karna, svého bývalého přítele z odboje. Ten nyní pracuje jako obchodník s kovovým šrotem v oblasti Badlands. Dostal údajně zaručený tip, kde se nachází trosky \"Ravinoku\", ale nemůže přiletět na stanici Deep Space Nine, protože po něm jdou Tholiané. Proto navrhne Kiře, aby přiletěla za ním. \"Ravinok\" byla cardassijská loď převážející bajorské trestance a zmizela před šesti lety neznámo kde. Kira pro ní pátrá, protože na palubě byl také její přítel Lorit Akrem. Její plánovaný odjezd naruší Benjamin Sisko příkazem, aby ještě den nebo dva počkala, protože se k ní na žádost cardassijské vlády připojí jeden jejich člověk. Oním vyslancem je k překvapení všech a hlavně Kiry gul Dukat. Mezitím pokračuje vztah mezi Benjaminem a Kasidy Yatesovou, která se snaží získat místo kapitánky na jedné z bajorských transportních lodí. Jadzia proto navrhne, aby jí Benjamin sehnal na stanici volnou kajutu.\n\nBěhem letu k Badlands si Kira a Dukat vyjasňují své pozice: Dukat letí proto, že \"Ravinok\" spadal pod jeho velení a byli to jeho muži. Kira proto, že Lorit ji naverboval pro místní buňku odbojové organizace. Mezi oběma ovšem stále panuje napětí minimálně kvůli odlišnému pohledu na carddassijskou okupaci Bajoru. Informace opravdu směřují z \"Ravinoku\", další stopy vedou do soustavy Dozaria na orbitu planety třídy M, která je ovšem daleko od předpokládaného kurzu lodi. Po přistání na pouštní planetě Kira a Dukat skutečně najdou trosky lodi. Benjamin si při večeři s Kasidy vyslechne dobrou zprávu, že práci dostala, ale jeho poněkud chladná reakce kapitánku naštve a z večeře odejde.\n\nOhledání trosek \"Ravinoku\" ukáže na skutečnost, že loď byla sestřelena, přičemž dvanáct osob z padesáti náraz nepřežilo. Dukat důrazně trvá na tom, že pohřební rituály provede sám, zatímco Kira se snaží získat údaje z počítače. Z lodních deníků vyplynulo, že \"Ravinok\" napadly dvě neznámé válečné lodě a donutily ho přistát. Potom zajali ty, co přežili a zbytek odvedli pryč. Cardassian v jednom hrobě najde předmět, který Kira identifikuje jako bajorský náramek označující vztah s mužem. Dukat se přizná, že patří jeho bajorské milence jménem Tora Naprem. Lorit ovšem mezi pohřbenými není. Hledání trosečníků na planetě z orbitální dráhy nepřipadá úvahu kvůli iontovému rušení, namísto toho Kira upraví trikordér tak, aby mohla sledovat stopy izotopů tritonia, které se nacházelo uvnitř podkožních vysílačů bajorských odbojářů. Při sledování stop překvapí Kira Dukata poznámkou, že se mezi trosečníky nacházela také Tora Ziyal, třináctileté děvče. Dukat se přizná, že je jejím otcem. Jenže tu není proto, aby ji zachránil, ale aby ji zabil, protože pro Cardassiany je rodina vším a existence nemanželského potomka by ho politicky ohrozila. Benjamin probere svou svízelnou situaci s doktorem Bashirem a Dax, kteří mu dají dobré rady. Se svou troškou přispěje i Quark, který se o kapitánově problému také dozvěděl.\n\nKira a Dukat najdou důl, ve kterém se těží tritonium. Objekt vlastní Breenové a k práci v něm využívají trosečníky. Oba zachránci v převlečení za dozorce přepadnou Breeny a po krátce přestřelce je zneškodní. Dukat chce Ziyal zabít, ale Kira mu to nedovolí. Cardassian se nakonec nechá přesvědčit a dceru odveze na svou domovskou planetu. K zástupu rádců ohledně Benjaminova problému s Kasidy se přidá také Jake a nepřímo i . Kapitán nakonec uzná svou chybu, omluví se a pomůže Kasidy se sháněním volné kajuty.\n"}
{"id": "853474", "url": "https://cs.wikipedia.org/wiki?curid=853474", "title": "Brazílie na Letních olympijských hrách 1992", "text": "Brazílie na Letních olympijských hrách 1992\n\nBrazílie se účastnila Letní olympiády 1992. Zastupovalo ji 182 sportovců (132 mužů a 50 žen) v 23 sportech.\n\n"}
{"id": "853477", "url": "https://cs.wikipedia.org/wiki?curid=853477", "title": "Štefan Mihálik", "text": "Štefan Mihálik\n\nŠtefan Mihálik (* 19. září 1973, Jablonec nad Nisou) je bývalý český fotbalista, útočník. Jeho syn Ondřej Mihálik aktuálně hraje za FC Viktoria Plzeň.\n\nV české lize hrál za FK Viktoria Žižkov a FK Jablonec. Nastoupil ve 12 utkáních a dal 2 góly, poté musel nuceně opustit vrcholovou úroveň kvůli problémům s koleny. Kariéru končil v německých regionálních soutěžích. Nyní hraje fotbal na regionální úrovni za klub TJ Sokol Pěnčín (okr. Jablonec nad Nisou).\n\n"}
{"id": "853480", "url": "https://cs.wikipedia.org/wiki?curid=853480", "title": "Superpohár UEFA 1989", "text": "Superpohár UEFA 1989\n\nČtrnáctý ročník Superpoháru UEFA se odehrával na dva zápasy mezi vítězem Poháru mistrů evropských zemí v ročníku 1988/1989 – AC Milán – a vítěz Poháru PVP ve stejném ročníku – FC Barcelona.\n\nHrálo se na dva zápasy. Ten první se odehrál 23. listopad 1989 na stadionu Camp Nou v Barceloně s výsledkem 1:1 a ten druhý se uskutečnil 7. prosinec 1989 na stadionu Stadio Giuseppe Meazza v Miláně vítězstvím AC Milán 1:0.\n"}
{"id": "853481", "url": "https://cs.wikipedia.org/wiki?curid=853481", "title": "Dílo Václava Švambery", "text": "Dílo Václava Švambery\n\nToto je kompletní bibliografie Prof. Dr. Václava Švambery.\n\n\n"}
{"id": "853487", "url": "https://cs.wikipedia.org/wiki?curid=853487", "title": "Brazílie na Letních olympijských hrách 1988", "text": "Brazílie na Letních olympijských hrách 1988\n\nBrazílie se účastnila Letní olympiády 1988. Zastupovalo ji 160 sportovců (127 mužů a 33 žen) v 21 sportech.\n\n"}
{"id": "853488", "url": "https://cs.wikipedia.org/wiki?curid=853488", "title": "Nová Harfa", "text": "Nová Harfa\n\nNová Harfa je bytový projekt ve východní části Vysočan v Praze 9. V rámci výstavby vzniká 2000 nových bytů. Jde o největší obytný soubor v Praze po roce 1989.\n\nNové Vysočany jsou vymezeny ulicemi Kolbenova, Freyova, Poděbradská a Kbelská. V posledních deseti letech se dříve převážně průmyslová čtvrť změnila v místo rezidenční výstavby. Proměnou své podoby se přibližují Smíchovu či Karlínu a dalším pražským čtvrtím, které za posledních několik let prošly rozsáhlou modernizací. V Nových Vysočanech postupně vznikají nové obchody, služby a infrastruktura. Příkladem je rekonstruované nádraží Libeň, obchodní dům Galerie Fénix, O2 arena a množství nových administrativních i rezidenčních projektů. Součástí revitalizace celého území byla i výstavba nové cyklostezky Rokytka v trase zrušené železniční vlečky podél říčky Rokytky, kde vznikly nové odpočinkové a relaxační zóny. \n\nV rámci proměny Vysočan zde byla roku 2005 zahájena výstavba urbanistického souboru Nová Harfa. Developerem projektu je společnost FINEP HOLDING, SE. Projekt zpracovala architektonická kancelář AHK Architekti. \n\nPrvní velká fáze výstavby byla postavena v letech 2005–2008 a je lemována ulicemi Poděbradská, Podkovářská, Pod Harfou a Kabešova. Vzniklo v ní celkem 1484 bytů, které byly rozděleny do tří etap: Nová Harfa I (700 bytů), Nová Harfa II (391 bytů), Nová Harfa III (393 bytů). \n\nV roce 2009 byla zahájena druhá velká fáze projektu (Harfa Park), která se nachází severně od ulice Pod Harfou a ve své jižní části navazuje na první fáze výstavby projektu Nová Harfa. V letech 2009–2015 byly dokončeny další dvě etapy projektu – Harfa Park IV (100 bytů) a Harfa Park V (130) bytů. V květnu 2015 byla ve fázi výstavby šestá etapa projektu.\n\n"}
{"id": "853501", "url": "https://cs.wikipedia.org/wiki?curid=853501", "title": "Miroslav Chytra", "text": "Miroslav Chytra\n\nMiroslav Chytra (* 20. května 1968) je bývalý český fotbalista, obránce.\n\nHrál za Bohemians Praha, SKP Union Cheb a FK Teplice. V československé a české lize nastoupil k 99 utkáním a dal 1 gól.\n\n"}
{"id": "853508", "url": "https://cs.wikipedia.org/wiki?curid=853508", "title": "Brazílie na Letních olympijských hrách 1984", "text": "Brazílie na Letních olympijských hrách 1984\n\nBrazílie se účastnila Letní olympiády 1984. Zastupovalo ji 147 sportovců (126 mužů a 21 žen) v 17 sportech.\n\n"}
{"id": "853519", "url": "https://cs.wikipedia.org/wiki?curid=853519", "title": "Brazílie na Letních olympijských hrách 1980", "text": "Brazílie na Letních olympijských hrách 1980\n\nBrazílie se účastnila Letní olympiády 1980. Zastupovalo ji 106 sportovců (91 mužů a 15 žen) ve 14 sportech.\n\n"}
{"id": "853522", "url": "https://cs.wikipedia.org/wiki?curid=853522", "title": "Tomáš Janda", "text": "Tomáš Janda\n\nTomáš Janda (* 27. června 1973) je bývalý český fotbalista, útočník.\n\nHrál za FK Dukla Praha, FC Slušovice, FC Svit Zlín, FC Petra Drnovice, FK Teplice, SK Dynamo České Budějovice, korejský FC Seoul (tehdy Anyang LG Cheetahs), FK Chmel Blšany a slovenský 1. FC Košice. V české lize nastoupil ke 126 utkáním a dal 26 gólů. Typický hrotový útočník, hlavičkář, dokázal dát gól z nejnemožnějších pozic, ale i šanci zahodit.\n\n"}
{"id": "853524", "url": "https://cs.wikipedia.org/wiki?curid=853524", "title": "1. FC Košice", "text": "1. FC Košice\n\n1. FC Košice (celým názvem: Prvý futbalový club Košice) byl slovenský fotbalový klub z Košic, který se stal v letech 1997 a 1998 slovenským fotbalovým mistrem. Založen byl v roce 1951 pod názvem ZSJ VSS Košice, o rok později změnil název na TJ Spartak Košice VSS. V roce 1992 proběhla fúze s TJ VSŽ Košice, čímž vznikl první profesionální klub na Slovensku – 1. FC Košice. Díky sloučení obou klubů prožil košický fotbal nejslavnější období v historii. V sezóně 1997/98 se klubu dokonce povedlo jako prvnímu slovenskému mužstvu postoupit do skupinové fáze Ligy mistrů UEFA. Ovšem na začátku milénia klub postihly finanční problémy, což zapříčinilo prvně sestup z 1. ligy, tak v další sezóně i z té druhé. Konec slavného košického klubu přišel v létě 2004 hned po sestupu z 2. ligy, kdy se sloučil s klubem FC Steel Trans Ličartovce.\n\nKošickým dresem prošlo spoustu českých, československých a slovenských reprezentantů, jako Jozef Bomba, Andrej Kvašňák, Jaroslav Pollák, Jozef Móder, Ján Pivarník nebo Dušan Galis. Klubem také prošli zlatí olympionici z Moskvy 1980 Stanislav Seman, František Kunzo nebo stříbrný z OH 1964 Anton Švajlen.\n\nSvé domácí zápasy odehrával na Všešportovém areálu s kapacitou 30 312 diváků.\n\nZdroj: \n\n\n\n\nZdroj: \n\n\n\nZdroj: \n\n1. FC Košice „B“ byl rezervní tým Košic, naposled byl obnoven v roce 1993 po fúzi s TJ VSŽ Košice. Největšího úspěchu dosáhl v sezóně 1957/58, kdy se ve 2. lize (2. nejvyšší soutěž) umístil na 12. místě.\n\n\nZdroj: \n\n\n\nZdroj: \n"}
{"id": "853529", "url": "https://cs.wikipedia.org/wiki?curid=853529", "title": "Televizní věž v Rijádu", "text": "Televizní věž v Rijádu\n\nTelevizní věž v Rijádu (arabsky \"برج التلفزيون\") je 170 metrů vysoká televizní věž v Rijádu, Saúdské Arábii. Nachází se na pozemcích saúdskoarabského ministerstva informací. Byla postavena v roce 1978.\n\n"}
{"id": "853532", "url": "https://cs.wikipedia.org/wiki?curid=853532", "title": "Televizní věž v Džiddě", "text": "Televizní věž v Džiddě\n\nTelevizní věž v Džiddě (arabsky \"برج تلفزيون جدة\") je 250 metrů vysoká televizní věž v Džiddě, Saúdské Arábii. Pod jejím vrcholem je umístěna vyhlídka. Byla postavena v roce 2006.\n\n"}
{"id": "853540", "url": "https://cs.wikipedia.org/wiki?curid=853540", "title": "Martin Kulhánek", "text": "Martin Kulhánek\n\nMartin Kulhánek (* 18. listopadu 1973) je bývalý český fotbalista, útočník.\n\nHrál za SK Slavia Praha, FK Chmel Blšany, FK Švarc Benešov a FC Viktoria Plzeň. Kariéru končil v Německu. V 1. české lize nastoupil k 56 utkáním a dal 4 góly.\n\n"}
{"id": "853548", "url": "https://cs.wikipedia.org/wiki?curid=853548", "title": "Janusz Pelc", "text": "Janusz Pelc\n\nJanusz Pelc (* 1969) je polský programátor.\n\nBěhem posledního ročníku střední školy naprogramoval hru \"Robbo\" pro osmibitové počítače Atari, kterou v roce 1989 vydala firma LK Avalon. V následujícím roce vydal pod stejnou firmou hru \"Misja\" a vytvořil grafiku pro hry \"Fred\" a \"Lasermania\". V časopisu \"Tajemnice Atari\" publikoval zdrojový text hry \"Heartlight\", odvozené od hry \"Boulder Dash\". Následně z Avalonu odešel a s Maciejem Miąsikem vytvořil hru \"Electro Body\" pro DOS, kterou v roce 1992 vydal xLand. xLand vydal rovněž konverze předchozích Pelcových her nazvané \"Robbo Adventures\" a \"Heartlight PC\". V USA tyto tři hry vydala firma Epic MegaGames. V roce 1993 vyvíjel pro xLand automobilové závody pro počítače PC, které měly mít srovnatelnou grafiku s hrami pro konzole SNES, na kterých práci s bitmapami zajišťovaly speciální grafické čipy. Práce na ambiciózním projektu se však protahovaly a Pelc nakonec z xLandu odešel. Pod firmou Chaos Works vytvořil isometrickou střílečku \"Fire Fight\" pro Windows 95, kterou v USA vydala společnost Electronic Arts. Stejný herní engine byl použit i v automobilových závodech \"Excessive Speed\".\n\nPoté počítačové hry opustil a začal pracovat jako hlavní systémový architekt internetového portálu onet.pl. V současné době je jedním ze tří jednatelů společnosti DreamLab, která patří do skupiny Onet a zabývá se vývojem softwaru pro tuto skupinu.\n"}
{"id": "853569", "url": "https://cs.wikipedia.org/wiki?curid=853569", "title": "Brazílie na Letních olympijských hrách 1976", "text": "Brazílie na Letních olympijských hrách 1976\n\nBrazílie se účastnila Letní olympiády 1976. Zastupovalo ji 79 sportovců (72 mužů a 7 žen) ve 12 sportech.\n\n"}
{"id": "853572", "url": "https://cs.wikipedia.org/wiki?curid=853572", "title": "Brazílie na Letních olympijských hrách 1972", "text": "Brazílie na Letních olympijských hrách 1972\n\nBrazílie se účastnila Letní olympiády 1972. Zastupovalo ji 81 sportovců (78 mužů a 3 ženy) ve 13 sportech.\n\n"}
{"id": "853577", "url": "https://cs.wikipedia.org/wiki?curid=853577", "title": "Brazílie na Letních olympijských hrách 1968", "text": "Brazílie na Letních olympijských hrách 1968\n\nBrazílie se účastnila Letní olympiády 1968. Zastupovalo ji 76 sportovců (73 mužů a 3 ženy) v 13 sportech.\n\n"}
{"id": "853581", "url": "https://cs.wikipedia.org/wiki?curid=853581", "title": "Brazílie na Letních olympijských hrách 1964", "text": "Brazílie na Letních olympijských hrách 1964\n\nBrazílie se účastnila Letní olympiády 1964. Zastupovalo ji 61 sportovců (60 mužů a 1 žena) v 11 sportech.\n\n"}
{"id": "853583", "url": "https://cs.wikipedia.org/wiki?curid=853583", "title": "Brazílie na Letních olympijských hrách 1960", "text": "Brazílie na Letních olympijských hrách 1960\n\nBrazílie se účastnila Letní olympiády 1960. Zastupovalo ji 72 sportovců (71 mužů a 1 žena) ve 14 sportech.\n\n"}
{"id": "853585", "url": "https://cs.wikipedia.org/wiki?curid=853585", "title": "Brazílie na Letních olympijských hrách 1956", "text": "Brazílie na Letních olympijských hrách 1956\n\nBrazílie se účastnila Letní olympiády 1956. Zastupovalo ji 44 sportovců (43 mužů a 1 žena) v 11 sportech.\n\n"}
{"id": "853586", "url": "https://cs.wikipedia.org/wiki?curid=853586", "title": "Paxos", "text": "Paxos\n\nPaxos nebo Paxi ( ) je malý ostrov v Jónském souostroví.\n\n"}
{"id": "853587", "url": "https://cs.wikipedia.org/wiki?curid=853587", "title": "Saze (hudební skupina)", "text": "Saze (hudební skupina)\n\nHudební skupina Saze vznikla v polovině šedesátých let 20. století. Na kytaru v ní tehdy hrál Ivan Král. V roce 1966 se jeho píseň Pierot umístila mezi prvními deseti v hitparádě československého rozhlasu Dvanáct na houpačce, o čemž se ovšem Ivan Král dozvěděl až v New Yorku kam se jeho rodina téhož roku odstěhovala za Ivanovým otcem, který zde působil jako tlumočník při OSN. \n\nV sedmdesátých letech se ze skupiny stalo duo působící v divadle Semafor. Skupinu tvořili Jiří Burian (1948–2008) a Jan Nádvorník. V Semaforu tvořili specifickou hudební vložku v představení \"„Kytice“\" a vystupovali i ve hře \"„Zuzana v lázni“\". \n\nNejznámější písní skupiny je skladba \"„Václava mám nejradši“\".\n\n"}
{"id": "853589", "url": "https://cs.wikipedia.org/wiki?curid=853589", "title": "Gramatický význam", "text": "Gramatický význam\n\nGramatický význam je protikladem lexikálního významu. Jednotlivé tvary lexému mají stejný lexikální význam, ale liší se významem gramatickým. Např. tvary \"pes\" x \"psi\" mají různý gramatický význam - slovo \"pes\" je singulár a slovo \"psi\" plurál, ale lexikální význam mají stejný, oba označují psovitou šelmu. \n\nV užití těchto významů se jednotlivé jazyky liší. Zatímco některé se vyjadřují s pomocí gramatických prostředků, jiné ve stejné situaci použijí prostředky lexikální.\n\nKromě lexikálního a gramatického významu existuje také slovotvorný význam. \n\nPodle Viléma Mathesia vzniká věta spojením dvou aktů - pojmenovávacího a usouvztažňovacího. \n\nFunkce jazyka podle Mathesia nesouvisejí se sociolingvisticko-pragmalingvistickou teorií funkce komunikace. \n\nGramatický význam vstupuje do věty aktem usouvztažňovacím a lexikální význam aktem pojmenovávacím. Mezi těmito akty ale neexistuje jasná hranice. Např. ve větě „Udělat domovní prohlídku“ můžeme slovo „domovní“ zaměnit jinými slovy jako „důkladnou“, „rychlou“ apod. Ve skutečnosti byla pojmenovávací jednotka „prohlídka“ rozvita pojmenovávací jednotkou „domov“. Podobu přídavného jména „domovní“ získala proto, že není ničím rozvita. Pokud by byla lexikální jednotka „domov“ něčím rozvíjena, pak by ztratila podobu přídavného jména a vystupovala by jako podstatné jméno, např. „Udělat prohlídku celého domu“ nebo „Udělat prohlídku domu v sousedním městě“. Toto je důkaz toho, že gramatický a lexikální význam se mohou kontextově střídat.\n\n\n"}
{"id": "853592", "url": "https://cs.wikipedia.org/wiki?curid=853592", "title": "Jan Karel Škoda", "text": "Jan Karel Škoda\n\nJan Karel Škoda (15. května 1810, Příbram – 31. prosince 1876, Praha) byl český římskokatolický kněz a spisovatel.\n\nPatří mezi zapomenuté příbramské spisovatele. Během života a krátce po smrti byl však známou a všeobecně uznávanou osobností, postupem času se však na jeho dílo zapomínalo a dnes je jeho jméno známo pouze odborníkům.\n\nŠkoda se narodil v Příbrami v rodině kováře v Plzeňské ulici a prožil zde své dětství a dospívání. Na jeho životní osud měl největší vliv jeho strýc z matčiny strany, příbramský kaplan a vlastenec František Jabulka, žák Bernarda Bolzana. Jabulka inspiroval Škodu ke studiu a pro rozhodnutí věnovat se dráze duchovního. Po absolvování Akademického gymnázia v Praze vstoupil Jan Karel Škoda do kněžského semináře, kde jej nejvíce ovlivnil František Schneider, další Bolzanův žák. Budoucí Páter Škoda tak byl důkladně seznámen Bolzanovými osvíceneckými myšlenkami, zejména v oblasti vzdělávání mládeže, šíření osvěty a mírnění bídy chudých obyvatel, které přijal za své.\n\nPo vysvěcení na kněze v roce 1832 se Škoda stal kaplanem v Počaplech u Berouna, později v Praze, u P. Marie před Týnem. Když byla v roce 1848 založena česká hlavní škola s učitelským ústavem, stal se zde Škoda katechetou a profesorem pedagogiky a katechetiky pro české posluchače bohosloví. České škole věnoval značné úsilí a vychoval v ní velké množství svých pokračovatelů, vlastenecky smýšlejících kněží.\n\nV roce 1868 byl z politických důvodů ze školství propuštěn, nabízené místo na venkovské farnosti odmítl a skončil s nepatrnou penzí bez stálého výdělku. V této době naplno rozvinul své literární ambice, ale i organizační a řečnické schopnosti, zejména formou přednášek pro české učitelstvo. Velké úsilí věnoval Škoda po celý svůj život také záchraně historických památek, např. organizoval záchranu Týnského chrámu v Praze a hradu Karlštejna. Proslul též svým vztahem ke knihám a knihovnám, je o něm známo, že rozdal více než 30 tisíc knih a založil 20 knihoven, vesměs školních, často ze svých vlastních prostředků.\n\nZemřel v Praze a byl pohřben na Vyšehradském hřbitově mezi mnoha českými osobnostmi.\n\nLiterární kariéru zahájil Jan Karel Škoda krátkými texty do časopisů \"Květy\" a \"Přítel mládeže\", později publikoval i samostatně. Jeho dílo bylo do značném míry podřízeno jeho pedagogickému zaměření, obracel se především k mladšímu čtenáři, dětem a dospívajícím. Psal nejen beletrii, ale také učebnice, příručky a náboženské texty. Překládal též z němčiny krátké povídky.\n\n\n"}
{"id": "853595", "url": "https://cs.wikipedia.org/wiki?curid=853595", "title": "Filip Hlohovský", "text": "Filip Hlohovský\n\nFilip Hlohovský (* 13. června 1988, Handlová, Československo) je slovenský fotbalový záložník, od ledna 2018 hráč jihokorejského klubu Daejeon Citizen FC. Hraje na křídle.\nV sezóně 2016/17 stal s 20 vstřelenými góly nejlepším kanonýrem slovenské nejvyšší ligy (společně s guinejským záložníkem Seydoubou Soumahem).\n\nSvou fotbalovou kariéru začal v HFK Prievidza, odkud v průběhu mládeže přestoupil do FK AS Trenčín.\n\nV roce 2007 se propracoval do prvního mužstva, kde předváděl kvalitní výkony. V sezoně 2010/11 postoupil s klubem do nejvyšší soutěže. Celkem za tým během svého působení odehrál 149 zápasů, ve kterých vstřelil 31 gólů.\n\nV létě 2012 po 9 letech klub opustil a přestoupil do Slovanu Bratislava, kde podepsal čtyřletý kontrakt. V sezóně 2012/13 získal se Slovanem Bratislava „double“, tzn. ligový titul a triumf v domácím poháru. V sezóně 2013/14 ligový titul se Slovanem obhájil. Za tým odehrál dohromady 43 zápasů a vstřelil 10 gólů.\n\nV červenci 2014 se dohodl na dvouletém kontraktu s klubem FK Senica. Ve slovenské nejvyšší soutěži za Senici debutoval pod trenérem Pavlem Hapalem v ligovém utkání 1. kola 12. července 2014 proti TJ Spartak Myjava (výhra Senice 1:0), odehrál 80 minut. První gól za Senici vstřelil v ligovém utkání 2. kola 19. července 2014 proti FK Dukla Banská Bystrica (remíza 2:2). 9. 11. 2014 v 17. kole nejvyšší soutěže porazil se svým mužstvem po více než čtyřech letech v lize Slovan Bratislava.\n\nV září 2015 přestoupil ze Senice do týmu MŠK Žilina, vicemistra ze sezóny 2014/15 Fortuna ligy. Opačným směrem putoval Michal Klec. O hráče měl zájem trenér Adrián Guľa, který jej znal z působení v Trenčíně.\nV sezóně 2016/17 Fortuna ligy získal se Žilinou titul. Zároveň se stal s 20 vstřelenými góly nejlepším kanonýrem ročníku (dělené prvenství společně se Seydoubou Soumahem ze Slovanu Bratislava). Byl také vyhlášen nejlepším hráčem Fortuna ligy 2016/17.\n\nV červenci 2017 opustil Slovensko a vydal se za angažmá do Jižní Korey. Posílil tamní druholigový klub Seongnam FC. V týmu odehrál 16 ligových utkání a vstřelil čtyři branky, klub se sice probojoval do play-off, avšak postup do nejvyšší jihokorejské ligy se nezdařil.\n\n17. ledna 2018 změnil v rámci Jižní Korey působiště, přestoupil do jiného druholigového klubu Daejeon Citizen FC, jenž skončil v sezóně 2017 na posledním 10 místě tabulky (ze druhé ligy se nesestupovalo). Kontrakt podepsal na rok s opcí na další sezónu (hranou systémem jaro–podzim).\n\nV lednu 2017 jej trenér Ján Kozák nominoval do slovenské reprezentace složené převážně z ligového výběru pro soustředění ve Spojených arabských emirátech, kde mužstvo Slovenska čekaly přípravné zápasy s Ugandou a Švédskem. Debutoval 8. ledna v Abú Zabí proti Ugandě (porážka 1:3) a byl i u vysoké prohry 0:6 12. ledna proti Švédsku.\n\n"}
{"id": "853596", "url": "https://cs.wikipedia.org/wiki?curid=853596", "title": "Brazílie na Letních olympijských hrách 1952", "text": "Brazílie na Letních olympijských hrách 1952\n\nBrazílie se účastnila Letní olympiády 1952. Zastupovalo ji 97 sportovců (92 mužů a 5 žen) ve 14 sportech.\n\n"}
{"id": "853597", "url": "https://cs.wikipedia.org/wiki?curid=853597", "title": "Třída Tide (2012)", "text": "Třída Tide (2012)\n\nTřída Tide je třída zásobovacích tankerů, které budou postaveny pro Royal Fleet Auxiliary, podpůrnou složku britského královského námořnictva, v rámci projektu MARS (\"Military Afloat Reach and Sustainability tankers\"). Jejich úkolem bude zásobování válečných lodí královského námořnictva při operacích na širém moři. Ponesou palivo, potraviny, pitnou vodu a munici.\n\nObjednány byly čtyři jednotky, nesoucí jména RFA \"Tidespring\", RFA \"Tiderace\", RFA \"Tidesurge\" a RFA \"Tideforce\". Třída ve službě nahradila tři starší jednotrupé tankery třídy \"Rover\" a třídy \"Leaf\". Zařazení třídy do služby proběhlo v letech 2017-2019.\n\nTankery navrhla anglická firma BMT Defence Services na základě své rodiny podpůrných plavidel typu AEGIR (od té je odvozeno i menší logistické podpůrné plavidlo \"Maud\" pro norské královské námořnictvo). Britské ministerstvo obrany zadalo kontrakt na stavbu čtyř tankerů dne 22. února 2012. Všechny čtyři jednotky přitom postaví korejské loděnice Daewoo Shipbuilding & Marine Engineering (DSME). V polovině roku 2013 byly dokončeny projekční práce na nové třídě. Její příprava si vyžádala i zkoušky modelů tankerů ve vodní nádrži v Gosportu.\n\nPrototypová jednotka \"Tidespring\" byla rozestavěna v prosinci 2014 a na vodu spuštěna v dubnu 2015. Přejímací zkoušky plavidla se protáhly o 10 měsíců a skončily v lednu 2017. Následně má plavidlo odplout do Velké Británie, kde bude instalováno specifické vybavení a výzbroj. Datum definitivního vyřazení plavidla bylo stanoveno na 3. února 2017. Zbývající dvě jednotky byly zařazeny do roku 2019.\n\nJednotky třídy \"Tide\":\nTanker má dvojitý trup. Je vybaven komunikačními systémy Selex ES, integrovaným můstkem Kelvin Hughes, senzory SharpEye a navigačními radary. Unese 19 000 m paliva a 1400 m pitné vody. Na jeho palubu dále půjde umístit až osm standardizovaných dvacetistopých kontejnerů. Na zádi se nachází přistávací paluba a hangár pro jeden střední transportní vrtulník. Hybridní pohonný systém dodá firma General Electric.\n"}
{"id": "853599", "url": "https://cs.wikipedia.org/wiki?curid=853599", "title": "Brazílie na Letních olympijských hrách 1948", "text": "Brazílie na Letních olympijských hrách 1948\n\nBrazílie se účastnila Letní olympiády 1948. Zastupovalo ji 70 sportovců (59 mužů a 11 žen) v 11 sportech.\n\n"}
{"id": "853603", "url": "https://cs.wikipedia.org/wiki?curid=853603", "title": "Brazílie na Letních olympijských hrách 1920", "text": "Brazílie na Letních olympijských hrách 1920\n\nBrazílie se účastnila Letní olympiády 1920. Zastupovalo ji 16 sportovců (16 mužů a 0 žen) v 5 sportech.\n\n"}
{"id": "853612", "url": "https://cs.wikipedia.org/wiki?curid=853612", "title": "Ľubomír Bernáth", "text": "Ľubomír Bernáth\n\nĽubomír Bernáth (* 3. září 1985, Nitra) je slovenský fotbalový útočník, v současnosti bez angažmá.\n\nSvou fotbalovou kariéru začal v ČFK Nitra. Mezi jeho další kluby patří: ŠK Eldus Močenok, FC Spartak Trnava a FC ViOn Zlaté Moravce.\n\n"}
{"id": "853613", "url": "https://cs.wikipedia.org/wiki?curid=853613", "title": "David Young", "text": "David Young\n\nDavid Young může být:\n\n"}
{"id": "853615", "url": "https://cs.wikipedia.org/wiki?curid=853615", "title": "Jevgenij Primakov", "text": "Jevgenij Primakov\n\nJevgenij Maximovič Primakov, rusky Евгений Максимович Примаков (29. října 1929, Kyjev – 26. června 2015, Moskva) byl ruský politik a diplomat. V letech 1998–1999 byl premiérem Ruska, 1996–1998 ministrem zahraničí, 1991–1996 ředitelem Služby vnější rozvědky.\n\nVystudoval ekonomiku a arabistiku. V letech 1956–1970 pracoval jako blízkovýchodní dopisovatel sovětského deníku Pravda a sovětského státního rozhlasu, během kteréžto činnosti plnil zpravodajské úkoly pro KGB. V letech 1970–1977 byl zástupcem ředitele Ústavu světové ekonomie a mezinárodních vztahů Akademie věd SSSR, 1985–1989 jeho ředitelem, 1977–1985 ředitelem Orientálního ústavu Akademie věd SSSR.\n\nRoku 1989 vstoupil do politiky. Byl poté mj. zvláštním emisarem Michaila Gorbačova v Iráku během války v Zálivu roku 1991. Primakov zde využil svých dobrých vztahů se Saddámem Husajnem z doby, kdy plnil na blízkém východě tajné úkoly.\n\nBoris Jelcin ho jmenoval ministrem zahraničí a na deset měsíců na přelomu let 1998 a 1999 předsedou vlády. Ve funkci premiéra ho zastihlo bombardování Jugoslávie leteckými silami NATO. Primakov dostal zprávu o bombardování ve chvíli, kdy letadlem mířil na oficiální návštěvu Washingtonu. Návštěvu však na palubě letadla zrušil a dal pokyn otočit let zpět do Moskvy, v diplomatických kruzích získal tento krok pojmenování „Primakovova smyčka“ či „Primakovova otočka“.Byl v příbuzenském vztahu s bývalým sovětským politikem Alexejem Kosyginem.\n\nV češtině vyšla roku 2010 jeho kniha \"Svět bez Ruska?\" (ISBN 978-80-7360-951-1).\n\n"}
{"id": "853616", "url": "https://cs.wikipedia.org/wiki?curid=853616", "title": "David Young (kytarista)", "text": "David Young (kytarista)\n\nDavid Young nebo také Dave Young (* 2. května 1949 Londýn, Anglie, Spojené království) je britský kytarista, baskytarista, hudební producent, skladatel a zvukový inženýr.\n\nV letech 1982 až 1985 byl členem doprovodné skupiny Johna Calea a hrál na jeho třech studiových albech. Zpočátku hrál na kytaru, později jej vystřídal Ollie Halsall a Young se stal baskytaristou. Podílel se také na několika dalších deskách, které Cale produkoval (například skupin Made for TV, Happy Mondays a Les Nouvelles Polyphonies Corses). V roce 1987 začal spolupracovat s německou skupinou Element of Crime a jako zvukový inženýr se podílel na jejich druhém albu \"Try to be Mensch\", jehož producentem byl John Cale. Podílel se na řadě dalších alb této skupiny ať už jako zvukový inženýr, producent nebo i hostující kytarista. V roce 2002 se stal členem této skupiny jako baskytarista. Po odchodu z Caleovy kapely se usadil v Německu a působil zde jako producent (produkoval nahrávky různých německých skupin).\n\n\n"}
{"id": "853619", "url": "https://cs.wikipedia.org/wiki?curid=853619", "title": "Tomáš Ďubek", "text": "Tomáš Ďubek\n\nTomáš Ďubek (* 22. ledna 1987, Zvolen) je slovenský fotbalový záložník, od července 2017 hráč klubu Zalaegerszegi TE. Na svém kontě má jeden start za slovenský národní tým (v roce 2013).\n\nSvou fotbalovou kariéru začal v MFK Lokomotíva Zvolen. V roce 2002 přestoupil ještě jako dorostenec do MFK Ružomberok, kde se propracoval až do prvního mužstva a později převzal kapitánskou pásku. V sezóně 2012/13 byl vyhlášen nejlepším hráčem 1. slovenské ligy. V létě 2014 v týmu předčasně skončil.\n\n8. července 2014 přestoupil po delších jednáních do FC Slovan Liberec. První soutěžní zápas absolvoval 17. července ve 2. předkole Evropské ligy UEFA 2014/15 proti MFK Košice (výhra 1:0). Po faulu na něj byl nařízen v 83. minutě pokutový kop, který proměnil Marek Jarolím. V domácí odvetě 24. července se premiérově zapsal do střelecké listiny, Liberec zvítězil 3:0 a postoupil do 3. předkola proti FC Astra Giurgiu, kde byl vyřazen.\n\nV Liberci strávil jen jednu sezónu a v červnu 2015 se vrátil do MFK Ružomberok.\nZa Ružomberok odehrál 2 sezóny (60 zápasů a 9 gólů) a v červenci 2017 posílil maďarský klub Zalaegerszegi TE.\n\nV březnu 2013 figuroval v širší nominaci slovenského národního týmu pro kvalifikační zápas s Litvou (22. března) a přátelské utkání se Švédskem (26. března, oba zápasy měly dějiště v Žilině na stadiónu Pod Dubňom). Do žádného zápasu však nezasáhl. Svůj debut v reprezentačním A-mužstvu absolvoval 7. června 2013 proti Lichtenštejnsku, šlo o kvalifikační utkání na MS 2014 (remíza 1:1).\n\n"}
{"id": "853623", "url": "https://cs.wikipedia.org/wiki?curid=853623", "title": "Peter Sládek", "text": "Peter Sládek\n\nPeter Sládek (* 7. července 1989, Myjava, Československo) je slovenský fotbalový záložník či útočník, od ledna 2017 hráč klubu Podbeskidzie Bielsko-Biała. Mimo Slovensko působil na klubové úrovni v Česku, Belgii a Polsku.\n\nSvoji fotbalovou kariéru začal ve Spartaku Myjava, odkud v průběhu mládeže zamířil do Púchova, a poté do českého Slovácka, které se pro něj stalo prvním zahraničním angažmá. V roce 2008 se propracoval do prvního mužstva. V A-týmu neodehrál žádný zápas a nastupoval za rezervu nebo hostoval v jiných týmech. V ročníku 2009/10 působil v českých Vítkovicích a poté od léta 2010 do konce podzimní části sezony 2012/13 nastupoval opět za Myjavu. S týmem postoupil v sezoně 2010/11 do 2. ligy a o rok později do nejvyšší soutěže. V únoru 2013 Slovácko definitivně opustil a vrátil se na přestup do Myjavy. V průběhu ročníku 2013/14 (v říjnu 2013) odešel na roční hostování do belgického KV Oostende. Součástí smlouvy byla i opce na případný přestup. Před sezonou 2014/15 se vrátil do Myjavy, jelikož Oostende opci nevyužilo. V lednu 2015 odešel hostovat do FC Spartak Trnava, ve smlouvě byla opce na přestup. V létě 2015 se vrátil do svého mateřského klubu (Spartaku Myjava).\n\nPoté, co Spartak odhlásil v zimní přestávce sezóny 2016/17 A-tým z 1. slovenské ligy, přestoupil společně se spoluhráčem Ľubošem Kolárem v lednu 2017 do polského druholigového klubu Podbeskidzie Bielsko-Biała vedeného trenérem Jánem Kocianem. V červenci 2017 odešel na půlroční hostování do slovenského prvoligového klubu FC ViOn Zlaté Moravce – Vráble.\n\n"}
{"id": "853625", "url": "https://cs.wikipedia.org/wiki?curid=853625", "title": "Směrnice o nekalých obchodních praktikách", "text": "Směrnice o nekalých obchodních praktikách\n\nSměrnice o nekalých obchodních praktikách (2005/29/ES) je směrnice Evropské unie týkající se nekalé soutěže na trzích Evropské unie. Jejím cílem je sjednotit pravidla pro ochranu obchodníků i zákazníků napříč celou Evropskou unií. Vydal ji Evropský parlament a Rada Evropské unie 11. května 2005, platit začala od 11. června 2005 a členské státy Evropské unie byly povinny upravit v souladu s ní své právní řády do 12. června 2007 tak, aby byla od 12. prosince požadovaná úroveň ochrany vymahatelná jejich zákony.\n\nV rámci právního řádu České republiky se směrnice o nekalých obchodních praktikách promítla do novely zákona o ochraně spotřebitele.\n\n"}
{"id": "853627", "url": "https://cs.wikipedia.org/wiki?curid=853627", "title": "Krvavý týden", "text": "Krvavý týden\n\nKrvavý týden (francouzsky \"Semaine sanglante\") je ve francouzských dějinách označení pro sérii bojů a masakrů, které se odehrály v závěru existence Pařížské komuny ve dnech 22. – 28. května 1871. Proti sobě stálo 130 000 vojáků versailleské vlády a zhruba 25 až 30 000 komunardů. Ztráty na straně Versailleských dosáhly 877 mrtvých, 6454 zraněných, 183 nezvěstných a asi 50–100 popravených rukojmích. Z komunardů se udává mrtvých 6000–30 000, kteří padli v boji či byli popraveni a 43 522 uvězněných osob.\n\nV neděli odpoledne se versailleská vojska umístěná u brány Point du Jour pod velením maršála Mac-Mahona probila do Paříže. Vojáci obsadili opevnění a území u železnice Petite Ceinture v 16. obvodu. Rada Komuny neposlala na obranu požadované posily a vojsko obsadilo čtvrtě Auteuil a Passy. V ten den se konalo poslední zasedání Rady komuny.\n\nV dopoledních hodinách versailleští obsadili 15. a 16. obvod a brány Passy, Sèvres a Versailles. Na návrší Chaillot a Place de l'Étoile umístili dělostřelectvo. V Paříži byla vyhlášena všeobecná mobilizace a členové komuny a Národní gardy nastoupili k obraně jednotlivých čtvrtí, ovšem bez vzájemné koordinace. Vznikly barikády na \"Place Saint-Jacques\", v ulicích \"Rue Auber\", \"Rue de Châteaudun\", \"Rue du Faubourg-Montmartre\", \"Rue de Notre-Dame-de-Lorette\", na \"Place de la Trinité\", ve čtvrti Chapelle, na \"Place de la Bastille\", v parku Buttes-Chaumont, na \"Boulevardu Saint-Michel\", u Pantheonu a jinde.\n\nBoje se odehrávaly ve čtvrti Batignolles a na \"Place Clichy\". Němci získali povolení od Versailleských k překročení neutrální zóny severně od Paříže, což jim umožnilo zaútočit na Batignolles.\n\nPozdě odpoledne Versailleští obsadili Elysejský palác, nádraží Saint-Lazare a École Militaire, kde byly uloženy kanóny.\n23. srpna skončily boje v Batignolles, kvůli dezorganizaci padl téměř bez boje Montmartre. Mezi zajatými komunardy bylo namátkově vybráno 42 mužů, tři ženy a čtyři děti, kteří byli popraveni v ulici \"Rue des Rosiers\". Odpor pokračoval na Butte aux Cailles, u Pantheonu, v ulicích \"Rue de l'Université\", \"Rue Saint-Dominique\", \"Rue Vavin\", \"Rue de Rennes\" a u Východního nádraží. Versailleští obsadili budovu Opery, \"Place de la Concorde\" a předměstí Faubourg Montmartre, posléze i Pařížskou observatoř a provedli hromadné popravy na Montmartru, parku Monceau a v La Madeleine. Vypukly rozsáhlé požáry, které zpustošily řadu pařížských památek (Tuilerijský palác, Účetní dvůr, sídlo Státní rady nebo Hôtel de Salm aj.)\n\nPokračovaly požáry z předchozího dne, které se rozšířily i na obytné domy v \"Rue de Lille\", \"Rue Saint-Sulpice\" a \"Rue du Bac\". Vedení komuny evakuovalo pařížskou radnici, kterou nechalo podpálit spolu s policejním ředitelstvím a Justičním palácem. Versailleští zabrali Banque de France, Palais Royal, palác Louvre, \"Rue d'Assas\" a kostel Notre-Dame-des-Champs. Začal útok na Latinskou čtvrť, ve večerních hodinách byla dobyta a asi 700 obránců bylo popraveno v \"Rue Saint-Jacques\". Explodovala prachárna v Lucemburském paláci. V semináři Saint-Sulpice přeměněném na lazaret byl vojáky zastřelen vedoucí lékař Faneau a 80 zraněných komunardů. Ve věznici Roquette komunardi poté zastřelili pařížského arcibiskupa Georgese Darboye a pět dalších rukojmí. Smrt arcibiskupa, který mohl usnadnit výměnu Louise Augusta Blanquiho za vězně komunardů zmařila poslední naději na zastavení krveprolití. Komunardi ovládali již jen 9., 12., 19. a 20. obvod a několik izolovaných ostrovů ve 3., 5. a 13. obvodu.\nProbíhaly velké boje na Butte aux Cailles a \"Place du Château-d'Eau\". Dne 19. května bylo zatčeno pět dominikánů a devět jejich zaměstnanců a obviněno z práce pro Versailleské poté, co vznikl požár generálního štábu 101. praporu v blízkosti jejich školy. Dne 25. května byli popraveni ve vězení na \"Avenue d'Italie\".\n\nV ulici \"Rue Haxo\" komunardi popravili 50 zajatců z věznice Roquette. Později zde na jejich památku vznikl kostel Notre-Dame-des-Otages. Masakr komunardů v Pantheonu. Předměstí Faubourg Saint-Antoine bylo pod kontrolou Versailleských. Komunardi ovládali území mezi kanály Ourcq, La Villette, Saint-Martin, \"Boulevardem Richard-Lenoir\", \"Rue du Faubourg-Saint-Antoine\" a \"Porte de Vincennes\".\n\nNa hřbitově Père-Lachaise probíhal boj, po jehož skončení bylo 147 komunardů zastřeleno u zdi hřbitova. Během noci Versailleští dělostřelci ostřelovali Belleville, aby zde vyvolali požár.\n\nPokračovaly boje v Belleville. V časném odpoledni Versailleští dobyli poslední barikádu komunardů v ulici \"Rue Ramponeau\".\n\nPevnost Vincennes obklopená Němci se vzdala. Devět důstojníků posádky bylo zastřeleno v příkopech.\n\nThiersova vláda vyhlásila ve městě stav obležení a Paříž byla rozdělena do čtyř vojenských sektorů. Vojáci zahájili prohledávání domů, parků a pařížských katakomb. Stoupenci versailleské vlády byli vybaveni páskami a pomáhali vojákům v pátrání po komunardech. Celkem bylo posláno téměř 400 000 udání, z nichž bylo jen pět procent podepsaných. Zvláštní tribunály oprávněné vynášet tresty smrti byly zřízeny na École Polytechnique, Severním nádraží, Východním nádraží, Grand Châtelet a Lucemburském paláci. Popravy se konaly na \"Square Montholon\", parku Monceau, École Militaire, hřbitově Montparnasse a zejména v kasárnách Lobau. V roce 1897 byl objeven masový hrob 800 komunardů ve čtvrti Charonne. Odhady počtů zabitých a popravených komunardů se značně liší. Nejvyšší udávají až 30 000 osob. V roce 2011 britský historik Robert Tombs provedl nový výzkum na základě archivů pařížských hřbitovů a uvádí, že v boji a při popravách zahynulo asi 6000 až 7500 komunardů. Většina vězňů byla poslána do Versailles, kde byli internováni v táboře Satory. Mnozí zahynuli i během cesty. Oficiální počty oznámil generál Félix Antoine Appert Národnímu shromáždění v roce 1875, kdy uveřejnil 43 522 zatčených, z toho 819 žen a 538 dětí. Propuštěno bylo téměř 7700 osob, které byly zatčeny omylem. V táboře Satory zahynuly další osoby na nedostatek hygieny a zdravotní péče, také bylo popraveno 300 vězňů, kteří se pokusili uniknout v noci z 27. na 28. května. Vězni poté byli převezeni do přístavů v západní Francii v Brestu, Lorientu, Cherbourgu a Rochefortu, kde jich zhruba 20 000 bylo internováno několik měsíců. Versailleská armáda oficiálně spočetla na své straně 877 mrtvých, 6454 zraněných a 183 nezvěstných. K nim lze připočíst i odhadovaných 50 až 100 zastřelených rukojmích.\n\nVálečné soudy zasedaly od června 1871 po dobu následujících čtyř let. Zákon stanovil 15 válečných rad k souzení válečných zajatců Komuny. V roce 1872 byl přijat zákon o deportaci komunardů do Nové Kaledonie. Poloostrov Ducos byl určen jako těžký žalář, na ostrově Pins bylo lehčí vězení a ostrov Nou sloužil pro nucené práce.\n\nDne 11. července 1880 Národní shromáždění odhlasovalo amnestii a deportovaní se mohli vrátit opět do Francie.\n\n"}
{"id": "853628", "url": "https://cs.wikipedia.org/wiki?curid=853628", "title": "Panoptikum (rozcestník)", "text": "Panoptikum (rozcestník)\n\nSlovo panoptikum (\"pānoptikón\" – složenina řeckého \"παν\" (\"pān\", vše) a \"οπτικό\" (k vidění) může znamenat:\n\n"}
{"id": "853632", "url": "https://cs.wikipedia.org/wiki?curid=853632", "title": "Ján Novák", "text": "Ján Novák\n\nJán Novák (* 6. března 1985 Trebišov, Československo) je slovenský fotbalový útočník a bývalý reprezentant, od ledna 2018 hráč klubu FK Slavoj Trebišov. Byl nejlepším střelcem slovenské první ligy za sezonu 2007/08. Mimo Slovensko působil na klubové úrovni ve Francii.\n\nSvoji fotbalovou kariéru začal ve Slavoji Trebišov. V roce 2004 se propracoval do první týmu Trebišova, za který nastupoval dva roky.\n\nV létě 2006 přestoupil do MFK Košice. V sezóně 2007/08 se fotbalista stal se 17 góly nejlepším střelcem slovenské ligy. Povedený byl pro hráče i ročník 2009/10, ve kterém nastřílel ve 29 utkáních 12 gólů. Během svého angažmá v Košicích se třikrát trefil proti AS Řím v konfrontaci v Evropské lize. Za mužstvo během svého působení vsítil 45 branek ve 112 střetnutích.\n\nPřed jarní částí sezony 2010/11 odešel na hostování do francouzského Tours FC, kde během půl roku kvůli zranění nenastoupil k žádnému zápasu.\n\nV lednu 2012 přestoupil Novák do MŠK Žilina, kde podepsal smlouvu do roku 2014. Se Žilinou vyhrál v roce 2012 ligový titul i slovenský fotbalový pohár. Za klub nastoupil k 11 střetnutím, v kterých jednou rozvlnil síť.\n\nV létě 2012 se po nepovedeném půl roku v Žilině vrátil do Košic, kde měl vyřízené hostování do konce podzimní části ročníku. V Košicích navázal na povedené sezony a vstřelil během podzimu 5 gólů ve 13 utkáních. Po vypršení hostování měl klub zájem hráče udržet, ale fotbalista se vrátil do Žiliny, která mu oznámila, že si může hledat nové angažmá.\n\nV zimním přestupovém období sezony 2012/13 zamířil do Tatranu Prešov, kde jako volný hráč podepsal kontrakt na tři roky. S týmem v průběhu jarní části bojoval o záchranu, který nedopadla pro klub dobře a Prešov sestoupil do 2. ligy. V celku byl následně přeřazen do rezervy.\n\nV říjnu 2013 se vrátil podruhé do MFK Košice, kam odešel hostovat do konce ročníku. V sezóně 2013/14 vyhrál s Košicemi slovenský fotbalový pohár, ve finále 1. května 2014 jeho mužstvo porazilo ŠK Slovan Bratislava 2:1. Ve finále však kvůli svalovému zranění nenastoupil. V neúplné sezoně 2013/14 odehrál 17 střetnutí, ve kterých nastřílel 4 góly.<ref name=\"stitistiky2013/14\">Statistiky 2013/14</ref> Před ročníkem 2014/15 prodloužil hostování v klubu o rok. Díky triumfu v poháru hrál s Košicemi ve 2. předkole Evropské ligy UEFA 2014/15 proti FC Slovan Liberec. Celkem za tým odehrál 37 střenutí, v nichž dal 9 branek.\n\nV červenci 2015 Přešov definitivně opustil a odešel do klubu TJ Iskra Borčice, tehdejšího nováčka 2. slovenské ligy, kde se dohodl na půlročním angažmá. V prvním ligovém kole 1. srpna 2015 potvrdil renomé kanonýra, vstřelil dva góly a Iskra vyhrála poměrem 4:1 nad FK Dukla Banská Bystrica.\n\nV lednu 2018 se rozhodl pro návrat do mateřského klubu FK Slavoj Trebišov ve druhé slovenské lize.\n\nNovák debutoval v A-týmu Slovenska 20. května 2008 v německém Bielefeldu v přátelském utkání proti Turecku (porážka 0:1), dostal se na hřiště v závěru utkání (v nastaveném čase střídal Martina Petráše). Za slovenský národní tým odehrál v letech 2008–2009 celkem čtyři zápasy (bez vstřeleného gólu). Do všech zápasů naskakoval jako střídající hráč.\n\n\n"}
{"id": "853639", "url": "https://cs.wikipedia.org/wiki?curid=853639", "title": "Seydouba Soumah", "text": "Seydouba Soumah\n\nSeydouba Guinéenne Soumah (* 11. června 1991, Conakry) je guinejský fotbalový záložník či útočník a reprezentant, od září 2018 hráč izraelského týmu Makabi Haifa FC, kde je na hostování ze srbského mužstva FK Partizan. Mimo Guineu působil na klubové úrovni v Jihoafrické republice, Kuvajtu, Srbsku a na Slovensku. Jde o technicky vyspělého hráče schopného individuálně se prosadit, občas mu bývá vytýkáno přílišné sólování místo načasované přihrávky.\nV sezóně 2016/17 se stal s 20 vstřelenými góly nejlepším kanonýrem slovenské nejvyšší ligy (společně s Filipem Hlohovským).\n\nSvou fotbalovou kariéru začal v klubu Fello Star. V průběhu mládeže zamířil do Jihoafrické republiky, konkrétně do Ajaxu Cape Town. Před sezonou 2008/09 se propracoval do seniorské kategorie, kde se ale výrazněji neprosadil a působil po hostováních. Nastupoval za týmy Ikapa Sporting FC, FC Cape Town a University of Pretoria FC. Trenér Jozef Vukušič, který jej vedl v FC Cape Town a později zprostředkoval jeho přestup na Slovensko, o něm řekl: \"„Seydouba Soumah je pro slovenskou ligu tím, kým je Lionel Messi pro španělskou.“\"\n\nV únoru 2012 Ajax definitivně opustil a stal se hráčem slovenského klubu FC Nitra, kde podepsal tříletý kontrakt. Přišel za cca 25 000 eur.\n\nV Nitře debutoval 9. 3. 2012 v ligovém utkání 21. kola proti týmu MŠK Žilina (prohra 0:2), na hřišti byl do 70. minuty. Ve 26. kole se poprvé střelecky prosadil. Branku dal ve 3. minutě proti mužstvu FK AS Trenčín, ale Nitra prohrála na hřišti soupeře v poměru 2:5. Další gól vstřelil v následujícím 27. kole proti klubu FK DAC 1904 Dunajská Streda, když 12 minut před koncem zvyšoval na konečných 3:0. Během půl roku nastoupil k 13 ligovým střetnutím.\n\nVe 3. kole hraném 28. července 2012 skóroval poprvé v ročníku, když proti ViOnu Zlaté Moravce (výhra 2:0) otevřel skóre utkání. Následně se trefil i v dalších dvou kolech a potvrdil tak svůj skvělý vstup do sezony. Branku dal proti Spartaku Myjava (výhra 2:0) a proti Dukle Banská Bystrica (remíza 1:1). Počtvrté se prosadil ve 14. minutě proti týmu MFK Košice a podílel se na domácí výhře 4:1. Následně se na hřišti projevil i negativně, 14. září 2012 během zápasu se Spartakem Trnava napadl rozhodčího, kapitána Trnavy Miroslava Karhana a dostal červenou kartu za předchozí šlápnutí na soupeře Patrika Čarnotu. Předtím ještě provokoval fanoušky Trnavy obscénními gesty. Dostal šestiměsíční zákaz startu a pokutu 3 400 eur. Soumah se hájil, že byl terčem rasistických nadávek a ze strany Karhana měla být uražena jeho rodina. Celkem na podzim 2012 odehrál devět utkání v lize.\n\nBěhem trestu byl Soumah údajně na testech v Česku, konkrétně ve Viktorii Plzeň. Nakonec ho vykoupil z Nitry v zimním přestupovém období ročníku 2012/13 za uváděných 150 tisíc eur Slovan Bratislava, se kterým uzavřel víceletou smlouvu (výsledná částka činila cca 200–300 tisíc eur).\n\nV dresu Slovanu debutoval v první slovenské lize 16. března 2013 proti Dukle Banská Bystrica (výhra 2:0), když v 55. minutě nahradil na hrací ploše Erika Grendela. Ve své první neúplné sezóně 2012/13 získal se Slovanem Bratislava „double“, tzn. ligový titul a triumf v domácím poháru. Na jaře 2013 si připsal 11 ligových startů.\n\nZa Slovan nastoupil v odvetě 2. předkola Ligy mistrů UEFA 2013/14 na půdě bulharského celku PFK Ludogorec Razgrad. Mužstvo podlehlo soupeři 0:3 a vypadlo, i přestože v prvním zápase zvítězilo v poměru 2:1.\n\nPoprvé v lize skóroval za Slovan 4. 8. 2013 proti Spartaku Myjava, když na konci prvního poločasu zvyšoval na 2:0. Slovan Bratislava nakonec porazil svého soka vysoko 5:0. 21. září 2013 v duelu se Spartakem Trnava opět zavřela zlá krev a na povrch vypluly spory z minulosti. Soumah se dostal na hřiště v 82. minutě a během dvou minut hrubě fauloval protihráče, za což byl vyloučen. Poté odmítal opustit hřiště a dostal se do konfliktu se soupeřem Romanem Procházkou. Od disciplinární komise SFZ (Slovenského fotbalového svazu) dostal trest zákazu startu na šest utkání plus pokutu 2 500 eur. Svůj druhý gól dal ve 20. kole do sítě Dukly Banská Bystrica, trefou z 10. minuty pomohl k výhře 2:0. V ročníku 2013/14 ligový titul se Slovanem obhájil. Na jaře 2014 došel s týmem až do finále slovenského poháru, kde klub podlehl 1. května Košicím v poměru 1:2. Za Slovan tentokrát nastoupil v lize k 21 střetnutím.\n\n5. července 2014 byl u výhry 1:0 nad týmem MFK Košice ve slovenském Superpoháru, Slovan tak oplatil soupeři porážku z předešlého ročníku ve finále domácího poháru. S mužstvem, které v té době vedl český trenér František Straka, postoupil přes klub The New Saints FC z Walesu (výhry 1:0 a 2:0) a moldavský celek FC Sheriff Tiraspol (výhra 2:1 a remíza 0:0) do 4. překola - play-off Ligy mistrů UEFA 2014/15, což znamenalo jistou podzimní účast Slovanu v evropských pohárech. Čtvrté předkolo LM Slovan Bratislava proti týmu FK BATE z běloruského Borisova výsledkově nezvládl (remíza 1:1 a prohra 0:3) a musel se spokojit s účastí ve skupinové fázi Evropské ligy UEFA 2014/15. Slovan byl nalosován do skupiny I, kde číhali soupeři SSC Neapol (Itálie), Young Boys Bern (Švýcarsko) a AC Sparta Praha (Česko). V domácí odvětě proti Bernu (prohra 1:3) dal jediný gól mužstva ve skupinové fázi. Se Slovanem skončil ve skupině na posledním místě, jelikož tým nezískal žádný bod a do jarní vyřazovací části nepostoupil.\n\nV lize skóroval poprvé v ročníku proti klubu MFK Ružomberok (výhra 2:1), trefil se ve 35. minutě. O dva týdny později se dvakrát prosadil do sítě týmu FK Senica (výhra 4:1), nejprve ve 14. minutě otevřel skóre utkání a následně o 18 minut později zvyšoval na 2:0. Svoji čtvrtou branku zaznamenal 31. srpna 2014 v osmém kole proti Dukle Banská Bystrica. Následně skóroval v 52. minutě proti mužstvu FC DAC 1904 Dunajská Streda, Slovan remizoval se soupeřem 1:1. Na jaře 2015 se trefil třikrát, když se prosadil v rozmezí 28.-30. kola. Po jedné brance dal v souboji se Senicí (výhra 4:1), Spartakem Myjava (výhra 6:3) a s Duklou Banská Bystrica (výhra 1:0). Celkem odehrál během roku 22 ligových zápasů.\n\nS mužstvem se představil v prvním předkole Evropské ligy UEFA 2016/17 proti albánskému klubu KF Partizani. Úvodní zápas skončil bezbrankovou remízou, ale odveta v Senici se neuskutečnila. Partizani bylo přesunuto do druhého předkola Ligy mistrů UEFA 2016/17 na místo tehdejšího albánského mistra KF Skënderbeu Korçë vyloučeného kvůli podezření z ovlivňování zápasů a Slovan postoupil automaticky do dalšího předkola. Ve druhém předkole mužstvo remizovalo 0:0 a prohrálo 0:3 s týmem FK Jelgava z Lotyšska a vypadlo.\n\nSvůj první gól po návratu z hostování vsítil v lize v úvodním kole hraném 17. 7. 2016 na půdě Senice a jedinou brankou zápasu rozhodl o výhře Slovanu. Podruhé se prosadil ve 4. kole proti Dunajské Stredě a podílel se na vítězství 3:2. 20. srpna 2016 rozhodl svým gólem ze 67. minuty o zisku tří bodů proti Žilině. Svoji čtvrtou branku v ročníku dal do sítě Spartaku Myjava v 82. minutě z penalty, Slovan prohrál 1:2. Jelikož se Myjava po podzimu 2016 odhlásila z ligy, výsledek byl anulován. Soumahův gól však zůstal v platnosti. Z penalty se trefil i v 11. kole proti Zemplínu Michalovce (výhra 3:1) a v odvetě proti Senici v následujícím kole, kdy Slovan vyhrál 2:0. Posedmé v sezoně se radoval ze vstřelené branky 22. 10. 2016 ve třináctém kole proti ViOnu Zlaté Moravce - Vráble (výhra 5:1), prosadil se v 10. minutě a zaznamenal úvodní trefu střetnutí. I díky tomu ve třech po sobě jdou utkáních dal tři branky. Svůj osmý a devátý gól si připsal 20. 11. 2016 na domácí půdě proti Ružomberoku, prosadil se opět z pokutových kopů v 79. a 85. minutě. V listopadu 2016 uzavřel stejně jako jeho spoluhráč Boris Sekulić s týmem nový kontrakt do léta 2020. Měl skvělý vstup do jarní části sezony 2016/17, když v šesti ligových zápasech, ve kterých nastoupil (nehrál ve 23. kole kvůli trestu za pět žlutých karet), nastřílel šest branek. Skóroval dvakrát v souboji s Tatranem Prešov (výhra 2:0) a po jedné brance dal proti klubům Zemplín Michalovce (výhra 3:1), ViOn Zlaté Moravce - Vráble (remíza 1:1) a FO ŽP ŠPORT Podbrezová (výhra 3:2). Po 24 odehráných zápasech v lize měl na svém kontě 15 vstřelených gólů. Následně se trefil ve 27. kole, když v utkání proti Ružomberoku (prohra 1:2) srovnával v 64. minutě na 1:1. 1. května 2017 se se Slovanem představil na stadionu NTC Poprad ve finále domácího poháru a gólem z pokutového kopu v 75. minutě zápasu se podílel na zisku trofeje po výhře v poměru 3:0 nad tehdy druholigovým týmem MFK Skalica. Svoji sedmnáctou ligovou branku zaznamenal z penalty v odvetě proti Prešovu a měl podíl na domácí výhře 3:1. Poosmnácté skóroval 19. 5. 2017 ve 32. kole v 65. minutě odvetného souboje s Trenčínem, ale prohře 2:3 nezabránil. Střelecky se prosadil i v dalším kole ve třetím vzájemném ligovém souboji s Michalovcemi (výhra 3:1), když se nejprve trefil ve 26. a následně v 78. minutě. V ročníku 2016/17 nastřílel v lize 20 branek a společně s žilinským Filipem Hlohovským se stal králem střelců slovenské nejvyšší soutěže, navíc byl Soumah stejně jako jeho spoluhráč Kornel Saláta zařazen do nejlepší jedenáctky sezony Fortuna ligy. 23. června 2017 odehrál za mužstvo 53 minut (ze zápasu odstoupil kvůli zranění a na trávníku ho nahradil Joeri de Kamps) v utkání Česko-slovenského Superpoháru hraného v Uherském Hradišti proti českému celku FC Fastav Zlín, kterému Slovan Bratislava podlehl v penaltovém rozstřelu.\n\nV červenci 2015 odešel na roční hostování s opcí do kuvajtského klubu Qadsia SC, dostal dres s číslem 20. S týmem získal v sezóně 2015/16 titul v kuvajtské lize. Po roce se vrátil zpět do Slovanu Bratislava. Celkem nastoupil v dresu Quadsie během svého působení k 20 střetnutím v lize a dal 14 gólů.\n\nV červenci 2017 přestoupil ze Slovanu do srbského mužstva FK Partizan z Bělehradu, kde podepsal smlouvu na tři roky. Do týmu údajně zamířil za 1,65 milionu eur, čímž se měl stát historicky nejdražší posilou Partizanu.\n\nVe druhém předkole Ligy mistrů UEFA 2017/18 proti Budućnosti Podgorica z Černé Hory (výhra 2:0 a remíza 0:0) nehrál, jelikož jeho přestup se uskutečnil až v den odvety. S Partizanem se představil ve třetím předkole LM, ve kterém srbské mužstvo vypadlo po prohře 1:3 a remíze 2:2 s řeckým klubem Olympiakos Pireus a představilo se následně ve čtvrtém předkole - play-off Evropské ligy UEFA 2017/18, ve kterém po remíze 0:0 a výhře 4:0 nad Videotonem FC z Maďarska postoupilo do skupinové fáze. Partizan byl nalosován do skupiny B, kde v konfrontaci s celky BSC Young Boys z Bernu (Švýcarsko), FK Dynamo Kyjev (Ukrajina) a KF Skënderbeu Korçë (Albánie) skončil na druhém místě tabulky a postoupil do vyřazovací části, ve které vypadl v šestnáctifinále po remíze 1:1 a prohře 2:0 s Viktorií Plzeň. Soumah zaznamenal v pohárové Evropě dva góly, když dal po jedné brance v předkolech Ligy mistrů a Evropské ligy.\n\nLigový debut v bělehradském klubu absolvoval v úvodním kole hraném 22. července 2017 v souboji s týmem FK Mačva Šabac (výhra 6:1), na hřiště přišel v 61. minutě. Poprvé se střelecky prosadil v následujícím kole proti Javoru Ivanjica, když v 85. minutě zvyšoval na 2:0. Zápas skončil výhrou Partizanu na domácí půdě v poměru 2:1. Svůj druhý gól v ročníku vsítil 15. 10. 2017 z pokutového kopu proti Radniku Surdulica a podílel se na vítězství 2:0 nad tímto soupeřem. Z penalty se prosadil i potřetí v sezoně, když v městském derby v souboji s Crvenou zvezdou (remíza 1:1) otevřel v 61. minutě skóre zápasu. Na jaře 2018 získal s Partizanem domácí pohár, i když ve finále hraném 23. května proti celku FK Mladost Lučani (výhra 2:1) nehrál. V ročníku 2017/18 si připsal 22 ligových střetnutí.\n\nNa podzim 2018 postoupil společně se svými spoluhráči přes černohorský klub FK Rudar Pljevlja (výhry 2x 3:0) a tým FK Trakai z Litvy (výhra 1:0 a remíza 1:1) do třetího předkola Evropské ligy UEFA, ve kterém proti dánskému celku FC Nordsjaelland (výhry 2:1 a 3:2) nehrál a za bělehradské mužstvu následně odehrál čtvrté předkolo - play-off s Beşiktaşem JK z Turecka, přes který Partizan po remíze 1:1 a prohře 0:3 do skupinové fáze neprošel. V sezoně 2018/19 za srbský celek nastoupil pouze ke čtyřem utkáním v lize, jelikož v průběhu ročníku odešel.\n\nV září 2018 odešel kvůli většímu hernímu vytížení z Partizanu na roční hostování s opcí na přestup do izraelského klubu Makabi Haifa FC. Svůj první ligový zápas v dresu Makabi si odbyl 22. září 2018 ve čtvrtém kole v souboji s klubem Maccabi Petah Tikva F.C. (prohra 1:2), na trávník se dostal v 85. minutě.\n\nAktuální k 18. únoru 2019\n\nSvoji reprezentační premiéru v A-týmu Guineje si odbyl 5. února 2013 v Dakaru v přátelském utkání proti reprezentaci Senegalu (remíza 1:1), na hřiště přišel do druhého poločasu. Poprvé v reprezentaci skóroval 10. září 2013 v Kvalifikaci na Mistrovství světa 2014 proti Egyptu (prohra 2:4), když v 57. minutě srovnával na 2:2. 15. 11. 2014 dal v kvalifikaci na Africký pohár národů 2015 proti reprezentaci Toga během 27 minut hattrick a výrazně se tak podílel na výhře 4:1.\n\nV roce 2015 byl Soumah nominován trenéry Michelem Dussuyerem a Kevinem Constantem na Africký pohár národů 2015 v Rovníkové Guineji. V prvním zápase skupiny D proti reprezentaci Pobřeží slonoviny (remíza 1:1) nehrál. V dalších utkáních proti Kamerunu a reprezentaci Mali nastoupil, obě střetnutí skončili remízami 1:1. Guinea obsadila ve skupině D se třemi body druhé místo a postoupila do play-off. Ve čtvrtfinále byl Soumah pouze na lavičce náhradníků, Guinea prohrála s Ghanou 0:3 a na turnaji skončila.\n\n"}
{"id": "853643", "url": "https://cs.wikipedia.org/wiki?curid=853643", "title": "Laurie Holdenová", "text": "Laurie Holdenová\n\nHeather Laurie Holdenová (* 17. prosince 1969) je americko-kanadská herečka a aktivistka za lidská práva. Nejvíce známa jako Marita Covarrubiasová ze seriálu \"Akta X\", Adele Stantonová z filmu \"Majestic\", Cybil Bennetová ze \"Silent Hill\", Amanda Dumfries z \"Mlha\", Olivia Murrayová z \"Policejní odznak\" a Andrea z \"Živí mrtví\".\n\nNarodila se v Los Angeles a vyrůstala v Torontu. Má dvojí občanství – americké i kanadské. Její otec byl herec Glen Corbett (také známý jako Lawrence Holden) a Adrienne Ellisová, také herečka. Její rodiče jsou rozvedení a její matka vdaná za režiséra Michaela Andersona. Její zcela první role byla v televizní seriálu \"Marťanská kronika\" (1980), kde hrála dceru Rocka Hudsona. Jako absolventka U.C.L.A je členkou National Honor Society. V současné době studuje na Kolumbijské univerzitě v oboru lidských práv.\n\n\n\n"}
{"id": "853644", "url": "https://cs.wikipedia.org/wiki?curid=853644", "title": "Chiara Simionatová", "text": "Chiara Simionatová\n\nChiara Simionatová, vlastním jménem Chiara Simionato (* 4. července 1975 Treviso), je bývalá italská rychlobruslařka.\n\nSvoji sportovní kariéru začala jako short trackařka, avšak přešla ke klasickému rychlobruslení. Na velkých mezinárodních závodech debutovala na Mistrovství světa juniorů 1994, kde skončila na 17. místě. Stejné příčky dosáhla o rok později. Od sezóny 1995/1996 pravidelně startovala v závodech Světového poháru, kde se specializovala na krátké a střední tratě 500, 1000 a 1500 m. V téže sezóně se poprvé zúčastnila seniorských mistrovství světa i Evropy. Výraznějších výsledků dosáhla až po roce 2003. V sezónách 2004/2005 a 2006/2007 vyhrála celkové pořadí Světového poháru na trati 1000 m, v roce 2006 získala bronzovou medaili na světovém sprinterském šampionátu. Startovala na zimních olympijských hrách v letech 2002, 2006 a 2010, jejím nejlepším umístěním je páté místo ze závodu na 1500 m v Turíně 2006. Je několikanásobnou mistryní Itálie. Kariéru ukončila v roce 2011.\n\n"}
{"id": "853648", "url": "https://cs.wikipedia.org/wiki?curid=853648", "title": "Dyadický efekt", "text": "Dyadický efekt\n\nTermín dyadický efekt je úzce spjat s teorií sebeodhalení v komunikaci. Sebeodhalení v komunikaci probíhá většinou v rámci interpersonální komunikace, ale čím dál častěji také na skupinové a meziskupinové úrovni. Principem je, že komunikant na sebe prozrazuje informace, které o něm ostatní nevěděli. \n\nDyadické skupiny, neboli skupiny, které se skládají ze dvou členů, jsou pro vzájemné sebeodhalení nejoblíbenější, protože jsou také skupinami nejvhodnějšími. Jestliže se svěřujeme pouze jednomu posluchači, můžeme kontrolovat jeho reakce na naše sdělení, můžeme koordinovat dobu kdy, co, kde a jak mu na sebe povíme. Sebeodhalení je navíc podpořeno vzájemnou důvěrou a blízkým vztahem. Z tohoto sdělení vyplývá, že se lidé se nejčastěji svěřují v menších skupinách. Menší skupina je charakteristická relativně malým počtem účastníků, kteří mají společný cíl a kteří se řídí podobnými organizačními pravidly. V menší skupině bývá obvykle 5, maximálně však 12 lidí. Díky relativně malému počtu účastníků v těchto skupinách obvykle panuje přátelská atmosféra a nejsou zaznamenána markantnější napětí. Podle různých kritérií můžeme menší skupiny rozdělit na 2 základní typy. Zaprvé se jedná o takové skupiny, jejichž hlavním účelem je nějaký obecný cíl. Sem patří společenské a pracovní skupiny. Zadruhé jsou hlavním účelem takových skupin hodnoty a vliv těchto hodnot na členy skupiny. Sem patří referenční a členské skupiny. \n\nDyadický efekt znamená - převedeno ve víceslovné vyjádření - „co dělá jeden, dělá i druhý“. Pocit relativní jistoty a bezpečí vede k tomu, že se snadněji svěříme člověku, který se svěří nám. Sebeodhalení v komunikaci bývají intimnější, když jsou přímou reakcí na sebeodhalení druhého. Je to tedy proces, během kterého komunikant A napodobuje chování komunikačního partnera. Cílem bývá dozvědět se důvěrnější informace o druhé osobě. Avšak tento typ komunikace není obvyklý ve všech kulturách.\n\nPrvní skupina problémů vyvstává kvůli interkulturním faktorům. Příkladem může být komunikace členů různých kultur a náboženství. Zatímco Američané údajně oplácejí důvěrné sdělení druhého člověka jasným slovním sebeodhalením, například asijské národy nikoli. To může vést ke sporům mezi kulturami. Lapidárně řečeno, Američané se mohou urazit, jestliže jejich korejský protějšek neoplácí stejně hlubokými sebeodhaleními. Mnohé výzkumy dále zkoumaly vliv náboženství na sebeodhalení člověka (buddhismus, islám, judaismus). Další studie prokázaly, že mladší generace se svěřovala více než starší generace. Existují tedy i mnohé sociologické faktory, které sebeodhalení provázejí. Na prvním místě s frekvencí sdělování se mimochodem objevili mladí muslimští studenti, kteří na sebe prozrazovali nejvíce informací, následovali studenti židovského vyznání a poslední místo zaujali buddhisté. \n\nDruhá nejzávažnější skupina překážek v komunikaci se netýká interkulturního prostředí. Může jít o prostou neochotu prozrazovat na sebe informace. Typickým příkladem je skupinová terapie. Někteří účastníci terapie se svěřují snadněji než jiní. Takováto diskrepance může zapříčinit pocit nerovnosti členů skupiny. Situace může eskalovat v ignorovaci terapeutických sezení ze strany dotčených komunikantů. \n\nObecně prý dále platí, že umělci patří k otevřenějším komunikantům, co se týče odhalení svého nitra a naopak sportovci patří k těm, co se neradi svěřují. A tak se může stát, že herec, poté co svému komunikačnímu partnerovi barvitě vylíčí svůj osud a své strasti, nemusí být úplně spokojen se sebeodhalením svého partnera a může jeho odpověď považovat za povrchní a urážlivou. Takovým způsobem mohou v komunikaci vzniknout bariéry, které se jen těžko překonávají. V tomto případě je z lingvistického hlediska vhodné přemýšlet o asymetrii v komunikaci. \n\n\n"}
{"id": "853652", "url": "https://cs.wikipedia.org/wiki?curid=853652", "title": "Color blocking", "text": "Color blocking\n\nColor blocking je trend, který spočívá ve využívání velkých pestrobarevných ploch (bloků) o stejné intenzitě. Žádná z barev není dominantní a všechny jsou intenzivní, syté a pestré. Při kombinování barevných bloků se vychází především z odstínů základních barev (červená, modrá, žlutá). S color blockingem se lze nejčastěji setkat v oblasti:\n\n\nNejvětšího kontrastu je dosaženo při spojení tzv. komplementárních (protikladných, doplňkových) barev spektra. Jde o kombinace červená-zelená, modrá-oranžová a žlutá-fialová. V těchto variacích dochází ke spojení teplých a studených odstínů, které dodávají módnímu outfitu nebo interiéru pocit napětí.\n\n"}
{"id": "853653", "url": "https://cs.wikipedia.org/wiki?curid=853653", "title": "Menard County (Texas)", "text": "Menard County (Texas)\n\nMenard County je okres ve státě Texas v USA. K roku 2010 zde žilo 2 242 obyvatel. Správním městem okresu je Menard. Celková rozloha okresu činí 2 336 km².\n"}
{"id": "853654", "url": "https://cs.wikipedia.org/wiki?curid=853654", "title": "Medina County (Texas)", "text": "Medina County (Texas)\n\nMedina County je okres ve státě Texas v USA. K roku 2010 zde žilo 46 006 obyvatel. Správním městem okresu je Hondo. Celková rozloha okresu činí 3 458 km².\n"}
{"id": "853655", "url": "https://cs.wikipedia.org/wiki?curid=853655", "title": "Maverick County", "text": "Maverick County\n\nMaverick County je okres ve státě Texas v USA. K roku 2010 zde žilo 54 258 obyvatel. Správním městem okresu je Eagle Pass. Celková rozloha okresu činí 3 346 km². Předlohou pro název okresu byl Samuel Maverick.\n"}
{"id": "853656", "url": "https://cs.wikipedia.org/wiki?curid=853656", "title": "Steven Yeun", "text": "Steven Yeun\n\nSteven Yeun (* 21. prosince 1983) je korejsko-americký herec. V současné době ztvrárňuje roli Glenna v televizním seriálu od AMC, \"Živí mrtví\". Mimo \"Živí mrtví\" si také v roce 2010 zahrál ve vysoce hodnoceném americkém sitkomu \"Teorie velkého třesku\" bývalého spolubydlícího Sheldona Coopera, Sebastiana. Také daboval pro video hru \"Crysis\".\n\nNarodil se rodičům Je a Juneovi Yeunovým v Jižní Koreji a vyrůstal v Troyi v Michiganu. Jeho rodiče vlastní dovážecí obchod v Detroitu.\n\nYeun získal v roce 2005 bakalářský titul v oboru psychologie z Kalamazoo College. Během studia na této škole začal projevovat zájem o herectví a jako vysokoškolský student prvního ročníku se pokusil přidal se do improvizačního kroužku jménem \"Monkapult\". Byl sice odmítnut, ale jako student v druhém ročníku přijat.\n\nYeun oznámil rodičům, že chce místo lékařského studia začít svou hereckou kariéru Chicagu. I když nebyli jeho rodiče s tímto rozhodnutím dvakrát spokojeni, vyhovili mu a dali mu dva roky na to, aby spustil svou hereckou kariéru. V roce 2005 se přestěhoval do Chicaga a se svým bratrem žil na Lincoln Square.\n\nV říjnu 2009 se nastěhoval do Los Angeles.\n\n"}
{"id": "853657", "url": "https://cs.wikipedia.org/wiki?curid=853657", "title": "Dostálek", "text": "Dostálek\n\nDostálek může být:\n"}
{"id": "853658", "url": "https://cs.wikipedia.org/wiki?curid=853658", "title": "Matagorda County", "text": "Matagorda County\n\nMatagorda County je okres ve státě Texas v USA. K roku 2010 zde žilo 36 702 obyvatel. Správním městem okresu je Bay City. Celková rozloha okresu činí 4 175 km².\n"}
{"id": "853660", "url": "https://cs.wikipedia.org/wiki?curid=853660", "title": "Mason County (Texas)", "text": "Mason County (Texas)\n\nMason County je okres ve státě Texas v USA. K roku 2010 zde žilo 4 012 obyvatel. Správním městem okresu je Mason. Celková rozloha okresu činí 2 414 km².\n"}
{"id": "853662", "url": "https://cs.wikipedia.org/wiki?curid=853662", "title": "Břímě času", "text": "Břímě času\n\n„Břímě času“ (v originále „Rejoined“) je v pořadí šestá epizoda čtvrté sezóny seriálu \"\".\n\nNa stanici Deep Space Nine míří trillský vědecký tým, aby provedl zkoušku experimentálních postupů s cílem vytvořit umělou červí díru. Kapitán Sisko souhlasí, že jim k tomuto důležitému projektu zapůjčí \"Defiant\". Problémem ovšem je, že vedoucí týmu je doktorka Lenara Kahn. Její symbiont Kahn kdysi patřil Nilani a ta bývala manželkou Toriase Daxe, jednoho z předchozích hostitelů symbiontu Daxe. Torias zemřel při nehodě raketoplánu a Nilani ovdověla. Trillská společnost ovšem přísně zakazuje pokračování vztahu dvou bývalých partnerů, protože úkolem symbionta je shromažďování zkušeností z mnoha životů. Jedince, kteří něco takové zkusí, čeká vyhnání z trillské společnosti a smrt jich i jejich symbionta.\n\nPři slavnostní recepci si Jadzia Dax i Lenara slíbí, že své vzpomínky nebudou míchat s prací a celou situaci zvládnou. Druhý den začnou s experimenty: poté, co vyšlou sondu, vygeneruje \"Defiant\" subprostorové pole. Sonda následně vyprodukuje magnetonové pole, přičemž střet obou polí vytvoří trhlinu v časoprostoru. Přípravy komplikují drobné nepřesnosti, jejichž oprava zabere celý den a způsobí napětí mezi oběma ženami. Jadzia proto navrhne, aby s ní šla Lenara na večeři, samozřejmě v doprovodu přátel. Nakonec se jí podaří přesvědčit pouze doktora Bashira, který se při družném rozhovoru mezi oběma Trilly evidentně nudí. Po doktorově odchodu k lékařskému případu se obě shodnou, že k nepřátelství není důvod, jenže důvěrný rozhovor začne být podezřelý Hanoru Prenovi, jednomu z členů trillského vědeckého týmu.\n\nProblémy jsou odstraněny a \"Defiant\" je připravený k pokusu. Vše proběhne přesně podle plánu, červí díra je stabilní několik sekund až do očekávaného zničení sondy. Radost z úspěchu Lenaře překazí třetí člen trillského týmu, její bratr Bejal Otner, který ji podezřívá z nepovoleného kontaktu s Jadziou. Lenara spekulace odmítne, nicméně navštíví Jadzii a svěří se jí se svými problémy. Krátce se i políbí, ale Lenara nakonec odejde. Jadzia neví, co si počít, a tak se svěří Benjaminovi. Sisko jí cituje názor Curzona Daxe, který byl ostře proti tomuto spojení, hlavně kvůli vyhnání viníků a smrti symbiontů. Jadzia to ví, ale také miluje Lenaru a není schopna se rozhodnout. Na \"Defiantu\" se chystá finální test: přesun hmotného objektu skrz červí díru. Sonda ovšem při průchodu zhroutí červí díru a následný energetický výboj poškodí \"Defiant\", zejména warp jádro. Ve strojovně dojde k velkému úniku plazmatu. Nadporučík Eddington se dostane ke dveřím, ale Lenara těžce zraněná leží mimo dosah záchrany. Eddington navrhne vypustit vzduch z celé sekce, aby tak uhasil požár a zabránil explozi jádra. Jadzia návrh odmítne a vytvoří nad trhlinou silové pole, po kterém dojde až k Lenaře a odtáhne ji do bezpečí.\n\nPodle Jadzie byl příčinou nezdaru střet tetrionového pole a štítů sondy, ale naštěstí se nikomu nic nestalo a loď bude po nezbytných opravách v pořádku. Také Lenaře navrhne, ať kvůli zpracování údajů ze sondy zůstane na stanici. Jadzia je sice připravena obětovat vše pro svou lásku, jenže Lenara není a vrací se zpátky na Trill.\n"}
{"id": "853663", "url": "https://cs.wikipedia.org/wiki?curid=853663", "title": "Madison County (Texas)", "text": "Madison County (Texas)\n\nMadison County je okres ve státě Texas v USA. K roku 2010 zde žilo 13 664 obyvatel. Správním městem okresu je Madisonville. Celková rozloha okresu činí 1 222 km². Byl pojmenován podle Jamese Madisona\n"}
{"id": "853664", "url": "https://cs.wikipedia.org/wiki?curid=853664", "title": "Llano County", "text": "Llano County\n\nLlano County je okres ve státě Texas v USA. K roku 2010 zde žilo 19 301 obyvatel. Správním městem okresu je Llano. Celková rozloha okresu činí 2 502 km². Pojmenován byl podle řeky Llano River.\n"}
{"id": "853665", "url": "https://cs.wikipedia.org/wiki?curid=853665", "title": "Live Oak County", "text": "Live Oak County\n\nLive Oak County je okres ve státě Texas v USA. K roku 2010 zde žilo 11 531 obyvatel. Správním městem okresu je George West. Celková rozloha okresu činí 2 795 km².\n"}
{"id": "853666", "url": "https://cs.wikipedia.org/wiki?curid=853666", "title": "Třetí vojenské mapování", "text": "Třetí vojenské mapování\n\nTřetí (též františko-josefské) vojenské mapování proběhlo na území Rakouska-Uherska v letech 1869 až 1885. Výsledkem jsou tzv. topografické sekce v měřítku 1:25 000 a řada map odvozených (především speciální mapy 1:75 000). Oproti předchozímu druhému vojenskému mapování byl nově znázorňován výškopis kromě šraf a výškových kót také pomocí vrstevnic. Po rozpadu monarchie v roce 1918 převzaly výsledky mapování nástupnické státy, které je po reambulaci a revizi používaly ještě dlouhou dobu jako své státní mapové dílo.\n\nHlavním důvodem pořízení nové vojenské mapy byla především snaha odstranit nedostatky předešlého, druhého vojenského mapování, které probíhalo na území Rakouska-Uherska s přestávkami mezi roky 1806 a 1869 (tedy 63 let). V době dokončení mapování tak bylo již mnoho mapových listů neaktuálních. Dalším důvodem vzniku byly válečné zkušenosti z prohrané prusko-rakouské války roku 1866. Armáda akutně potřebovala přesnější mapy, které byly zásadní pro potřeby stále rozvíjejícího se dělostřelectva. Cílem tak bylo vytvořit mapy, které nebudou mít pouze informativní charakter, ale už i určitou technickou spolehlivost. S rostoucí industrializací byly kromě toho nové topografické mapy stále více žádány i v civilní oblasti, zejména při budování komunikací, zakládání nových uhelných a rudných dolů, nebo při splavňování některých řek.\n\nPůvodní myšlenka počítala s dokončením druhého vojenského mapování v dosud nezmapovaných částech říše v měřítku 1:28 800 a provedením reambulace na výsledných mapových listech. Pro velké nedostatky a především nejednotnost map byl ale nakonec tento způsob zavržen a roku 1868 nařídilo ministerstvo války nové vojenské mapování celé říše. Ještě v roce 1868 byla vydána prozatímní instrukce a po získání zkušeností v prvních několika letech mapování v roce 1875 i instrukce definitivní, zároveň s klíčem smluvených značek. Vlastní mapování mělo probíhat již v metrickém měřítku 1:25 000, vybrané vojensky významné oblasti a okolí velkých měst poté v měřítku dvojnásobném, tedy 1:12 500.\n\nJako číselný polohopisný základ byly využity trigonometrické body již existující sítě katastrální triangulace, která byla dokončena pro mapování stabilního katastru a pokrývala celé území Rakouska-Uherska. Tyto body byly dané pravoúhlými souřadnicemi, v Čechách v systému gusterberském, a na Moravě a ve Slezsku v systému svatoštěpánském. Síť I. řádu byla určena v Čechách v letech 1824 – 1825 a 1827 – 1840, na Moravě v letech 1821 – 1826. Body I. řádu tvořily sférické trojúhelníky o stranách délky přibližně 40 km. Vyrovnání základní sítě probíhalo po menších celcích, které však nebyly správně vyrovnány mezi sebou, což způsobilo výskyt určitých nepravidelností, především stočení. Základní síť byla dále zhuštěna sítěmi II. a III. řádu (opět číselně), které se budovaly postupně podle potřeby právě probíhajících mapovacích prací. Vzdálenost mezi body II. řádu byla 9 – 15 km, u bodů III. řádu 4 – 9 km. Pro potřeby podrobného měření musela být síť III. řádu ještě zhuštěna body IV. řádu, který však nevznikal číselnou, ale grafickou triangulací. Ta byla prováděna na fundamentálních listech pomocí měřického stolu. Rozměr celé sítě byl poté určen ze čtyř přímo měřených základen. Ty se nacházely u Vídeňského Nového Města v Dolním Rakousku, u Hallu v Tyrolsku, u Radouce v Bukovině a u Wellsu v Horním Rakousku. Velkým nedostatkem katastrální triangulace byla trvalá stabilizace trigonometrických bodů, která byla často provedena až 20 let po triangulaci. Mnoho bodů se tak ztratilo nebo vznikla nejistota ohledně jejich polohy. \n\nV době třetího vojenského mapování probíhala na území monarchie i nová vojenská triangulace. Ta byla součástí středoevropského stupňového měření, do něhož se roku 1860 Rakousko-Uhersko zapojilo. Vybudována byla síť I. řádu s průměrnými vzdálenostmi bodů 40 km, která vycházela z revize stávajících geodetických základů - tj. kde to bylo možné, tam byly do nově budované trigonometrické sítě zahrnuty zachované body triangulace stabilního katastru. Jako referenční plocha byl zvolen Besselův elipsoid se základním bodem Hermannskogel v Dolních Rakousích. Při astronomickém měření na tomto bodě však byla zanedbána tížnicová odchylka, což mělo za následek chybné stočení sítě (o 10″ ve směru hodinových ručiček). Celá síť však byla na tehdejší dobu určena velice přesně. Rozměr sítě poté definovalo 15 nově měřených délkových základen a přeměřená stávající délková základna u Vídeňského Nového města. Dvě z nich se nacházely i na našem území - u Chebu a u Josefova. A právě základna u Josefova měla zásadní vliv na rozměr sítě pro celou monarchii. Vybudovaná síť I. řádu měla být původně ještě doplněna i o II. a III. řád. Nicméně v důsledku 1. světové války a následném rozpadu Rakouska-Uherska již k plánovanému zhuštění sítě nedošlo.\n\nVýškopisnými geodetickými základy III. vojenského mapování měly být původně body katastrální triangulace, které byly určeny trigonometricky v jadranském výškovém systému s nulovým bodem v Terstu. Před začátkem mapování však byly zjištěny velké nepřesnosti těchto výšek, a to jak v absolutních hodnotách, tak ve vzájemných výškových rozdílech. Odchylky byly tak velké (až 15 m), že bylo nařízeno revizní měření výšek připojením na tehdy ještě velmi řídkou síť přesné nivelace (budována od roku 1873). V českých zemích proběhla revize v letech 1875 -1879 navázáním na katastrální trigonometrický bod Kozí Hon u Mikulova, od kterého byly nové nadmořské výšky určeny vyrovnáním dlouhých trigonometricky měřených výškových pořadů. I tak však nově určené výšky nebyly zcela přesné (odchylky až 4 m).\n\nV počátcích mapovacích prací byly využity původní pravoúhlé mapové sekce vycházející z kladu II. vojenského mapování. Tato metoda však byla záhy opuštěna a v roce 1872 byl zaveden nový způsob zobrazení založený na jednoznačném postupu konstrukce mapových listů. Jako referenční plocha byl zvolen Besselův elipsoid, zeměpisné délky byly vztaženy k základnímu poledníku Ferro. Území celé monarchie se rozdělilo sítí poledníků a rovnoběžek na jednotlivé části (o velikosti 30‘ zeměpisné délky a 15‘ zeměpisné šířky), které jsou tak malé, že je lze považovat za rovinu a jejich tvar nahradit rovinnými lichoběžníky. Každý lichoběžník poté představuje jeden mapový list speciální mapy 1:75 000 (někdy označovaný jako „stupňový list“), jehož dělením vznikají 4 topografické sekce 1:25 000 (s rozměry 15´zeměpisné délky a 7,5´ zeměpisné šířky). Dělením jedné topografické sekce na další 4 díly poté dostaneme tzv. „vyměřovací listy“, jenž byly použity jako základ pro mapování.\n\nVelikost území zobrazeného na mapovém listu 1:75 000 však není v důsledku meridiánové konvergence u všech mapových listů stejná, ale liší se v závislosti na zeměpisné šířce (směrem od severu k jihu se listy rozšiřují). Dalším úskalím zvolených kartografických základů je i fakt, že nebyly použity žádné zobrazovací rovnice, a tudíž nebylo možné ani odvodit vztahy pro zkreslení. Pro jeho výpočet se tak používají rovnice Sansonova nepravého válcového zobrazení, které se nejvíce blíží použitému způsobu konstrukce mapových listů. Pro kartometrické činnosti na těchto mapách je dále také nutné zohlednit skutečnost, že mapa není ortodromická. To znamená, že ortodromy se jako nejkratší spojnice dvou bodů na mapě nezobrazí jako přímky, ale dochází k jejich zakřivení. Další nevýhodou vzniklých mapových listů je i vznik spár při skládání mapových listů vedle sebe.\n\nKlad mapových listů vychází z rozdělení území geografickou sítí na lichoběžníky, které představují mapové listy speciální mapy 1:75 000. Pro jejich označení bylo nejprve použito číslování arabskými a římskými čísly. Vrstvy byly značeny arabskými číslicemi (1-37) od rovnoběžky 51° 15´ severní šířky k jihu a sloupce římskými číslicemi (I-XXXV) od poledníku 27° východně od Ferra k východu. Označení každého mapového listu tedy tvoří číslo vrstvy, číslo sloupce a název významného sídla nacházejícího se v daném mapovém listu (např. např. 5-IX Praha).\n\nV roce 1917 však došlo ke změně v číslování mapových listů. Sloupce i vrstvy byly označovány pouze arabskými čísly a to tak, že první vrstva je ze severu ohraničena rovnoběžkou 60° severní šířky a první sloupec ohraničen od západu poledníkem 5°30´ východně od Ferra. Označení mapového listu se tak skládá ze čtyřmístného čísla, kde první dvě číslice značí číslo vrstvy, druhé dvě číslo sloupce a následuje opět název významného sídla nacházejícího se v mapovém listu (např. 3953 Praha).\n\nMapový list speciální mapy se dále dělil na 4 topografické sekce (1:25 000). Ty byly značeny číslem speciální mapy a indexem podle polohy v listu - sz., sv., jz. jv. (v originálu NW, NO, SW, SO). Později byly indexy nahrazeny čísly (1, 2, 3, 4), které se přidávaly k označení mapového listu speciální mapy za lomítko (např. 4051/3). Každá topografická sekce byla poté ještě rozdělena na 4 vyměřovací listy (1:25 000), které byly označeny písmeny a, b, c, d.\n\nObsah map se řídil nejen vojenskými, ale už i civilními potřebami. Zobrazovány byly následující prvky:\n\n\nZnázornění terénu bylo vyjádřeno kombinací šraf podle rozšířené Lehmannovy stupnice, výškových číselných údajů (kót), vrstevnic a lavírování skal a ledovců. Šrafování umožňovalo rozlišit rozdíly ve sklonu terénu, takže bylo možné rozeznat příkré svahy od pozvolných. Vrstevnice byly v mapě 1:75 000 značeny v základním intervalu 100 m (doplňkové v intervalu 50 m). Na mapovém listu 1:25 000 byly přidány vrstevnice i v oblastech s mírným sklonem terénu (v intervalu 20 m nebo 10 m). Vrstevnice jsou však spíše orientační, neboť byly konstruovány interpolací až v zimě z nepatrného počtu výškově zaměřených bodů a podle šrafování.\n\nMapovací práce byly zahájeny v Sedmihradsku roku 1869, na území, kde nebylo dokončeno II. vojenské mapování. I kvůli tomu zde bylo nejprve použito měřítko 1:28 800. Současně bylo mapování zahájeno v Tyrolsku a to již v měřítku 1:25 000. Celé mapování včetně reprodukce mapových děl zajišťoval Vojenský zeměpisný ústav ve Vídni (K. u. k. Militär-geographisches Institut). Práce probíhaly velice rychle a mapy pro celé území monarchie byly vyhotoveny za 16 let (1869-1885). Na území ČR bylo nejprve zmapováno Slezsko (1876), poté Morava (1876-1877) a Čechy (1877-1879). Vlastní podrobné měření probíhalo metodou měřického stolu po vyměřovacích listech. Nejčastějším způsobem určení podrobných bodů bylo protínání a rajóny. Jeden vojenský topograf zmapoval za 6 měsíců až 400 km. Rychlost s jakou bylo celé mapování provedeno, měla zásadní vliv na kvalitu polohopisu. Ihned po dokončení mapování tak bylo nutné zahájit reambulaci mapových listů, tj. mapy doplnit, případně opravit.\n\n\nPo rozpadu Rakousko-Uherska převzal podklady pro reprodukci mapových děl z území Čech, Moravy, Slezska, Slovenska a Podkarpatské Rusi Vojenský zeměpisný ústav v Praze. Převzaté mapy však měly vážné nedostatky, nicméně po 1. světové válce nebylo z časových ani ekonomických důvodů možné budovat nové geodetické základy, navíc nebylo ještě ani určeno kartografické zobrazení pro tehdejší ČSR. Přikročeno tak bylo k reambulaci a revizi stávajících map, která spočívala v jejich aktualizaci, opravě hrubých chyb a nahrazení německého názvosloví českým resp. slovenským. Reambulované speciální mapy 1:75 000 třetího vojenského mapování byly součástí státního mapového díla až do roku 1957.\n\n\n"}
{"id": "853668", "url": "https://cs.wikipedia.org/wiki?curid=853668", "title": "Karnes County", "text": "Karnes County\n\nKarnes County je okres ve státě Texas v USA. K roku 2010 zde žilo 14 824 obyvatel. Správním městem okresu je Karnes City. Celková rozloha okresu činí 1 952 km².\n"}
{"id": "853672", "url": "https://cs.wikipedia.org/wiki?curid=853672", "title": "Jim Wells County", "text": "Jim Wells County\n\nJim Wells County je okres ve státě Texas v USA. K roku 2010 zde žilo 40 838 obyvatel. Správním městem okresu je Alice. Celková rozloha okresu činí 2 248 km².\n"}
{"id": "853673", "url": "https://cs.wikipedia.org/wiki?curid=853673", "title": "Jim Hogg County", "text": "Jim Hogg County\n\nJim Hogg County je okres ve státě Texas v USA. K roku 2010 zde žilo 5 300 obyvatel. Správním městem okresu je Hebbronville. Celková rozloha okresu činí 2 942 km².\n"}
{"id": "853676", "url": "https://cs.wikipedia.org/wiki?curid=853676", "title": "Jefferson County (Texas)", "text": "Jefferson County (Texas)\n\nJefferson County je okres ve státě Texas v USA. K roku 2010 zde žilo 252 273 obyvatel. Správním městem okresu je Beaumont. Celková rozloha okresu činí 2 877 km².\n"}
{"id": "853677", "url": "https://cs.wikipedia.org/wiki?curid=853677", "title": "Jasper County (Texas)", "text": "Jasper County (Texas)\n\nJasper County je okres ve státě Texas v USA. K roku 2010 zde žilo 35 710 obyvatel. Správním městem okresu je Jasper. Celková rozloha okresu činí 2 512 km².\n"}
{"id": "853678", "url": "https://cs.wikipedia.org/wiki?curid=853678", "title": "Jackson County (Texas)", "text": "Jackson County (Texas)\n\nJackson County je okres ve státě Texas v USA. K roku 2010 zde žilo 14 075 obyvatel. Správním městem okresu je Edna. Celková rozloha okresu činí 2 220 km².\n"}
{"id": "853681", "url": "https://cs.wikipedia.org/wiki?curid=853681", "title": "Hardin County (Texas)", "text": "Hardin County (Texas)\n\nHardin County je okres ve státě Texas v USA. K roku 2010 v tomto okresu žilo 54 635 obyvatel. Jeho správním městem je Kountze. Celková rozloha okresu činí 2 323 km².\n"}
{"id": "853682", "url": "https://cs.wikipedia.org/wiki?curid=853682", "title": "Fayette County (Texas)", "text": "Fayette County (Texas)\n\nFayette County je okres ve státě Texas v USA. K roku 2010 zde žilo 24 554 obyvatel. Správním městem okresu je La Grange. Celková rozloha okresu činí 2 486 km².\n"}
{"id": "853683", "url": "https://cs.wikipedia.org/wiki?curid=853683", "title": "Comal County", "text": "Comal County\n\nComal County je okres ve státě Texas v USA. K roku 2010 zde žilo 108 472 obyvatel. Správním městem okresu je New Braunfels. Celková rozloha okresu činí 1 489 km².\n"}
{"id": "853684", "url": "https://cs.wikipedia.org/wiki?curid=853684", "title": "Kendall County (Texas)", "text": "Kendall County (Texas)\n\nKendall County je okres ve státě Texas v USA. K roku 2010 zde žilo 33 410 obyvatel. Správním městem okresu je Boerne. Celková rozloha okresu činí 1 717 km².\n"}
{"id": "853685", "url": "https://cs.wikipedia.org/wiki?curid=853685", "title": "KORIS", "text": "KORIS\n\nKORIS (Komplexní odbavovací, řídící a informační systém veřejné hromadné dopravy ve Zlínském kraji) je připravovaný integrovaný dopravní systém. K jeho zavedení a řízení zřídil Zlínský kraj na základě rozhodnutí Zastupitelstva Zlínského kraje ze dne 21. prosince 2005 společnost Koordinátor veřejné dopravy Zlínského kraje s. r. o. (do obchodního rejstříku zapsána 11. března 2006, zkratka KOVED), dosud je kraj jejím jediným společníkem. Pod názvem KORIS je prezentováno jednotné dispečerské řízení a jednotný informační systém. I před zavedením jednotného krajského integrovaného systému zajišťuje KOVED pro kraj odborné činnosti jako dopravní a ekonomické analýzy, zpracování objednávek dopravy včetně koordinace dopravců, jednání s jinými subjekty a zpracování podnětů a připomínek, definování rozsahu základní dopravní obslužnosti, kontrolní činnosti a zajišťování informovanosti o veřejné dopravě v kraji, a bylo dohodnuto vzájemné uznávání čipových karet mezi některými dopravci. KOVED zprostředkovává i krajskou objednávku dopravy v integrovaném dopravním systému Zlínská integrovaná doprava, který provozují dva z dopravců.\n\nNa veřejné silniční linkové dopravě v kraji se podílejí dopravci: \nCelkem bylo na rok 2012 nasmlouváno 21 629 236 km a úhrada prokazatelné ztráty 302,446 milionu Kč.\n\nNa veřejné drážní osobní dopravě v kraji se podílejí tito dopravci: \nCelkem bylo na rok 2012 nasmlouváno 4 573 425 km a úhrada prokazatelné ztráty 262,375 milionu Kč.\n\nClearing a vzájemné uznávání čipových karet včetně elektronické peněženky funguje v kraji od listopadu 2007. Jsou do něj zapojeni tito dopravci: \nPři platbě jsou přiznávány slevy za platbu čipovou kartou a sleva z nahraného úseku ve výši až 10 %, v kroměřížské MHD sleva 40 %.\n\nProjekt Komplexní odbavovací, řídící a informační systém veřejné dopravy ve Zlínském kraji (KORIS) sestává ze tří prvků: \n\n"}
{"id": "853692", "url": "https://cs.wikipedia.org/wiki?curid=853692", "title": "Kia Stevensová", "text": "Kia Stevensová\n\nKia Michelle Stevensová (* 4. září 1977), lépe známa jako Awesome Kong, Amazing Kong a Kharma, je americká profesionální wrestlerka. Nejvíce známa je pro své působení v Total Nonstop Action Wrestling a WWE. Je pětinásobná ženská šampionka, držela WWWA Světový titul, NWA Světový ženský titul a AWA Hvězdy wrestlingu světový ženský titul, je také dvounásobná TNA Knockout šampionka. Úspěch nesklízí jen jako samostatná wrestlerka, často bývala v týmu s Ajou Kong, společně známé jako Double Kong, a s Hamadou získala TNA Knockouts Tag Teamové tituly. Také se umístila na prvním místě v zahajovacím žebříčku 50 nejlepších wrestlerek od magazínu \"Pro Wrestling Illustrated\".\n\nSvou profesionální wrestlingovou kariéru zahájila v roce 2002 po účasti v televizní reality show Tough Enough, inspirovala ji WWF wrestlerka Chyna. Prvních pět let v její kariéře zápasila především pro japonské orgazinace a držela mnoho titulů. V roce 2006 začala zápasit i ve Spojených státech, nejprve na nezávislé scéně a poté podepsala smlouvu s TNA Wrestling.\n\n\n\n"}
{"id": "853693", "url": "https://cs.wikipedia.org/wiki?curid=853693", "title": "Social CRM", "text": "Social CRM\n\nSocial Customer Relationship Management nebo také Social CRM, sCRM a CRM 2.0 jsou označení pro strategii CRM, která využívá technologií webu 2.0 a služeb sociálních sítí. Je silně orientovaná na zákazníka a na vybudování silných zákaznických vztahů. Podstatná změna je v získávání informací o zákaznících. V klasickém CRM je získávání spíše předmětem otázek iniciovaných podnikem, ale u sCRM přináší informace a potřeby zákazníci sami o sobě v konverzacích. Social CRM nemá nahrazovat klasický koncept, spíše rozvíjet koncept stávající o další dimenzi. Přesná definice není ustálena a výklady pojmu se mohou lišit. Nejvíce citovaná definice je od Paula Greenberga:\n\nSocial CRM je filozofie a business strategie, která je podporována technologickou platformou, business pravidly, workflow, procesy a sociálními charakteristikami, která jsou navržena k větší angažovanosti zákazníka ve spolupráci s podnikem, za účelem dosažení vzájemného prospěchu u obou stran v důvěryhodném a transparentním business prostředí. Je to reakce podniků na řízení rozhovoru zákazníkem.\n\nOdborníci se stále rozchází v názorech, zda sCRM jen kombinuje vlastnosti webu 2.0 a sociálních sítí do systémů CRM či toto rozšíření má celkový dopad na strategii CRM samotného. Dle analytické společnosti Gartner se náklady společností na potřeby sociálního marketingu, zákaznického servisu a prodeje se v roce 2010 zvýšily o 40 %, ale na Social CRM připadá méně než 5 % z celého trhu s aplikacemi CRM. SCRM je tedy stále na začátku.\n\n\nKlasické CRM vzniklo z potřeby podniků uchovávat informace o svých klíčových zákaznících do centrálního úložiště dat. Toto úložiště následně má hlavní přínos v dosažitelnosti zákazníka a efektivnější komunikaci. S navyšováním počtu lidí, kteří byli ve společnosti v kontaktu se zákazníkem, vznikla potřeba zaznamenávání aktivit, schůzek, potenciálních kontraktů a dalších informací. Tradiční CRM tedy vzniklo z potřeby uchovávání, sledování a hlášení kritických informací o zákazníkovi.\n\nSocial CRM vzniklo na základě jiné potřeby. Konkrétně potřeby zaujmout zákazníka, který se snaží na Internetu najít odpovědi na určité otázky a navázání přímého kontaktu se zákazníkem. Zaměření Social CRM je tedy na vytvoření vhodného obsahu, který bude relevantní k hledání potenciálního zákazníka a k upoutání jeho pozornosti.\n\nKoncept tradičního CRM je zaměřený hlavně na implementaci a automatizaci podnikových procesů. CRM pak zabezpečuje to, že společnosti jsou schopné například zvýšit přesnost odhadů prodejů nebo sledovat, směrovat a řešit požadavky zákazníků lidmi, kteří jsou k tomu v podniku přímo určení.\n\nV Social CRM jsou procesy také důležité. Jeden z hlavních procesů je oslovování nových zákazníků, kteří hledají na Internetu produkt, čí odpověď na svou otázku. Znamená to hlavně to, že potenciální zákazník nalezne společnost díky obsahu, který zákazníci o společnosti vytváří a díky konverzacím ve kterých se společnost přímo účastní. Tento obsah může mít mnoho podob např. příspěvku na blogu, twitteru nebo stránky společnosti. Formalizace strategie ke zvýšení pravděpodobnosti zapojení v těchto konverzacích je jeden ze základů sCRM. Zákazník tak má možnost společnost oslovit na sociální síti a dostat se tak do přímé konverzace.\n\nTradiční CRM je zaměřeno hlavně na provozní efektivitu a na její dopad na podnik a na zákazníka. Social CRM je více o lidech a komunitách. Cílem je účast společnosti v aktuálních konverzacích v daném odvětví. Důsledkem je pak ovlivnění netradičních vlivných lidí, který může být například v podobě bloggera nebo nějaké stránky vystupujících na sociálních sítích v daném odvětví.\n\nDefinic CRM je značné množství, ale všechny se shodují na třech esenciálních věcech – lidé, procesy a technologie. Většina definic pochází z doby před tím, než se stal web tak důležitým. Filozofie sCRM je postavena od základu na webu.\n\nSnaha o automatizaci se od klasického CRM moc neliší. Automatizace prodeje a automatizace marketingu je stejně důležitá i u sCRM. Kruciální otázkou u sCRM zůstává automatizace přidávání a distribuce obsahu. Hlavním cílem je vytvořit infrastrukturu a kulturu na podporu zákazníků a partnerů k vytváření obsahu. Dalším prvkem je analýza dopadů komunikace společnosti. Společnost analyzuje způsob, jakým lidé zpracovávají příspěvky společnosti, jejich čtenost a zjišťují, jaké cesty jsou efektivní. Poslední složkou je odvaha – je to vnesení kreativity a originality do procesů. Tato složka znázorňuje hlavně hledání nových cest, jak upoutat zákazníka a je postavena na složkách automatizace a analýzy.\n\n"}
{"id": "853696", "url": "https://cs.wikipedia.org/wiki?curid=853696", "title": "Technologie série o Nadaci", "text": "Technologie série o Nadaci\n\nTento článek pojednává o technologiích použitých v epické science fiction sáze Nadace, kterou v průběhu 49 let napsal Isaac Asimov. Celkem sestává ze sedmi děl úzce svázaných dějem a prostředím (přesto je možné číst knihy samostatně). Někdy se pod řadu \"Nadace\" zahrnují i série o robotech a série o Galaktické říši, odehrávající se ve stejném fiktivním vesmíru. Ve stejném prostředí se odehrává i řada Asimovových kratších povídek.\n\nČočka je přístroj používaný na kosmických křižnících. Je to velmi složitě propočítaný stroj, který dokáže přenášet na obrazovku reprodukci noční oblohy tak, jak byla viděna z kteréhokoli daného místa v Galaxii. Dokáže posunout na obrazovce jakoukoliv část galaktického pole po jedné ze tří prostorových os anebo ji pootočit kolem nějakého centra.\n\nDíky Čočce se velmi zjednodušila interstellární navigace. Dříve výpočet každého Skoku hyperprostorem vyžadoval velké množství práce - jeden den až týden. Vyžadovalo to především přesná pozorování alespoň tří od sebe vzdálených hvězd, při čemž se využívalo spektroskopické analýzy.\nDokonce ještě za éry Nadace, která disponovala zdokonalenými počítači se používala tato starší metoda. Čočka tyto složité operace odbourala, nyní stačí určit polohu pouze jedné známé hvězdy. Další výhodou tohoto zařízení je jednoduchost ovládání, Čočku mohou obsluhovat i lidé bez odborného seznámení s přístrojem.\n\nČočku využil během svého pátrání po Druhé Nadaci Bail Channis k vypátrání Tazendy, planety, na níž se měla ukrývat Druhá Nadace. Později vyplynulo najevo, že Bail Channis je agentem Druhé Nadace a na Tazendu vylákal vládce Svazu světů Mezka, aby se s ním zde mohl střetnout První Mluvčí, jenž proti Mezkovi zakročil a došlo ke stabilizaci Seldonova plánu.\n\nTato vysoce výkonná vesmírná loď je poměrně malá (jedná se o lehký křižník). Je výsledkem vědeckého výzkumu První Nadace, jenž se vzhledem k nedostatku materiálních zdrojů musel zaměřit na miniaturizaci. Díky svému gravitickému pohonu dokáže uniknout jakémukoli jiné kosmickému plavidlu (s výjimkou sesterské lodi \"FS Jasná hvězda\") s chemickým, iontovým či hyperatomovým pohonem. Gravitický pohon ruší vliv gravitace a setrvačnosti, čili cestující uvnitř nemá vůbec pocit pohybu, nepocítí žádnou akceleraci ani deceleraci. Tudíž je schopna v momentě přejít z nulové rychlosti na určitou, byť i vysokou hodnotu. Zařízení, které vytváří antigravitaci (čili gravitický pohon) je součástí trupu a proto může být vnitřek lodi tolik prostorný. Loď nepotřebuje žádné pohonné hmoty.\n\nUvnitř jsou 2 místnosti (jedna z nich obsahuje ovládací panel a slouží jako pilotní kabina), sklad se zásobami potravin, šatstva, her a filmů, tělocvična a salónek. K dispozici je i vestavěný snímač filmů.\n\nOvládací panel obsahuje pouze obrysy levé a pravé ruky, víc není zapotřebí. Pokročilý interface propojí počítač kosmické lodi s myšlením pilota a ten tak ovládá plavidlo pouze vůlí myšlenek. Díky propojení a simulaci dokáže pilot obsáhnout celý prostor lodi, její okolí a v případě potřeby i vnímat vnější vlivy jako je počasí, teplota, zvuky, přiblížit si hvězdy z libovolné vzdálenosti či vrstvy atmosféry planety, veškerý okolní provoz a velmi přesně vnímat čas .\n\nPosádku lodi tvoří pilot radní První Nadace Golan Trevize a historik dr. Janov Pelorat (v knize \"Nadace na hranicích\"), později jako cestující též mladá dívka Bliss z planety Gaia a solarijské dítě Fallom (v knize \"Nadace a Země\"). Pouze Golan Trevize je kvalifikovaným pilotem, i když kosmickou loď by zřejmě vzhledem k její technologické vyspělosti dokázali pilotovat i ostatní členové posádky. Zejména Fallom jevilo zájem vyzkoušet si pilotáž.\n\nTechnické parametry lodi jsou:\n\nSesterská kosmická loď s téměř shodným vybavením se jmenuje \"FS Jasná hvězda\", pilotuje ji Munn Li Compor, bývalý přítel Golana Trevizeho. Jeho úkolem je sledovat \"FS Vzdálenou hvězdu\" a podávat zprávy starostce První Nadace Harle Brannoové. Zároveň slouží jako tajný agent Druhé Nadace (v knize Nadace na hranicích). Snahu získat tuto supermoderní loď FS Vzdálená hvězda do své flotily projeví planeta Comporellon, konkrétně za touto snahou stojí ministryně dopravy Mitza Lizalor (v knize \"Nadace a Země\"). Loď nepotřebuje žádnou dokumentaci, o veškeré informace se postará palubní počítač. Loď je pojmenována podle kosmické lodi \"Vzdálená hvězda\" svobodného kupce a starosty První Nadace Hobera Mallowa.\n\nHyperrelé slouží ke sledování kosmických lodí hyperprostorem a k přenosu signálu a zpráv tímto prostředím. Hyperrelé může být použito jako plnohodnotná součást výbavy lodi, či jako špionážní prostředek, který vysílá zprávy o pohybu kosmické lodi a také jako výuková pomůcka pro vesmírné kadety. V tomto případě nahrazuje hyperrelé hvězdolet, nováčci mají za úkol propočítat Skoky hyperprostorem a pro ověření správnosti výsledku se vyšle do prostoru hyperrelé místo kosmické lodi. Hyperrelé vyšle signál a tak se zjistí případná velikost odchylky, kterou student mohl při složitých výpočtech lehce učinit. Hyperrelé tak de facto přebírá úlohu kosmické lodi. Takový výcvik prodělal i Golan Trevize, hlavní postava z knih \"Nadace na hranicích\" a \"Nadace a Země\".\n\nKosmickou loď lze za jistých okolností sledovat i bez použití hyperrelé, avšak pouze během několika málo Skoků, při sérii Skoků hyperprostorem je to vyloučeno vzhledem k mnoha proměnným (pokud člověk nemá mentalické schopnosti). V knize \"Nadace na hranicích\" měl Munn Li Compor (ve vesmírné akademii přeborník na stopování) za úkol sledovat a zaznamenávat pohyb lodi FS Vzdálená hvězda Golana Trevize. Byl přesvědčen, že má na palubě svého hvězdoletu FS Jasná hvězda počítač schopný zpracovávat signály z hyperrelé, avšak nebyla to pravda (počítač měl omezení). Dokázal přesto spolehlivě udávat pohyb lodi Golana Trevize, díky čemuž pochopila starostka Terminu Harla Brannoová, že má mentalické schopnosti a je agentem Druhé Nadace.\n\nV knize \"Druhá Nadace\" je zmíněn přístroj s totožnou funkcí, je pojmenován jako „hypertracer“. Byl vyvinut ve výzkumném institutu Prvního Občana - Mezka, jenž kolem roku 300 éry Nadace založil impérium zvané Svaz světů. Může se jednat o vylepšené hyperrelé, neboť tento přístroj pravděpodobně využívala již první Galaktická říše před érou Nadace. Samotná První Nadace byla známa svou technologickou vyspělostí, tudíž i ona jistě využívala tuto technologii již v počátcích své existence. Hyperrelé se vyskytuje i v románu Kurta Mahra \"Kolektiv Porleyterů\".\n\nKyrt je surovina získávaná z vláknité rostliny a podle chemického vzorce se jedná o druh celulózy. Žádná vědecká teorie ani přístroj však nedokáže vysvětlit, jak se z celulózy stane kyrt. K tomu dochází ze všech planet Galaxie pouze na Florině a umožňuje prosperitu planety Sark, která Florinu ovládá.\n\nKyrt je velmi drahá surovina vzhledem k omezenému množství produkce a také všestranně použitelná. Nebýt vysoké ceny, mohl by sloužit náhrada za sklo, kov nebo plast v různých průmyslových aplikacích. Je to jediný vhodný materiál pro nitkové kříže optických přístrojů, používá se i v technologii hyperatomových motorů a pro lehké technické tkaniny . Především se používá k výrobě lesklých luxusních šatů, jež nosí aristokraté na milionech světů Galaxie. Idiom \"smrká do kyrtu\" je srozumitelný v celé Galaxii a znamená narážku na snobství. Kyrt sám o sobě nezáří, ale pokud je správně vypředen na přízi, leskne se na slunci v celé škále kovových odstínů. Speciální úpravou bylo možné docílit i diamantového lesku a při dalších úpravách bylo možné navodit odolnost až do 600 °C .\n\nKyrt se pokoušely pěstovat i jiné planety. Sark zpočátku uplatňoval trest smrti pro každého (ať již domorodce či cizince), kdo se pokusil vyvézt z Floriny kyrtová semena. Ani tato hrozba nezabránila jejich vyvezení, ale přesto se nepodařilo kyrt jinde vypěstovat, všude jinde dává kyrt obyčejnou celulózu. Trest smrti tak pozbyl význam a byl zrušen.\n\nVědci se pokoušeli simulovat podmínky florinského prostředí, zkonstruovali lampy se spektrálním rozložením florinského slunce, infikovali panenskou půdu florinskými bakteriemi, ale nepodařilo se jim dosáhnout pravého kyrtu. Rozluštit záhadu kyrtu se pokouší i lady Samia z Fife ze Sarku.\n\nNa konci příběhu dr. Selim Junz během závěrečné videokonference předloží domněnku, že kyrt ovlivňuje slunce Floriny, které se nachází ve fázi přerodu na novu, proto se nedařilo jej vypěstovat kdekoli jinde. Nyní již nestojí novým přesnějším pokusům nic v cestě a je reálná naděje, že se kyrt ujme nejprve ve vědeckých laboratořích a později ve velkopěstírnách. Tento fakt si uvědomí velkozeman z Fife a přestane bránit evakuaci planety. Již ví, že pro Sark výhodný obchod s kyrtem končí.\n\nLalokové usměrňovače se vyvinuly u obyvatel Intermitentní planety Solaria jako součást mozku, jsou umístěny za ušima. V tomto místě se lebka evolucí mírně vyboulila.\nFungují na principu přeměny tepla na mechanickou energii. Neustále (nezávisle na vůli Solariana) koncentrují energii a díky tomu se vykoná potřebná práce (např. provoz robotů). Jsou v činnosti i během spánku .\n\nSolariané mohou díky lalokovým usměrňovačům manipulovat s předměty na dálku (tedy něco na způsob telekineze), dodávají energii robotům, osvětlují místnosti, vybíjejí energetické zdroje zbraní apod.\n\nKolem roku 500 éry Nadace se radní První Nadace Golan Trevize, historik a sběratel mýtů Janov Pelorat a žena z planety Gaia Bliss setkají se solarianským obyvatelem Sartonem Banderem, jenž jim vysvětlí princip fungování lalokových usměrňovačů a názorně předvede na vybití energie paprskometu a neuronového biče Golana Trevize.\n\nPozději se Banderovy úmysly stanou nepřátelskými a hodlá všechny tři cizince zabít. V tom mu zabrání Bliss, která zablokuje výstup energie z lalokových usměrňovačů a Bander zemře, i když původní záměr Bliss byl zablokovat vstup energie do usměrňovačů a Bandera pouze zneškodnit . Přestože se jedná o mocný nástroj Solarianů, v porovnání s mentalickými schopnostmi obyvatel Gaii zaostává.\n\nNeuronový bič (též neuronický bič nebo nervový bič) je velmi rozšířená zbraň, která má pouze neletální (nesmrtící) účinky na organismus (např. pro paralyzaci osoby či zvířete). Byla využívána různými složkami Galaktické říše, poté i první Nadací. Neuronový bič zasáhne nervy oběti a způsobí nesnesitelnou bolest (podobnou ráně klasického biče), která může vyvolat křeče, ale nezanechá trvalé následky (pokud se nenastaví na nejvyšší hodnotu - potom mohou být nervy trvale poškozeny ). Spotřebuje mnohem méně energie než paprskomet, energetický zásobník stačí na stovky ran. Navíc je možno tuto zbraň použít na skupinu lidí, nejen na jednotlivou osobu. Psychologický účinek zbraně je značný, nikdo se nechce dobrovolně vystavit zásahu a pokud je osoba zasažena, pamatuje si bolest navždy.\n\nParticipátor je vědecký přístroj, který sestrojil Dom, starý mistr z planety Gaia (planeta s kolektivním vědomím), jehož oborem jsou neživé objekty. Jedná se o spojené kouřové čočky ve dvojicích. Když se přiloží k očím, samy k nim přilnou a umožní zostřené vnímání. Přístroj zakryje rušivé světlo. Čočky se odstraní z očí jejich stlačením k sobě, poté se uvolní .\n\nNa planetě Gaia jsou oblíbené nejen pro svou estetickou hodnotu, nýbrž i pro své praktické využití. Umožňují postavit objekty symetricky a vyváženě. Kvalitní projekt vychází z matematických principů mechaniky a použití Participátoru jej zkontroluje až na úroveň atomů. Participátor pro neživý objekt si vyzkoušel i historik Janov Pelorat během své návštěvy Gaii. Existují i Participátory pro živé objekty (ty ale Dom nesestavuje), které umožňují zlepšit ekologickou rovnováhu na planetě.\n\nPsychická sonda slouží k získání informací z mozku osoby, která nechce spolupracovat. Při nesprávném zacházení může způsobit nevratné poškození mozku vedoucí k ztrátě rozumových schopností. Sama tato možnost je natolik obávaná, že většina vyslýchaných osob raději svolí ke spolupráci.\n\nVizisonor je hudební nástroj, který se ovládá spoustou kláves a vyžaduje dobrou tělesnou koordinaci, mimoto i nonkonformní myšlení - improvizaci, pouze tak mohou vzniknout nenapodobitelné melodie. Nástroj vydává záření, které stimuluje zrakové centrum mozku přímo, aniž by se dotklo zrakového nervu . Posluchači mohou vidět něco na způsob přeludu či halucinace a pokud na vizisonor hraje zručný hráč, je to neopakovatelný zážitek.\n\nVizisonor zkonstruoval Gillbret z rodu Hinriadů na planetě Rhodie, kde je Tyranty ustanovený zákaz vývoje jakýchkoli technických zařízení . Použije jej jako zbraň proti strážným při útěku s Bironem Farrillem a Artemisií z paláce.\n\nPsycholog První Nadace Ebling Mis daruje vizisonor Magnificovi, aby se uvolnil a mohl promluvit o Mezkovi. Ebling Mis se domnívá, že by Magnifico nepřežil aplikaci psychické sondy.\n\nMagnifico později vizisonor použije jako zbraň proti Jordu Commasonovi a synu císaře Dagoberta IX., kteří hodlají zajmout Baytu a Torana Darrelovi, Eblinga Mise a Magnifica. Mladý následník trůnu to nepřežije, Commason utrpí mentální šok.\n"}
{"id": "853697", "url": "https://cs.wikipedia.org/wiki?curid=853697", "title": "Děrevnja durakov", "text": "Děrevnja durakov\n\nDěrevnja durakov (v ruském originále Деревня дураков) je seriál z ruského venkova. Hlavní postavy jsou Mužik, Baba, Morjačok a Medvěd. Každá epizoda obvykle trvá do 10 minut. Jak Mužik, tak i Morjačok jsou opilci a rádi pijí vodku, zato Mužikova manželka Baba nepije alkohol. Baba nemá ráda, když se její muž opíjí, a tak vzniká spousta hádek hlavně kvůli vodce, kterou Baba svému muži pořád zakazuje.\n\nNosí tmavě hnědý kabát, kalhoty s červenými pruhy, červenou, na hlavě má červenohnědou čepici a ještě nosí vyznamenání za odvahu. Má bílý obličej s černými kruhy okolo očí a červený nos. Umí hrát na balalajku a harmoniku, svoji ženu miluje, ale zároveň z ní má i strach. I když si dřív vysloužil vyznamenání, tak je už líný a hodně pije. Neustálé vymýšlí způsoby, jak se opít, a když se opíjí, tak ho Baba zato mlátí po hlavě válečkem nebo pánví.\n\nNosí zelené šaty. Dělá všechny domácí a hospodářské práce a nutí do práce svého Mužika. Má celý arzenál pánví, kterými hlavně mlátí svého Mužika.\n\nMá bílý obličej, modré okolí úst a pod očima má modré tečky. Nosí modré kalhoty, bílé tričko a čapku s oranžovou bambulkou. Je to kamarád Mužika a chodí k němu často na návštěvu. Hodně pije a rád se nají na cizí účet. V kapsách nosí plechové hrnky na vodku a dřevěnou lžíci. Často také přinese vodku aby mohl s Mužikem pít (ale jen do doby, než Baba zjistí, že se oba opíjejí, a vrhne se na ně s pánví). Morjačok je také ženatý, ale jeho žena ještě slouží u námořnictva.\n\nJe dobrácký, hloupý, umí jezdit na kole, roznáší poštu a je také ženatý. Ze začátku se ho Mužik bál, ale poté se s ním spřátelil. Medvěd často bývá obětní beránek ostatních postav.\n\n\n"}
{"id": "853699", "url": "https://cs.wikipedia.org/wiki?curid=853699", "title": "Trmalova tvrz", "text": "Trmalova tvrz\n\nTrmalova tvrz jsou zbytky památky v obci Toušice.\n\nTrmalova tvrz v Toušicích, která byla postavena pravděpodobně v první polovině 14. století, stála na ostrožně vzniklé vylámáním hlubokého příkopu ve skalním podloží. Pouze na západní straně strmý skalní svah prudce padá k potoku, jehož přepažením na severní straně se stala ostrožna ostrovem. K narušení tvrziště (celé jeho západní části) došlo v 18. století, kdy byla odlámána skála na stavbu kamenného barokního mostu. Dodnes se zachovala pouze 12 m dlouhá zeď z obytné obdélné kamenné budovy palácového typu na východní straně a zalomený roh hradební zdi na venkovní straně severovýchodního nároží příkopu. Patrná je i stopa po přepažovaní hrázi na severní straně. Dnes se zbytky tvrze nacházejí mimo jádro obce, severozápadně od středu vsi, naproti bývalém mlýnu na skalnatém výběžku (ostrožně) nad potokem Vavřinec. Ten tvořil přirozenou ochranu tvrziště na jižní straně, zatímco na protější severní straně byl vytesán ve skále mohutný příkop, do nějž mohla být, v případě potřeby, svedena voda z potoka a tak tvrz v případě nebezpečí mohla být plně obklopena vodou. Terénní situaci na východní straně, pro stavbu mladšího barokního mostu, nelze rozeznat. Vlastní protáhlé tvrziště mělo rozměry asi 18 × 8 m. Další zbytky zástavby na vnitřní ploše tvrziště již patrné nejsou. Vzhledem k rozměrům staveniště a analogií podobných zemanských sídel lze předpokládat, že tvrz snad tvořila jediná stavba palácového typu.\n\nJiž August Sedláček hovoří o tvrzi jako bývalé („ves Toužice, v nichž se za starých dob tvrz nacházela.“). Zbytky tvrze nejsou památkově chráněny.\n\nArcheologický průzkum se zde prováděl několikrát, naposledy v roce 2004, ale nepodařilo se zajistit žádné nálezy (keramika atd.), které by umožňovaly přesnější stanovení doby vzniku vlastní tvrze. Ke tvrzi náleželo též hospodářské zázemí které se nacházelo na jihozápadní straně.\n\nV blízkosti tvrze, na východní straně, na místě bývalého brodu, se dnes nachází barokní kamenný most přes tzv. Toušické prahy potoka Vavřince, někdy též zvaného Výrovka, nebo Kouřimka, pocházející z druhé poloviny 17. století a uváděný na vojenských mapách od 18. století. Má pět oblouků a jeho pilíře jsou založeny přímo na skalním prahu a na návodní straně jsou zpevněny břity. Most je postaven z místní ruly a není vyloučeno, že na jeho stavbu byl použit i stavební materiál pocházející z původní rozpadající se tvrze. Toušický most je zapsán do Ústředního seznamu nemovitých kulturních památek pod č. 45927/2-3464. V minulosti vedla kolem zbytků bývalé tvrze a kolem novějšího barokního mostu 5,5 km dlouhá naučná stezka ze Zásmuk do Kouřimi. Též se na potoce Vavřinec každoročně pořádají vodácké soutěže při kterých se na cca dvě hodiny zvedne hladina potoka na cca 1 m, pomocí náhlého vypuštění rybníka na horním toku.\n\n\n"}
{"id": "853701", "url": "https://cs.wikipedia.org/wiki?curid=853701", "title": "More Songs About Buildings and Food", "text": "More Songs About Buildings and Food\n\nMore Songs About Buildings and Food je druhé studiové album americké skupiny Talking Heads. Jeho nahrávání probíhalo v březnu a dubnu 1978 ve studiu Compass Point Studios v Nassau na Bahamách a vyšlo v červenci téhož roku u vydavatelství Sire Records. Jde o první ze tří alb této skupiny, které produkoval Brian Eno.\n\n\n"}
{"id": "853706", "url": "https://cs.wikipedia.org/wiki?curid=853706", "title": "True Stories", "text": "True Stories\n\nTrue Stories je sedmé studiové album americké skupiny Talking Heads. Album vyšlo v říjnu 1986 u vydavatelství Sire Records. Album si skupina produkovala sama. V žebříčku UK Albums Chart se album umístilo na sedmém místě. V Billboard 200 pak na 28. příčce.\n\nAutorem všech skladeb je David Byrne.\n\n"}
{"id": "853708", "url": "https://cs.wikipedia.org/wiki?curid=853708", "title": "Eddie Guerrero", "text": "Eddie Guerrero\n\nEduardo Gory \"Eddie\" Guerrero Llanes (9. října 1967 - 13. listopadu 2005) byl mexicko-americký profesionální wrestler narozen do wrestlingové rodiny Guerrerových. Zápasil v Mexiku a v Japonsku pro několik wrestlingových organizací. Ve Spojených státech zápasil ve World Championship Wrestling (WCW), Extreme Championship Wrestling (ECW) a World Wrestling Entertainment (WWE). Jeho gimmick byl \"Latino Heat\" - lstivý, vynálezavý wrestler, který je schopný udělat cokoliv proto, aby vyhrál zápas. Jeho sloganem se stalo \"Já lžu! Já podvádím! Já kradu!\", který byl použit i v jednom z jeho songů, při kterém nastupoval do ringu. Tento slogan využil i ve své autobiografii \"Cheating Death, Stealing Life\".\n\nNavzdory tomu, že ztvárňoval zlý charakter, stal se v ringu i mimo něj nejmladším, nejvíce populárním a nejúspěšnějším z Guerrerových bratrů. Guerrero byl široce považovaný za jednoho z nejvíce respektovaných a talentem obdarovaných wrestlerů v historii. Během své kariéry měl různé problémy s návykovými látkami, včetně alkoholu a závislosti na léky proti bolesti. S jeho souhlasem byly jeho problémy z opravdového života někdy použity i ve wrestlingových scénářích. Guerrero celkem držel 23 titulů včetně WWE šampionátu.\n\n\n"}
{"id": "853711", "url": "https://cs.wikipedia.org/wiki?curid=853711", "title": "Nikdo v zemi nikoho", "text": "Nikdo v zemi nikoho\n\nNikdo v zemi nikoho je studiové album písničkáře Vladimíra Merty vydané společně s obnovenou skupinou Dobrá úroda. Jeho nahrávání probíhalo v různých studiích v letech 2010 a 2012. Album vyšlo 7. listopadu 2012 u vydavatelství Galén. Album obsahuje jak originální skladby složené výhradně pro tuto skupinu, ale i skladby z Mertovo vlastního repertoáru.\n\n\n"}
{"id": "853721", "url": "https://cs.wikipedia.org/wiki?curid=853721", "title": "Rakousko na Letních olympijských hrách 1952", "text": "Rakousko na Letních olympijských hrách 1952\n\nRakousko na Letních olympijských hrách 1952 reprezentovalo 112 sportovců (91 mužů a 21 žen) v 16 sportech.\n\n"}
{"id": "853726", "url": "https://cs.wikipedia.org/wiki?curid=853726", "title": "Kostel svaté Kateřiny (Hora Svaté Kateřiny)", "text": "Kostel svaté Kateřiny (Hora Svaté Kateřiny)\n\nKostel svaté Kateřiny je římskokatolický kostel zasvěcený svaté Kateřině v Hoře Svaté Kateřiny v okrese Most.\n\nKostel byl vystavěn na návrší nad obcí na místě prvního hřbitova. Původní kostel zde vznikl již kolem poloviny 16. století. Současná stavba vznikla v letech 1607–1612 jako luteránský kostel. V roce 1627 se na základě obnoveného zřízení zemského stal katolickým a byl pod správou jezuitské koleje v Chomutově. Poslední evangelický farář odešel v roce 1628 do saského Seiffenu. Kostel byl do současné barokní podoby přestavěn v letech 1785–1786 a byla k němu přistavěna věž.\n\nOd roku 1963 je chráněn jako kulturní památka. K 1. lednu 2013 byla farnost v Hoře Svaté Kateřiny zrušena, a kostel se stal filiálním k farnosti v Horním Jiřetíně.\n\nJedná se o pozdně barokní obdélný kostel s trojbokým závěrem, který má po severní straně sakristii. V patře sakristie se nachází oratoř. Po jižní straně se nachází předsíň a západním průčelí mohutná hranolová věž, která má malá kruhová okna a cibulovou báň. Předsíň má plochý strop. Presbytář je neodsazený a spolu s lodí je kryt stropem. Na stropě se nacházejí klasicistní fresky zobrazující výjevy z Kristova života, které jsou doplněny květinovou dekorací. Na boční stěnách lodi jsou ve fresce medailony s beránkem, který symbolizuje Krista a holubicí, symbolem Ducha Svatého. V závěru presbytáře je malovaná iluzívní oltářní architektura s postavami sv. Petra a sv. Pavla s nápisem. Výmalba pochází z roku 1786 a jejím autorem je J. Fuchs.\n\nZařízení pochází dílem ze druhé poloviny 18. století a dílem je novodobé. Hlavní oltář je historizující z roku 1926 od F. Eschnera. Je na něm obraz sv. Kateřiny, který pochází od J. Fuchse z roku 1785. Boční oltáře jsou rokokové s novodobými obrazy Panny Marie a sv. Josefa. Na oltářích jsou sochy sv. Anny a sv. Jáchyma, dále sv. Jana Nepomuckého a sv. Františka Xaverského. Kazatelna pochází ze druhé poloviny 18. století. Na oratoři jsou sochy sv. Floriána a sv. Šebestiána, které pocházejí z původního hlavního oltáře ze druhé poloviny 18. století.\n\nPři silnici u východního okraje města je pozdně barokní kaple ze druhé poloviny 18. století. Jedná se o čtvercovou stavbu, která je vně polygonálně, uvnitř polokruhově ukončená. Průčelí kaple je s pilastry, se segmentem proloženou korunní římsou a trojúhelníkovým štítem s nikou. Vnitřek je sklenut valenou klenbou se stýkajícími se lunetami. Závěr kaple s nikou je sklenut konchou. Stěny kaple jsou členěny pilastry a římsou. Nad nikou je rokajová kartuše s mřížkou.\n\nDalší kaple v obci je výklenková. Je ukončená trojúhelníkovým štítem a k ní patřící socha sv. Jana Nepomuckého pochází ze druhé poloviny 18. století.\n\nPřed kostelem se nachází socha Piety z roku 1729. Na náměstí stojí barokní sloup se sochou Immaculaty z roku 1714.\n\n"}
{"id": "853731", "url": "https://cs.wikipedia.org/wiki?curid=853731", "title": "Rakousko na Letních olympijských hrách 1948", "text": "Rakousko na Letních olympijských hrách 1948\n\nRakousko na Letních olympijských hrách 1948 reprezentovalo 144 sportovců (113 mužů a 31 žen) v 17 sportech.\n\n"}
{"id": "853734", "url": "https://cs.wikipedia.org/wiki?curid=853734", "title": "EgroNet", "text": "EgroNet\n\nEgroNet je kooperační sdružení a přeshraniční integrovaný dopravní systém veřejné dopravy v rámci Euroregionu Egrensis, který zahrnuje historické území Vogtland (Fojtsko, čtyřzemí) a zasahuje do tří německých spolkových zemí (Sasko, Durynsko, Bavorsko) a do Karlovarského kraje v České republice. Dotčené území má rozlohu asi 15 000 km². Projekt byl iniciován saským Státním ministerstvem hospodářství a práce. Začal v rámci otevření světové výstavy Expo 2000 v Hannoveru, kde byl rovněž představen. Členy sdružení EgroNet jsou zemské okresy, města, kraje a svazy dopravců; za českou stranu jsou ve sdružení Karlovarský kraj a město Cheb, v roce 2009 dosáhl počet členů 20. Tarifní nabídka EgroNet je zaměřena na jednodenní, zejména rodinné turistické cesty.\n\nProjekt je založen na spolupráci 62 dopravců v autobusové, tramvajové i železniční dopravě – tramvaje jsou do něj zahrnuty v Plavně (Plauen) a Cvikově (Zwickau). Zprostředkovává investice k rozvoji veřejné dopravy v regionu, jedním z nejvýraznějších počinů bylo prodloužení železniční tratě Vogtlandbahn do centra saského města Zwickau jako vlakotramvaj na dvojrozchodné splítce. Úzký vztah má k Dopravnímu svazu Vogtland.\n\nV roce 2003 získal projekt Německou cenu kolejové dopravy, v roce 2006 Ekologickou cenu Svazu ochrany přírody Hof v Bavorsku.\n\nTarifně je systém reprezentován pouze jednodenní síťovou jízdenkou EgroNet (Egronet Day Ticket). Jízdenka může být vydána pro kterýkoliv den, v pracovní den platí od 7:30 hodin do 3:00 následujícího dne, v sobotu, neděli nebo svátek od 0:00 do 3:00 následujícího dne. Opravňuje i k bezplatné přepravě jízdního kola po železnici (resp. s těmi dopravci, kteří jízdní kola přepravují) a dva cestující se dvěma jízdenkami EgroNet mohou s sebou bezplatné přepravovat až čtyři děti ve věku do 14 let.\n\nV České republice platí jízdenky EgroNet ve vymezené oblasti ve 2. vozové třídě všech vlaků Českých drah (původně údajně včetně kategorie SuperCity, do níž však je třeba přikoupit místenku – REGIONet EgroNet je však omezen jen na osobní a spěšné vlaky) a ve vlacích dopravce GW Train Regio. Za rok 2004 cestovalo podle Českých drah vlakem v rámci systému EgroNet přes 800 tisíc osob, z toho velkou část tvořili němečtí občané. České dráhy od 1. dubna 2008 zahrnuly jízdenku EgroNet do jednotného systému regionálních jízdenek REGIONet a prodávají ji od té doby pod názvem REGIONet EgroNet.\n\nJízdenky platí na většině regionálních autobusových linek v Karlovarském kraji, avšak ne všichni dopravci je i prodávají. Na prodeji jízdenek EgroNet se v České republice významně podílí dominantní autobusový dopravce Autobusy Karlovy Vary a. s.\n\nV městské hromadné dopravě platí jízdenka v českých městech Aš, Karlovy Vary, Mariánské Lázně a Sokolov a v německých městech Aue, Auerbach/V, Bayreuth, Greiz, Hof, Kulmbach, Lößnitz, Marktredwitz, Neustadt a. d. Waldnaab, Plauen/V, Reichenbach/V, Schwarzenberg, Selb, Weiden in der Oberpfalz a Zwickau.\n\nPůvodně stála v České republice 200 Kč, někdy během prvních pěti let byla její cena snížena na 100 Kč, přičemž rodinná jízdenka stála 250 Kč. V roce 2009 stála jízdenka v České republice 100 Kč (v přepočtu asi 4 Euro) a v Německu 15 Euro, ale rodinná varianta už neexistovala a už platilo, že dva dospělí s jízdenkami mohou s sebou přepravovat až 4 děti. V roce 2010 stála tato jízdenka v České republice 150 Kč a v Německu 15 Euro.\n\nDržitelům jízdenky EgroNet jsou poskytovány slevy na vstupném v řadě objektů, například na chebském hradu nebo v areálu skokanského lyžařského můstku Vogtland Arena v Klingenthalu, či za útratu v restauracích apod.\n\nV České republice za projektem EgroNet stojí občanské sdružení RDS (Rozvojová dopravní společnost), které vzniklo v roce 1999 a jehož členy jsou významné dopravní společnosti provozující veřejnou regionální dopravu v Karlovarském kraji. Sdružení spolupracuje při zpracování koncepce rozvoje dopravy, jedná s orgány státní správy a Evropské unie a vydává \"Oblastní jízdní řád veřejné dopravy Karlovarského kraje\". Má 11 členů, z toho 10 jsou dopravci:\n\n"}
{"id": "853738", "url": "https://cs.wikipedia.org/wiki?curid=853738", "title": "Kostel svatého Augustina (Lužice)", "text": "Kostel svatého Augustina (Lužice)\n\nKostel svatého Augustina je římskokatolický kostel zasvěcený sv. Augustinovi v Lužici v okrese Most v Ústeckém kraji.\n\nPrvní písemné zmínky o farním kostele sv. Augustina v Lužici pocházejí již ze 14. století. Původně se kostel nacházel na místě současného hřbitova v jihovýchodní části obce. Tento starší kostel byl zbořen a nahrazen současným novogotickým kostelem z roku 1877. Jedná se o jednolodní stavbu na východním okraji obce. Kostel je v současnosti ve špatném stavu a nepřístupný. Vede kolem něj zelená turistická značka.\n\nOd roku 1998 je chráněn jako kulturní památka.\n\n"}
{"id": "853739", "url": "https://cs.wikipedia.org/wiki?curid=853739", "title": "Urážka majestátu", "text": "Urážka majestátu\n\nUrážka majestátu (lat. \"laesio maiestatis\") je zločin urážky hlavy státu, jejího majestátu. V historii býval jedním z nejtěžších zločinů, za nějž obvykle následoval trest smrti, v mírnějších podobách přetrval až do moderní doby.\n\nV římském právu splýval s velezradou a nazýval se \"perduellio\".\n\nVe středověku šlo nejen o fyzický útok na panovníka nebo jeho přímou urážku, vladařský majestát mohl být narušen např. i svoláním zemského sněmu proti králově vůli. Trestem byla vždy smrt. V 19. století však už za zločin \"uražení veličenstva\", který mohl být spáchán jak osobním uražením, tak i nepřímým posmíváním se panovníkově osobě, např. tiskem nebo karikaturami, hrozil jen těžký žalář od jednoho do pěti let.\n\nV Thajsku se urážka krále nebo jeho kritika trestá vězením a tresty se sčítají podle počtu urážek. V roce 2015 byli Thajci souzeni například za urážku králova psa nebo za olajkovaní upravené královy fotografie na sociální síti. V roce 2017 byl muž za úrážku monarchie na svém facebookovém účtu odsouzen k 35 letům vězení.\n\nUrážky hlavy státu kriminalizovala i Československá republika. Roku 1923 byl zaveden přestupek \"urážka presidenta republiky\", spočívající v ublížení na cti prezidenta republiky nebo jeho náměstka vyhrůžkou zlého nakládání nebo jiným hrubě zneuctívajícím projevem, uvedením ve veřejný posměch nebo obviněním, byť pravdivým, které ale mohlo vážně ohrozit jeho čest. Trestem bylo vězení od osmi dnů do šesti měsíců. Pokud to však pachatel provedl opakovaně nebo „tváří v tvář“, šlo by již o přečin trestaný vězením od jednoho měsíce do jednoho roku.\n\nJelikož zákon na ochranu republiky, a to i v § 11, používal často nevyhraněné respektive nejasné výrazy (pobuřuje, podněcuje – v případě urážky prezidenta – hrubě zneucťujícím způsobem, vážně ohrozí jeho čest) často záleželo právě na státním zástupci a soudu, jestli budou jednání považovat za trestný čin nebo ne. Dokazování pravdy nebo přesvědčení o pravdě bylo vyloučeno, což mohlo v krajním případě znamenat, že i pravdivé obvinění je zároveň trestné. Projev obviněného mohl být verbální, výsměšným gestem nebo nadávkou. Projev sám o sobě však nemusel být hrubý. Mohla to být i fotografie či karikatura. Právě karikaturisté humoristických časopisů se následně po rozhodnutích soudů vyhýbali zobrazování prezidenta a věnovali se jen představitelům jednotlivých politických stran.\n\nTitulování prezidenta republiky slovy nebo jinými označeními naznačujícím kladný postoj T. G. Masaryka k Židům bylo také trestné. V případech soudní praxe se jednalo o výroky, že \"„prezident Masaryk drží více při Češích, mezi nimiž v Praze žije a o ostatních se nestará“\", respektive výrok: \"„Masaryk je také Čech, drží s Čechy a nás Moravanů nezná“\". Spadal sem i výrok odsouzeného, že \"„se raději oběsí, jako bys měl pověsit v pokoji jeho obraz“\", čím se měl hrubě dotýkat všeobecné vážnosti prezidenta republiky a uvést ho na veřejný posměch.\n\nPrezident republiky využíval svou pravomoc udělení amnestie i v případech odsouzených za urážku prezidenta, případně zastavil trestní řízení. Tak tomu bylo například v kauze Jakuba Demla, žalovaného státním zastupitelstvím v Jihlavě za přednesené výroky, v nichž měl citovat resp. parafrázovat Otakara Březinu. Projednávání tohoto případu mělo krátký průběh, neboť prezident Masaryk trestní řízení zastavil.\n\nKomunistický režim pak tresty poněkud zpřísnil, základní sazba byla jeden měsíc až jeden rok, zvýšená tři měsíce až tři roky. Navíc kromě \"ublížení na cti presidentu republiky\", resp. \"snižování vážnosti presidenta republiky\", zavedl i přečin \"hanobení některých ústavních činitelů\", resp. \"hanobení ústavního činitele\", kam spadal např. parlament, vláda nebo její členové. Trestní zákon z roku 1961 je sjednotil v trestný čin \"hanobení republiky a jejího představitele\" a chráněné subjekty rozšířil jak obecně na celý stát, tak na \"„jiné čelné představitele republiky“\", a to pro výkon pravomoci nebo \"„vůbec pro jeho činnost v životě politickém“\". Pachateli hrozil trest odnětí svobody až na dvě léta. Součástí trestního zákona se stal také přečin hanobení státu světové socialistické soustavy a jejího představitele.\n\nDvě z milostí, udělených prezidentem Václavem Havlem, se týkaly právě trestného činu hanobení prezidenta republiky. V březnu 1994 zastavil řízení s vydavatelem \"Necenzurovaných novin\" Petrem Cibulkou a v březnu 1996 podobně zasáhl ve prospěch Pavla Karhánka.\n\nTrestněprávní ochrana prezidenta republiky pak byla z právního řádu ČR odstraněna k 1. lednu 1998 zákonem č. 253/1997 Sb., a to přímo na návrh tehdejšího prezidenta V. Havla.\n\nV listopadu 2016 skupina poslanců v čele se Zdeňkem Ondráčkem, Vítězslavem Jandákem, Zdeňkem Soukupem, Markem Černochem a Petrem Adamem, navrhla vrácení trestného činu \"hanobení prezidenta republiky\" do trestního zákoníku s trestem až jeden rok vězení. Návrh však nebyl až do konce volebního období Poslanecké sněmovny projednán.\n"}
{"id": "853742", "url": "https://cs.wikipedia.org/wiki?curid=853742", "title": "Ahmad Džabarí", "text": "Ahmad Džabarí\n\nAhmad Saíd Chalíl al-Džabarí (: أحمد الجعبري‎; 1960 – 14. listopadu 2012) byl velitel brigád Izz ad-Dína al-Kassáma, vojenského křídla palestinského teroristického hnutí Hamás, a vysoce postavený představitel této organizace. Džabarí byl přímo zodpovědný za řadu teroristických útoků proti Izraeli a rovněž nařídil únos izraelského vojáka Gilada Šalita. V listopadu 2012 byl zabit v rámci tzv. mimosoudní likvidace v Pásmu Gazy, když izraelská raketa zasáhla jeho automobil.\n\nNarodil se ve městě Gaza v Pásmu Gazy do rodiny arabských uprchlíků z Hebronu a v témže městě vystudoval bakalářský obor historie na Islámské univerzitě. Během studií se stal členem palestinského hnutí Fatah. V roce 1982 byl zatčen izraelskými bezpečnostními složkami a třináct let vězněn za účast na teroristických útocích proti Izraeli a za jejich plánování. Během svého věznění měl blízko k Muslimskému bratrstvu a seznámil se s řadou vysoce postavených představitelů a zakladatelů islamistického hnutí Hamás, včetně jeho pozdějšího vůdce Abd al-Azíze Rantísího. Vzhledem k tomu, že Džabarí odmítl podepsat závazek, podle něhož by vzdal teroristických aktivit vůči Izraeli, nebyl propuštěn spolu s bývalými kolegy z Fatahu v době izraelsko-palestinských mírových jednání, která vyústila v mírové dohody z Osla. Propuštěn byl nakonec v lednu 1995 a v té době již byl členem Hamásu.\n\nPo propuštění měl nejprve na starosti péči o propuštěné vězně, následně fundraising, a postupně stoupal ve vojenském křídle hnutí. V roce 1996 byl zapojen do bombových teroristických útoků, jež si vyžádaly životy 59 Izraelců, které Hamás podnikl v reakci na izraelský atentát na Jahjá Ajjáše, který měl na starosti výrobu bomb. O dva roky později byl v říjnu 1998 zapojen do bombového útoku na školní autobus v izraelské osadě Kfar Darom v Pásmu Gazy, při kterém zahynuly dvě izraelské děti. Džabáriho následně zatkly bezpečnostní síly Palestinské samosprávy. Ve vězení ve městě Gaza se setkal s Rantísím, který z něj udělal spojku mezi vojenským křídlem hnutí a jeho duchovním vůdcem šejchem Ahmedem Jásinem. Z vězení byl Džabarí propuštěn koncem roku 1999 a následně se opět vrátil ke svým dřívějším aktivitám.\n\nBěhem druhé intifády se v září 2002 stal operačním velitelem brigád Izz ad-Dína al-Kassáma (hlavního vojenského křídla hnutí Hamás) poté, co byl při izraelském leteckém útoku vážně zraněn jejich dosavadní velitel Mohamed Deif. V roce 2004 se Izrael pokusil Džabarího zabít v rámci tzv. mimosoudní likvidace, ale při neúspěšném leteckém útoku zahynul jeho nejstarší syn, bratr a tři jeho bratranci.\n\nV červnu 2006 vyslal Džabarí do Izraele komando, které zabilo dva izraelské vojáky a zajalo vojína Gilada Šalita. O rok později byl Džabarí jedním z vůdců vnitropalestinského převratu v Pásmu Gazy vedeném Hamásem proti hnutí Fatah. Během izraelské operace Lité olovo v prosinci 2008 byl Džabarího dům zničen při izraelském leteckém útoku. V září 2010 Džabarí hrozil zintenzivněním útoků proti Izraeli s cílem narušit tak izraelsko-palestinský mírový proces. Mimo jiné tehdy prohlásil: „S mocí víry, zbraní a střel, tunelů a komand, dosáhneme vítězství za Palestinu a ukončíme též okupaci Gazy.“\n\nDžabarí měl mimo jiné na starosti věznění izraelského vojáka Šalita a osobně se podílel na jednání o výměně vězňů, v jejímž rámci byl nakonec Izraelec propuštěn. Výměna proběhla v říjnu 2011 a Izrael v jejím rámci za svého vojáka propustil 1027 palestinských vězňů. Džabarí Šalita osobně eskortoval na hraniční přechod Rafáh s Egyptem.\n\nDžabarí byl zabit 14. listopadu 2012 při izraelském leteckém útoku, který byl proveden ve spolupráci izraelského letectva a zpravodajské služby Šin Bet. Atentát na jeho osobu byl jednou ze součástí izraelské ofenzivy (operace Pilíř obrany) proti teroristickým hnutím v Pásmu Gazy, která v předchozích dnech a týdnech ostřelovala jih Izraele raketami. Palestinská hnutí v reakci na jeho smrt zintenzivnila ostřelování Izraele.\n\n"}
{"id": "853747", "url": "https://cs.wikipedia.org/wiki?curid=853747", "title": "Pierre Senges", "text": "Pierre Senges\n\nPierre Senges (* 1968, Romans-sur-Isère) je francouzský spisovatel.\n\nPo pokusu o hudební kariéru se od roku 1990 věnuje tvůrčímu psaní. Začal studovat sociologii v Grenoblu, ale studia nedokončil.\nKromě knih píše také rozhlasové hry pro France Culture a France Inter. Získal několik ocenění, mimo jiné Prix SACD Nouveau Talent Radio 2007.\n\nSpolupracuje s časopisy \"Le Tigre\", \"Vert Pastiche\" a \"Le Corps du texte\".\n\n\n"}
{"id": "853748", "url": "https://cs.wikipedia.org/wiki?curid=853748", "title": "Přijímačky", "text": "Přijímačky\n\nPřijímačky (v americkém originále Choke) je osmnáctá epizoda třetí série amerického hudebního televizního seriálu \"Glee\" a v celkovém pořadí již šedesátá druhá epizoda seriálu. Napsala ji Marti Noxon, režíroval ji Michael Uppendahl a poprvé se vysílala ve Spojených státech dne 1. května 2012 na americkém televizním kanálu Fox. V epizodě se poprvé objeví speciální hostující hvězda Whoopi Goldberg v roli Carmen Tibideaux, děkanka na Newyorské akademii dramatických umění (NYADA) a také se nově představí Puckův otec (Thomas Calabro).\n\nV původním vysílání epizodu sledovalo celkem 6,01 milionů amerických diváků a získala 2,5/8 Nielsenova ratingu/podílu na trhu ve věkovém okruhu od osmnácti do čtyřiceti devíti let. Sledovanost viditelně klesla oproti předchozí epizodě vysílané předchozí týden s názvem Mít s kým tančit, kterou sledovalo 6,90 milionů diváků.\n\nRachel (Lea Michele) se soustředí na nadcházející konkurz na NYADU, zatímco Kurt (Chris Colfer) je nervózní, protože ještě neví, jakou píseň bude na konkurzu zpívat sám. Rachel mu poradí, aby zpíval píseň, o které ví, že ji umí dobře zazpívat. Rachel prozradí, že se budou přihlašovat do třídy Carmen Tibideaux (Whoopi Goldberg), slavné a náročné umělkyni a nově jmenované děkance na škole. Na poslední chvíli se Kurt rozhodne zazpívat píseň, o které řekne, že je \"něco trochu více kontroverznějšího, ale je v ní mnohem více mě\". Tibideaux zaujme jak jeho výkon, tak i riziko, které podstoupil. Rachel zpívá píseň, kterou znala velmi dobře již od svých dětských let, ale zapomene text a požádá o druhou šanci. Poté, co se jí druhý pokus znovu nepovede, Carmen konkurz ukončí a odejde.\n\nJedna z trenérek roztleskávaček Roz Washington (NeNe Leakes) zaslechne vtipkování Santany (Naya Rivera) ohledně původu monoklu trenérky Beiste (Dot-Marie Jones) a informuje dívky, že domácí násilí není věcí, které by se měly smát. Spojí se se Sue (Jane Lynch) a Beiste—která jim řekne, že monokl na jejím obličeji byla způsobena její nehodou—aby dívkám daly hodinu ohledně domácího násilí a Sue jim dá za úkol, aby zazpívaly píseň pro ženy, aby se dostaly ven ze zneužívajících vztahů. Dívky předvedou \"Cell Block Tango\" z Chicaga a Sue a Roz jim sdělí, že zcela nepochopily zadání. Beiste, která uprostřed vystoupení odešla, řekne Sue a Roz, že ji její manžel Cooter (Eric Bruskotter) ve skutečnosti doopravdy uhodil a modřinu má od něj. Sue trvá na tom, že by se Beiste měla přestěhovat k ní domů, ale Beiste se místo toho rozhodne jít ke své sestře. Beiste prozradí dívkám pravdu ohledně vzniku jejího monoklu. Nicméně nikomu neřekne, že dala Cooterovi druhou šanci.\n\nFinn (Cory Monteith) si dělá obavy, že Puck (Mark Salling) neodmaturuje. Puck řekne Finnovi, že k maturitě jen potřebuje projít testem ze zeměpisu z evropských zemí a že plánuje flirtovat s učitelkou, aby testem prošel. Nicméně učitelka odmítá jeho návrhy, řekne mu, aby radši studoval a Puck se rozhodne odejít. Později, když Puck čistí bazén jednoho ze svých klientů, tak se objevuje jeho otec (Thomas Calabro)—o kterém neslyšel od svých pěti let- a požádá Pucka o peníze, aby mohl zaplatit svůj nájem. Puck si uvědomí, že nechce dopadnout stejně jako jeho otec, který také odešel ze střední školy a tak se Puck do školy vrací a najímá si mužské členy sboru, aby mu pomohli se studiem zeměpisu. Po odevzdání testu se cítí sebejistě, nicméně testem neprojde.\n\nTuto epizodu režíroval Michael Uppendahl a napsala konzultační producentka Marti Noxon. Natáčení epizody začalo 12. března 2012 a první a poslední dny natáčení se překrývaly s natáčením předchozích a následujících epizod. Předchozí epizoda Mít s kým tančit skončila své natáčení dne 15. března 2012, zatímco následující epizoda s názvem Plesosaurus se začala natáčet ne později než 27. března 2012. Epizoda \"Přijímačky\" pokračovala s natáčením nejméně do konce března, kdy se natáčely scény do třech různých epizod.\n\nWhoopi Goldberg se v seriálu poprvé objevuje jako speciální hostující hvězda v roli slavné divadelní osobnosti a děkanky z NYADY, Carmen Tibideaux. Goldberg, která nelétá v letadlech, cestovala pomocí \"přepychového\" autobusuz New Yorku do Los Angeles, aby mohla natočit své scény. Thomas Calabro se v seriálu poprvé objevuje jako otec Pucka. Mezi vedlejší postavy, které se v epizodě objeví, patří členové sboru Sam Evans (Chord Overstreet), Rory Flanagan (Damian McGinty), Sugar Motta (Vanessa Lengies) a Joe Hart (Samuel Larsen), dále fotbalová trenérka Shannon Beiste (Dot Jones) a jedna z trenérek roztleskávaček, Roz Washington (NeNe Leakes).\n\nŠest z osmi písní, které zazněly v epizodě, byly vydáno jako singly a jsou dostupné na internetu ke stažení: \"The Rain in Spain\" z muzikálu My Fair Lady v podání mužských členů sboru New Directions; \"Not the Boy Next Door\" z muzikálu \"The Boy from Oz\" v podání Chrise Colfera, \"Cell Block Tango\" z muzikálu Chicago a \"Shake It Out\" od Florence and the Machine v podání Nayi Rivery, Amber Riley, Jenny Ushkowitz, Heather Morris a Vanessy Lengies; dále \"School's Out\" od Alice Coopera v podání Marka Sallinga a \"Cry\" od Kelly Clarkson v podání Ley Michele. Skladba \"School's Out\" se také objevila na soundtrackovém albu . Dvě zbývající písně, které nebyly vydány jako singly, jsou \"Don't Rain on My Parade\" z muzikálu Funny Girl—která zazněla v seriálu už po druhé od Michele, která ji předtím původně zpívala v první sérii v epizodě Okresní kolo- a \"The Music of the Night\" z muzikálu Fantom opery.\n\n"}
{"id": "853751", "url": "https://cs.wikipedia.org/wiki?curid=853751", "title": "Rakousko na Letních olympijských hrách 1936", "text": "Rakousko na Letních olympijských hrách 1936\n\nRakousko na Letních olympijských hrách 1936 reprezentovalo 234 sportovců (217 mužů a 17 žen) v 19 sportech.\n\n"}
{"id": "853756", "url": "https://cs.wikipedia.org/wiki?curid=853756", "title": "Prestashop", "text": "Prestashop\n\nPrestashop je open sourcové řešení pro internetový obchod. Prestashop je zcela zdarma. Podporuje různé možnosti plateb jako Platební karty, šeky, dobírku, PayPal, GoPay, Google Checkout a další, které již můžou být zpoplatněny.\n\nPrestashop je vydáván pod otevřenou licencí. Oficiálně byl uveden v srpnu 2007. Systém je postaven na PHP Smarty funkcích. Celosvětově Prestashop aktivně používá více jak 242380 obchodníků, v ČR 5143 obchodů (duben 2019). Prestashop vyhrál v roce 2010 a 2011 ocenění Nejlepší open-source e-shopová aplikace (Best Open-source Business Application). Skupina vývojářů byla založena 2007 v Paříži, druhou kancelář má v Miami od roku 2011. Prestashop je přeložen do 65+ světových jazyků. Technická podpora je poskytována v oficiálním fóru tohoto systému, kde si pomáhá skupina více jak 1 mil. aktivních členů.\n\nSystém využívá rozsáhlé možnosti AJAX pro snadnou úpravu v administraci, slouží např. k snadnému přidání různých modulů (rozšíření) do obchodu pro přidání různých funkcionalit, z nichž mnoho je poskytováno různými vývojáři bezplatně. Různé témata a moduly lze získat na oficiálním tržišti Prestashop Addons. Dobrovolníci přidávají různé addony pro navýšení již 275 dostupných funkcí ve standardním balíčku.\n\n"}
{"id": "853766", "url": "https://cs.wikipedia.org/wiki?curid=853766", "title": "Fojtsko", "text": "Fojtsko\n\nFojtsko ( \"Vogtland\") je historické území na rozhraní českého regionu Ašsko v okrese Cheb a tří německých svobodných států Bavorsko, Sasko a Durynsko. Historické označení \"Fojtsko/Vogtland\" pochází z dob, kdy bylo toto území spravováno fojty z Vidavy, Gery, Plavna a Krajce.\n\nHistorické Fojtsko (či \"Vogtlandsko\") zasahovalo do tří německých historických zemí (Bavorsko, Sasko a Durynsko) a do dnešních Čech v okolí Aše. Název území pochází od fojtů (rychtářů, německy \"Vogt\") měst Vidava (Weida), Gera, Plavno (Plauen) a Krajec (Greiz), jejichž správu zřejmě kolem roku 1180 svěřil císař Bedřich I. Rudovous pánům z Vidavy. Spolu s tím jim propůjčil také fojtský titul (\"advocatus\").\n\nPostupně bylo území rozděleno na čtyři fojtství. Roku 1254 uzavřeli tito fojtové s míšeňským markrabětem smlouvu o spojenectví, ve které vystupovali společně. Ve svém dokumentu fojtové píší o zemi markraběte (\"terra marchionis\") v protikladu o „naší zemi“ (\"terra nostra\"). Markrabě pro jejich území použil označení „\"terra advocatorum\"“, tedy \"země fojtů\", \"Land der Vögte\". V roce 1317 a později se pak objevovalo označení „woyte lande“ či v různých obměnách, a poté se ustálilo na podobě Vogtland, která je poprvé doložena k roku 1343.\n\nČeské Fojtsko (\"das böhmische Vogtland\") má vztah k Ašsku, které bylo dlouho součástí Chebska (\"Egerland\"). Chebsko bylo původně součástí německé říše, ovšem ve 12. a 13. století se o něj vedly spory, bylo dáno nejprve jako věno a poté do zástavy české koruně, než se stalo trvale součástí Českého království. V souvislosti s nacionalistickými tendencemi v první polovině 20. století proběhly ještě pokusy o odtržení a v době druhé světové války spadalo pod správu německých úřadů.\n\nNěmecký Zemský okres Vogtland vznikl 1. ledna 1996, spojením zemských okresů Auerbach, Klingenthal, Oelsnitz \"(Olešnice)\", Reichenbach a Plavno. Původně, podle návrhu zákona z roku 1992 měly vzniknout sjednocením dva zemské okresy: z okresů Plauen \"(Plavno)\", Oelsnitz \"(Olešnice)\" a z části okresu Klingenthal měl vzniknout „Elsterkreis“ \"(zemský okres Halštrov)\", a z okresů Auerbach, Reichenbach a druhé části okresu Klingenthal poté tzv. zemský okres „Göltzschtal“. Tento návrh zákona byl v roce 1993 přijat, ale kvůli protestům byl zrušen. Přijat a realizován byl až druhý návrh zákona z roku 1995, který navrhoval spojit všechny uvedené okresy do jednoho celku tak, aby vznikl jeden zemský okres s názvem \"Vogtland\".\n\nV rámci saské krajské reformy z roku 2008 bylo až doposud samosprávné město Plavno včleněno 1. srpna 2008 do okresu Vogtland.\n"}
{"id": "853767", "url": "https://cs.wikipedia.org/wiki?curid=853767", "title": "Mít s kým tančit", "text": "Mít s kým tančit\n\nMít s kým tančit (v americkém originálu Dance with Somebody) je sedmnáctá epizoda třetí série amerického hudebního televizního seriálu \"Glee\" a v celkovém pořadí šedesátá první epizoda tohoto seriálu. Scénář k epizodě napsal Ross Maxwell, režíroval ji Paris Barclay a poprvé se vysílala ve Spojených státech dne 24. dubna 2012 na televizním kanálu Fox. Epizoda slouží jako speciální pocta zpěvačce Whitney Houston a obsahuje cover verze sedmi jejích písní.\n\nV původním vysílání epizodu sledovalo 6,90 milionů amerických diváků a získala 2,7/8 Nielsenova ratingu/podílu na trhu ve věkovém okruhu od osmnácti do čtyřiceti devíti let. Sledovanost i rating se zvýšily oproti předchozí epizodě s názvem Horečka Glee noci, která se vysílala dne 17. dubna 2012.\n\nWill (Matthew Morrison) si všimne, že několik studentů navštěvující sbor je stále silně zasaženo dva měsíce po smrti Whitney Houston. Školní výchovná poradkyně Emma (Jayma Mays) vysvětlí, že se soustředí na bolest Whitneyiny smrti, aby nemuseli myslet na bolest, která je čeká, když odejdou po maturitě od svých přátel. Will učiní úkolem týdne složit poctu právě Whitney Houston.\n\nBěhem nakupování v obchodě s notami v přípravě na své vystoupení potkává Kurt (Chris Colfer) Chandlera (Justin Castor), studenta z jiné školy, který mu pomůže s výběrem vhodné písně. Ti dva si vymění telefonní čísla a Chandler později pomocí sms zpráv flirtuje s Kurtem, který na ně pozitivně reaguje. Kurt psaní s Chandlerem vidí jako zábavné, ale jeho přítel Blaine (Darren Criss) to vidí jako podvádění. Blaine se s Kurtem pohádá a zpívá \"It's Not Right but It's Okay\", aby vyjádřil své pocity. Později Kurt diskutuje se svým otcem Burtem (Mike O'Malley) o jeho budoucnosti v New Yorku. Burt řekne Kurtovi, že mu chybí chlapec, kterým Kurt býval. Kurt poté zpívá \"I Have Nothing\", aby vyjádřil, jak lituje toho, co udělal Blainovi. Následně při schůzce s Emmou Blaine prozrazuje, že byl odtažitý proto, že je velmi nejistý ohledně Kurtova budoucího odchodu do New Yorku a neví, jak moc to ovlivní jejich vztah. Blaine a Kurt se usmíří.\n\nBrittany (Heather Morris) a Santana (Naya Rivera) zpívají \"I Wanna Dance with Somebody (Who Loves Me)\" a zvou zbytek sboru, aby s nimi během jejich vystoupení zpívali a tančili. Quinn (Dianna Agron), která je stále díky nedávné autonehodě na vozíku, se odmítá k nim přidat a prozradí Joeovi (Samuel Larsen), že je v depresích, protože při rehabilitaci nedělá žádné výrazné pokroky. Joe na to odpoví tím, že jí nabídne doprovod na příští rehabilitaci. Oba později zpívají duet \"Saving All My Love for You\", ale Quinn věří, že Joe nestojí o vztah, protože je Quinn na vozíku. Na další rehabilitaci Joe a Quinn diskutují ohledně jejich ne jednoznačného vztahu a rozhodnou se, že je to \"něco nového\".\n\nWill najímá plánovače svatby (Joel McKinnon Miller) pro svou nadcházející svatbu s Emmou. Po několika nedorozuměních ohledně logiky plánování svatby za měsíc Will plánovače svatby propustí a přizná, že se chce oženit dříve, než členové sboru půjdou svými vlastními cestami; Emma ho ujistí, že nezáleží, kdy se rozhodnou, že se vezmou, tak tam sbor určitě bude.\n\nPoté, co Rachel Berry (Lea Michele) vystoupí s písní \"So Emotional\" se Santanou, tak si uvědomí, že by se Santanou zbylý čas mohly být kamarádky místo nepřátel, jako byly po většinu svých školních let a se Santanou se dohodnou a stanou se z nich přátelé. Puck (Mark Salling) mezitím děkuje mužským členům sboru za to, že byli stále jeho přáteli, ačkoliv se on k nim občas jako kamarád nechoval. New Directions se poté spontánně shromáždí v hledišti a zpívají \"My Love Is Your Love\".\n\n"}
{"id": "853768", "url": "https://cs.wikipedia.org/wiki?curid=853768", "title": "Tetřev (rozhledna)", "text": "Tetřev (rozhledna)\n\nTetřev je rozhledna na kótě Čerchlaný Beskyd (945 m n. m.), náležející Moravskoslezským Beskydům, západně obce Mosty u Jablunkova v okrese Frýdek-Místek.\n\nJméno má rozhledna podle hotelu Tetřev z roku 1924, k němuž v roce 1929 přibyla Kamenná chata a vodojem. Roku 1960 Tetřev vyhořel a na jeho místě byl vystavěn nový hotel. Po roce 1989 však Tetřev díky restitučním sporům chátral a v roce 2009 byl zbourán. Kamenná chata slouží dnes. slouží jako občerstvení. V roce 2011 byl vodojem, sloužící pro ustájení domácího zvířectva, přestavěn na rozhlednu podle projektu Ing. Havlíčka za 5,7 mil. Kč společností Hotel Tetřev s.r.o., slavnostní otevření proběhlo 23. listopadu 2011. Ve vnitřních prostorách jsou umístěny postery o přírodě a krajině Beskyd. Celková výška rozhledny je 10 metrů, vyhlídková plošina je v 7 metrech, vede na ní 40 schodů.\n\nPo červené turistické značce z Mostů u Jablunkova přes vrch Skalka (931 m) a Kostelky (962 m), po modré z Dolní Lomné přes Kostelky či po žluté a červené z Horní Lomné přes Velký Polom. Rozhledna je přístupná po celý rok, v letních měsících 08–20 hod, v zimních 10–15:30 hod.\n\nPanoramatický na okolní vrchy Moravskoslezských Beskyd.\n\n"}
{"id": "853771", "url": "https://cs.wikipedia.org/wiki?curid=853771", "title": "Pišagči (dialekt Torki)", "text": "Pišagči (dialekt Torki)\n\nPišagči (dialekt Torki) je turkický oghuzský jazyk, kterým se mluví v částech Ázerbájdžánu, Íránu a Afghánistánu. Je považován za jeden z jižních dialektů ázerbájdžánštiny, pro rozlišení nazvaného - Torki . Mluví jím Pišagči Turci. Jelikož v Íránu jsou Pišagči Turci nuceni mluvit persky, používají jej jako svůj literární jazyk. Pro zápis používají perskou modifikaci arabského písma. V Afghánistáne používají azbuku a latinské písmo. \n\n"}
{"id": "853772", "url": "https://cs.wikipedia.org/wiki?curid=853772", "title": "John Walker (atlet)", "text": "John Walker (atlet)\n\nJohn George Walker (* 12. ledna 1952 Papakura) je bývalý novozélandský atlet, běžec na střední tratě, olympijský vítěz v běhu na 1 500 m na olympiádě v Montrealu v roce 1976.\n\n12. srpna 1975 vytvořil v Göteborgu světový rekord v běhu na 1 míli časem 3:49,4 a stal se tak prvním člověkem na světě, který tuto trať zaběhl pod 3:50,0. V roce 1976 nejdříve 30. června vytvořil nový světový rekord v běhu na 2000 metrů časem 4:51,4. O několik týdnů později na olympijských hrách v kanadském Montrealu zvítězil v běhu na 1500 metrů.\n\nJako první člověk na světě více než stokrát zaběhl 1 míli pod 4 minuty. V současné době žije v Aucklandu. V roce 1996 oznámil, že trpí Parkinsonovou nemocí.\n\n"}
{"id": "853773", "url": "https://cs.wikipedia.org/wiki?curid=853773", "title": "Leptodirus hochenwartii", "text": "Leptodirus hochenwartii\n\nLeptodirus hochenwartii je jeskynní brouk z čeledi Leiodidae a jediný druh v rodu Leptodirus. Je pravým troglobitem, přizpůsobeným životu v podzemí a neschopným přežít mimo své přirozené prostředí. Brouk žije převážně ve větších jeskyních, ve kterých teplota nepřekračuje 12 °C. Jeho charakteristickými rysy jsou úzký hrudník, prodloužené nohy a tykadla, absence pigmentu a úplně zakrnělé oči. Avšak možná nejnápadnějším rysem jsou klenuté krovky, které mu dodávají kulovitý vzhled.\n\n\"Leptodirus hochenwarti\", vůbec první známý druh z tribu Leptoderini, byl objeven roku 1831 Lukou Čečem, pomocným osvětlovačem, ve slovinské jeskyni Postojna. Jednalo se o převratný objev, neboť do té doby se považovalo za nemožné, aby hmyz žil v jeskyních. Nalezený exemplář byl darován hraběti Franku Hochenwartovi, který je ke studiu předložil Ferdinandu Schmidtovi. Ten je pak v roce 1832 zatřídil jako nový rod (\"Leptodirus\") a druh (\"L. hochenwarti\"). Schmidt pak pokračoval ve výzkumu v oblasti u jeskyně Postojna sám, a objevil řadu dalších druhů. Jeho překvapující objevy vzbudily zájem biologů po celém světě a došlo k vytvoření nového odvětví biologie, které bylo později nazváno speleobiologie.\n\n\"L. hochenwartii\" je endemický v západních Dinárských horách. V současnosti je rozpoznáváno šest poddruhů.\n"}
{"id": "853782", "url": "https://cs.wikipedia.org/wiki?curid=853782", "title": "Boris Godál", "text": "Boris Godál\n\nBoris Godál (* 27. května 1987, Trenčín) je slovenský fotbalový obránce, který v současné době hraje za klub FC Spartak Trnava. Mimo Slovensko působil na klubové úrovni v Polsku.\n\nS fotbalem začal v MŠK Lúka. Mezi jeho další angažmá patří: FK AS Trenčín, OTJ Moravany nad Váhom a Zagłębie Lubin.\n\nV říjnu 2013 si v dresu Zagłębie přivodil zranění levého kolena (v 11. kole Ekstraklasy proti Śląsku Wrocław, prohra 0:2), které jej vyřadilo na dlouhou dobu ze hry. Musel podstoupit operaci.\n\nV červnu 2015 se dohodl na roční smlouvě s opcí se slovenským týmem FC Spartak Trnava. V létě 2016 podepsal se Spartakem novou čtyřletou smlouvu.\n\nV březnu 2013 figuroval v širší nominaci slovenského národního týmu pro kvalifikační zápas s Litvou (22. března) a přátelské utkání se Švédskem (26. března, oba zápasy měly dějiště v Žilině na stadiónu Pod Dubňom). Do žádného z nich nezasáhl.\n\n"}
{"id": "853784", "url": "https://cs.wikipedia.org/wiki?curid=853784", "title": "Miroslav Barčík", "text": "Miroslav Barčík\n\nMiroslav Barčík (* 26. května 1978, Čadca) je slovenský fotbalový záložník a bývalý reprezentant, od září 2014 působící v TJ Iskra Borčice. Mimo Slovensko působil v Turecku, Řecku a Polsku.\n\nSvoji fotbalovou kariéru začal v MŠK Žilina. V roce 1996 se propracoval do prvního týmu, odkud později zamířil do tureckého klubu Göztepe SK. V roce 2002 se vrátil do Žiliny. Po čtyřech letech odešel na další zahraniční angažmá do řeckého klubu PAE Ergotelis. Následně podepsal kontrakt s FC Spartak Trnava, odkud později odešel hostovat do FC Nitra. Následně nastupoval za polský tým Polonia Bytom. V létě 2011 se vrátil podruhé do Žiliny. V sezoně 2011/12 získal s klubem titul i slovenský pohár. Po dvou letech zamířil zpět do Polonie. V září 2014 podepsal smlouvu s mužstvem TJ Iskra Borčice. S Borčicemi v ročníku 2014/15 postoupil do 2. ligy.\n\nMiroslav reprezentoval Slovensko již v mládežnických výběrech. V roce 2000 byl členem slovenského týmu U21, jenž obsadil na domácím Mistrovství Evropy ve fotbale hráčů do 21 let 4. místo. Hrál následně i na Letních olympijských hrách v Austrálii, kde Slovensko skončilo v základní skupině D na čtvrtém místě.\n\nVe slovenském reprezentačním A-mužstvu debutoval 20. 8. 2003 v přátelském zápase v New York City v USA proti týmu Kolumbie (remíza 0:0).\nZa A-mužstvo Slovenska nastoupil v letech 2003–2005 celkem ke čtyřem zápasům, gól nevstřelil.\n\n"}
{"id": "853816", "url": "https://cs.wikipedia.org/wiki?curid=853816", "title": "Česká tábornická unie", "text": "Česká tábornická unie\n\nČeská tábornická unie je zapsaný spolek vycházející z tradic trampského hnutí v Československu. Jsou v něm zapojeny všechny věkové kategorie, je sdružením neziskovým a nepolitickým.\n\nHlavní náplní činnosti trampské unie (ČTU) je pobyt, ochrana a a poznávání přírody s uplatněním znalosti lesní moudrosti. Organizace pro své členy pořádá tábornické školy v přírodě, učí své členy chování v přírodě, poskytování první pomoci, vzdělává je, organizuje pro své dětské kolektivy tábory. Velmi důležitou náplní je pořádání potlachů, tradičních akcí trampského i neorganizovaného hnutí, jejichž součástí bylo zpívání trampských písniček s doprovodem kytar, foukacích harmonik a dalších tradičních hudebních nástrojů. Na tuto praxi navázaly i účast a spolupořadatelství na festivalech trampské hudby, kdysi velmi populární Porty, či novější Brány určené pro děti. \n\nČTU dává prostor všem věkovým skupinám, pomáhá jim v uspokojování jejich zájmů a v získávání dalších znalostí a dovedností a vychovává je v ideálech pravého lidství. Posláním ČTU není něco předepisovat, ale vyjádřit společné potřeby a zájmy tábornických klubů, trampských osad a samotářů. Každý klub a osada je v ČTU samostatnou částí, která si všechny svoje otázky řeší svobodně a samostatně s přihlédnutím k vlastním možnostem a podmínkám. \n\nČTU mimo pravidelnou činnost v tábornických klubech a trampských osadách pořádá například tyto akce: \n\nV roce 1968 byla organizace zaregistrována u Ministerstva vnitra. Tehdy vzešla z aktivit na půdě ČSM. Již v roce 1970 v období normalizace pod vedením KSČ byla organizace jako samostatná zakázána. Některé oddíly pak pokračovaly ve své činnosti pod hlavičkou státem povolených organizací, jiná uskupení fungovala bez jakéhokoliv zastřešení.\n\nKrátce po sametové revoluci, 27. ledna 1990 bylo sdružení obnoveno na Valné hromadě konané v Praze. Registrace byla poté obnovena u Ministerstva vnitra pod č.j. VSP/1–2370/90-R s přiděleným IČ 00418056.\n\nPro roky 2007 – 2010 obdržela čestný titul Organizace uznaná MŠMT pro oblast práce s dětmi a mládeží.\n\nČTU je registrována jako zapsaný spolek s adresou Praha 10, Kazašská 6. V jejím čele je náčelník Milan Rychlý a trojice místonáčelníků. Byli zvoleni 15. sněmem ČTU dne 15.9.2018, na 4leté volební období. \n\nMimo pražské ústředí má vytvořeno 12 územních oblasti, v níž jsou zařazené osady, oddíly, kluby a štáby oblastních kol Porty. Názvy oblastí: Beskydská, Chřibsko-Karpatská, Jesenická, Praha, Jižní Morava, Jižní Čechy, Severní Čechy, Labsko-sázavská, Velké Lucko, Východní Čechy, Západní Čechy a Střední Čechy-západ. \n\nJe kolektivním členem České rady dětí a mládeže (ČRDM).\n\nE. T. Seton vytvořil v roce 1902 znak pro Woodcraft. Tento znak vyjadřuje dva indiánské symboly. Kruh představující modrou oblohu, z něhož vystupují bizoní rohy (pro indiána byl bizon symbolem duchovní a fyzické síly). Tento znak od začátku dvacátého století přijímaly všechny skupiny hlásící se k myšlence Woodcraftu a nejvíc se rozšířil mezi spoustou trampských osad. \n\nPísmeno U ve znaku označuje Únii trampských osad, ze které Česká tábornická unie vznikla. \n\nLogo ČTU je modifikací znaku. Tvar loga odkazuje ke znaku Woodcraftu. Oproti znaku je větší důraz kladen na písmeno U, které nejen odkazuje na Unii trampských osad, ale taktéž je jedním z písmen ze zkratky ČTU. Přerušené stránky loga symbolizují svobodu, kterou organizace svým oddílům nabízí.\n\n"}
{"id": "853817", "url": "https://cs.wikipedia.org/wiki?curid=853817", "title": "Rakousko na Letních olympijských hrách 1932", "text": "Rakousko na Letních olympijských hrách 1932\n\nRakousko na Letních olympijských hrách 1932 reprezentovalo 19 sportovců (17 mužů a 2 ženy) v 7 sportech.\n\n"}
{"id": "853820", "url": "https://cs.wikipedia.org/wiki?curid=853820", "title": "Rakousko na Letních olympijských hrách 1928", "text": "Rakousko na Letních olympijských hrách 1928\n\nRakousko na Letních olympijských hrách 1928 reprezentovalo 73 sportovců (67 mužů a 6 žen) v 13 sportech.\n\n"}
{"id": "853822", "url": "https://cs.wikipedia.org/wiki?curid=853822", "title": "Rakousko na Letních olympijských hrách 1924", "text": "Rakousko na Letních olympijských hrách 1924\n\nRakousko na Letních olympijských hrách 1924 reprezentovalo 49 sportovců (46 mužů a 3 ženy) v 8 sportech.\n\n"}
{"id": "853825", "url": "https://cs.wikipedia.org/wiki?curid=853825", "title": "Alexis Vlasto", "text": "Alexis Vlasto\n\nAlexis Peter Vlasto (27. listopadu 1915 Liverpool – 20. července 2000 Cambridge) byl britský historik, filolog a slavista.\n\nBěhem druhé světové války vedl tým v Bletchley Park, který prolomil šifrovací kódy japonského válečného letectva, čímž významně podpožil porážku Japonska v Tichomoři. V roce 1945 se oženil s Jill Medway (zemřela v roce 1968) se kterou měl syna a dceru. Od roku 1954 vyučoval na Univerzitě v Cambridgi slavistiku. V letech 1954-1983 na \"Slavonic Studies\" a v letech 1969-2000 na \"Fellow of Selwyn College\". \n\n\n"}
{"id": "853834", "url": "https://cs.wikipedia.org/wiki?curid=853834", "title": "Rakousko na Letních olympijských hrách 1912", "text": "Rakousko na Letních olympijských hrách 1912\n\nRakousko na Letních olympijských hrách 1912 reprezentovalo 85 sportovců (79 mužů a 6 žen) v 12 sportech.\n\n"}
{"id": "853836", "url": "https://cs.wikipedia.org/wiki?curid=853836", "title": "Rakousko na Letních olympijských hrách 1908", "text": "Rakousko na Letních olympijských hrách 1908\n\nRakousko na Letních olympijských hrách 1908 reprezentovalo 7 sportovců (7 mužů a 0 žen) v 4 sportech.\n\n"}
{"id": "853838", "url": "https://cs.wikipedia.org/wiki?curid=853838", "title": "Rakousko na Letních olympijských hrách 1904", "text": "Rakousko na Letních olympijských hrách 1904\n\nRakousko na Letních olympijských hrách 1904 reprezentovalo 2 sportovců (2 muži a 0 žen) v 2 sportech.\n\n"}
{"id": "853840", "url": "https://cs.wikipedia.org/wiki?curid=853840", "title": "Roberto Donadoni", "text": "Roberto Donadoni\n\nRoberto Donadoni (9. září 1963, Cisano Bergamasco, Itálie). Velmi dobrý křídelní hráč ve své době. Byl prvním nákupem Berlusconiovy éry v AC Milan. Momentálně trénuje v Serii A tým FC Parma.\n\n\n\n"}
{"id": "853841", "url": "https://cs.wikipedia.org/wiki?curid=853841", "title": "Rakousko na Letních olympijských hrách 1900", "text": "Rakousko na Letních olympijských hrách 1900\n\nRakousko na Letních olympijských hrách 1900 reprezentovalo 16 sportovců (16 mužů a 0 žen) v 4 sportech.\n\n"}
{"id": "853843", "url": "https://cs.wikipedia.org/wiki?curid=853843", "title": "Jamora", "text": "Jamora\n\nJamora je plemeno králíka. Plemeno bylo vyšlechtěno v Německu ze zakrslého hermelína, japonského králíka a angorského králíka. Uznáno je v Německu od roku 1994.\n\nHmotnostní optimum se pohybuje okolo dvou kilogramů. Je to plemeno dlouhosrsté - po trupu je srst prodloužená na délku asi 5 až 6 cm, na uších, hlavě a na končetinách je srst normální délky. Chová se v japanovitém zbarvení, na těle se pravidelné střídají plochy černé a žlutočervené srsti. Ideální kresba je rozdělená křížem, polovina hlavy by měla být černá, druhá polovina žlutá, stejně tak kresba hrudi a hrudních končetin.\n"}
{"id": "853844", "url": "https://cs.wikipedia.org/wiki?curid=853844", "title": "Hudební archiv Kroměřížského zámku", "text": "Hudební archiv Kroměřížského zámku\n\nHudební archiv Kroměřížského zámku je rozsáhlá a svým významem ojedinělá sbírka různých druhů hudebnin. V archivu jsou uložena díla hudebních skladatelů 17. a 18. století, která se jinde nedochovala.\n\nZákladem archivu je sbírka hraběte biskupa Lichtenštejn-Kastelkorna čítající více než tisíc položek. Z této sbírky jsou zde například i renesanční skladby, které složil Jacobus Gallus. O rozvoj hudby i hudebního archivu na biskupském dvoře se zasloužili i mnozí jeho následovníci. Například biskupové z Lichtenštejn-Kastelkornů, Troyer, Hamiltonů, Colloredo-Waldsee a zjeména pak Wolfgang Hannibal ze Schrattenbachu a další.\n\nSkladatel a významný houslista 17. století Heinrich Ignaz Franz Biber působil jako v letech 1668-70 v Kroměříži jako první houslista zámecké kapely. Jeho skladby jsou zde uloženy v autografu v hojném počtu, neboť je skladatel posílal svému někdejšímu zaměstnavateli, aby se vykoupil. Opustil totiž jeho služby bez udělení souhlasu pod záminkou nákupu hudebních nástrojů pro kapelu.\n\nDalší z řady významných osobností, které působili ve službách olomouckých biskupů a arcibiskupů, byl barokní skladatel Pavel Josef Vejvanovský. Když Heinrich Biber odešel do Salcburku, stal se Vejvanovský jeho nástupcem. Prakticky celé dílo Pavla Josefa Vejvanovského je nyní shromážděno ve zdejším hudebním archivu.\n\nO zpracování sbírky se velmi zasloužili profesor J. Sehnal a J. Pešková, kteří vytvořili mimo jiné i její katalog. .\n\nDále jsou ve sbírce zastoupeny například díla skladatelů Karl Ditters von Dittersdorf, Joseph Haydn, Wolfgang Amadeus Mozart a dalších.\n\nZajímavostí jsou skladby kardinála arcivévody Rudolfa Jana Habsbursko-Lotrinského, které opravoval přímo Ludwig van Beethoven.\nZe zahraničních badatelů se problematice hudby na dvoře olomouckého biskupa dosud nikdo soustavně nevěnoval. Brněnská oratoriía ve svém díle zmiňuje například Howard Smither. \n\nNěkteré části původní sbírky byly z Kroměříže odvezeny. Jedná se o významnou hudební sbírku olomouckého arcibiskupa Rudolfa Habsburského, která byla podle závěti arcivévody Rudolfa převezena roku 1831 do archivu Gesellschaft der Musikfreunde ve Vídni. \n\n\n\n"}
{"id": "853849", "url": "https://cs.wikipedia.org/wiki?curid=853849", "title": "Rakousko na Letních olympijských hrách 1896", "text": "Rakousko na Letních olympijských hrách 1896\n\nRakousko na Letních olympijských hrách 1896 reprezentovali 3 sportovci (3 muži a 0 žen) v 3 sportech.\n\n"}
{"id": "853854", "url": "https://cs.wikipedia.org/wiki?curid=853854", "title": "Jaroslav Ortman", "text": "Jaroslav Ortman\n\nJaroslav Ortman (* 29. září 1952) je český advokát a bývalý politik, v 90. letech 20. století poslanec České národní rady a Poslanecké sněmovny za KSČ, respektive KSČM, pak za Levý blok, jemuž předsedal.\n\nAbsolvoval Právnickou fakultu Univerzity Karlovy.\n\nV době normalizace byl Jaroslav Ortman tři roky soudcem. Právě tato práce podle něj byla důvodem, proč v roce 1977 po studiu práv vstoupil do Komunistické strany Československa. Vstup do strany pro něj morální dilema nepředstavoval, jak ostatně sám Ortman přípomíná. \nVe volbách v roce 1990 byl zvolen do České národní rady za KSČ (respektive za její českou část KSČM). Opětovně byl do ČNR zvolen ve volbách v roce 1992, nyní za koalici Levý blok, kterou tvořila KSČM a menší levicové skupiny (volební obvod Středočeský kraj). Zasedal ve výboru petičním, pro lidská práva a národnosti a ve výboru mandátovém a imunitním.\n\nOd vzniku samostatné České republiky v lednu 1993 byla ČNR transformována na Poslaneckou sněmovnu Parlamentu České republiky. Během volebního období 1992–1996 přešel do strany Levý blok (skupina reformní levice, která po rozpadu koalice Levý blok přijala název této střechové platformy a v parlamentu působila nezávisle na KSČM). Již v roce 1993 ohlásil, že utvořil přípravný výbor strany Levý blok, za což ho v říjnu 1993 KSČM vyloučila z Rady Levého bloku (myšlena koalice Levý blok, v níž komunisté stále ještě zasedali). V letech 1992–1996 byl předsedou poslaneckého klubu Levého bloku (zpočátku jako koalice LB pak klubu samostatné strany LB). V letech 1995–1996 byl navíc členem organizačního výboru sněmovny. V únoru 1995 se stal předsedou strany Levý blok. Do té doby byl jejím místopředsedou.\n\nV sněmovních volbách roku 1996 Levý blok neuspěl. Ortman následně oznámil, že zahájí v Praze advokátní praxi. Zároveň odmítl jasně říct, jestli bude kandidovat do senátu. V senátních volbách na podzim 1996 pak nakonec kandidoval za senátní obvod č. 16 - Beroun. Získal ale jen 4 % hlasů a nepostoupil do 2. kola. Byl kandidátem za Levý blok. V prosinci 1996 pak v důsledku neúspěchu dal na sjezdu Levého bloku k dispozici svou funkci. Vzhledem k absenci jiného kandidáta nakonec ale předsedou strany zůstal. Naznačil, že odmítá spolupráci s KSČM, ale že uvažuje o spolupráci s dalšími reformně levicovými stranami (zejména se Stranou demokratického socialismu). Na post předsedy LB rezignoval v březnu 1997. Nahradila ho jako pověřená předsedkyně dosavadní místopředsedkyně strany Marie Stiborová.\n\nNásledně působil jako advokát, který zastupuje klienty i v některých významných kauzách. Byl například obhájcem Davida Berdycha z Berdychova gangu.\n\n"}
{"id": "853861", "url": "https://cs.wikipedia.org/wiki?curid=853861", "title": "Zuzana Piussi", "text": "Zuzana Piussi\n\nZuzana Piussi (* 21. října 1971, Bratislava, Slovensko) je slovenská režisérka a dokumentaristka. Vystudovala katedru režie na Filmové a televizní fakultě Vysoké školy múzických umění v Bratislavě. V letech 1992–2000 spolupracovala s divadlem Stoka. \n\nZa její film mapující poměry ve slovenské justici nazvaný \"Nemoc třetí moci\" jí hrozily až dva roky vězení a pokuta tři čtvrtě milionu korun. Podnět k jejímu trestnímu stíhání dala v červenci 2012 jedna ze soudkyň, kterou prý filmařka natočila bez jejího vědomí. Režisérka však tvrdí, že soudkyně o natáčení věděla. \n\nV lednu 2013 slovenská policie trestní stíhání Piussi zastavila s tím, že filmařka se nedopustila trestného činu.\n\nProti trestnímu stíhání Zuzany Piussi protestovali také někteří čeští i slovenští umělci. Desítky českých filmařů podepsaly dopis slovenskému prezidentovi Ivanu Gašparovičovi, ve kterém protestovali proti stíhání Piussi. V případě, že by slovenské soudy režisérku odsoudily, prosili čeští filmaři prezidenta, aby jí udělil milost. Dopis podepsali např. režiséři Fero Fenič, Olga Sommerová, Helena Třeštíková nebo scenáristé Zdeněk Svěrák a Petr Jarchovský. Na stranu Piussi se postavil i český ministr zahraničí Karel Schwarzenberg: \"„Natočila skvělý film, a jestliže bude odsouzená, tak se vrátíme o dvacet pět let zpátky\".\"\n\n\"„Dělám to, co považuji za správné. Nechci se přetvařovat, že je na Slovensku vše v pořádku a točit pořady o vaření a podobně,\"\" komentovala film režisérka. \n\nV roce 2013 získala za tento film morální cenu FITES.\n\nV souvislosti s kontroverzí kolem filmu \"Nemoc třetí moci\" odmítla bratislavská multikina promítat nový snímek Piussi nazvaný \"Od Fica do Fica\". Autorka se jej však rozhodla šířit přes internet. Film popisuje politickou scénu na Slovensku a dění kolem obří korupční aféry Gorila, v níž se objevily dosud nepotvrzené informace o uplácení politiků a vysokých státních úředníků.\n\n\n\n"}
{"id": "853863", "url": "https://cs.wikipedia.org/wiki?curid=853863", "title": "Demosnímky 1991-1994", "text": "Demosnímky 1991-1994\n\nDemosnímky 1991-1994 je kompilace demosnímků české punk-rockové kapely Totální nasazení, která vyšla na začátku roku 2006. Všechny nahrávky byly remasterovány ze 4 MC a vydány na 2 CD.\n\nPrvní demosnímek natočený podomácku v září roku 1991.\n\nDruhý demosnímek, který kapela natočila v září roku 1992.\n\nTřetí demosnímek, který kapela natočila v létě roku 1993.\n\nČtvrtý demosnímek byl nahrán v roce 1994. Je poskládán ze studiových skladeb a skladeb nahraných živě na koncertu v Petynce.\n\n"}
{"id": "853864", "url": "https://cs.wikipedia.org/wiki?curid=853864", "title": "Kostel svatého Václava (Václavice u Náchoda)", "text": "Kostel svatého Václava (Václavice u Náchoda)\n\nKostel svatého Václava je římskokatolický filiální kostel ve Václavicích. Je chráněn jako kulturní památka České republiky.\n\nKostel byl původně postaven ve vsi Dobenín, uváděné v roce 1068, kdy se zde podle Kosmy konal sněm pod širým nebem, na němž byl českými pány proti vůli předsedajícího krále Vratislava II. zvolen pražským biskupem Přemyslovec Jaromír. V roce 1259 je uváděna fara, kostel sv. Václava je poprvé zmiňován roku 1359, i když je pravděpodobně starší. Roku 1424 číhala v okolních lesích vojska Jana Městeckého z Opočna, Petra z Červené Hory a Artuše z Černčic na Jana Žižku, vracejícího se z bojů na Moravě. Střet 3. ledna 1424 skončil vítězstvím Jana Žižky a zničením a zánikem vsi Dobenín. K dalším bojům v okolí kostela, a jeho poškození, došlo v roce 1866 při prusko-rakouské válce. Zásadní obnovu kostela v roce 1925 nechal provést Josef Bartoň z Dobenína.\n\nJednoduchý kostel raně gotického charakteru. Jednolodní, obdélníkového půdorysu s pravoúhlým presbytářem, na jižní straně se sakristií a předsíňkou na západě. V závěru je zazděno hrotité okno ze 14. století s nepatrnými zbytky kružby. Presbytář je sklenutý křížovou klenbou, vítězný oblouk je hrotitý. Je zachován románský sanktuář.\n\nVybavení je převážně barokní. Uvnitř kostela je v hrobce rodiny Straků z Nedabylic pochován Petr Straka z Nedabylic, který zemřel roku 1646, snad je v ní pochován i purkmistr Straka, který nechal zbudovat rybník Rozkoš a podle pověsti byl za to po smrti potrestán tím, že s ním oral čert. Dále je uvnitř pomník Jana Jiřího Straky z Nedabylic. Během této války byl poškozen Hellichův obraz sv. Václava z poloviny 19. století. Protože měl obraz 140 průstřelů a nepodařilo se jej uvést do původního stavu, pořídil Hellich kopii. Oltář je řezbářské dílo z roku 1700, darovala jej kněžna Anna Viktorie Piccolomini.\n\nV těsné blízkosti kostela stojí kamenná, pravděpodobně renesanční hranolová zvonice s masivními opěráky a jednoduchou stanovou střechou. Dva zvony, jeden z konce 15. století a druhý z konce 16. století.\n\nBohoslužby se konají pravidelně druhou neděli v měsíci v 15.00.\n\n"}
{"id": "853867", "url": "https://cs.wikipedia.org/wiki?curid=853867", "title": "Ustica", "text": "Ustica\n\nUstica () je ostrov ležící v Tyrhénském moři 67 km severozápadně od Palerma a 95 km severozápadně od Alicudi, není ale součástí Liparských ostrovů.\n\nV době Bourbonů se ostrov stal místem vyhnanství pro politické vězně a zůstal jím i v dobách vlády savojské dynastie. Během fašistického režimu v Itálii byly na ostrov vypovězeny stovky oponentů režimu, mezi nimi i mnozí homosexuálové. Na počátku čtyřicátých let byli na ostrov deportováni mnozí váleční zajatci z Jugoslávie, v padesátých letech je vystřídali vězni vypovězení ze Sicílie pro podezření z příslušnosti k Mafii.\n\nMezi nejznámější politické odpůrce vězněné na ostrově patří Amadeo Bordiga, Antonio Gramsci a Ferruccio Parri. Po protestech veřejnosti bylo vězení v roce 1961 zrušeno.\n\nNedaleko ostrova se 27. června 1980 zřítilo letadlo Aerolinee Itavia za letu do Palerma, na palubě zahynulo 81 cestujících a členů posádky; pád nikdo nepřežil.\n"}
{"id": "853869", "url": "https://cs.wikipedia.org/wiki?curid=853869", "title": "Tomáš Páv", "text": "Tomáš Páv\n\nTomáš Páv (* 22. září 1937 Praha) je bývalý český fyzik a politik, v 90. letech 20. století poslanec České národní rady a Poslanecké sněmovny za ODS, pak člen dozorčích rad podniků kontrolovaných státem.\n\nVystudoval Matematicko-fyzikální fakultu Univerzity Karlovy. Absolvoval rovněž postgraduální studium knihovnictví a archivnictví a následně i výpočetní techniky. Pracoval v podniku Tesla Holešovice, později na Pedagogické fakultě v Ústí nad Labem. V letech 1970–1996 byl vědeckým pracovníkem v Ústavu jaderného výzkumu Řež, kde se zabýval radiační stabilitou materiálů tlakových nádob jaderných reaktorů. Je ženatý, má tři syny.\n\nVe volbách v roce 1992 byl zvolen do České národní rady za ODS (volební obvod Praha). Zasedal v rozpočtovém výboru.\n\nOd vzniku samostatné České republiky v lednu 1993 byla ČNR transformována na Poslaneckou sněmovnu Parlamentu České republiky. Zde obhájil mandát v sněmovních volbách v roce 1996. V letech 1996–1998 zasedal kromě rozpočtového výboru i ve výboru organizačním, dále byl předsedou podvýboru pro kontrolu, ze kterého se stal později samostatný výbor. Během krize a štěpení v ODS na přelomu let 1997–1998 zůstal v ODS, ale počátkem roku 1998 se zdržel hlasování, když se ve sněmovně o důvěru ucházela vláda Josefa Tošovského, proti níž jinak většina klubu ODS hlasovala. V sněmovních volbách 1998 se uvádí jako kandidát ODS na obtížně volitelné pozici kandidátní listiny. Zvolen nebyl.\n\nV komunálních volbách roku 1998 byl zvolen do zastupitelstva městské části Praha 13 za ODS (zároveň usedl do rady). Uvádí se tehdy jako poradce předsedy rozpočtového výboru sněmovny. Byl i místostarostou, ale v roce 2001 na funkci rezignoval z pracovních důvodů. V komunálních volbách roku 2002 kandidoval, ale nebyl zvolen (profesně nyní zmiňován jako tajemník dozorčí rady). Opětovně byl do zastupitelstva zvolen v komunálních volbách roku 2006 (profesí státní zaměstnanec).\n\nV roce 2001 se uvádí jako tajemník dozorčí rady České konsolidační agentury. Udržoval i kontakt s poslaneckou sněmovnou. Ještě k roku 2006 se zmiňuje jako jeden z bývalých poslanců, kteří pracují pro klub ODS. V listopadu 2006 byl zvolen do dozorčí rady Českých aerolinií. Z této dozorčí rady byl ovšem odvolán již v dubnu 2007. Od roku 2008 je ve starobním důchodu.\n\n"}
{"id": "853876", "url": "https://cs.wikipedia.org/wiki?curid=853876", "title": "Josef Hladík (kněz)", "text": "Josef Hladík (kněz)\n\nJosef Hladík (8. března 1926 Březí – 19. října 2008 Brno) byl český římskokatolický kněz, nositel titulu monsignore, dlouholetý farní vikář u sv. Jakuba v Brně. \n\nKněžské svěcení přijal 16. dubna 1950 v Brně, jeho světitelem byl brněnský sídelní biskup Karel Skoupý. Vzápětí po vysvěcení strávil více než tři roky u PTP. Jeho první kněžské působiště byla Náměšť nad Oslavou, od srpna 1955 až do své smrti působil ve farnosti u kostela sv.\nJakuba v Brně, nejdříve jako kaplan, v pozdějších letech jako administrátor a farář.\n\nDne 5. dubna 2000 ho papež Jan Pavel II. jmenoval „kaplanem Jeho Svatosti“.\n"}
{"id": "853878", "url": "https://cs.wikipedia.org/wiki?curid=853878", "title": "Řecko na Letních olympijských hrách 2008", "text": "Řecko na Letních olympijských hrách 2008\n\nŘecko se účastnilo Letní olympiády 2008. Zastupovalo ho 152 sportovců (82 mužů a 70 žen) v 23 sportech.\n\n"}
{"id": "853881", "url": "https://cs.wikipedia.org/wiki?curid=853881", "title": "Josef Pavela", "text": "Josef Pavela\n\nJosef Pavela (* 25. června 1933 Loukov) je bývalý český politik a křesťanský aktivista, v 90. letech 20. století poslanec České národní rady a Poslanecké sněmovny za KDU-ČSL.\n\nOd roku 1945 chodil na Arcibiskupské gymnázium v Kroměříži, po uzavření tohoto ústavu komunistickým režimem dokončil střední školu na gymnáziu v Holešově. V letech 1952–1957 vystudoval Vysokou školu zemědělskou v Brně . Byl zaměstnán jako geometr na výstavbě letiště v Ostravě, potom pracoval jako technik v melioračním družstvu a v podniku Zemědělské stavby Nový Jičín. Pro styky s katolickou opozicí byl v roce 1960 odsouzen na jeden rok nepodmíněně za takzvané „podvracení republiky“. Členem Československé strany lidové se stal roku 1968. Předtím do strany nesměl vstoupit. Od roku 1969 byl členem městské organizace ČSL v Novém Jičíně a od roku 1972 členem okresního výboru strany v Novém Jičíně. Na konci 70. let 20. století se stal i členem předsednictva okresního výboru ČSL. V roce 1983 byl z okresního předsednictva vyloučen, protože se účastnil pietní akce u pomníku sestřelených amerických letců u Palačova. V období let 1970–1986 byl předsedou městské organizace lidovců v Novém Jičíně. V roce 1982 se podílel na organizování Cyrilometodějské poutě na Velehrad a založil tak tradici těchto poutí.\n\nV roce 1962 se oženil. Má dvě dcery, čtyři vnučky a dvě pravnučky. Manželka zemřela v roce 1993. V letech 1962–2001 bydlel na Novojičínsku, pak přesídlil do Prahy za rodinou mladší dcery.\n\nPo sametové revoluci se zapojil do politiky. Ještě v roce 1989 se stal předsedou Okresního výboru ČSL v Nové Jičíně a od 1. ledna 1990 až do vzniku zemských organizací byl i předsedou Krajského výboru ČSL. V únoru 1990 se stal za Československou stranu lidovou poslancem České národní rady v rámci procesu kooptací do ČNR. Mandát pak krátce poté obhájil v řádných volbách v roce 1990. Opětovně byl zvolen ve volbách v roce 1992 za KDU-ČSL (volební obvod Severomoravský kraj). Zasedal ve výboru petičním, pro lidská práva a národnosti, jemuž i předsedal.\n\nOd vzniku samostatné České republiky v lednu 1993 byla ČNR transformována na Poslaneckou sněmovnu Parlamentu České republiky. Zde setrval do konce funkčního období parlamentu, tedy do sněmovních voleb v roce 1996. Podílel se na přípravě zákona, kterým se zřídil úřad Veřejného ochránce práv.\n\nPo neúspěchu v sněmovních volbách roku 1996 deklaroval, že se bude ucházet o funkci senátora. V senátních volbách na podzim 1996 pak skutečně kandidoval za senátní obvod č. 67 - Nový Jičín jako kandidát KDU-ČSL. Získal 19 % hlasů a nepostoupil do 2. kola.\n\nV komunálních volbách roku 1994 a komunálních volbách roku 1998 byl zvolen za KDU-ČSL do zastupitelstva obce Životice u Nového Jičína. Profesně se uvádí jako důchodce.\n\nV únoru 1997 byl fyzicky napaden na demonstraci KSČM proti Česko-německé deklaraci. Od října 1997 je členem Sekulárního františkánského řádu ve Fulneku, od roku 2001 v Praze na Spořilově. Ve volném čase se zabýval filatelií, zaměřuje se na známky v náboženskou tematikou.\n\n"}
{"id": "853886", "url": "https://cs.wikipedia.org/wiki?curid=853886", "title": "Šymbulak", "text": "Šymbulak\n\nŠymbulak ( , ) je vysokohorské středisko nacházející se asi 25 km od Almaty.\n\nV Almaty proběhly Zimní asijské hry v roce 2011 a uvažovalo se o nabídce uspořádat Zimní olympijské hry 2018, nabídka nakonec podána nebyla.\n"}
{"id": "853888", "url": "https://cs.wikipedia.org/wiki?curid=853888", "title": "Prelatura kláštera ve Žďáru nad Sázavou", "text": "Prelatura kláštera ve Žďáru nad Sázavou\n\nPrelatura kláštera ve Žďáru nad Sázavou je barokní novostavba z let 1722–1727. Autorství není přímo doloženo, ale dle podoby a doložené činnosti Jana Blažeje Santiniho-Aichela pro žďárský klášter je stavba přisuzována právě jemu. Stavebníkem byl opat cisterciáckého kláštera ve Žďáře nad Sázavou Václav Vejmluva, který stál v čele kláštera v letech 1705–1738.\n\nZvolením tehdy pětatřicetiletého opata znamená počátek rozkvětu kláštera, trvajícího přibližně do poloviny 18. století, kdy po Vejmluvovi vládne opat Bernard Hennet. Starobrněnský rodák Vejmluva patřil k typickým představitelům starých církevních řádů v zemi, kteří vedle příslušníků domácí rodové šlechty usilovali ve složitých poměrech doby o uhájení své nezávislosti a tradičního postavení proti expanzi cizí vojenské šlechty a čerstvě nobilitovaných zbohatlíků, jimiž v té době byly zaplaveny Čechy a Morava po skončení třicetileté války. Charakter jejich duchovních snah měl proto historizující ráz, který se ve výtvarném umění projevil barokní gotikou (gotizujícím barokem). Žďár nad Sázavou se stal v architektonických dílech Jana Blažeje Santiniho ohniskem barokní gotiky.\n\nV té době jako opatská rezidence sloužila žďárskému klášteru středověká budova ležící severozápadně od konventního chrámu a severně od hodinové věže. Ve vrcholně barokním období již bloková a převážně gotická stavba nemohla vyhovovat nárokům církevního velmože na reprezentaci. Zvýšené požadavky mělo vyplnit nově vybudované křídlo mezi starou prelaturou a konventním kostelem. Stavba křídla byla spojena i s dalšími architektonickými počiny týkajícími se severní části klášterního areálu, kde nově vznikala šlechtická akademie. Stavba vstupního křídla prelatury byla započata roku 1722 a roku 1727 již byla dokončena a zpřístupněna. Vybavování a výzdoba objektu trvala dalších několik let, například kolem roku 1734 je datována velká freska klenby hlavního sálu od Karla Františka Töppera (1682–1738), sál se nachází v prvním patře nové prelátské rezidence. Jedná se o významného barokního malíře, jehož nástěnné malby se nachází mimo Žďár nad Sázavou například v Jihlavě, Velkém Meziříčí či v Olomouci, kde vymaloval nově vzniklou proboštskou rezidenci. Novostavba byla poničena během velkého požáru v roce 1737, Vejmluvův nástupce, opat Bernadr Hennet, nechal opravit vzniklé škody a provedl několik rozsáhlých změn – u vstupního křídla prelatury byla změněna jeho východní boční část, jež byla zvýšena o druhé patro, střední rizalit a západní boční část si zachovaly stejnou podobu jako u Santiniho projektu. Křídla, uzavírající dvůr prelatury na východní a severní straně, byla po roce 1738 opatem Hennetem budována nově od základů, tato velkorysá stavební akce byla dokončena roku 1750.\n\nVstupní křídlo prelatury je koncipováno jako symetrická sestava tří objemů. Střední část je příčně orientovaný osmistěn, který je ze stran doprovázen protějškovou dvojicí nižších křídel obdélných půdorysů. Střední rizalit je lehce převýšen, což je zdůrazněno mansardovou, pavilonovitou střechou. Hlavní průčelí prelatury je bohatě tvarováno s některými motivy, které jsou známé z dalších Santiniho staveb vzniklých kolem roku 1720, kupříkladu pilastry podkládané rustikovanými lisenovými rámy se nacházejí na severním průčelí konventu kláštera ve Zbraslavi, stejně tak i sestava oken hlavního sálu s výškově obdélným a kruhovým okulem nad jeho překladem má těsnou analogii u oken středního rizalitu severního křídla zbraslavského konventu. Objevují se zde detaily okenních šambrán odkazující na tytéž formy na průčelí zámku v Chlumci nad Cidlinou, zachovaný původní vikýř nad západní částí křídla obměňuje tvar hodinových vikýřů věží na zámku v Rychnově nad Kněžnou. Pozoruhodným a novým kompozičním prvkem je řešení soklu fasády, který dosahuje pouze do výše pat záklenků portálů přízemí. Soklová římsa je výrazně modelována, u oken dochází k zalamování do špalet, u portálů bočních částí fasády je naopak transformována v jejich archivolty. Čtyřlistá archivolta hlavního portálu žďárské prelatury je formou syntetizující barokní a gotické tvarové cítění. V interiéru stavby především zaujme halové hlavní schodiště s visutými rameny schodů. V hlavním sále odkazují k Santiniho invenci pouze některé detaily, kupříkladu profily úseků říms v patě klenby. Hlavní sál má podobu protáhlého oktogonu s velkými okny směřovanými k jihu, které celý prostor osvětlují. Bílé stěny sálu jsou holé, pouze na osmi pilastrech jsou zavěšena zrcadla v zlatých rámech. V jedné z nik, kterými jsou stěny sálu členěny, jsou umístěna barokní kachlová kamna. Výzdoba je zde soustředěna na klenbu, která je celá pokryta nástěnnou malbou – ta esteticky celému prostoru dominuje. Je možné, že původně nebyla fresková výzdoba pro tento prostor zamýšlena – Santinim navržená klenba byla později pro plánovanou freskovou výzdobu dodatečně upravena. Došlo k odstranění hran klenebních náběhů a k úpravě klenebního zrcadla, aby výmalba byla plynulá a ničím nerušená a odpovídala osmibokému půdorysu sálu.\nV centrální části klenebního zrcadla se nachází výjev \"Sv. Benedikt předává svou řádovou řeholi Bernardu z Clairvaux\". Hlavní scéna je po stranách doplněna čtyřmi starozákonními výjevy, vždy po dvou nad delšími stěnami sálu. Na jižní straně je zobrazena \"Návštěva tří mužů u Abraháma\" a \"Mojžíšovo zázračné nalezení vody na poušti\". Na protilehlé severní stěně se nachází \"Obětování Izáka\" a \"Návštěva andělů u Lota\". Jeden z dvojice výjevů se vždy odehrává v architektuře, druhý pak ve volné přírodě. Pod každou scénou je na pendantivu vymalovaná kartuš s textem. Ten se skládá z krátkého citátu z Bible a motta, které se vždy tematicky vztahuje k výše zobrazenému výjevu. Nad kratšími stranami sálu je v malované architektuře proveden opatský a konventní znak.\n\n\n"}
{"id": "853891", "url": "https://cs.wikipedia.org/wiki?curid=853891", "title": "Berta Švábská", "text": "Berta Švábská\n\nBerta Švábská (907 – po 2. lednu 966) byla burgundská a později italská královna, dcera Burcharda II. Švábského a jeho manželky Regelindy.\n\nV roce 922 se vdala za Rudolfa Burgundského, což bylo gestem usmíření mezi Burgundskem a Švábskem, které měly spory o východní, respektive západní hranici. Jejich dcerou byla Adéla Burgundská, pozdější římskoněmecká císařovna a italská královna, a synem Konrád III. Burgundský, který se stal otcovým následníkem coby burgundský král.\n\nRudolf zemřel v roce 937. 12. prosince toho roku se Berta vdala podruhé, za italského krále Huga z Arles. Manželství bylo nešťastné, po jeho smrti, o deset let později, v roce 947, strávila Berta zbytek života na sever od Alp a informace o ní jsou nejisté. Je pohřbena v klášterním kostele ve švýcarském Payerne (kanton Vaud), který byl založen z darů její dcery Adély.\n"}
{"id": "853894", "url": "https://cs.wikipedia.org/wiki?curid=853894", "title": "Řecko na Letních olympijských hrách 2004", "text": "Řecko na Letních olympijských hrách 2004\n\nŘecko se účastnilo Letní olympiády 2004. Zastupovalo ho 426 sportovců (215 mužů a 211 žen) v 33 sportech.\n\n"}
{"id": "853896", "url": "https://cs.wikipedia.org/wiki?curid=853896", "title": "Bullock County", "text": "Bullock County\n\nBullock County je okres ve státě Alabama v USA. K roku 2010 zde žilo 10 914 obyvatel. Správním městem okresu je Union Springs. Celková rozloha okresu činí 1 621 km².\n"}
{"id": "853900", "url": "https://cs.wikipedia.org/wiki?curid=853900", "title": "Butler County (Alabama)", "text": "Butler County (Alabama)\n\nButler County je okres ve státě Alabama v USA. K roku 2010 zde žilo 20 947 obyvatel. Správním městem okresu je Greenville. Celková rozloha okresu činí 2 015 km².\n"}
{"id": "853901", "url": "https://cs.wikipedia.org/wiki?curid=853901", "title": "Calhoun County (Alabama)", "text": "Calhoun County (Alabama)\n\nCalhoun County je okres ve státě Alabama v USA. K roku 2010 zde žilo 118 572 obyvatel. Správním městem okresu je Anniston. Celková rozloha okresu činí 1 586 km². Byl založen v roce 1832 pod názvem Benton County. Byl pojmenován podle politika Thomase Harta Bentona. Na současný název byl přejmenován v roce 1858 podle Johna C. Calhouna.\n"}
{"id": "853902", "url": "https://cs.wikipedia.org/wiki?curid=853902", "title": "Chambers County (Alabama)", "text": "Chambers County (Alabama)\n\nChambers County je okres ve státě Alabama v USA. K roku 2010 zde žilo 34 215 obyvatel. Správním městem okresu je LaFayette. Celková rozloha okresu činí 1 562 km².\n"}
{"id": "853904", "url": "https://cs.wikipedia.org/wiki?curid=853904", "title": "Cherokee County (Alabama)", "text": "Cherokee County (Alabama)\n\nCherokee County je okres ve státě Alabama v USA. K roku 2010 zde žilo 25 989 obyvatel. Správním městem okresu je Centre. Celková rozloha okresu činí 1 554 km².\n"}
{"id": "853905", "url": "https://cs.wikipedia.org/wiki?curid=853905", "title": "Chilton County", "text": "Chilton County\n\nChilton County je okres ve státě Alabama v USA. K roku 2010 zde žilo 43 643 obyvatel. Správním městem okresu je Clanton. Celková rozloha okresu činí 1 815 km².\n"}
{"id": "853906", "url": "https://cs.wikipedia.org/wiki?curid=853906", "title": "Cheyenne County (Kansas)", "text": "Cheyenne County (Kansas)\n\nCheyenne County je okres ve státě Kansas v USA. K roku 2010 zde žilo 2 726 obyvatel. Správním městem okresu je St. Francis. Celková rozloha okresu činí 2 644 km².\n"}
{"id": "853908", "url": "https://cs.wikipedia.org/wiki?curid=853908", "title": "Linn County (Kansas)", "text": "Linn County (Kansas)\n\nLinn County je okres ve státě Kansas v USA. K roku 2010 zde žilo 9 656 obyvatel. Správním městem okresu je Mound City. Celková rozloha okresu činí 1 570 km².\n"}
{"id": "853912", "url": "https://cs.wikipedia.org/wiki?curid=853912", "title": "Logan County (Kansas)", "text": "Logan County (Kansas)\n\nLogan County je okres ve státě Kansas v USA. K roku 2010 zde žilo 2 756 obyvatel. Správním městem okresu je Oakley. Celková rozloha okresu činí 2 779 km².\n"}
{"id": "853918", "url": "https://cs.wikipedia.org/wiki?curid=853918", "title": "Postcards from a Young Man", "text": "Postcards from a Young Man\n\nPostcards from a Young Man je desáté studiové album velšské rockové skupiny Manic Street Preachers. Jeho nahrávání probíhalo od října 2009 do června 2010 ve studiu Faster v Cardiffu. Jeho producenty byli Dave Eringa, Loz Williams a skupina sama. Vyšlo v září 2010 u vydavatelství Columbia Records. Album bylo nominováno na Welsh Music Prize.\n\n\n"}
{"id": "853922", "url": "https://cs.wikipedia.org/wiki?curid=853922", "title": "Selenium (software)", "text": "Selenium (software)\n\nSelenium je nástroj pro automatické testování webových aplikací, skládající se z několika navzájem se doplňujících komponent: Selenium IDE, Selenium RC, Selenium WebDriver a Selenium Grid. Vyvinut je v programovacím jazyku Java a je ho možné používat na různých platformách.\n\nPůvodní komponenta dostupná jako plugin do internetového prohlížeče Mozilla Firefox. Jedná se o nejjednodušší způsob, jak se Seleniem vytvořit automatické testy, neboť ty se nahrávají obdobně jako např. makra v kancelářském balíku Microsoft Office. Instalace probíhá stejně jako u všech ostatních doplňků u tohoto prohlížeče. Pro uložení příkazu využívá Selenium IDE sadu pokynů (nazývaných \"Selenese\"). \nTyto pokyny jsou uloženy ve formě řádků HTML tabulek, kdy každý řádek má tři buňky:\nJednoduchý test může tedy vypadat následovně:\nTakto vypadá uložený test ve své pravé podobě (napravo ukázka zaznamenaného testu v Selenium IDE):\nNevýhodou tohoto nástroje je, že automatické testy lze spouštět pouze v jediném prohlížeči - Mozilla Firefox. Tento nedostatek odstraňují pokročilejší nástroje, jako například Selenium RC.\nSelenium RC je nástroj umožňující vytváření automatických testů ve velké škále programovacích jazyků. Základním stavebním kamenem Selenium RC je server, který představuje proxy server pro instance internetového prohlížeče, které sám spouští a vypíná. Pro každý z podporovaných jazyků je připravena knihovna funkcí. Oproti Selenium IDE má několik výhod:\nJádro Selenium RC. Překládá příkazy z testu, posílá je prostřednictvím JavaScript injection a jejich výsledek dává k dispozici zpět testovému programu. Příkazy jsou z programu získávány přes GET a POST dotazovací metody jazyka HTML.\nAby mohl testovací program využívat příkazy v jazyce Selenese, musí nejprve obsáhnout danou API. Pro Selenium je připravena sada knihoven. V následujícím odstavci se podíváme na použití těchto knihoven na příkladu testu programovaného v jazyce C# a Java.\nTento test využívá testovací framework NUnit a vykonává tu samou činnost, jako předchozí ukázka u Selenium IDE, tudíž hledá heslo \"Wikipedia\" na vyhledávači Google.\nV programovacím jazyce Java je situace obdobná, využívá se zde framework JUnit.\n\nMezi další podporované programovací jazyky patří Ruby a Python.\n\nDostupný od verze 2.0 nabízí WebDriver jednodušší přístup k vytváření testů, než byli uživatelé zvyklí v Selenium RC - není například nutné používat Selenium server ke spouštění testů, WebDriver volá každý prohlížeč sám o sobě. Nicméně kvůli této funkcionalitě je nezbytné WebDriver upravovat pro každý prohlížeč separátně. Jak je vidět na následující ukázce testu v C#, je nezbytné ještě před začátkem samotného testu specifikovat, v jakém prohlížeči bude test probíhat, a jaká verze WebDriveru by tedy měla být nainstancovaná.\n\nNejjednodušší implementaci webového prohlížeče představuje HtmlUnit Driver, javovská verze internetového prohlížeče bez GUI. Ostatní WebDriver verze Internetových prohlížečů jsou sice pomalejší, než HtmlUnit Driver, poskytují však lepší představu o fungování testované aplikace v jednotlivých prostředích. Jedná se například o Mozilla Firefox Driver a Internet Explorer Driver.\n\nSelenium Grid umožňuje spouštět testy na několika strojích a prohlížečích současně. Čas potřebný k vykonání všech testů je tedy oproti samotným komponentám kratší.\n\n"}
{"id": "853924", "url": "https://cs.wikipedia.org/wiki?curid=853924", "title": "Miroslav Karhan", "text": "Miroslav Karhan\n\nMiroslav Karhan (* 21. června 1976, Hlohovec-Šulekovo) je bývalý slovenský fotbalový záložník a kapitán slovenské fotbalové reprezentace. Aktivní hráčskou kariéru ukončil 13. srpna 2013 v klubu FC Spartak Trnava, kde nadále působí jako trenér.\n\nRoku 2002 vyhrál anketu Fotbalista roku o nejlepšího slovenského fotbalistu. Počtem 107 odehraných zápasů za reprezentační A-mužstvo stanovil rekord mezi slovenskými reprezentanty.\n\nSvoji fotbalovou kariéru začal tento záložník v FC Spartak Trnava. Mezi jeho další působiště patří: Betis Sevilla, Beşiktaş JK, VfL Wolfsburg a 1. FSV Mainz 05. V Mohuči (Mainz) ho v sezóně 2007/08 vedl trenér Jürgen Klopp. V červenci 2011 se vrátil z Německa zpět do Trnavy, kde převzal kapitánskou pásku. Hned ve své první sezóně Corgoň ligy (2011/12) po návratu bojoval s mužstvem až do posledních kol o ligový titul. Ten nakonec získal klub MŠK Žilina, jenž o dva body předstihl Trnavu, která jich získala celkem 65.\n\nSezóna 2012/13 se vyvíjela zcela jinak a Trnava bojovala o záchranu v Corgoň lize. Trenér Peter Zelenský jej po remíze 1:1 se Spartakem Myjava posadil na lavičku náhradníků. V posledním ligovém 33. kole v květnu 2013 v existenčním zápase dvou týmů bojujících o přežití v Corgoň lize proti 1. FC Tatran Prešov byl vyloučen za podražení soupeře a dodatečně dostal od disciplinární komise trest na tři zápasy (v další sezóně). Trnava zvítězila v Prešově 1:0 a v nejvyšší lize se zachránila. \n\n13. srpna 2013 ukončil fotbalovou kariéru, ačkoliv plánoval, že sezónu 2013/14 dohraje na hřišti.\n\nV kvalifikaci na EURO 2012 vstřelil v základní skupině B jeden gól (4. června 2011 proti Andoře, výhra 1:0), Slovensko se umístilo s 15 body na konečné čtvrté příčce tabulky a na evropský šampionát nepostoupilo.\n\nNa Mistrovství světa 2010 v Jihoafrické republice se nedostal kvůli zranění.\n\nReprezentační kariéru ukončil 7. října 2011 po prohře Slovenska v Žilině s Ruskem. Počtem 107 odehraných zápasů za reprezentační A-mužstvo stanovil rekord mezi slovenskými reprezentanty.\n\nGóly Miroslava Karhana za A-mužstvo Slovenska\nPo skončení hráčské kariéry pokračoval ve Spartaku Trnava jako sportovní ředitel.\nV říjnu 2014 se stal členem trenérského štábu u juniorského týmu klubu, započal spolupráci s trenérem Pavlem Bartošem. V únoru 2015 získal trenérskou Euro A licenci.\n\nPůsobil jako asistent trenéra Ivana Hucka ve Spartaku Trnava. V dubnu 2016 Hucko po prohře 1:4 s ŠK Slovan Bratislava odstoupil a mužstvo převzal Miroslav Karhan. Při své premiéře na lavičce 24. dubna Trnava porazila družstvo MŠK Žilina 3:0 a dostala se před něj na průběžné 4. místo ligové tabulky. Čtvrté místo v tabulce Trnava uhájila až do konce sezóny 2015/16 a kvalifikovala se tak do prvního předkola Evropské ligy UEFA 2016/17. V listopadu 2016 po debaklu 0:7 na hřišti MŠK Žilina nabídl svou rezignaci, kterou vedení Spartaku nepřijalo a Miroslav Karhan pokračoval ve funkci trenéra A-týmu.\n\n"}
{"id": "853926", "url": "https://cs.wikipedia.org/wiki?curid=853926", "title": "Jiřina Pavlíková", "text": "Jiřina Pavlíková\n\nJiřina Pavlíková (* 15. února 1953 Ostrava) je česká historička umění a bývalá politička, v 90. letech 20. století poslankyně České národní rady a Poslanecké sněmovny za Občanské fórum a ODS.\n\nProfesně působí jako historička umění. Zabývá se dějinami architektury na Moravě a ve Slezsku.\n\nVe volbách v roce 1990 byla zvolena do České národní rady za Občanské fórum. Opětovně byla zvolena ve volbách v roce 1992, nyní již za ODS (volební obvod Severomoravský kraj). Zasedala ve výboru pro vědu, vzdělání, kulturu, mládež a tělovýchovu (byla i jeho místopředsedkyní) a ve výboru mandátovém a imunitním.\n\nOd vzniku samostatné České republiky v lednu 1993 byla ČNR transformována na Poslaneckou sněmovnu Parlamentu České republiky. Zde setrvala do konce funkčního období parlamentu, tedy do sněmovních voleb v roce 1996.\n\nV dubnu 1997 byla zvolena do prezídia Fondu dětí a mládeže. Byla i předsedkyní tohoto fondu. V roce 1999 byla z funkce odvolána.\n\n"}
{"id": "853927", "url": "https://cs.wikipedia.org/wiki?curid=853927", "title": "James Dean Bradfield", "text": "James Dean Bradfield\n\nJames Dean Bradfield (* 21. února 1969 Pontypool, Wales, Spojené království) je velšský rockový zpěvák a kytarista, zakládající člen a frontman skupiny Manic Street Preachers. Podílel se na všech albech této skupiny a v roce 2006 vydal první sólové album s názvem \"The Great Western\". V roce 2014 se podílel na albu \"19 Days in Tetbury\" slovenského zpěváka Petera Aristona. Roku 1999 nazpíval duet „I'm Left, You're Right, She's Gone“ se zpěvákem Tomem Jonesem. V roce 1997 se podílel na produkci alba \"Impossible Princess\" australské zpěvačky Kylie Minogue. Spolu s dalším velšským hudebníkem Johnem Calem a dalšími velšskými hudebníky se roku 2000 podílel na filmu \"Beautiful Mistake\". V roce 2008 vystupoval na festivalu Life Along the Borderline konaném u příležitosti nedožitých sedmdesátých narozenin zpěvačky Nico. Jeho kurátorem byl John Cale a Bradfield se festivalu účastnil i později. V anketě 100 velšských hrdinů se umístil na 17. místě. V roce 2014 se podílel na albu \"19 Days in Tetbury\" slovenského zpěváka Petera Aristona. Roku 2016 složil hudbu k filmu \"The Chamber\".\n\n"}
{"id": "853935", "url": "https://cs.wikipedia.org/wiki?curid=853935", "title": "Pavol Majerník", "text": "Pavol Majerník\n\nPavol Majerník (* 31. prosince 1978, ve Vrbovém) je slovenský fotbalový obránce, v současnosti působící v klubu FC ViOn Zlaté Moravce.\n\nSvoji fotbalovou kariéru začal tento obránce v ŠKP Dúbravka. Mezi jeho další působiště patří:ŠK SFM Senec, FC Steel Trans Ličartovce, MFK Košice, Olympiakos Volou 1937 F.C. a FC ViOn Zlaté Moravce. Ve Zlatých Moravcích je kapitánem.\n"}
{"id": "853940", "url": "https://cs.wikipedia.org/wiki?curid=853940", "title": "Miloš Šimončič", "text": "Miloš Šimončič\n\nMiloš Šimončič (* 27. května 1987, v Nitře) je slovenský záložník v současnosti působící v SC Ritzing.\n\nSvou fotbalovou kariéru začal v FC Nitra, kde se popracoval až do prvního mužstva. Ukazuje se jako velký příslib do budoucna. V roce 2014 přestoupil do SC Ritzing.\n\n"}
{"id": "853947", "url": "https://cs.wikipedia.org/wiki?curid=853947", "title": "Molekulový přesmyk", "text": "Molekulový přesmyk\n\nMolekulový přesmyk je reakce, v jejímž průběhu dochází k přesunu atomů z jednoho místa molekuly na místo jiné. V řadě případů je přesmyk spojen se stabilizací systému. Jinými slovy řečeno, přesmykem se může méně stabilní sloučeninu změnit na jinou, stabilnější.\n\nPříkladem molekulového přesmyku může být přesmykování kumulovaných dienů (s dvojnými vazbami vycházejícími ze stejného uhlíku) na odpovídající alkyny, např.:\n\nHC=C=CH → HC≡C-CH.\n\n"}
{"id": "853950", "url": "https://cs.wikipedia.org/wiki?curid=853950", "title": "Tonny de Jongová", "text": "Tonny de Jongová\n\nTonny de Jongová (* 17. července 1974 Scharsterbrug, Frísko) je bývalá nizozemská rychlobruslařka.\n\nNa velké mezinárodní akci debutovala v roce 1993, když skončila devátá na Mistrovství světa juniorů. V roce 1994 již startovala také na seniorských šampionátech, na Mistrovství Evropy byla osmá, na světovém vícebojařském šampionátu dojela na 12. místě. Zúčastnila se i Zimních olympijských her 1994, kde byla jejím nejlepším výsledkem 10. příčka v závodě na 1500 m. Od podzimu 1994 již pravidelně nastupovala v závodech Světového poháru. V roce 1995 získala na Mistrovství Evropy svoji první medaili, bronzovou. Ve druhé polovině 90. let přidala do své sbírky další cenné kovy, dvakrát (1997 a 1999) se stala mistryní Evropy, na světových šampionátech vybojovala jednu stříbrnou a pět bronzových medailí. V sezóně 1996/1997 zvítězila v celkovém pořadí Světového poháru na tratích 3000/5000 m. Startovala také na zimních olympiádách v letech 1998 (nejlépe 5. místo na trati 5000 m) a 2002 (nejlépe 5. místo na trati 3000 m). Po závěrečném závodu sezóny 2001/2002, Mistrovství světa ve víceboji, kde skončila na sedmé příčce, ukončila sportovní kariéru.\n\n"}
{"id": "853959", "url": "https://cs.wikipedia.org/wiki?curid=853959", "title": "Klášter Cordeliers", "text": "Klášter Cordeliers\n\nKlášter Cordeliers (francouzsky \"Couvent des Cordeliers\"), též Klášter menších bratří (\"Couvent des frères mineurs\") byl klášter minoritů v Paříži. Nacházel se v prostoru dnešního sídla Univerzity Paříž V v ulici \"Rue de l'École-de-Médecine\" v 6. obvodu. Označení \"Cordelières\" je odvozeno od slova \"cordel\", francouzského výrazu pro cingulum. Klášter byl založen roku 1230. V budově od roku 1835 sídlí muzeum anatomie Musée Dupuytren.\n\nPrvní minorité se usadili mezi lety 1217 a 1219 v Saint-Denis severně od Paříže, odkud přesídlili na Montagne Sainte-Geneviève. Zde krátce předtím dominikáni založili jakobínský klášter. Zatímco dominikáni sídlili vně městských hradeb, plánovali minorité od roku 1223 založit klášter mimo hradby v oblasti zvané Vauvert. Stavba se však ještě před svým dokončením zřítila. Poté jim opat Eudes z kláštera Saint-Germain-des-Prés přenechal pozemek ležící západněji blíže k městu. Klášter ležel západně od silnice vedoucí z města na jih (dnešní ulice \"Rue Monsieur-le-Prince\"), severovýchodní hranici tvořila polní cesta, dnešní \"Rue de l'École-de-Médecine\", kde ležel vstup do kláštera.\nNejspíše v roce 1236 vstoupil do kláštera scholastik Alexandre de Hales, který přeložil do kláštera svou teologickou kolej a založil zde tzv. starší františkánskou školu. Jeho nástupcem byl Bonaventura z Bagnoregia. Klášter se těšil přízni královské rodiny. Královna Jana z Évreux financovala v roce 1341 stavbu kaple a infirmaria a dalších budov. Karel V. nechal jako dauphin v nepřítomnosti svého otce v letech 1356 a 1357 svolat generální stavy, které zasedaly ve velkém sále kláštera. Také královna Anna Bretaňská podporovala klášter. V 17. století přeložil Ludvík XIV. sídlo rytířského Řádu sv. Michala z Vincennes do kláštera Cordeliers.\n\nPo vypuknutí Velké francouzské revoluce byl klášter v roce 1790 zrušen. Klášterní kostel a část budov sloužila ke shromážděním klubu kordeliérů, který založil Camille Desmoulins. Od roku 1795 sídlila v bývalém klášteře nemocnice. V roce 1802 byly budovy až na křížovou cestu, refektář a dormitář strženy a byla zde vystavěna škola pro lékařskou fakultu (École Pratique de la Faculté de Médecine) a nová nemocnice se 140 lůžky. Obě budovy byly v letech 1877-1900 plně rekonstruovány.\n\nDnes působí františkánský řád v Paříži v klášteře svatého Františka v ulici \"Rue Marie-Rose\" ve 14. obvodu.\n\n\nZ kláštera se dochovaly pozdněgotické budovy z konce 15. století, které sloužily jako refektář a dormitář. Jedná se o jeden z řídkých dochovaných dokladů středověké klášterní architektury v Paříži.\n\nPůvodní křížová chodba existovala až do roku 1877. Kvůli svému špatnému stavu byla při stavbě nemocniční budovy rozebrána a za použití původních stavebních prvků opět postavena do původní podoby.\n\nKlášterní kostel se nacházel mezi křížovou chodbou a ulicí \"Rue des Cordeliers\". Jednalo se o trojlodní stavbu, za jejíž apsidou se nacházel refektář. O něco dále východněji stála teologická škola. Jižní část klášterního komplexu zabírala klášterní zahrada s infirmariem.\n\n\n"}
{"id": "853961", "url": "https://cs.wikipedia.org/wiki?curid=853961", "title": "Klášter Cordelières", "text": "Klášter Cordelières\n\nKlášter Cordelières (francouzsky \"Couvent des Cordelières\") byl klášter klarisek v Paříži. Nacházel se v prostoru dnešní nemocnice Hôpital Broca v ulici \"Rue Léon-Maurice-Nordmann\" ve 13. obvodu na tehdejším předměstí Faubourg Saint-Marcel. Označení \"Cordelières\" je odvozeno od slova \"cordel\", francouzského výrazu pro cingulum. Klášter sloužil Markétě Provensálské, její dceři Blance Francouzské a Izabele z Valois jako vdovské sídlo. Do dnešních dnů se z celého kláštera dochovala jen jediná zeď.\n\nŘád klarisek založil roku 1212 František z Assisi na popud Kláry z Assisi. Rychle se rozšířil v Itálii a ve Španělsku a také ve Francii, kde např. Alžběta Francouzská, sestra krále Ludvíka IX. v roce 1255 založila klášter klarisek Longchamp u Paříže.\n\nV roce 1270 založil Theobald II. Navarrský klášter klarisek ve městě Troyes. Klášter získal majetek na předměstí Paříže a v roce 1289 sem byl konvent přeložen.\n\nBlanka Francouzská a její matka Markéta Provensálská si po smrti svých manželů zvolily klášter za své vdovské sídlo a obě zde zemřely. Markéta jakožto francouzská královna byla pohřbena v bazilice Saint-Denis vedle svého muže Ludvíka IX. Blanka byla pohřbena v klášterním kostele sv. Kláry. Později sem přesídlila i ovdovělá Izabela z Valois, která zde byla také pohřbena. Pohřbena zde byla rovněž Mahaut ze Châtillonu, 3. manželka Karla I. z Valois.\n\nV roce 1693 udělil jeptiškám král Ludvík XIII. povolení k založení pobočného kláštera pod názvem Couvent des Petites-Cordelières v ulici \"Rue Payenne\" ve čtvrti Marais, který později přesídlil do ulice \"Rue de Grenelle\".\n\nKlášter byl zrušen za Velké francouzské revoluce v roce 1790. O šest let později byly zahrady kláštera rozděleny na stavební parcely. Opuštěné budovy sloužily v letech 1825–1833 jako sběrný tábor pro žebráky, později jako hospic pro nemocné ženy, sirotčinec pro děti, které ztratily rodiče během cholerové epidemie roku 1832, krátce zde byla továrna a dílny, až v roce 1863 byl přeměněn na nemocnici Hôpital de Lourcine, přejmenovanou roku 1892 na Hôpital Broca. Staré budovy nemocnice byly zbořeny v roce 1973 a z kláštera se dnes dochovala jen jedna zeď.\n\n"}
{"id": "853963", "url": "https://cs.wikipedia.org/wiki?curid=853963", "title": "Bernardinská kolej", "text": "Bernardinská kolej\n\nBernardinská kolej (francouzsky \"Collège des Bernardins\") je bývalá kolej Pařížské univerzity. Nachází se v ulici \"Rue de Poissy\" č. 18–24 v 5. obvodu v Paříži. Dochovalo se východní křídlo z 2. poloviny 13. století. Bývalý refektář v přízemí je významnou ukázkou gotické architektury v Paříži. Dnes v budově sídlí Pařížská katedrální škola a kulturní centrum Pařížské arcidiecéze.\n\nKolej založil v roce 1245 Étienne de Lexinton (1198–1258), opat cisterciáckého kláštera Clairvaux pro ubytování studentů, kteří studovali teologii na Pařížské univerzitě. Cisterciáci se podle Bernarda z Clairvaux nazývali též Bernardini, podle kterých byla kolej nazvána. V roce 1320 správu koleje převzala generální kapitula cisterciáckého řádu. Na koleji pobýval během svých studií rovněž pozdější papež Benedikt XII., který později v roce 1336 zahájil stavbu nových budov. V roce 1338 začala u koleje výstavba kostela, který však zůstal nedokončen. V roce 1709 mniši zasypali sklepení pod refektářem až k hlavicím sloupů, protože kvůli záplavám Seiny nebylo využitelné.\n\nBěhem Velké francouzské revoluce byla kolej zrušena a budovy byly roku 1790 znárodněny. V roce 1797 byl prodán kostel, který sloužil jako sklad mouky a později byl stržen. V budovách kolem křížové chodby byli umístěni galejníci. Část koleje byla stržena v roce 1810 při stavbě ulic \"Rue de Poissy\" a \"Rue de Pontoise\". Další budovy byly zbořeny v roce 1859, když prefekt Haussmann nechal vystavět \"Boulevard Saint-Germain\". Východní křídlo koleje s refektářem a dormitářem přestavěl architekt Jacques Ignace Hittorff a v letech 1845–1993 sloužilo jako kasárny pro pařížské hasiče. V roce 2001 koupila budovu Pařížská arcidiecéze a nechala ji kompletně rekonstruovat. V září 2008 byla kolej opět otevřena. Dnes slouží Katedrální škole, která zde má 15 seminárních pracoven a dvě auditoria. Kromě toho prostory slouží ke kulturním akcím jako jsou výstavy moderního umění apod.\n\nDochovaná část stavby bývalé koleje se skládá ze sklepní části a z přízemí, ve kterém byl refektář a sakristie. Při restaurování byly odstraněny dělící zdi vystavěné v pozdějších dobách. Refektář o délce 71 m, šířce 13,50 m a výšce 6 m tak získal opět svůj původní rozměr. Sál má křížovou klenbu, dvě řady po 16 sloupech rozdělují prostor do tří lodí. Hlavice sloupů jsou podle cisterciáckých regulí jednoduše zdobené. Sklepení, které mniši roku 1709 zasypali, je neseno 32 osmibokými sloupy. K refektáři přiléhá bývalá sakristie ze 14. století, která původně ležela mezi refektářem a kostelem strženým v 19. století. V sakristii se dochovaly klenáky se znaky a hlavice sloupů zdobené hlavami andělů. Ze 17. století pochází schodiště, které spojovalo dormitář v prvním patře s kostelem.\n\n"}
{"id": "853983", "url": "https://cs.wikipedia.org/wiki?curid=853983", "title": "Jehlanka válcovitá", "text": "Jehlanka válcovitá\n\nJehlanka válcovitá (latinsky: \"Ranatra linearis\") je druh ploštice dosahující délky 30 - 35 mm, občas až 40 mm, což z ní činí největší ploštici žijící na území ČR. Žije ve vodě, na bahnitých březích a dnech mírných toků či stojatých vod a v přilehlém rostlinstvu, dýchá pomocí trubičky nacházející se na zadní části těla. Loví pulce, malé ryby a jiný vodní hmyz. Na svou oběť číhá pod hladinou a jakmile se dostane do její blízkosti chytí ji svými lapacími končetinami. Vývoj larev je pomalý a dospělci se dožívají přibližně dvou let. Stejně jako většina ploštic má křídla, která používá poměrně běžně. Vajíčka klade na jaře do vodních rostlin.\n"}
{"id": "853990", "url": "https://cs.wikipedia.org/wiki?curid=853990", "title": "Kostel Nejsvětějšího srdce Páně (Lom)", "text": "Kostel Nejsvětějšího srdce Páně (Lom)\n\nKostel Nejsvětějšího srdce Páně je římskokatolický kostel zasvěcený Nejsvětějšímu srdci Páně v Lomu v okrese Most. Jeho současná novorenesanční podoba vychází z přestavby v letech 1885-1889.\n\nPrvní písemná zmínka o kostele v Lomu pochází z roku 1341. V roce 1681 byla postavena dřevěná kaple, kterou v letech 1885-1889 nahradil kamenný neorenesanční kostel. Architektem stavby byl L. Ziebich z Chomutova.\n\nOd roku 1997 je stavba chráněna jako kulturní památka.\n\nPřed kostelem se nachází pískovcový památník z roku 1946 obětem koncentračních táborů, který je rovněž památkově chráněn.\n\nKostel patřil, podle diecézních katalogů, do duchovní správy farnosti Mariánské Radčice. V 50. letech 20. století rozhodl tehdejší generální vikář litoměřické diecéze Eduard Oliva, že efektivnější bude, aby byl kostel spravován z Litvínova R.D. Oldřichem Vinduškou. Duchovní správa se v průběhu desítek let ukázala účinnou a tak při slučování farností od 1. ledna 2013 schválil litoměřický biskup Jan Baxant, že kostel bude nadále ve správě litvínovského děkanství.\n\n"}
{"id": "853991", "url": "https://cs.wikipedia.org/wiki?curid=853991", "title": "Rajka spiráloocasá", "text": "Rajka spiráloocasá\n\nRajka spiráloocasá \"(Cicinnurus magnificus)\" je pták z řádu pěvců.\n\nSamci tohoto druhu se vyznačují nádherným pestrobarevným okrasným peřím které mu slouží k přilákání samiček. Většinou má samec černohnědé tělo, vršek křídel je výrazně žlutý a pár pírek okolo zobáku je zelených. Ocasní pera jsou tenká a tvoří téměř kružnice, mohou být dlouhá až 26 cm. Mezi rajkami často dochází k mezirodovému páření a proto vznikají různé barevné variace, které se projevují hlavně u samců.\nPři dvoření se sameček při tanci rozšíří, načepýří okrasné peří a vydává různé zvuky. Samci jsou polygamní.\nSamičky jsou zbarveny dohněda, velmi nenápadně, aby neupozorňovaly možné nepřátele kteří by mohli napadnout samici společně mláďata .\n\nŽiví se převážně ovocem. Hnízdo si staví ve větvích stromů, z listí, kapradí a větviček. Do hnízda samice snáší dvě žlutá vejce.\n\nRajka se vyskytuje ve vlhkých horských lesích Nové Guiney a na okolních ostrovech.\n"}
{"id": "853992", "url": "https://cs.wikipedia.org/wiki?curid=853992", "title": "Perlinka", "text": "Perlinka\n\nPerlinka je laminovaná sklo-vláknitá mřížková armovací umělá tkanina. Je určená ke zpevnění nových ale i starých omítek, stavebních lepidel nebo stěrkových hmot. \n\nPerlinkou vyztužené povrchy nepraskají a mají větší pružnost a pevnost. Je určena k vnitřnímu i vnějšímu použití. Perlinka je bílé barvy. Natáhne se na stěnu potřenou lepidlem a vtlačí se do lepidla tak, že ji lepidlo překryje.\n\n"}
{"id": "853993", "url": "https://cs.wikipedia.org/wiki?curid=853993", "title": "Ludvík I. z Nevers", "text": "Ludvík I. z Nevers\n\nLudvík I. z Nevers ( \"Louis de Dampierre\", vlámsky \"Lodewyk I of Nevers\", 1274 – 22. července 1322 Paříž) byl hrabě z Nevers a Rethelu.\n\nNarodil se jako starší syn z druhého manželství flanderského hraběte Roberta III. a Jolandy, dcery Oda, hraběte z Nevers a Auxerre. Roku 1280 se po násilné smrti své matky stal hrabětem z Nevers a v prosinci 1290 po sňatku s Janou, jedinou dcerou a dědičkou Huga z Rethelu vyženil titul hraběte z Rethelu.\n\nByl účastníkem chronického sporu Flander s francouzským králem, byla mu zkonfiskována panství a po nástupu Filipa V. byl společně se šlechtici z Artois v opozici proti královské moci. Podporoval svého otce Roberta, jehož měl být nástupcem. Roku 1320 Robert Flanderský složil králi lenní slib a i přes následná nedorozumění došlo ke konečnému smíru, jehož vyjádřením byla svatba Ludvíkova stejnojmenného syna s královou dcerou Markétou. Ludvík z Nevers zemřel v létě 1322 v Paříži a byl pohřben v místním klášteře minoritů, aniž by se dočkal titulu flanderského hraběte.\n"}
{"id": "853994", "url": "https://cs.wikipedia.org/wiki?curid=853994", "title": "Ogulin", "text": "Ogulin\n\nOgulin je město v Chorvatsku, v Karlovacké župě. V roce 2001 zde žilo 8 712 obyvatel. Je sídlem stejnojmenné opčiny, do které patří dalších 23 sídel (většinou vesnic). Protéká ním ponorná řeka Dobra.\n\nNázev města je slovanského původu a připomíná vykácené (holé - gole) lesy v okolí, které musely vznikajícímu sídlu ustoupit. \n\nOblast dnešního města Ogulinu byla ve 4. století př. n. l. osídlena Kelty. Římská říše získala kontrolu nad tímto místem v letech 33–35 př. n. l. Ve 4. století našeho letopočtu bylo místo pod častými útoky barbarů; Germánů, Sarmatů a Hunů. Poté připadlo území pod Ostrogóty a nakonec na krátkou dobu pod Byzantskou říši. \n\nOkolo roku 630 je z byzantských záznamů doložen příchod Avarů a Slovanů. \n\nK 12. století je datován chrám sv. Jakuba, nejstarší stavba v Ogulinu. \n\nVzhledem k častým útokům Turků na přelomu 15. a 16. století bylo rozhodnuto vybudovat v místě dnešního města pevnost. Umístěna zde byla i vojenská posádka. V letech 1584 a 1585 bylo město do značné míry při dalších tureckých útocích vypáleno. Turecká nadvláda nad Ogulinem, stejně jako nad značnou částí Dalmácie trvala až do Velké turecké války v závěru 17. století. \n\nV 18. století se město začalo šířit i mimo zdi původního opevnění. Vzhledem k přetrvávajícímu tureckému nebezpečí bylo nicméně město zahrnuto do tzv. Vojenské hranice, pohraničního pásma Habsburské monarchie s Tureckem. Bylo zde udržována značná přítomnost vojska, které bylo tvořeno do nemalé míry pravoslavným obyvatelstvem. \n\nNa počátku století devatenáctého byl Ogulin obsazen napoleonským vojskem a stal se součástí tzv. Ilyrských provincií (1809 až 1813). V závěru století byl jako Rakousko-uherské město napojen na místní železniční síť, když byla otevřena v roce 1865 zprovozněna trať Záhřeb–Rijeka. \n\nV roce 1918 se stalo město součástí království SHS, později Jugoslávie a SFRJ. Elektrifikace města byla uskutečněna v roce 1924. V roce 1932 zde bylo sídlo obvodního soudu pro oblasti Gorski kotar a jaderské přímoří. V roce 1931 byl otevřen dům zdraví, o dva roky později byl založen místní fotbalový klub. \n\nNa začátku druhé světové války byl Ogulin jedním z míst, kudy probíhala demarkační linie mezi určující linii kontroly mezi německým a italským vojskem.\n\nV roce 1964 začalo v Ogulinu vysílat rádio a roku 1986 byl dokončen areál zimních sportů v blízkosti města. \n\nBěhem Chorvatské války za nezávislost procházela hranice s nedalekou Republikou Srbská Krajina ve vzdálenosti 15 km od města. Až do roku 1995 tvořili téměř třetinu obyvatel města Srbové, jejich počet v souvislosti koncem války poklesl. Počet obyvatel Ogulinu se tak snížil z deseti na zhruba osm tisíc obyvatel. V roce 2011 bylo napočítáno, že v Ogulinu žije 8 216 tisíc obyvatel.\n\nOgulin se nachází na železniční trati spojující Záhřeb s přístavem Rijeka. V Ogulinu z ní odbočuje trať dále na jih, která napojuje města Knin a Split s chorvatskou železniční sítí. V blízkosti města také prochází hlavní chorvatská dálnice A1, \n\nPro Ogulin jsou typické tři kulturní události – Dani Ilme de Murskem, Frankopanské letní večery a Ogulinský festival pohádek. \n\nVe městě se nacházejí tři kostely, kostel Povýšení sv. Kříže, kostel Alojzije Stepinace a pravoslavný kostel sv. Jiří. Kaple sv. Jakuba na místním hřbitově pochází z 12. nebo 13. století.\n\nV Ogulinu se nachází dvě základní školy (OŠ Ivane Brlić-Mažuranić a Prva osnovna škola) a dvě střední školy – Gymnázium (založené v roce 1919 a řemeslná/technická škola. \n\nMěsto se rozkládá v hornaté krajině, která odděluje pobřeží Jaderského moře od chorvatského vnitrozemí. V jeho okolí se nachází pohoří Klek, Đulin ponor, jezero Sabljaci (umělá nádrž jižně od města) a pohoří Bjelolasica. Jižně od Ogulinu se také rozkládá národní park Plitvická jezera.\n\n\n"}
{"id": "853995", "url": "https://cs.wikipedia.org/wiki?curid=853995", "title": "Debrecínské párky", "text": "Debrecínské párky\n\nDebrecínské párky (debrecínky) jsou druhem párků, který pochází z maďarského města Debrecín. Tyto párky obsahují zhruba 60 % vepřového masa a asi 35 % hovězího masa. Typickou chuť dodává výrobku směs koření, jehož dominantu tvoří maďarská paprika a česnek. Debrecínské párky se plní nejčastěji do skopových střívek. Obsah debrecínských párků je hrubě zrnitý. \n\nDebrecínské párky byly a jsou vyráběny i v Česku, ovšem od počátku 90. let 20. století, kdy byly zrušeny normy na masné výrobky, je jejich kvalita spíše na nižší úrovni. V českých podmínkách tvoří ne nevýznamnou složku debrecínských párků vepřové kůže, voda kombinovaná se škroby a jinými zahušťovadly a další dochucující náhražky. \n"}
{"id": "853998", "url": "https://cs.wikipedia.org/wiki?curid=853998", "title": "Seznam kapitol mangy Bleach", "text": "Seznam kapitol mangy Bleach\n\nMangu \"Bleach\" napsal a ilustroval Tite Kubo. V Japonsku byla publikována v \"Šúkan šónen Jumpu\" 20. srpna 2001. První kapitola Bleache vyšla v roce 2001 ve dvojitém čísle #36-37. Děj začíná tím, že Ičigo Kurosaki, teenager, nešťastnou náhodu ukradne celou sílu jedné Sběračce duší, Rukie Kučiki, a následně přebírá povinnosti Sběrače, dokud se neobnoví její síly. Od této události musí Ičigo bojovat s Hollowy, zlými duchy lidských duší, které se živí ostatními duchy.\n\nJednotlivé kapitoly jsou skládány do svazků formy tankóbon, které vydává nakladatelství Šúeiša. První svazek byl vydán 5. ledna 2002. Poslední svazek – sedmdesátý čtvrtý – byl vydán 4. listopadu 2016. Adaptace mangy do anime produkovalo Studio Pierrot a TV Tokyo; první epizoda měla premiéru na TV Tokyo 5. října 2004 a poslední epizoda byla odvysílána 27. března 2012.\n\nV České republice mangu vydává nakladatelství CREW. Dosud vydalo dvacet jedna svazků. \n\n\n\n\n"}
{"id": "853999", "url": "https://cs.wikipedia.org/wiki?curid=853999", "title": "Kostel Nanebevzetí Panny Marie (Horní Jiřetín)", "text": "Kostel Nanebevzetí Panny Marie (Horní Jiřetín)\n\nKostel Nanebevzetí Panny Marie je římskokatolický kostel zasvěcený Nanebevzetí Panny Marie v Horním Jiřetíně v okrese Most. Byl postaven v letech 1694–1700.\n\nPrvní písemná zmínka o kostele pochází z roku 1263. Původní kostel sloužil svému účelu až do 17. století. V té době přestal vyhovovat svou velikostí i vinou svého špatného stavu. O stavbě nového barokního kostela rozhodl pražský arcibiskup Jan Bedřich z Valdštejna v roce 1683, ale stavební práce probíhaly až v letech 1694–1700. Stavbou byl pověřen architekt Jan Baptista Mathey.\n\nOd roku 1963 je kostel chráněn jako kulturní památka.\n\nV rámci Programu záchrany architektonického dědictví bylo v letech 1995-2014 na opravu památky čerpáno 3 200 000 Kč.\nJednolodní stavba má půdorys latinského kříže s polygonálně zakončeným presbytářem. Průčelí dominuje hranolová věž s cibulovou bání. Portál je zdoben sochami Madony a putty. Fasády jsou zdobené pilastry a římsami. Loď i presbytář mají valenou klenbou s lunetami.\n\nVybavení kostela jako křížová cesta, zpovědnice nebo kazatelna pocházejí z první poloviny 18. století. V kostele jsou uloženy ostatky světců – sv. Justiny a sv. Donatha.\n\nPoblíž kostela je fara z 18. století. Před ní se nachází barokní socha sv. Jana Nepomuckého z roku 1737.\n\nMadoně Jiřetínské byla zasvěcena 25. kaple Svaté cesty z Prahy do Staré Boleslavi, která byla založena v letech 1674–1690. Donátorem této kaple byl arcibiskup pražský Jan Bedřich, hrabě z Valdštejna.\n\n"}
{"id": "854002", "url": "https://cs.wikipedia.org/wiki?curid=854002", "title": "Alberto Cova", "text": "Alberto Cova\n\nAlberto Cova (* 1. prosince 1958 Inverigo, Itálie) je bývalý italský atlet, olympijský vítěz z roku 1984 v Los Angeles, mistr světa z roku 1983 v Helsinkách a mistr Evropy z roku 1982 v Athénách. Vždy v běhu na 10 000 metrů.\n\nMezi světovou špičkou se objevil v roce 1982, kdy získal zlatou medaili v běhu na 10 000 metrů na mistrovství Evropy v Athénách. O rok později se stal mistrem světa na stejné trati při premiéře světového šampionátu v Helsinkách. Zlatý hattrick dovršil vítězstvím v běhu na 10 000 metrů na olympiádě v Los Angeles v roce 1984.\n\n"}
{"id": "854003", "url": "https://cs.wikipedia.org/wiki?curid=854003", "title": "Kalamita (film)", "text": "Kalamita (film)\n\nKalamita je československý barevný film režisérky Věry Chytilové z roku 1980 (premiéru měl v roce 1982) podle scénáře Josefa Šilhavého.\n\nMladý Honza Dostál zanechal studií na vysoké škole a vrací se domů, aby se mohl věnovat něčemu užitečnému. V každodenní realitě je konfrontován s malicherností a průměrností lidí kolem sebe.\n\nMladý Honza Dostál přerušil studia na vysoké škole a vrací se domů. Škola ho nebavila, spousta věcí se mu jeví jako zbytečných a o své budoucnosti nemá jasno. Na každém kroku se střetává s nepřívětivou realitou, když lidé kolem něj nenaplňují jeho představy o cti, morálce a nezištnosti.\n\nMomentálně chce dělat něco užitečného, proto se přihlásí na místo strojvůdce horské lokálky. Toto povolání má v jeho rodině tradici. Jeho vnímání skutečnosti se od počátku liší od ostatních, což je precizně ilustrováno např. v pozdější scéně u doktora, kdy se nedokáže rozhodnout, jak by popsal oranžovou barvu. Dlouho přemýšlí a mate tím lékaře, který začíná pochybovat o jeho kvalifikaci pro funkci strojvedoucího. V červené barvě pak hledá odstíny karmínu, bordó a cihlové červeni.\n\nVe vlaku (cestou domů ze školy) se střetne s ignorantstvím číšníka, který jej odmítá obsloužit a donést mu pivo. Nakonec mu pivo objedná sáňkařka Majka, které se jí ho zželí. Honza jí poděkuje a zapamatuje si ji.\n\nDoma v Dolním Polubném se setkává se svým ovdovělým otcem, provozovatelem nádražního bufetu. Otec příliš nechápe pohnutky svého syna, ale ani jej do ničeho nenutí. Byl by jen rád, kdyby mu Honza občas pomohl s obsluhou zákazníků. Honza potkává i další známé, např. místního učitele nebo výpravčí Květu, která jej nepokrytě balí. Když nese přihlášku do kanceláře železnice, o hodinu se zpozdí. Není to však jeho chyba, protože byl uvězněn v místnosti o patro výše, kde ze dveří vypadla klika. Vysvobodila jej odtud nerudná uklizečka, avšak pozdě.\n\nV masně sleduje žoviálního prodavače, který je schopen lidem prodat i to, o co ve skutečnosti nemají zájem. Když mu prodavač nutí kus masa a radí mu, aby si tučnou část odřízl, Honza jej vezme za slovo a začne maso ještě na pultě pižlat nožem. Prodavač se může zbláznit. Honza se řízne do prstu, když do obchodu vejde Majka a on se lekne.\n\nPři rozhovoru s věčně naštvaným přednostou stanice zapře svůj původ, aby neměl protekci. Jeho dědeček a pradědeček totiž sloužil s otcem a dědečkem přednosty. Jakmile se přednosta dozví jeho jméno, okamžitě obrátí. Nepřátelství je pryč a nyní hodlá Honzu vzít pod svá ochranná křídla. Ten se z této pro něj nepříjemné situace snaží vybruslit, čímž přednostu urazí. Poté volá na zdravotní středisko, aby si domluvil schůzku s Majkou. Místo ní ale mluví s lékařkou, ženou učitele. Když dorazí na středisko, teprve tady pozná, že jde o omyl. Lékařce je mladý Honza sympatický a nadbíhá mu, zatímco on se snaží z patové situace opět vybruslit.\n\nHonza se postupně zaučuje na železnici, přijímá rady zkušenějších kolegů. Během obědu v nádražním bufetu se potká s učitelem a přijde řeč na jeho manželku. Honza podotkne, že ji zná z chirurgie. S Majkou jde později na zábavu. Majka nechce, aby ji tam viděl její trenér. Ten se tam jako na zavolanou objeví a Honza s Majčiným kabátem v ruce musí čelit další prekérní situaci. Když je pak s Majkou sám na pokoji, moc se nemá k tomu, aby ji uspokojil. Majka na něj moc tlačí a když mu dá najevo, že jí jde jen o flirt, Honza odchází.\n\nPozději jej zve lékařka na výlet do Horní Kameničky, kam jede za pacientkou. Pacientkou je starší babička, o kterou se stará její manžel. Kvůli sněžné bouři jsou Honza s lékařkou nuceni na jejich odlehlé chalupě přenocovat. Lékařka jej v noci svádí a i ona se dotkne jeho citů.\n\nHonza onemocní, když spadne v zimě do potoka poté, co jej zklame přelétavost Majky. Společnost mu dělá výpravčí Květa, z čehož není příliš nadšen. Po vyléčení jej čeká první samostatná jízda vlakem. Na poslední chvíli mu na nádraží připojí druhý vagón, který je určen pro nemocnici. I díky tomu vlak uvízne na trati a je zasypán sněhovou lavinou. Skutečná kalamita se však odehrává uvnitř vlaku, kde se protnou osudy cestujících lidí - protagonistů předchozích situací. Lékařka se hodlá rozejít s učitelem a výpravčí Květa odhání od Honzy sáňkařku Majku. Někteří lidé začínají panikařit, jiní jsou rádi, že si mohou v klidu zahrát karty (řezník z masny). Nakonec se k vlaku prohrabe jeden záchranář a lidé dokáží naplnit význam slova solidarita, když vytvoří lidský řetěz a podávají si mezi sebou děti. Jediná Majka se zachová sobecky a ukradne záchranáři lyže, aby se co nejrychleji dostala, kam potřebuje.\n\nRežisérka Věra Chytilová v rozhovoru uvádí, že jí byl film nabídnut ústředním dramaturgem barrandovského studia Ludvíkem Tomanem, čemuž se podivila (Věra Chytilová patřila mezi komunistickým režimem „neoblíbené“ režiséry). Bylo jí vysvětleno, že o tento film není mezi barrandovskými režiséry zájem (kvůli natáčení v zimě). Snímek byl inspirován skutečnou událostí - zavalením vlaku v Americe, scénář napsal Josef Šilhavý. Režisérka scénář přepsala tak, že všechny důležité postavy ve filmu se nacházejí v jakési „životní kalamitní situaci“, kterou protne kalamita přírodní (scéna na konci filmu v sněhem zasypaném vlaku).\n\nOtec Věry Chytilové měl nádražní restauraci, čili ona sama dokázala věrně vystihnout atmosféru kolem železnice, byla to pro ni nostalgická záležitost. Musela čelit neustálým cenzurním zásahům a úpravám ve scénáři ze strany prorežimního barrandovského vedení (např. jim vadila postava vojáka ve vlaku hrajícího karty, protože nepomáhá při katastrofě).\n\nFilm byl stíhán těžkostmi, herci postupně onemocněli a nakonec se udělala pauza. Existovaly tlaky na nedotočení filmu, ale režisérka se nevzdala a po jejích opakovaných stížnostech na Ústředním výboru KSČ si vynutila pokračování natáčení. Po přestávce natáčení nepřálo počasí, sníh roztál a v závěrečné scéně v zasypaném vlaku je nahrazen sněhem umělým (chemickou pěnou), který hercům rozežral kožichy. Po dokončení filmu nebyla povolena žádná reklamní kampaň (plakáty atd.) a nesměl se promítat promítat v centru Prahy. Promítal se v pražské Flóře, kam na něj chodily zástupy lidí. Později byl zakázán v celé Praze.\n\nHerec Boleslav Polívka mluví o tom, že když viděl scénář k filmu, příliš se mu nelíbil. Režisérka Věra Chytilová s kameramanem Ivanem Šlapetou jej přesvědčili k přijetí role. Byl ujištěn, že oficiální scénář je pouze pro schválení dramaturgem Barrandova, poté bude možno improvizovat (např. scéna s libidem je celá hercovou improvizací). Polívka potvrzuje, že film byl zakazován a dotáčel se po minimálně roční pauze, kdy za něj režisérka musela bojovat. Na roli strojvedoucího měl poradce, se kterým se domluvil, že \"„za volantem se nesmí pít, ale když se řídí lokomotiva, tak se trošku může.“\" Tímto filmem vznikla dlouhodobější spolupráce Polívky a Chytilové.\n\nHerečka Dagmar Bláhová potvrzuje, že se hercům zničily kožichy umělou pěnou, která nahrazovala přírodní sníh. Pro ni osobně znamenalo dotočení filmu v zimě 1979 (promítán byl později) také jistou „kalamitní situaci“, byla v té chvíli rozhodnutá opustit Československo (odstěhovala se do Austrálie). Věra Chytilová viděla Dagmar Bláhovou společně s Bolkem Polívkou v divadelní hře \"Am a Ea\" (Adam a Eva) a rozhodla se herce a herečku dosadit do hlavních rolí svého filmu \"Kalamita\". Při zahájení natáčení však bylo rozhodnuto obsadit do role Majky jinou herečku. Ta se ale režisérce Chytilové nezamlouvala a tak si vymohla zpátky Dagmar Bláhovou. Šlo o první zkušenost s filmem dvojice Bláhová/Polívka. Dagmar Bláhová film po dotočení viděla až po návratu do vlasti po 10 letech. Podle jejího názoru má film více rovin.\n\n"}
{"id": "854005", "url": "https://cs.wikipedia.org/wiki?curid=854005", "title": "Charakteristická impedance", "text": "Charakteristická impedance\n\nCharakteristická nebo vlnová impedance patří spolu s konstantou šíření mezi provozní parametry charakterizující homogenní vedení a jsou označovány jako sekundární parametry vedení. Charakteristická impedance se označuje:formula_1 nebo formula_2 a vypočte se dle vztahu:\nkde\n\nPro bezeztrátové vedení platí, že \"R\" a \"G\" jsou rovny 0 a rovnice pro charakteristickou (vlnovou) impedanci se redukuje na tvar:\n"}
{"id": "854007", "url": "https://cs.wikipedia.org/wiki?curid=854007", "title": "Kostel Nejsvětější Trojice (Malý Háj)", "text": "Kostel Nejsvětější Trojice (Malý Háj)\n\nKostel Nejsvětější Trojice je římskokatolický kostel zasvěcený Nejsvětější Trojici v Malém Háji v okrese Most. Byl postaven v letech 1781–1783.\n\nStavba kostela začala po návštěvě císaře Josefa II., který v roce 1766 při své cestě po Krušných horách navštívil také Malý Háj a Rudolice a obyvatelům slíbil zřídit školu a kostel. Stavbu přerušila válka o bavorské dědictví (1778–1779) a pokračovala až v roce 1781. Kostel byl dokončen v roce 1783 a vysvěcen roku 1791. V roce 1852 se stal farním kostelem.\n\nOd roku 1987 je kostel chráněn jako kulturní památka. Přesto kostel chátral a až v na konci 90. let 20. století prošel celkovou rekonstrukcí.\n\nKlasicistní kostel stojící na vyvýšené planině je dominantou okolí.\n\nVybavení kostela pochází ze zrušeného kláštera v Lounech. Jedná se o hlavní oltář z první čtvrtiny 18. století s oltářním obrazem Svaté Trojice a sochami čtrnácti svatých pomocníků a obraz sv. Josefa s Jezulátkem na bočním oltáři. Z lounského kláštera pochází také kazatelna a varhany.\n\n"}
{"id": "854016", "url": "https://cs.wikipedia.org/wiki?curid=854016", "title": "Amenemnesut", "text": "Amenemnesut\n\nAmenemnesut byl staroegyptský faraon 21. dynastie, který vládl v letech 1043–1039 př. n. l. v období Třetí přechodné doby.\n\nExistence faraona Amenemnesuta byla potvrzena v roce 1940, kdy francouzský egyptolog Pierre Montet objevil hrobku jeho nástupce Pasbachaenniuta I., ve které nalezl Amenemnesutovo trůnní jméno. Před tímto objevem byla jeho existence zpochybňována, neboť nebyly nalezeny žádné předměty s jeho jménem. Jediná zmínka o něm pocházela z Manethova seznamu. Zde byl pod jménem Nefercheres uveden jako druhý faraon 21. dynastie, který vládl po dobu čtyř let.\n"}
{"id": "854022", "url": "https://cs.wikipedia.org/wiki?curid=854022", "title": "Kostel svatého Michaela archanděla (Nová Ves v Horách)", "text": "Kostel svatého Michaela archanděla (Nová Ves v Horách)\n\nKostel svatého Michaela archanděla je římskokatolický kostel zasvěcený sv. Michaelovi archandělovi v Nové Vsi v Horách v okrese Most. Byl postaven v letech 1780–1784. Od roku 1963 je chráněn jako kulturní památka. Kostel je v rekonstrukci, již má novou střechu a báň věže, jsou opravovány omítky.\n\nPrvní dřevěný kostel sv. Michaela archanděla je zmiňován již v roce 1384. Tento kostel byl vypálen husity v roce 1429. Druhý kostel vznikl snad mezi lety 1520 až 1530. Od roku 1591 kostel sloužil evangelíkům. V roce 1629 byl opět vrácen katolické církvi. Po roce 1784, kdy byl vysvěcen současný kostel, byla stavba prodána a v roce 1886 vyhořela.\n\nV roce 1768 se Nová Ves stala samostatnou farností. V roce 1779 byl vydán souhlas se stavbou nového kostela a stavba byla zahájena v roce 1780. V roce 1782 byla dokončena věž. Dne 14. září 1784 byly ze starého kostela přeneseny zvony a dne 19. září 1784 byl kostel vysvěcen.\n\n"}
{"id": "854024", "url": "https://cs.wikipedia.org/wiki?curid=854024", "title": "Emily Watsonová", "text": "Emily Watsonová\n\nEmily Watsonová (* 14. ledna 1967, Londýn, Spojené království) je anglická herečka.\n\nUznání získala již svým filmovým debutem v díle Larsa von Triera \"Prolomit vlny\". Během své kariéry, která se skládá z divadelních dramat, filmů a televizních děl, získala mnoho ocenění svého hereckého umu; mimo jiné i cenu BAFTA za roli v \"Appropriate Adult\" na ITV.\n\n\n"}
{"id": "854041", "url": "https://cs.wikipedia.org/wiki?curid=854041", "title": "Konstanta šíření", "text": "Konstanta šíření\n\nKonstanta šíření patří mezi sekundární parametry vedení. Označujeme ji formula_1. \nKonstantu šíření můžeme vypočítat dle vztahu:\n\nkde:\n\nKonstanta šíření je komplexní číslo a můžeme ji rozepsat do tvaru:\n\nkde\nreálná část α představuje činitel tlumení\n\na imaginární část β představuje činitel fázového natočení\n\nformula_6\n\nformula_7\n"}
{"id": "854042", "url": "https://cs.wikipedia.org/wiki?curid=854042", "title": "Jiří Kamen", "text": "Jiří Kamen\n\nJiří Kamen (* 28. března 1951 Kolín) je český spisovatel a rozhlasový redaktor.\n\nVystudoval Střední všeobecně vzdělávací školu v Kolíně a českou literaturu, divadlo a film na Filozofická fakultě Univerzity Palackého. Studium zakončil roku 1976 prací o českém avantgardním umělci Emilu Arturu Longenovi, ke kterému se vrátil ve své románové prvotině. Mezitím krátce pracoval jako asistent režie v Divadle Jaroslava Průchy v Kladně.\n\nPrvní svoji báseň publikoval v roce 1973 v \"Ostravském kulturním zpravodaji\". Od roku 1975 pracuje v Československém, dnes Českém rozhlase. Nejprve v redakci zábavy, od roku 1989 jako šéfredaktor redakce dramatického a literárního vysílání, v letech 1992–1993 jako šéfredaktor a poté jako redaktor stanice Vltava.\nJeho kniha \"Báječný svět hub\" byla na portálu Českého literárního centra zařazena do přehledu Vrcholy české non-fiction 2007-2017 . \n\n\n\n"}
{"id": "854048", "url": "https://cs.wikipedia.org/wiki?curid=854048", "title": "Marcus Chown", "text": "Marcus Chown\n\nMarcus Chown (* 1959) je vědecký spisovatel, novinář a komentátor, v současné době konzultant na poli kosmologie pro časopis New Scientist. Vystudoval Londýnskou univerzitu v roce 1980, získal titul první třídy ve fyzice a později obdržel titul \"Master of Science in astrophysics\" z California Institute of Technology. Jeho knihy o astronomii a fyzice jsou určeny hlavně pro populární trh, včetně knihy \"Kvantová teorie nikoho nezabije\", za kterou byl chválen díky „dokonale srozumitelným vysvětlení nejasných pojmů“.\n\n\n"}
{"id": "854052", "url": "https://cs.wikipedia.org/wiki?curid=854052", "title": "Rébus (povídka)", "text": "Rébus (povídka)\n\nRébus (v anglickém originále „Omnilingual“) je vědeckofantastická povídka amerického spisovatele H. Beam Pipera, která vyšla poprvé v roce 1957 v časopise \"Astounding Science Fiction\". Česky vyšla ve sbírce \"Těžká planeta\" (Triton, 2005).\n\nPojednává o archeologické výpravě na Marsu, která se snaží rozklíčovat jazyk zdejší vyhynulé inteligentní civilizace.\n\n\nArcheologická expedice ze Země studuje vyhynulou civilizaci na Marsu. Jeho humanoidní obyvatelé vyhynuli před cca 50 000 lety. Archeoložka Marta Dane věří, že se jí podaří rozšifrovat marťanský jazyk, ačkoli už půl roku pracuje bez úspěchu na starých knihách a časopisech. Při práci jí pomáhají další archeologové, zkušený Selim von Ohlmhorst, mladá Sačiko Koremicu a dokonce i někteří z vojáků zajišťujících podporu mise. V opozici stojí egocentrický a arogantní Tony Lattimer, který nevěří, že se jí to podaří. Lépe řečeno má strach, že se to podaří, neboť si nárokuje slávu, která plyne z objevů na Marsu. Proto často dělá společnost novinářům Sidu Chamberlainovi a Glorii Standishové.\n\nVojáci probourají díru do velké budovy s kuželem na střeše. Záhy vyjde najevo, že jde o nějakou univerzitu a kužel na střeše je generátorem energie. Budova byla velmi dobře zapečetěna a archeologové si lámou hlavu s problémem „zamčeného pokoje“ (jak se obyvatelé dostali ven). Když Tony Lattimer objeví v jedné místnosti pozůstatky Marťanů, je po problému. Lattimer má navíc svůj objev. Na Marsu jsou také nalezeny další formy života, různí živočichové dýchající marťanskou atmosféru. Vyslaná jednotka při honbě za dalšími exempláři narazí na pásmo dýchatelného vzduchu.\n\nDr. Von Ohlmhorst, jenž byl původně skeptický v otázce rozluštění marťanského jazyka se po částečných úspěších rozhodne zůstat na Marsu a pokračovat v práci. Marta s ostatními nakonec objeví klíč, který je jejich „Rosettskou deskou“ – a sice periodickou tabulku prvků, která jim značně pomůže s rozšifrováním jazyka. Expedice slaví nebývalý úspěch.\nOd data vydání byla povídka několikrát přetištěna v anglických sbírkách a antologiích:\n\n\n"}
{"id": "854053", "url": "https://cs.wikipedia.org/wiki?curid=854053", "title": "Constanze Moserová-Scandolová", "text": "Constanze Moserová-Scandolová\n\nConstanze Moserová-Scandolová (* 4. července 1965 Výmar), rodným příjmením Scandolová, je bývalá východoněmecká rychlobruslařka.\n\nNa velkých závodech mezinárodní scény debutovala v roce 1986, když nastoupila do závodů Světového poháru. V roce 1988 se poprvé objevila na Mistrovství Evropy, kde skončila na čtvrtém místě, a na světovém vícebojařském šampionátu, na kterém dojela na sedmé příčce. Měla startovat na Zimních olympijských hrách 1988, kvůli zranění ale do závodu na 1500 m nenastoupila. V sezóně 1988/1989 zvítězila v celkovém pořadí Světového poháru v závodech na 1500 m, získala stříbro na evropském šampionátu a zlato na Mistrovství světa. Další cenný kov, bronzovou medaili, přidala o rok později na světovém šampionátu. Po porodu dcery Elisy dne 27. listopadu 1990 definitivně ukončila sportovní kariéru.\n"}
{"id": "854060", "url": "https://cs.wikipedia.org/wiki?curid=854060", "title": "Pižmovka mošusová", "text": "Pižmovka mošusová\n\nPižmovka mošusová (\"Adoxa moschatellina\") je bylina z čeledi pižmovkovité a jediný zástupce rodu pižmovka. Je rozšířena v Evropě, Asii i Severní Americe. Vyskytuje se i v přírodě České republice. Je to drobná, nenápadná, zelenožlutě kvetoucí bylinka rostoucí časně z jara na vlhkých a zastíněných místech.\n\nDruh vyrůstá v mírném pásmu severní polokoule, pokrývá celou Evropu (asi do 70. rovnoběžky) až po Ural, roste na Sibiři, v podhůří Kavkazu, Pamíru i Altaje a zasahuje na východě Asie až do Číny a Japonska. Vyskytuje se též v Severní Americe od Michiganského jezera až po Skalisté hory. Nejčastěji se objevuje ve vlhkých lužních lesích, v zastíněných nivách řek, vlhkých křovinách i roklích; signalizuje výživnou půdu dostatečně zásobenou dusíkem, humusem a polostinné stanoviště.\n\nV České republice se vyskytuje roztroušeně až hojně, od nížin až do nevysokých podhůří. V některých částech republiky, např. na jihovýchodní Moravě a v severozápadních Čechách, však neroste téměř vůbec. Pižmovka mošusová není považována za ohroženou rostlinu.\n\nDrobná, vytrvalá rostlinka s přímou lodyhou dosahující do výše jen 5 až 15 cm. Lysá, čtyřhranná lodyha vyrůstá z bílého, plazivého, větvícího se, velmi tenkého oddenku pokrytého jemnými šupinkami přijímajícími výživu. Přízemní listy s řapíky dlouhými 4 až 9 cm vyrůstají v počtu pouze 1 až 3, jsou dvojnásobně trojčetné, lesklé a mají světlezelenou barvu. V horní části lodyhy jsou dva vstřícné, krátké listeny tvarem i barvou podobné přízemním listům.\n\nNa květonosných lodyhách vykvétají nenápadné, málo úhledné, nevtíravé oboupohlavné květy o průměru 4 až 7 mm které slabě páchnou. Jsou seskupeny v počtu 5 až 7 do kulovitého květenství strboulu, koncový květ rozkvétající nejdříve bývá 4četný a ostatní postranní 5četné. Drobné, eliptické až vejčité, na vrcholu tupé kališní lístky se 2 až 3 laloky bývají velké 1,8 až 3,3 × 1 mm a mají nenápadnou žlutavě zelenou barvu. Stejně zbarvené okrouhlé až široce vejčité, na vrcholu zaoblené až tupé lístky pravidelné kolovité koruny mívají rozměr 1,8 až 3,3 × 2 až 2,5 mm. Čtyři nebo pět tyčinek (podle četnosti květu) jsou rozeklány až do spodu a působí tak dojmem dvojnásobného počtu, každá polovina nese jednopouzdrý prašník. Polospodní semeník, vytvořený ze 4 nebo 5 plodolistů nese rozdělenou čnělku se 4 nebo 5 bliznami.\n\nZ listů po rozemnutí a z květů běžně vystupuje poměrně nepříjemná vůně či zápach po pižmu.\n\nPrvotní opylování vykonává hmyz lákaný pižmovou vůní květů. V rozevřeném květu na vztyčené stopce, okolo 1 mm dlouhé, jsou v počátku tyčinky s prašníky v pozici pod bliznami, tyčinky ale stále přirůstají až se dostanou prašníky do úrovně blizen. Nebyla-li do této doby blizna opylena pylem cizím, bude dodatečně opylena vlastním.\n\nPižmovka mošusová se rozmnožuje hlavně vegetativně rozrůstáním oddenku, méně častěji semeny které roznášejí mravenci a hlemýždi. Plodem je 4 nebo 5semenná zploštělá peckovice dlouhá asi 5,5 mm vyrůstající na stopce která se po uzrání sklápí. Semena jsou lysá, plochá, podlouhlého tvaru, 3 až 3,5 mm dlouhá.\n\nVyrůstá a kvete brzy z jara (od března do května), ještě před příchodem léta rostlina zasychá a do příštího roku přežívá jen nitkovitý oddenek.\n\n \n"}
{"id": "854063", "url": "https://cs.wikipedia.org/wiki?curid=854063", "title": "Štětinec laločnatý", "text": "Štětinec laločnatý\n\nŠtětinec laločnatý (\"Echinocystis lobata\") je jednoletá popínavá rostlina s ježatými, vejčitými plody, jediný druh rodu štětinec, jednoho z téměř sta rodů čeledě tykvovitých.\n\nRostlina pochází se Severní Ameriky, kde vyrůstá v Kanadě a ve Spojených státech. Zhruba okolo roku 1900 byla rozšířena i do Evropy, prvá zmínka je z roku 1906 z Rumunska, na našem území byl její výskyt poprvé doložen o pět let později.\n\nV Americe jsou jeho přirozeným biotopem listnaté lesy v říčních aluviích, dlouhodobě vlhké břehy okolo jezer, křoviny i stepí. U nás to jsou lužní lesy, keře okolo vodních toků a nádrží, zanedbaná vlhká pole i rumiště, nejčastěji roste na říčních náplavách. Dává přednost prosluněným vlhkým místům, ve stínu nebo suchu roste minimálně. Pro svůj rychlý růst, atraktivní listy a hlavně plody bývá účelově vysazován na pokrytí plotů, pergol, zdí nebo nevzhledných míst, za příznivých podmínek vytváří v krátké době mohutné porosty. Tehdy často zplaňuje a hbitě se pak šíří, hlavně podél řek a potoků, do volné přírody.\n\nV České republice je evidován výskyt štětince laločnatého v jihozápadních Čechách, Polabí, okolí Berounky a na jihovýchodní Moravě. Všechna místa výskytu však nejsou přesně známa, příčinou je rychlé šíření a dosud malá odborná pozornost tomuto druhu věnována.\n\nNejčastěji se vyskytuje ve společenstvech svazů \"Arction lappae\" a \"Senecion fluviatilis\", o něco řidčeji vyrůstá v porostech křovinatých vrb a ve společenstvech svazů \"Salicion albae\", \"Salicion cinereae\" a \"Salicion triandrae\".\n\nJedná se o jednoletou, jednodomou popínavou rostlinu s dutou, na průřezu pětihrannou, větvenou lodyhou dorůstající do délky 5 až 12 m. Lodyha vyrůstá z poměrně mělce kořenícího, tenkého, růžicovitě se rozrůstajícího kořene s jednotlivými paprsky dlouhými až 15 cm a tlustými jen 1 mm. Ve středoevropských podmínkách klíčí v květnu, kvete od července do září a říjnu již usychá.\n\nListy vyrůstající střídavě v průměrné vzdálenosti 12 cm, bývají 3 až 21 cm velké a mívají řapíky 2 až 15 cm dlouhé. Dlanitě žilnaté čepele světle zelené barvy jsou v obrysu okrouhlé, dlanité, s pěti trojúhelníkovými až kopinatými laloky, celokrajné nebo mělce zubaté, podél okrajů krátce chlupaté, s měkkým trnem na koncích laloků.\n\nNaproti listových řapíků vyrůstají světlezelené kroutivé úponky rozvětvené do tří ramen s odklonem 90°. Zajišťují přichycení lodyhy při plazení po zemi nebo u šplhání po podpěře do výšky. Bývají dlouhé do 15 cm, pro přichycení vytvářejí okolo opory závity. Jsou citlivé na dotek, stažením buněk na straně podpory a roztažením na opačné straně se stáčejí a konec úponku se okolo opěry obtáčí několika závity.\n\nJednopohlavné voňavé květy, samčí i samičí, jsou šestičetné, a mají nitkovité světlezelené kališní lístky dlouhé od 1,5 do 3 mm.\n\nSamčí květy hvězdicového tvaru, mající v průměru 1,2 až 1,8 cm, vyrůstají z paždí listů v mnohokvětých latách nebo hroznech dlouhých 5 až 20 cm. Korunu mají kolovitou s krátkou trubkou s čárkovitými, na koncích špičatými lístky které jsou žláznatě chlupaté a mají bílou barvu. Mají tři tyčinky se srostlými krátkými nitkami nesoucími bledě zelené prašníky 1 mm dlouhé a 0,8 mm široké ve tvaru písmene S.\n\nSamičí květy, 15 až 24 mm široké, rostou po jednom nebo až po třech v paždí listů u stonku samčího květenství a rozvíjejí se asi za týden po samčích květech. Mají nící zvonkovitou korunu s lístky 7 až 12 mm dlouhými a 1 až 2 mm širokými které jsou barvy bílé až nažloutlé. Obsahují dále zelený dvoudílný semeník s krátkou a tlustou zelenou čnělkou zakončenou plochou oválnou bliznou. Květy rozkvétají od července do září, opylovány jsou hmyzem.\n\nPlody vypadají jako drobné podlouhlé melouny zelené barvy porostlé měkkými štětinami, které připomínají ostny. Visí z lodyh na stopkách, dozrávají za 4 až 6 týdnů po opylení. Mají tvar eliptické duté bobule, jsou průměrně velké 4 až 6 × 2,5 až 4 cm a jsou po obvodu dlouze štětinatě chlupaté. Uvnitř jsou rozděleny do 4 komůrek obsahující po jednom oválném, tmavě hnědém semeni dlouhém 12 až 20 mm a širokém 7 až 10 mm.\n\nPlody po dozrání vysychají a hnědnou, ve spodní části se otevírají a semena jsou do okolí vypuzována hydrostatickým tlakem rychlostí 11,5 m/s (cca 40 km/h). Rozptýlená semena požírají ptáci a hlodavci kteří také zajišťují jejich roznesení do vzdálenějšího okolí. Pravděpodobně tím podstatným elementem sloužícím k dálkovému rozšiřování semen je vodní hladina, po které dokáže semeno plout dokud nenabobtná a neklesne ke dnu.\n\nŠtětinec laločnatý je v ČR i Evropě považován za invazivní rostlinu, která využívá téměř úplné neexistence přirozených nepřátel. Vyskytuje se na přirozených stanovištích i v místech pozměněných lidskou činností. Tento neofyt byl na území  současné České republiky prvně zaregistrován v roce 1911. V současnosti ještě není nepřítelem č. 1, ale je považován za potenciálně nebezpečný druh. Je zařazen mezi 100 nejnebezpečnějších invazních druhů v Evropě.\n\n"}
{"id": "854076", "url": "https://cs.wikipedia.org/wiki?curid=854076", "title": "Martin Poljovka", "text": "Martin Poljovka\n\nMartin Poljovka (* 9. ledna 1975, Banská Bystrica) je bývalý slovenský fotbalový obránce. Naposledy působil v FK Dukla Banská Bystrica.\n\nSvoji fotbalovou kariéru začal tento obránce v FK Dukla Banská Bystrica. Následně v roce 1997 zamířil do FC Spartak Trnava. Od roku 2007 působil opět v FK Dukla Banská Bystrica, kde vykonával pozici kapitána. Po sezoně 2012/13 ukončil kariéru.\n"}
{"id": "854077", "url": "https://cs.wikipedia.org/wiki?curid=854077", "title": "Vetrová skala", "text": "Vetrová skala\n\nVetrová skala (též \"Popriečny vrch\", , 1024,5 m n. m.) je zalesněná hora v masivu Popriečny ve východní části sopečných Vihorlatských vrchů. Leží nad vsí Beňatina asi 12,5 km severovýchodně od Sobranců a 15 km severně od Užhorodu přímo na slovensko-ukrajinské státní hranici (sloupek č. 202). Slovenská část se nachází na území okresu Sobrance (Košický kraj), ukrajinská v okrese Užhorod (Zakarpatská oblast). Na některých mapách je hora označována také jako \"Popriečny vrch\", na jiných je takto pojmenována kóta 994,5 m nacházející se asi 1,5 km na jihozápad. Vetrová skala je nejvyšším bodem masivu Popriečny, okresu Sobrance i Užhorodského rajónu. V celém masivu neexistují značené turistické stezky. Na vrchol lze vystoupit po neznačených lesních cestách z okolních vesnic.\n\n"}
{"id": "854078", "url": "https://cs.wikipedia.org/wiki?curid=854078", "title": "Annette Carlénová-Karlssonová", "text": "Annette Carlénová-Karlssonová\n\nAnnette Elisabeth Carlénová-Karlssonová (* 2. srpna 1956 Kristinehamn) je bývalá švédská rychlobruslařka.\n\nNa Mistrovství světa juniorů startovala poprvé v roce 1975, kdy skončila na 18. místě. V roce 1978 debutovala na seniorských světových šampionátech, na vícebojařském mistrovství se umístila na 15. příčce, na sprinterském šampionátu byla osmá, což bylo její nejlepší umístění na těchto akcích. V první polovině 80. let závodila též na Mistrovství Evropy, nejlépe dojela sedmá v roce 1984. V letech 1980 a 1984 startovala na zimních olympiádách, nejlepším výsledkem bylo deváté místo v roce 1984 v závodě na 1000 metrů. Závodila v premiérovém ročníku (1985/1986) Světového poháru, přičemž zvítězila v celkovém pořadí v závodech na 1500 m. Po sezóně 1986/1987 ukončila sportovní kariéru.\n"}
{"id": "854090", "url": "https://cs.wikipedia.org/wiki?curid=854090", "title": "Klášter Saint-Laurent", "text": "Klášter Saint-Laurent\n\nKlášter Saint-Laurent (francouzsky \"Enclos Saint-Laurent\") byl klášter v Paříži, který podléhal klášteru Saint-Lazare. Rozkládal se mezi dnešními ulicemi \"Rue Saint-Laurent\", \"Rue du Faubourg-Saint-Denis\", \"Rue du Faubourg-Saint-Martin\" a mezi kostelem svatého Vavřince a Východním nádražím v 10. obvodu.\n\nVe 12. století francouzský král Filip II. August povolil zřízení leproserie Saint-Lazare a poblíž Saint-Laurent povolil jarmark. V roce 1661 správu jarmarku převzali lazaristé. Trh fungoval tři měsíce v roce od července do září a získal název Saint-Laurent.\n\nSaint-Laurent byl zrušen během Velké francouzské revoluce. Pozemky zůstaly nevyužity až do roku 1826, kdy na nich byly vytyčeny nové ulice, dnešní \"Rue du 8-May-1945\" a \"Rue du Marché-Saint-Laurent\". V roce 1835 zde byla vybudována tržnice Saint-Laurent. Ve 40. letech 19. století začala stavba Východního nádraží a byl proražen \"Boulevard de Strasbourg\", čímž zmizely po klášteru Saint-Laurent všechny stopy.\n\n"}
{"id": "854093", "url": "https://cs.wikipedia.org/wiki?curid=854093", "title": "Avigdor Hame'iri", "text": "Avigdor Hame'iri\n\nAvigdor Hame'iri (: , rodným jménem Avigdor Feuerstein; 16. září 1890 – 3. dubna 1970) byl izraelský spisovatel, novinář, básník a dramatik.\n\nNarodil se v malé vesnici Stare Davidkovo na předměstí Mukačeva na Podkarpatské Rusi, v tehdejším Rakousku-Uhersku (dnešní Ukrajina). V raném věku osiřel a vyrůstal se svým dědou, který v něm probudil lásku k hebrejštině. Získal tradiční židovské vzdělání, a to nejdříve v chederu a posléze v ortodoxní ješivě v Bratislavě, odkud byl v patnácti letech vyloučen dílem pro své sionistické aktivity. Poté se přestěhoval do Budapešti, kde studoval na gymnáziu při rabínském semináři. Po maturitě se věnoval žurnalistice a mimo jiné publikoval v sionistickém týdeníku . Psal též poezii, jíž zaujal pozornost tehdejších předních židovských a maďarských básníků Chajima Nachmana Bialika a Endre Adyho. V roce 1912 vydal svoji první sbírku básní v hebrejštině (první báseň v tomto jazyce však napsal již v roce 1909).\n\nBěhem první světové války bojoval v rakousko-uherské armádě a v roce 1916 padl do zajetí, když sloužil jako důstojník na ruské frontě. Byl vězněn na Sibiři a o rok později propuštěn po tzv. říjnové revoluci. Zkušenosti a zážitky z této války tvoří rozsáhlou část jeho tvorby a kromě pamětí („Velké šílenství“) z roku 1929 a („Peklo na Zemi“) z roku 1932 sepsal na toto téma dvacet sedm povídek, padesát básní a jednu divadelní hru.\n\nV roce 1917 málem zemřel na epidemii skvrnitého tyfu. Pod falešným jménem Anton Germanovič Slezak se mu podařilo dostat do Kyjeva a následně, díky svým četným kontaktům, do Oděsy, odkud v roce 1921 odplul do britské mandátní Palestiny. Zde si nedlouho po svém připlutí hebraizoval příjmení na Hame'iri. V mandátní Palestině se věnoval své někdejší novinářské profesi a stal se členem redakce deníku \"Ha'arec\" a mimo to byl redaktorem řady literárních a kulturních časopisů. V roce 1927 založil v Tel Avivu první hebrejské satirické divadlo \"ha-Kumkum\". V roce 1948 bojoval v izraelské válce za nezávislost. Po vzniku Izraele mimo jiné pracoval jako novinář v izraelském parlamentu. V roce 1957 se neúspěšně zúčastnil soutěže o nejlepší divadelní hru o Chaně Senešové, pořádanou izraelským národním divadlem ha-Bima.\n\nHame'iri napsal více než 30 knih, včetně poezie, povídek, literatury faktu, románů a dětských knih. Jeho publikace byly vydány ve dvanácti jazycích. Jeho kniha \"Chana Seneš\" o stejnojmenné hrdince se stala povinnou četbou v rámci izraelských školních osnov. V roce 1968 mu byla za přínos v oblasti literatury udělena Izraelská cena.\n\nZemřel 3. dubna 1970 ve věku 79 let v Izraeli.\n\n"}
{"id": "854099", "url": "https://cs.wikipedia.org/wiki?curid=854099", "title": "Jízdárna (Paříž)", "text": "Jízdárna (Paříž)\n\nJízdárna (francouzsky \"Salle du Manège\") byla královská jízdárna v Paříži, která sloužila během Velké francouzské revoluce jako jednací sál zákonodárného sboru. Nacházela se v prostoru dnešní ulice \"Rue de Rivoli\" ve 2. obvodu.\n\nStavba byla postavena v letech 1715-1722 pro mladého krále Ludvíka XV., který se zde učil jezdit na koni. Architekt Robert de Cotte (1656-1735) navrhl budovu o rozměrech 120×20 metrů, která byla umístěná po severní straně Tuilerijských zahrad poblíž Tuilerijského paláce.\n\nPo vypuknutí Velké Francouzské revoluce a návratu Ludvíka XVI. do Paříže v září 1789, přeložilo ústavodárné Národní shromáždění, které vzniklo přeměnou z generálních stavů, své sídlo rovněž z Versailles do Paříže a zasedalo od 9. listopadu 1789 v jízdárně v bezprostřední blízkosti panovníka, který byl internován v Tuilerijském paláci.\n\nUvnitř byly instalovány lavice pro poslance, ale prostor byl velmi úzký, akustika nevyhovující a na galeriích a balkonech bylo pro diváky velmi málo místa. Národní shromáždění zde zasedalo až do roku 1792 a poté i jeho nástupce Národní konvent.\n\nPři útoku na Tuilerijský palác 10. srpna 1792 se královská rodina uchýlila do jízdárny pod ochranu Národního shromáždění. Legislativci rozpustili shromáždění, které bylo nahrazeno novým parlamentem – Národním konventem. Ten vyhlásil 21. září zrušení monarchie a zřízení Francouzské republiky. V prosinci téhož roku se v jízdárně konal proces s Ludvíkem XVI.\n\nInstituce nové republiky přesídlily 10. května 1793 do sousedního Tuilerijského paláce. Uvolněná jízdárna byla během Direktoria v letech 1795-1798 sídlem legislativní Rady pěti set. Po Brumairovém převratu Napoleona Bonaparta jízdárna osiřela a v roce 1803 byla zbořena. Na jejím místě se dnes nachází část ulice \"Rue de Rivoli\".\n"}
{"id": "854104", "url": "https://cs.wikipedia.org/wiki?curid=854104", "title": "Jehudit Hendel", "text": "Jehudit Hendel\n\nJehudit Hendel (: יהודית הנדל, narozena 25. října 1921, zemřela 23. května 2014) byla izraelská spisovatelka.\n\nNarodila se ve Varšavě za druhé Polské republiky do chasidské rabínské rodiny potomků Ezechiela Tauba, zakladatele chasidské dynastie Kazimierz. V roce 1930 podnikla se svými rodiči jako čtyřletá aliju do britské mandátní Palestiny, kde nadále žili v obci Nešer poblíž Haify. Tam absolvovala základní školu a v té době byla rovněž aktivní v mládežnickém sionistickém hnutí ha-No'ar ha-Oved. Po smrti matky se s otcem přestěhovala do Haify, kde studovala na střední škole Reali. V sedmnácti letech, v roce 1942, jí vyšla její první povídka. Po maturitě šla studovat do učitelského semináře do Tel Avivu. V roce 1948 bojovala v izraelské válce za nezávislost a v témže roce se provdala za malíře Cvi Meiroviče, se kterým posléze žila v Haifě. Společně měli dvě děti, a to dceru Dorit (* 1952) a syna Jehošuu (* 1963) Po smrti manžela v roce 1974 se o šest let později přestěhovala do Tel Avivu, kde od té doby žije.\n\nV roce 1950 byla vydána její první sbírka povídek. Průlom však zaznamenala až o čtyři roky později, když rukopis její knihy \"Rechov ha-Madregot\" vyhrál v literární soutěži. Následující rok se z vydané knihy stal bestseller a po třech letech byla kniha adaptována v divadelní hru a zinscenována v národním divadle ha-Bima. V roce 1957 se neúspěšně zúčastnila soutěže o nejlepší divadelní hru založené na deníku Chaně Seneš, pořádanou národním divadlem ha-Bima.\n\nVydala celkem šest románů, čtyři sbírky povídek a knihu esejí. Mimo to byla řada jejích děl adaptována, ať již v divadelní hry, filmy či televizní pořady. Její dílo bylo přeloženo do řady světových jazyků. Za své literární dílo a přínos literatuře obdržela několik ocenění, včetně Ceny ministerského předsedy (1975, 1998), Agnonovy ceny (1989), Newmanovy ceny za hebrejskou literaturu (1995), Bialikovy ceny (1996) a Izraelské ceny (2003) za celoživotní dílo.\n\n"}
{"id": "854115", "url": "https://cs.wikipedia.org/wiki?curid=854115", "title": "H. Beam Piper", "text": "H. Beam Piper\n\nHenry Beam Piper (23. března 1904 – listopad 1964, přesné datum úmrtí není známo) byl americký spisovatel vědeckofantastické literatury. Psal pod jménem „H. Beam Piper“. Některé zdroje mu přisuzují jméno Horace Beam Piper. Na jeho náhrobním kameni je jméno Henry Beam Piper. V listopadu 1964 spáchal ve Williamsportu v Pensylvánii sebevraždu, přesné datum úmrtí je tak nejasné. Tělo bylo podle různých zdrojů nalezeno mezi 9. a 11. listopadem. Poslední záznam v jeho diáři byl z 5. listopadu 1964.\n\nVe sci-fi žánru debutoval povídkou „Time and Time Again“ v roce 1947. Své příběhy propojil do volného cyklu známého jako Terro-Human Future History.\n\n\n\n\n\n\n"}
{"id": "854124", "url": "https://cs.wikipedia.org/wiki?curid=854124", "title": "Číslo 23", "text": "Číslo 23\n\nČíslo 23 (anglicky: \"The Number 23\", USA, 2007) je thriller s Jimem Carreym v hlavní roli. Film režíroval Joel Schumacher. Film vypráví příběh odchytávače zvířat Waltera Sparrowa, který podlehne posedlosti číslem 23 na základě četby darované knihy. Děj filmu nakonec vyústí ve zločin.\n"}
{"id": "854125", "url": "https://cs.wikipedia.org/wiki?curid=854125", "title": "Josef Theurer", "text": "Josef Theurer\n\nJosef Theurer (20. listopadu 1862 Litomyšl – 7. září 1928 Příbram) byl český fyzik a matematik.\n\nPo absolvování gymnázia v Litomyšli studoval matematiku a fyziku na Karlově univerzitě, roku 1884 se stal asistentem prof. Strouhala, kde získal cenné zkušenosti při zařizování fysikálního ústavu v Klementinu. Roku 1885 byl promován doktorem filozofie pro obor matematicko-fyzikálních věd. Roku 1895 nastoupil na místo prozatímního docenta matematiky a fyziky na příbramské báňské akademii. Zavedl tam přednášky z elektrotechniky a vybudoval základy elektrotechnického ústavu. Byl zvolen prvním rektorem Vysoké škola báňské s právem užívat titul Magnificence (v letech 1903–5). Znovu pak byl rektorem ještě v letech 1907–1911, 1917–1921 a 1926–1927.\n\nPořádal rozsáhlé přednáškové cykly pro veřejnost o fyzice, matematice, též však o hudbě, které byla jeho celoživotní vášní, vedl dokonce příbramský pěvecký spolek Lumír a Dobromila, byl nadšeným propagátorem díla Bedřicha Smetany.\n\nZemřel 7. září 1928 v Příbrami, pohřeb měl v pražském krematoriu.\n\nZastupitelé města ještě ve 30. letech pojmenovali náměstí pod Vysokou školou báňskou Theurerovým jménem. Sochař Václav Šára vytvořil v r. 1947 sádrový model pro rektorovu bustu. Bronzový odlitek již nebyl realizován, náměstí pak neslo jméno Julia Fučíka. Teprve 13. 10. 2001, v rámci oslav 150. výročí založení báňské akademie, byla Theurerova busta odhalena.\n\n\n\n\n\n"}
{"id": "854131", "url": "https://cs.wikipedia.org/wiki?curid=854131", "title": "Théâtre des Funambules", "text": "Théâtre des Funambules\n\nThéâtre des Funambules (česky \"Divadlo provazochodců\") bylo divadlo v Paříži. Nacházelo na \"Boulevardu du Temple\" v 11. obvodu.\n\nDřevěná stavba divadla byla vybudována v roce 1816 a se svými 500 místy patřilo k nejmenším tzv. bulvárním divadlům na \"Boulevardu du Temple\". Stálo na jeho východní straně a přiléhalo těsně na Théâtre de la Gaîté. Divadlo otevřel akrobat Philippe Deburau se svou rodinou. V divadle se hrály hry beze slov, takže se omezovalo pouze na pantomimu.\n\nVe 30. letech 19. století po tzv. „Bitvě o Hernaniho“, kdy v divadelním prostředí zvítězil romantismus a došlo k nové orientaci pařížských divadel, se prohloubil význam divadla. Nejznámějším hercem tohoto období se stal Jean Gaspard Deburau, který si jako představitel melancholického Pierota získal světovou proslulost.\n\nDivadlo bylo, tak jako i další budovy, strženo v roce 1862 kvůli rozšíření bulváru a \"Place de la République\" při přestavbě Paříže.\n\nPro účely filmu \"Děti ráje\", který v letech 1943-1945 natočil Marcel Carné o osudech J. G. Deburaua, bylo divadlo i celá část ulice znovu v ateliérech rekonstruována.\n\n"}
{"id": "854133", "url": "https://cs.wikipedia.org/wiki?curid=854133", "title": "Tukwila", "text": "Tukwila\n\nTukwila je předměstí Seattlu v okrese King, v americkém státě Washington. S metropolí a největším městem státu má společnou severní hranici. Při sčítání lidu v roce 2010 ve městě žilo 19 107, odhadovaný počet obyvatel v roce 2012 činí 19 080.\n\nPůvodní obyvatelé území dnešní Tukwily byli členové indiánského kmene Duwamišů, kteří žili na březích Černé řeky a řeky Duwamish. Jméno města pochází z pidžinového jazyka Chinook Jargon a znamená \"ořech\". Důvodem tohoto pojmenování je dřívější zalesnění území lískovými ořechy. Jiní s touto teorií pojmenování nesouhlasí a tvrdí, že jméno pochází z indiánského slova \"T'awedlc\", což znamená \"kachna\". Duwamišové zde žili ve dlouhých domech z cedrového dřeva, lovili zvěř či ryby, sbírali plody a používali řeku pro obchod se sousedními indiánskými kmeny.\n\nV roce 1853 bylo území osídleno kanadským průkopníkem Josephem Fosterem, který sem přicestoval z Wisconsinu. Foster byl později znám jako \"otec Tukwily\" a sloužil v legislativě okresu King a teritoria Washington po dobu 22 let. Nyní je jeho domov při břehu řeky Duwamish chráněn v rámci parku Fort Dent, kde se také nachází pevnost vybudovaná pro války s indiány v 50. letech 19. století. Fosterovo jméno v oblasti nadále přežívá také jako název jedné z městských čtvrtí Tukwily a jedné ze zdejších středních škol, Foster High School.\n\nZe začátku se z malé Fosterovy vesnice pomalu stalo zemědělské centrum a obchodní středisko pro horní část údolí řeky Duwamish. Rostl i počet obyvatel, jehož přísun následoval i průmysl. Celá městská ekonomika byla ale spíše založena na zemědělství.\n\nTukwila kdysi ležela také na meziměstské tramvajové lince, která ji spojovala se Seattlem, Rentonem a Tacomou. Spojení fungovalo mezi lety 1902 a 1928 a zkracovalo čas cesty mezi dvěma velkoměsty na necelou hodinu. Zhruba ve stejné době vznikla ve městě první makadamová vozovka celého státu Washington. Stále navíc nese jméno této tehdy nové metody zpevnění ulic. Ve městě se také nachází jedna z prvních zpevněných vojenských cest v zemi.\n\nTukwila byla začleněna jako město roku 1908.\n\nTukwila má rozlohu 23,5 km², z čehož necelá 2 % tvoří vodní plocha.\n\n\n\nV roce 2010 v Tukwile žilo 19 107 obyvatel, z nichž 44 % tvořili běloši, 19 % Asiaté a 18 % Afro-Američané. 18 % obyvatelstva bylo hispánského původu. Město je už dlouho známé jako jedno z nejchudších v metropolitní oblasti Seattle.\n\nDíky svému umístění na soutoku dvou řek a křižovatkách několika dálnic a železnic je Tukwila již dlouho centrem obchodu. Nachází se zde největší obchodní centrum celého regionu Pugetův záliv Westfield Southcenter. Firma Boeing zde provozuje několik vlastních podniků a svá internetová datacentra tu má několik společností, jako Microsoft, Savvis nebo University of Washington. Tukwila je zhruba pět minut jízdy od mezinárodního letiště Seattle-Tacoma International Airport, zatímco na druhém konci města se nachází letiště Boeing Field. Přestože ve městě žije jen necelých 20 tisíc obyvatel, svou práci zde má 45 tisíc lidí. Dále je Tukwila místem vzniku americké odnože společnosti Nintendo.\n\nNa severu města, nedaleko letiště Boeing Field, se nachází Muzeum letectví.\n"}
{"id": "854134", "url": "https://cs.wikipedia.org/wiki?curid=854134", "title": "Manfalút", "text": "Manfalút\n\nManfalút ( ) je město v Egyptě. Leží na západním břehu Nilu v guvernorátu Asijút, přibližně 350 kilometrů na jih od Káhiry. V roce 2005 mělo zhruba 84 tisíc obyvatel.\n\nMěsto je sídlem titulárního biskupství Koptské pravoslavné církve.\n"}
{"id": "854140", "url": "https://cs.wikipedia.org/wiki?curid=854140", "title": "Théâtre Louvois", "text": "Théâtre Louvois\n\nThéâtre Louvois bylo v letech 1791–1825 divadlo v Paříži, které se zaměřovalo na operu. Nacházelo se na ulici \"Rue de Louvois\" č. 6 ve 2. obvodu.\n\nDivadlo bylo postavena za Velké francouzské revoluce v roce 1791 podle plánů architekta Alexandra Théodora Brongniarta (1739-1813). Divadlo bylo otevřeno 6. srpna pod názvem \"Théâtre des Amis de la Patrie\" (Divadlo přátel Vlasti). V roce 1798 se divadlo přejmenovalo na \"Théâtre Louvois\" a roku 1805 bylo přejmenováno na \"Théâtre de l'Impératrice\" (Divadlo císařovny podle Napoleonovy manželky Joséphine de Beauharnais). Po vydání divadelního dekretu roku 1808, ve kterém Napoleon povolil pouze omezený počet pařížských divadel, bylo divadlo uzavřeno. Pařížská opera, která sídlila v sousedství na \"Rue de Richelieu\", divadlo využívala jako skladiště a obě budovy byly spojeny železným mostem. Od února 1820 do srpna 1821 zde Pařížská opera měla svou scénu, ale nastudovaly se zde jen dvě hry. Poté se Pařížská opera přesunula na nové místo do \"Rue le Peletier\". V roce 1825 bylo divadlo zcela uzavřeno a roku 1899 byla budova stržena.\n"}
{"id": "854141", "url": "https://cs.wikipedia.org/wiki?curid=854141", "title": "Civiasco", "text": "Civiasco\n\nVarallo je italská obec v provincii Vercelli v oblasti Piemont.\n\nK 31. prosinci 2011 zde žilo 265 obyvatel.\n\nArola (VB), Cesara (VB), Madonna del Sasso (VB), Varallo\n"}
{"id": "854143", "url": "https://cs.wikipedia.org/wiki?curid=854143", "title": "Robert Stewart, vikomt z Castlereaghu", "text": "Robert Stewart, vikomt z Castlereaghu\n\nRobert Stewart, vikomt Castlereagh a 2. markýz z Londonderry (18. června 1769 – 12. srpna 1822), běžně znám, jako lord Castlereagh, byl irský a britský státník. Jako britský ministr zahraničí (od 1812) byl klíčovou postavou pro koalici, která porazila Napoleona i Vídeňský kongres, který určil další běh dějin. Castlereagh byl také předsedou britské sněmovny v Liverpoolově vládě od roku 1812 až do své sebevraždy v srpnu 1822. Na začátku své kariéry se, jako hlavní správce Irska, zapojil do potírání irského povstání roku 1798 a zajistil průchod smluv o sjednocení Británie a Irskem v roce 1800.\n\nOd roku 1814 pracoval na zachování trvalého míru, rovnováhy a tedy \"status quo\" v Evropě. U lidu byl velmi neoblíben a v očích veřejnosti nesl mnohem více viny na represivních domácích opatřeních než premiér lord Liverpool.\n\nV roce 1790 byl Castlereagh zvolen do irského parlamentu, jako nezávislý kandidát. Od začátku své kariéry byl podporovatelem britského premiéra Williama Pitta a celoživotním obhájcem rovnoprávnosti katolíků, i když jeho specifický postoj ke katolické emancipaci přinášel různé dopady na jeho další politiku.\n\nPro pochopení začátkuů Castlereaghovy kariéry se vrátit o několik let zpět. Zatím co prostí Irové v Americké válce za nezávislost otevřeně sympatizovali s „nepřítelem“, irský parlament se nechal „přesvědčit“ k podpoře Londýna. Veškeré své síly a finance do války s rebely v zámoří tak dalo i Irsko a nyní bylo vydáno na pospas hrozbě Francouzsko-španělské invaze. Po celém Irsku tak začaly vznikat nekontrolovatelné dobrovolnické spolky a domobrany. Tyto skupiny nespadaly pod ničí velení a brzy se staly všudypřítomnou hrozbou revoluce. Již v roce 1782 se v dungannonském kostele sešli delegáti mnoha těchto sborů a vyjádřili úmysl podporovat legislativní nezávislost Irska.\n\nPsychické zhroucení Jiřího III. znovu rozvlnilo vody irské politické scény a za šest měsíců následující události ve Francii (svolání Generálních stavů) a jejich další revoluční vývoj poskytly irským politikům podporu lidu. Tehdy Castlereagh narukoval k milicím jako důstojník a sloužil jako podplukovník pod velením strýce své ženy; Thomase Conollyho. K jeho povinnostem v milici patřily i dvě cesty do Paříže, ty podnikl v letech 1791 a 1792.\n\nHnutí v Irsku bylo tak silné, že se i jeho vůdci zalekli a za krátko se dohodly: Irové (i katolíci) získali téměř vše na co měli z morálního hlediska nárok, ale byly zrušeny dobrovolnické spolky a nahrazeny novými milicemi, které financovala a řídila vláda. Tak se stalo v roce 1793.\n\nSituace vně i uvnitř státu se napříč snaze dále vyhrocovala, například roku 1795 došlo k bitvě v Diamondu. Smluvené výtržnosti, v níž proti sobě stanuly asi tři stovky katolíků a podobný počet protestantů, skončila tehdy vítězstvím protestantů, ti zabili přibližně 30 katolíků. Vůdci irských radikálů navíc navázali kontakt s Francií a ta roku 1796 vyslala 14 000 mužů, pod velením generála Hocheho, jednoho z nejlepších revolučních vojevůdců. Invazi zabránilo jen zimní období bouří, které velitelskou loď zahnalo hluboko na oceánu a ostatní lodě rozeselo po pobřeží Francie. V reakci na to byly oficiální irské iniciativy postaveny mimo zákon. Dále byla posílena moc policie: ta například směla vyhlásit stanné právo nad svým okrskem a kvůli omezení občanských práv mohli svobodně pátrat po zbraních a „odzbrojovat“ Irsko. Toto odzbrojování ani zdaleka nebylo nenásilné a zákonné. Castlereagh se stále více obával o budoucnost Irska, v případě, že by se podařilo zlomit britsko-irské spojení. I když mnohé neschvaloval a byl si vědom četných problémů irské politiky i soužití s Brity, začal podporovat britskou vládu jako celek.\n\nV roce 1794 mu bylo nabídnuto vládou kontrolovaný mandát za okres Tregony v Cornwallu, díky jeho napojení na Camdena, a byl zvolen do britské sněmovny. V roce 1796 se přesunul do mandátu za suffolkské voliče v Oxfordu, v tomto okrese měl podporu z matčiny strany rodiny.\n\nOd března 1798 působil jako úřadující hlavní sekretář svého příbuzného hraběte Camdena, lorda poručníka Irska. Hrabě Camden v této funkci neměl setrvat dlouho, jemu svěřená země nevzkvétala a občanská válka byla na spadnutí. V květnu téhož roku policie, především dík tajným službám, pozatýkala většinu představitelů v utajení pracující Dublinské společnosti irské jednoty. Měl to být triumf, který hraběte Camdena a Irsko udrží tam, kde jsou, ale zmíněný aristokratický revolucionář lord Edward Fitzgerald(taktéž příbuzný s lordem Castlereaghem) se při dopadení nechal smrtelně zranit. Na následky tohoto zranění umírá v cele. Právě jeho mučednická smrt zažehla nekoordinovanou rebelii, která dokázala převzít kontrolu jen nad jihozápadem země. Hrabě Camden, již delší dobu podezřelý ze sympatií k liberálům a katolíkům, byl v listopadu nahrazen markýzem Cornwallisem, kterému se z Londýna dostalo veškeré podpory. Nový lord poručník Irska s Castlereaghem navázal dobré vztahy a ještě jej povýšil. Oba se shodovali v nutnosti zachování jednoty Britského impéria, udržení práva a pořádku a předejití revoluci za pomoci policejních akcí.\n\nBritský premiér William Pitt mladší se po potlačení revoluce rozhodl situaci v Irsku rázně vyřešit a to sjednocením obou parlamentů a zemí. Počítal, že se tak do Irska dostane britský kapitál a stoupne životní úroveň i že irští protestanti přestanou tolik brojit proti zrovnoprávnění katolíků, stanou-li se součástí většiny. Následovala dlouhá a korupcí prosycená politická hra, k níž markýz Cornwallis řekl toto: \"„Moje práce je nyní té nejnepříjemnější povahy, vyjednávání a spolupracování s nejzkorumpovanějšími lidmi pod nebem. Opovrhuji sebou a nenávidím se za každou hodinu, po níž jsem účasten této špinavosti, drží mě při tom jen jedna věc, to že se bez Unie Britské impérium rozpadne“\". Roku 1800 byl zákon o unii prosazen oběma komorami parlamentu Irska i Británie.\n\nCornwallis, William Pitt mladší i Castlereagh věděli, že Unie nedokáže dlouhodobě přežít bez zrovnoprávnění katolíků. Přes odpor krále Jiřího III. změnu ale nedokázali prosadit. Rezignovali tedy, když se jejich úsilí o zrovnoprávnění ukázalo marným, po tom co tentýž rok v lednu 1801 vzniklo Spojené království Velké Británie a Irska. Zbytky Irského sjednocení se nevzdaly, ale i pro Napoleona již byly na druhé koleji. Proto pokus o povstání z roku 1803 skončil jen šarvátkou v Dublinských ulicích a popravou jejích vůdců.\n\nV roce 1798 měl lord Castlereagh na rukou irskou krev a jeho role zastánce Zákona o Unii mu na popularitě nepřidala, proto mu byly dány „zásluhy“ i za potlačení povstání 1803. Jeho jméno už nikdy nemělo být v Irsku ničím jiným než jménem nejhoršího nepřítele.\n\nRoku 1801, kdy se prvně sešel nově sjednocený Parlament, zaujal lord Castlereagh místo v Dolní sněmovně. Jiný úřad tehdy oficiálně neměl, ale Henry Addingtons (ministr pro Irské záležitosti a premiér po Williamu Pittovi mladším) prý velmi dal na jeho rady.\n\nRoku 1802 se začala uvolňovat napjatá atmosféra mezi konzervativci a zbytkem politické scény – řešily se náboženské otázky i nespokojenost s novým uspořádáním sjednoceného souostroví. Také se prvnímu ministru Addingtonovi podařilo uzavřít Amienský mír s Francií.\n\nLord Castlereagh tehdy získal pozici \"President of the Board of Control\" a jeho úkolem se stalo uklidnit rozbroje mezi generálním guvernérem Indie, Richardem Wellesleyem, a ředitelem Východoindické obchodní společnosti. Díky své diplomatické obratnosti uspěl, spory urovnal a ještě stihl fakticky podpořit politiku lorda Wellesleyho, čímž získal nového spojence. V kabinetu si navíc pro svou energičnost a inteligenci získal výsadní postavení.\n\nV roce 1804, po znovuvypuknutí války s Napoleonem, se na nátlak lorda Castlereagh a dalších dlouhodobých podporovatelů vrátil do úřadu prvního ministra lord William Pitt mladší. Lord Castlereagh byl povýšen na ministra války a kolonií. Již roku 1805 vypravil expediční sbor, který se vylodil v Hannoveru, a ač téhož roku v prosinci skončila prohrou bitva u Slavkova, do té doby jen na loďstvo sázející britské velení si začalo věřit i na pozemní operace, což bylo nakonec pro pád Napoleona klíčové.\n\nJako jediný zástupce Pittovy vlády měl Robert Stewart v Dolní sněmovně měl mimořádně silnou pozici a fungoval zde jako vyslanec vlády. S tím jak se zhoršoval zdravotní stav prvního ministra, přebíral lord Castlereagh stále větší zodpovědnost. Po smrti lorda Pitta roku 1806 se politická scéna Velké Británie začala propadat do chaosu. Castlereagh se stal na krátko hlavním mluvčím opozice, co se zahraniční politiky a války týče, než vznikla vláda tzv. “Ministry of All the Talents”. Ta se snažila překlenout vzniklou politickou krizi a sjednotit do té doby protichůdné tábory. Jejím základem byla stará vláda lorda Pitta- bez jeho osoby ovšem nedokázala přetrvat. Než se roku 1807 zhroutila, stihla pouze v témže roce zakázat otroctví. Své hlavní cíle – mír s Francií, konsolidaci vnitřních problémů – však splnit nedokázala a osudnou se jí stal spor o zrovnoprávnění katolíků, který již před sjednocením nabyl osudového rozměru pro celé soustátí. Kariéra lorda Castlereaghe zkáze unikla a on na stejné pozici pokračoval ve vládě vévody z Portlandu. Pod jeho vedením se pak Spojené království vrhlo opět do války na kontinentě tentokrát s již zcela dominujícím Napoleonem. Ve stejnou dobu také provedl zásadní vojenskou reformu a když o rok později ve Španělsku propukla vzpoura proti Napoleonovi, akceschopnější britská armáda neprodleně na jeho rozkaz vyrazila a povstání podpořila – Napoleon jej až do konce svého císařství nedokázal potlačit, ač do základů vypálil mnoho měst.\n\nJako ministr války se dostal do sporu s ministrem zahraničí Georgem Canningem ohledně neúspěšné expedice na Walcheren (ostrovní provincie Nizozemí), která byla roku 1809 součástí boje proti-napoleonské koalice. Spor obou mužů po vojenském debaklu ještě zesílil a ochromil vládu lorda Portlanda. Canning donutil prvního ministra ke slibu, že jak to bude politicky možné Castlereagha odstraní. Lord Castlereagh se to ale zavčas dozvěděl a požadoval nápravu. Vyzval Canninga k souboji palnou zbraní na první krev (nikoliv na smrt) a ten přijal. Castlereagh v tomto souboji zvítězil. Po tomto souboji ovšem oba dva prohráli i boj s veřejným míněním a oba přicházejí o svá ministerská křesla.\n\nCastlereagh chtěl proti případné nové expanzi Francie postavit silné Nizozemí a Německý spolek, v němž by hlavní úlohu hrála vzájemně se vyvažující dvojice Rakousko-Prusko. Dále proti expanzi Rakouska do Itálie počítal se silným Královstvím obojí Sicílie a zapojením Osmanské říše do koncertu velmocí (tento bod nevyšel). Přičemž tyto znaky budoucího Vídeňského systému byly prakticky předznamenány již smlouvou ze Chaumontu.\n\nVelká Británie – resp. Castlereagh – měla na Vídeňském kongresu volné ruce, neboť její tradiční zájmy ležely v zámoří a o územní zisky na kontinentě neusilovala. Jako neutrální síla tak mohla působit na vznik nového rovnovážného a mírového stavu. Největší překážkou v těchto snahách byla Sasko-Polská otázka.\n\nPolská otázka se týkala Cara, který chtěl spojit celé původní Polsko s Ruskem v personální unii. Vznikl by tak loutkový stát přenášející mocenský vliv Ruska přímo do střední Evropy. Aby Rusové získali podporu Pruska, slíbili mu připojení celého Saska (Saská otázka). Castlereagh nehodlal nic z toho dopustit, pro zachování rovnováhy sil a prosazoval stávající dělení Polska a územní zisky Pruska na levém břehu Rýna, aby území nemohlo zcela integrovat. Metternichem a Castlereagh se v řešení této dvojsečné otázky potkali na stejné straně. Oba chápali, že je nutné udržet dobré Prusko-Rakouské vztahy a Cara mimo střední Evropu. Dohodli se tedy s Pruskem na řešení sporu tak, že Prusové dostanou část Saska výměnou za společný postup proti Carovi. Ten si pak mohl naoko vybrat zda zachovat stav z roku 1795 (Třetí dělení Polska) a nebo znovu uměle vytvořit plně nezávislé Polsko.\n\nSasko-polská otázka hrozila vyvolat v lepším případě diplomatický rozkol a v horším novou válku, o čemž svědčí dopis lorda Castlereagha jeho prvnímu ministru lordu Liverpoolovi, ve kterém se píše: \"„Pokud se podřídíme situaci, cara to nezastaví. Je nutné ho hlídat a čelit mu, bude-li to nutné, stejně jako Bonapartovi.“\" \"a „Prusové opevňují Drážďany a organizují armádu, navíc jazyk jejich vyjednávačů je velmi agresivní.“\" Dokonce vznikla ad hoc smlouva o vzájemné obraně mezi Velkou Británií, Rakouskem a Francií. Francie věděla, že ji v budoucnu bude ohrožovat hlavně Prusko a tak od počátku negovala všechny návrhy na ústupky v jeho prospěch. Situace po dlouhých válkách s revoluční a napoleonskou Francií však byla tak špatná, že si vlastně válku nikdo nemohl dovolit a nakonec se tedy Castlereaghovi podařilo dostat od Cara svolení s připojením části Saska k Prusku.\n\nAle až na jaře 1815 se podařilo vytvořit Německý spolek a sladit v něm Pruské a Rakouské zájmy. Zdárný konec kongresu nakonec urychlil Napoleonův návrat a nutnost se opět semknout. Závěrečné akty Vídeňského kongresu byly podepsány den po bitvě u Waterloo, téměř týden před tím než se o bitvě ve Vídni dozvěděli.\n\nNa kongresu v Cáchách v roce 1818 odolal ruskému nátlaku na vytvoření svazujícího systému celoevropské „Solidární aliance“, která měla spočívat v tom, že „zdravé“ státy kolektivně zabrání jakékoliv změně, která by se na vnitřní úrovni dělat u někoho z aliance. Předešel také omezení mezinárodní suverenity Francie a tak vlastně otevřel cestu k jejímu zapojení do koncertu velmocí.\n\nSnaha Rusů o „Solidární alianci“ vyústila ve vynesení regionálních problémů na mezinárodní úroveň. První snahy o vměšování do vnitřních záležitostí jiných států Rusové vyvinuli téhož roku – 1818 – při snaze zasahovat do dění v Německém spolku, kde propukly buršácké nepokoje. Situaci ovšem vyřešila Karlovarská usnesení, jichž se zastal i Castlereagh.\n\nKlid neměl trvat dlouho a brzy vypukla revoluce ve Španělsku. Ta z mnoha důvodů, ať již vnitropolitických, ekonomických či čistě mocenských, byla pro britskou zahraniční politiku velmi důležitá. Evropa tak znovu čelila proti novému ruskému tlaku na vznik Solidární aliance.\n\nSituace se vyhrotila v souvislosti s vypuknutím revoluce v Království obojí Sicílie. Požadavky Ruska a ohrožení Rakouska si vynutily Opavský kongres. Metternich sice svému de facto jedinému spojenci do Londýna napsal, že čelí největší krizi své politické kariéry, ten však zadržen vlastní vládou nemohl do Opavy přijet.\n\nMetternich brzy zjistil, že rakouská intervence do Itálie Carovi nevadí, pokud bude pFrohlášena za intervenci alianční – na což by Castlereagh nikdy nemohl přistoupit – a tak se kongresový systém vzniklý z Castlereaghovy politiky obrátil rázem proti Castlereaghově politice.\n\nSvolán byl tematicky navazující Lublaňský kongres. Byl větší, unipolární (ovládl jej Metternich) a opět bez Castlereagha, kterého vlastní vláda stále odmítala pustit z Londýna, jako klíčovou postavu pro řešení domácí vnitropolitické krize. Diplomacii Velké Británie nebylo s Metternichem konstruovanými dohodami dovoleno ani nesouhlasit – když Charles Steward přečetl zamítavé vyjádření svého bratra, které poslal z Londýna, Metternich řekl jen \"„že by bylo lepší, kdyby Anglie ve své pozici zvážila, zda by neměla opustit kongres.“\". \n\nRakouská armáda se, i přes britské protesty, dala na pochod, v důsledku čehož krize kulminovala – jen vkročili na italskou půdu, jejich přítomnost vyburcovala k revoluci i v dosud klidné oblasti Itálie. A tak se na pochod dala i ruská armáda. Italská revoluce se však nechala porazit dříve, než do ní mohli zasáhnout. Paralelně s tím skončila i vnitropolitická krize ve Velké Británii a rovnováha sil na kontinentě tak byla uchráněna nevratného poškození. Spolupráce Castlereagha a Metternicha na udržení kongresového systému se rozběhla znovu, jako by se nic nestalo.\n\nCar se ani po zažehnání italské revoluce nevzdal intervencí a požadoval alianční zásah proti revoluci ve Španělsku, která pro tu italskou byla inspirací. Otázka zásahu ve Španělsku však byla odložena na kongres ve Veroně následujícího roku.\n\nRoku 1821 se však odehrály ještě dvě revoluce, nikoliv okrajové pro stabilitu tehdejšího světa. Byly to revoluce v Podunajských knížectvích a Řecku, jejichž strůjci zápolící s Osmanskou říší o nezávislost obratem požádali o pomoc ruského Cara. Ten se jejich volání rozhodl nevyslyšet, aby dosáhl intervence ve Španělsku, ale Osmanská říše – „nemocný muž na Bosporu“ - si věřila natolik, že svými provokacemi válku s Ruskem téměř sama vyvolala a kvůli vraždění (Řeků a pravoslavných křesťanů – např. pověšení patriarchy Georga V.) znechutila veřejnost celé Evropy, která Řeckou válku za nezávislost začala podporovat. Válka podporu měla i na klíčových místech, jak vypovídá následující úryvek ze zprávy britského velvyslance v Petrohradě Bagota: „Intriky hraběte Kapodistriase, ve snaze vyvolat válku, jsou nepředstavitelné a jeho ohromná smělost ho nutí se domnívat, že může být v ten samý čas ochráncem ruské politiky i vůdcem řecké revoluce.“ Díky spojení diplomatických sil Rakouska a Velké Británie se však i této katastrofě podařilo zabránit.\n\nLhostejnost lorda Castlereagh vůči tomu, co si o něm lidé myslí způsobila, že byl i se svou politikou dezinterpretován. Pro lid své země byl spojencem krutých absolutistických režimů a strůjcem domácích represálií (1815 až 1819), které po vzoru svých kontinentálních přátel zaváděl. Nebyla to pravda, lord Castlereagh neměl ve svých pravomocích ministra zahraničí domácí politiku, jiná věc je, že jako vůdce poslanců Dolní komory a člen kabinetu se s nimi musel ztotožnit (zásada jednoho hlasu platí u kabinetu dodnes).\n\nPo tom co bylo v roce 1820 odhaleno Thistlewoodovo spiknutí, jehož cílem bylo povraždit celý kabinet, nosil u sebe Castlereagh po zbytek života dvě pistole pro případ nutné sebeobrany. Během jeho energických proslovů v Dolní komoře, byly tyto zbraně všem na očích a dobře se hodily k jeho z veřejnosti špatné pověsti. Téhož roku propukla nová krize – nezodpovědný král Jiří IV. zatoužil po rozvodu, který mu ale kabinet nedokázal zajistit a soud se vlekl.\n\nI přes své zásluhy na porážce Napoleona a obnovení míru v Evropě se lord Castelreagh stal ve své zemi nepopulárním. Byl napadán za to, že podpořil Metternichovskou koncepci míru a dal tak zpátečnickým absolutistickým vládám na kontinentu možnost potlačit opozici.\n\nOdsuzován byl i za podíl na represivních opatřeních ministerstva vnitra za vlády lorda Sidmoutha a podporu jeho širokou veřejností odmítaných opatření, četně neblaze proslulých Šesti zákonů. Nadále však zůstal v kabinetu a pokračoval ve svém diplomatickém úsilí. Jako předseda Dolní sněmovny byl také často povolán k obraně politiky vlády lorda Liverpool.\n\nPo smrti svého otce roku 1821 se stal 2. markýzem z Londonderry. Jeho situace se tak změnila. Nyní již nemohl do Dolní sněmovny jako nereprezentující peer z Londonderry, ale musel se nechat zvolit za Anglii. V roce 1822 začal trpět paranoiou a jinými psychickými problémy spojenými s nervovým zhroucením, které zapříčinila zřejmě kombinace stresu a neutuchající veřejné kritiky.\n\nVrátil se opět do Loring Hall. Na dotaz svého komorního, zdali se těší na svůj výlet na kontinent, odpověděl: \"„Kdykoli jindy bych se velmi těšil, ale tentokrát jsem hodně vyčerpán a tato nová odpovědnost je více než mohu unést.“\" A právě zde v Loring Hall dne 12. srpna 1822, necelý měsíc před kongresem ve Veroně, spáchal sebevraždu.\n\nI přes úsilí své manželky, která z celého jeho majetku důsledně odstranila všechny nebezpečné předměty a nechávala ho pod stálým dohledem sloužících. Získal několik minut tím, že komorníka poslal pro svého lékaře. Nalezl nůž na dopisy a podřízl si hrdlo. Když do místnosti přispěchal sluhou přivolaný lékař lord Castlereagh ještě stál a řekl svá poslední slova \"„Udělal jsem si to sám. Podřízl jsem si krk.“\"\n\nLord Castlereagh byl pohřben ve Westminsterském opatství.\n\nVelká část veřejnosti však byla proti, a to ze dvou důvodů. Prvním byla samotná nepopularita Lorda Castlereagha za jeho života a druhým způsob jeho odchodu - sebevrah neměl mít právo být pohřben na tomto slavnostním a čestném místě.\n\nCastereagh získal čestný titul vikomta v roce 1796, kdy byl jeho otec povýšen na hraběte z Londonderry. Po smrti svého otce se stal 2. markýzem z Londonderry (titul, který byl udělen jeho otci v roce 1816). Jeho mladší nevlastní bratr, voják, politik a diplomat, Charles Stewart (později Vane) po něm nastoupil jako 3. markýz z Londonderry.\n\n"}
{"id": "854144", "url": "https://cs.wikipedia.org/wiki?curid=854144", "title": "Josef Malý (gymnasta)", "text": "Josef Malý (gymnasta)\n\nJosef Malý (* 25. března 1894, Praha – 23. března 1943, Berlín) byl československý gymnasta. Zúčastnil se Letních olympijských her 1920 v Antverpách a obsadil zde 4. místo v soutěži družstev mužů.\n\n"}
{"id": "854147", "url": "https://cs.wikipedia.org/wiki?curid=854147", "title": "Feilitzsch", "text": "Feilitzsch\n\nFeilitzsch je obec v německé spolkové zemi Bavorsko, v zemském okrese Hof. Leží šest kilometrů severně od Hofu na spolkové silnici 72 a 93. Je na trojmezí, které označuje Drei-Freistaaten-Stein.\n\nObec je oficiálně rozdělena na devět částí.\n\nNejstarší osídlení území obce je nálezy doloženo v období neolitu.\n\nV letech 1973 až 2006 byla místní železniční stanice uzavřena pro přepravu osob.\n\nOd roku 1999 funguje v obci základní škola.\n"}
{"id": "854153", "url": "https://cs.wikipedia.org/wiki?curid=854153", "title": "Řecko na Letních olympijských hrách 2000", "text": "Řecko na Letních olympijských hrách 2000\n\nŘecko se účastnilo Letní olympiády 2000. Zastupovalo ho 140 sportovců (82 mužů a 58 žen) v 23 sportech.\n\n"}
{"id": "854154", "url": "https://cs.wikipedia.org/wiki?curid=854154", "title": "Energetický regulační úřad", "text": "Energetický regulační úřad\n\nEnergetický regulační úřad (ERÚ) je ústředním orgánem státní správy a byl zřízen dnem 1. ledna 2001 zákonem č. 458/2000 Sb., ze dne 28. listopadu 2000, o podmínkách podnikání a o výkonu státní správy v energetických odvětvích a o změně některých zákonů (energetický zákon), ve znění pozdějších předpisů, jako správní úřad pro výkon regulace v energetice.\n\nPodle § 2 odst. 1 bod 10 zákona České národní rady č. 2/1969 Sb., o zřízení ministerstev a jiných ústředních orgánů státní správy České socialistické republiky, ve znění pozdějších předpisů, je Energetický regulační úřad „dalším ústředním orgánem státní správy“ se samostatnou kapitolou státního rozpočtu.\n\nÚřad řídí pětičlenná Rada Energetického regulačního úřadu, členy Rady jmenuje a odvolává podle § 17b odstavce 2 energetického zákona vláda České republiky na dobu 5 let. Každý rok je jmenován jeden člen Rady. V čele Rady stojí její předseda, kterým od 30. července 2019 je Stanislav Trávníček.\n\nSpotřebitelé se mohou na pracovníky ERÚ obrátit, pokud řeší problém s dodavatelem energií. V roce 2018 úřad takto kontaktovali odběratelé v 13 489 případech.\n\nÚkolem úřadu je dohled nad energetickým průmyslem ČR, a to zejména následujícími způsoby:\n\nToto je seznam předsedů úřadu, kteří stáli v čele úřadu do nahrazení Radou 1. srpna 2017.\nSídlem úřadu je Jihlava, detašovaná pracoviště úřadu jsou v Praze a Ostravě.\n\nPodle bývalého předsedy vlády České republiky Mirka Topolánka „\"Energetický regulační úřad má ohromný rozsah pravomocí, je významným tvůrcem či spolutvůrcem legislativy, ale nevykazuje žádné výsledky.\"“ a jde o „\"neodvolatelné a nikomu neodpovídající ministerstvo energetiky\"“. Dále podle Topolánka „\"ERÚ odpovídá za legislativu, která umožnila prudký rozvoj fotovoltaických elektráren, v jehož důsledku hrozí významné zdražení elektřiny.\"“. Předseda úřadu Josef Fiřt reagoval, že úřad jedná v souladu se zákonem.\n\nPodle ekonoma Petra Macha „\"Úřad je zbytečný. Do roku 2000 jsme se bez něj obešli. Kdyby neexistovala povinnost vykupovat elektřinu z větrných a solárních elektráren, nemusel by úřad stanovovat jejich výkupní ceny a nebylo by ani nutné, aby se u úřadu muselo žádat o licence na stavby elektráren. Stavba elektráren i distribučních sítí by měla být ponechána soukromému jednání mezi investorem a vlastníky dotčených pozemků.\"“\n\n"}
{"id": "854158", "url": "https://cs.wikipedia.org/wiki?curid=854158", "title": "Gattendorf (Horní Franky)", "text": "Gattendorf (Horní Franky)\n\nGattendorf je obec v německé spolkové zemi Bavorsko, v zemském okrese Hof. Leží dvanáct kilometrů východně od Hofu na spolkové silnici 93.\n\nObec je oficiálně rozdělena na třináct částí.\nPrvní doložená zmínka o obci pochází z roku 1234. Později majitelé obce sídlili na místním zámku.\n\n\nPo okružní stezce \"Krumme Weg\" si lze prohlédnout okolí obce.\n"}
{"id": "854159", "url": "https://cs.wikipedia.org/wiki?curid=854159", "title": "Martin Černáček", "text": "Martin Černáček\n\nMartin Černáček (* 9. listopadu 1979 v Myjavě) je bývalý slovenský fotbalový obránce, profesionální kariéru ukončil 10. prosince 2016 v klubu TJ Spartak Myjava. Mimo Slovensko působil na klubové úrovni v Česku a Rakousku.\n\nSvoji fotbalovou kariéru začal v TJ Spartak Myjava. V roce 1998 přestoupil do FC Spartak Trnava. Před sezonou 2000/01 zamířil na hostování do ŠK Jaslovské Bohunice, odkud se po roce vrátil do Trnavy. V březnu 2002 klub opustil a podepsal kontrakt s FC Neded. Následovala dvě zahraniční angažmá. Nejdříve hrál za český tým SK Tatran Poštorná a poté oblékal dres rakouského ASV Asparn. V zimním přestupovém období ročníku 2006/07 se vrátil do Myjavy. S mužstvem postoupil v sezoně 2008/09 do třetí ligy, o dva roky později do druhé nejvyšší soutěže a na jaře 2012 do 1. slovenské ligy. Stal se i kapitánem týmu.\nProfesionální kariéru ukončil 10. prosince 2016 v 19. (posledním podzimním) kole sezóny 2016/17 Fortuna ligy po utkání TJ Spartak Myjava–ŠK Slovan Bratislava (remíza 1:1).\n\n"}
{"id": "854160", "url": "https://cs.wikipedia.org/wiki?curid=854160", "title": "Norman Reedus", "text": "Norman Reedus\n\nNorman Mark Reedus (* 6. ledna 1969) je americký herec. Nejvíce je znám pro svou roli Murphyho MacManuse ve filmu z roku 1999, \"Pokrevní bratři\" a \"Pokrevní bratři 2\". V současné době ztvárňuje Daryla Dixona v televizním seriálu od AMC, \"Živí mrtví\". Také režíroval několik videoklipů a navrhl mnoho módních kousků.\n\nNarodil se 6. ledna 1969 v Hollywoodu na Floridě později se přestěhoval s rodinou do Los Angeles v Kalifornii. Nějaký čas žil i v Japonsku, Anglii a Španělsku.\n\nBěhem svého bydlení v Los Angeles pracoval v obchodě Harley-Davidson a zároveň se věnoval malířství, fotografování, sochařství a dalšímu umění. Svou první roli získal v divadle Tiffany Theater ve hře \"Maps for Drowners\".\n\nPracoval jako model pro firmy Prada, Alessandro Dell'Acqua, Durban, Levi's, Lexus a nejčastěji pro Morgenthal Fredrics. Objevil se i v několika hudebních videoklipech: Flat Top od Goo Goo Dolls, Cats In The Cradle od Ugly Kid Joe, Strange Currencies od R.E.M., Fake Plastic Trees od Radiohead, Violently Happy od Björk, Wicked as it Seems od Keith Richards a Judas od Lady Gaga.\n\nJe také malíř, sochař a fotograf. V současnosti má své obrazy vystavené v galeriích v New Yorku, Berlíně a Frankfurtu.\n\nV minulosti měl dlouhotrvající vztah s dánskou modelkou Helenou Christensenovou. Společně mají syna Mingusa Luciena Reeduse (narozen 13. října 1999), kterého pojmenovali podle jazzové legendy Charlese Minguse.\n\nV roce 2005 v Berlíně v Německu prodělal autonehodu. Musel podstoupit operaci a jeho levé oko má kovový oční důlek. Má několik tetování: jméno jeho otce na levé části hrudi, ďábla na horní části pravé ruky, \"Mingus\" v červené barvě na jeho pravém předloktí, hvězdu na pravé ruce, dva démony na zádech, srdce na pravém zápěstí a hada na levé noze.\n\n"}
{"id": "854165", "url": "https://cs.wikipedia.org/wiki?curid=854165", "title": "Helena Christensenová", "text": "Helena Christensenová\n\nHelena Christensenová (* 25. prosince 1968 Kodaň) je bývalá dánská modelka, Andílek Victoria's Secret, královna krásy a fotografka.\nJe dcerou dánského otce a peruánské matky.\n\nPracovala také jako redaktorka pro magazín \"Nylon\" jako módní návrhářka a vedoucí charitativní organizace bojující proti rakovině prsu.\n\nVěnuje se i módní fotografii pro světoznámé módní časopisy. V roce 2019 nafotila květnovou obálku pro Československou verzi časopisu \"Vogue\" s top modelkou Gigi Hadid.\n\n"}
{"id": "854167", "url": "https://cs.wikipedia.org/wiki?curid=854167", "title": "Peter Šinglár", "text": "Peter Šinglár\n\nPeter Šinglár (* 24. července 1979, Prešov, Československo) je slovenský fotbalový obránce a bývalý reprezentant, od léta 2017 hráč klubu ŠK Záhradné.\nMimo Slovensko působil na klubové úrovni v České republice a Polsku, v obou zemích získal ligový titul (se Slovanem Liberec respektive Wislou Krakow).\n\nSvoji fotbalovou kariéru začal tento obránce v 1. FC Tatran Prešov. Mezi jeho další působiště patří: FC Steel Trans Ličartovce, MFK Dubnica, FC Slovan Liberec (zde vyhrál ligový titul v sezoně 2005/06), Wisła Kraków a MFK Košice.\n\nV Košicích byl kapitánem. V sezóně 2013/14 vyhrál s Košicemi slovenský fotbalový pohár, ve finále 1. května 2014 jeho mužstvo porazilo ŠK Slovan Bratislava 2:1. Díky tomu hrál ve 2. předkole Evropské ligy UEFA 2014/15 proti FC Slovan Liberec. <br>\nV létě 2017 po zániku FC VSS Košice pokračoval ve čtvrtoligovem slovenském klubu ŠK Záhradné.\n\nV letech 2006–2007 odehrál celkem 5 zápasů za A-mužstvo Slovenska, gól nevstřelil. Debutoval 15. listopadu 2006 v přátelském zápase v Žilině proti Bulharsku (výhra 3:1).\n\n"}
{"id": "854168", "url": "https://cs.wikipedia.org/wiki?curid=854168", "title": "Lauren Cohanová", "text": "Lauren Cohanová\n\nLauren Cohanová (* 7. ledna 1982 Cherry Hill, New Jersey) je britská herečka, scenáristka a producentka. Nejvíce známa je jako Bela Talbotová z \"Lovci duchů\" a Maggie Greeneová z \"Živí mrtví\". Dále se objevila v seriálech Jako \"Chuck\" (2011) a \"Upíří deníky\" (2010–2012).\n\nLauren se narodila v Philadelphii a vyrůstala v Cherry Hill v New Jersey, poté se s matkou přestěhovala do Spojeného království. Její matka pochází ze Skotska a konvertovala ji k judaismu. Lauren má mladší nevlastní sestru. Absolvovala na univerzitě ve Winchesteru kde studovala drama a anglickou literaturu.\n\n"}
{"id": "854170", "url": "https://cs.wikipedia.org/wiki?curid=854170", "title": "Řecko na Letních olympijských hrách 1996", "text": "Řecko na Letních olympijských hrách 1996\n\nŘecko se účastnilo Letní olympiády 1996. Zastupovalo ho 121 sportovců (87 mužů a 34 žen) v 18 sportech.\n\n"}
{"id": "854174", "url": "https://cs.wikipedia.org/wiki?curid=854174", "title": "Řecko na Letních olympijských hrách 1992", "text": "Řecko na Letních olympijských hrách 1992\n\nŘecko se účastnilo Letní olympiády 1992. Zastupovalo ho 70 sportovců (56 mužů a 14 žen) v 17 sportech.\n\n"}
{"id": "854179", "url": "https://cs.wikipedia.org/wiki?curid=854179", "title": "Řecko na Letních olympijských hrách 1988", "text": "Řecko na Letních olympijských hrách 1988\n\nŘecko se účastnilo Letní olympiády 1988. Zastupovalo ho 56 sportovců (44 mužů a 12 žen) v 12 sportech.\n\n"}
{"id": "854182", "url": "https://cs.wikipedia.org/wiki?curid=854182", "title": "Řecko na Letních olympijských hrách 1984", "text": "Řecko na Letních olympijských hrách 1984\n\nŘecko se účastnilo Letní olympiády 1984. Zastupovalo ho 63 sportovců (59 mužů a 4 ženy) v 11 sportech.\n\n"}
{"id": "854183", "url": "https://cs.wikipedia.org/wiki?curid=854183", "title": "Peter Petráš", "text": "Peter Petráš\n\nPeter Petráš (* 7. květen 1979, Šaľa) je slovenský fotbalový obránce a bývalý reprezentant, v současnosti působí v klubu FK Inter Bratislava.\nMimo Slovensko působil na klubové úrovni v Rusku a Bulharsku. Za slovenský národní tým odehrál celkem 9 zápasů, gól nevstřelil.\n\nSvoji fotbalovou kariéru začal ve Vinohradech nad Váhom. Mezi jeho další působiště patří: VTJ Borský Mikuláš, SH Senica, Kerametal Dubnica, FK Inter Bratislava, FC Petržalka 1898, Saturn Ramenskoje, ŠK Slovan Bratislava, PFK Levski Sofia, 1. FC Tatran Prešov, ŠKF Sereď a FC Nitra, FK Inter Bratislava a FC Petržalka Akadémia. V Prešově byl kapitánem.\n\nNejúspěšnější etapu kariéry prožil v sezóně 2005/06 v dresu klubu FC Petržalka 1898. Trenér Vladimír Weiss si jej po odchodu do ruského celku Saturn Ramenskoje vybral do svého nového týmu, ruský klub se tak stal pro hráče prvním zahraničním angažmá. Po návratu do vlasti hrál za bratislavský Slovan, následně za bulharský tým PFK Levski Sofia.\n\nV A-mužstvu Slovenska debutoval 1. 3. 2006 v Saint-Denis v přátelském utkání proti domácímu týmu Francie (výhra 2:1). Celkem odehrál v letech 2006–2009 za slovenský národní tým 9 zápasů, gól nevstřelil.\n\n"}
{"id": "854186", "url": "https://cs.wikipedia.org/wiki?curid=854186", "title": "Řecko na Letních olympijských hrách 1980", "text": "Řecko na Letních olympijských hrách 1980\n\nŘecko se účastnilo Letní olympiády 1980. Zastupovalo ho 41 sportovců (38 mužů a 3 ženy) v 8 sportech.\n\n"}
{"id": "854190", "url": "https://cs.wikipedia.org/wiki?curid=854190", "title": "Řecko na Letních olympijských hrách 1972", "text": "Řecko na Letních olympijských hrách 1972\n\nŘecko se účastnilo Letní olympiády 1972. Zastupovalo ho 60 sportovců (58 mužů a 2 ženy) v 9 sportech.\n\n"}
{"id": "854191", "url": "https://cs.wikipedia.org/wiki?curid=854191", "title": "Diskografie Toma Waitse", "text": "Diskografie Toma Waitse\n\nToto je diskografie amerického hudebníka Toma Waitse.\n"}
{"id": "854198", "url": "https://cs.wikipedia.org/wiki?curid=854198", "title": "Řecko na Letních olympijských hrách 1968", "text": "Řecko na Letních olympijských hrách 1968\n\nŘecko se účastnilo Letní olympiády 1968. Zastupovalo ho 44 sportovců (44 mužů a 0 žen) v 7 sportech.\n\n"}
{"id": "854199", "url": "https://cs.wikipedia.org/wiki?curid=854199", "title": "Geroldsgrün", "text": "Geroldsgrün\n\nGeroldsgrün je obec v německé spolkové zemi Bavorsko, v zemském okrese Hof.\n\nObec je oficiálně rozdělena na dvacet jedna částí.\nPrvní písemná zmínka o místě pochází z roku 1323 pod názvem \"Gerhartsgrün\". Obec byla dlouho hraniční osadou mezi bamberským biskupstvím a územím hrabat z Orlamünde, později mezi biskupstvím a markrabstvím Bayreuth-Kulmbach. Od roku 1792 byl Geroldsgrün součástí knížectví Bayreuth a po uzavření tylžského míru připadl v roce 1807 Francii a v roce 1810 Bavorsku. V roce 1818 vznikla současná obec.\n\nVe středověku zde probíhaly čarodějnické procesy, které skončily až v roce 1654.\n\n\n"}
{"id": "854201", "url": "https://cs.wikipedia.org/wiki?curid=854201", "title": "Kostel Panny Marie Matky církve", "text": "Kostel Panny Marie Matky církve\n\nKostel Panny Marie Matky církve je římskokatolický kostel vybudovaný v roce 1995 v Proseči, části obce Březina v okrese Brno-venkov. Jde o filiální kostel ve farnosti Křtiny.\n\nPo roce 1989 byla postavena řada kostelů a kaplí. K ním se řadí i nový kostel v Březině – farnost Křtiny. Obě vesnice, jak Březina, tak Proseč, měly své kaple, které se nazývaly \"zvonice\". V Březině stála vedle dnešního obecního úřadu a byla v roce 1912 zbourána. Na návsi v Proseči stávala zvonice starého typu (dle obecní kroniky) až do roku 1891. V tom roce zámožný soukromník Pavel Malota, rodák tovačovský, mající zde své příbuzné, nechal svým nákladem zvonici opravit na kapli s oltářem. Farní kronika tento zápis doplňuje: Dne 12. srpna 1894 byla posvěcena P. Dominikem Kocmanem, rodákem prosečským. Kázání měl světitel. Při úpravě silnice v roce 1935 byla kaplička přestavěna dále od silnice. V zápisech se nachází tato informace: \"Tato kaple byla postavena za přispění Ministerstva sociální péče a občanů zdejší obce, ku zmírnění nezaměstnanosti vzniklé hospodářskou krizí po 1. světové válce.\" Uvnitř byl oltář se soškou Panny Marie, se kterou chodily družičky na pouť do Sloupu. Do té doby se u kapličky konávaly májové a jiné pobožnosti. Dne 24. dubna 1976 byla kaple zdemolována. Zvon byl demontován a uložen na obecním úřadě. Váží 78 kg. Na plášti jsou dva reliéfy – sv. Florián a sv. Jan a Pavel. Dále nápis: Liborius Martinu in Brinn 1774.\n\nPo zbourání kaple bylo přislíbeno postavit novou a v ní umístit starobylý zvon.\n\nPo roce 1980 byl farní úřad ochoten postavit novou zvonici v parku vedle obecního úřadu. Přišel listopad 1989 a bylo vysloveno přání postavit větší kapli s možností sloužit v ní mši svatou. Základní kámen posvětil svatý Otec Jan Pavel II. při své návštěvě na Velehradě 22. dubna 1990. Plán kaple vypracoval ing. arch. Müller z Brna. Stavba byla zahájena 1. června 1993.\nV neděli 5. září 1993 za účasti generálního vikáře Jiřího Mikuláška byl vložen do zdiva základní kámen. Za kámen do zdiva byl vložen pamětní list, několik mincí, pohlednice, obrázky a další. V neděli 21. srpna 1994 posvětil biskup Vojtěch Cikrle starobylý zvon, který byl zároveň zavěšen do vrcholu střechy. Dne 2. července byl posvěcen věžní kříž, do báně byly vloženy zápisy a dokumenty, a pozlacený kříž s bání byl umístěn na vrchol kaple. Světil místní děkan P. Tomáš Prnka.\nDne 17. září 1995 posvětil biskup Cikrle oltář i kostel, akce se zúčastnilo na tři tisíce lidí.\n\nStavba se stala dominantou celé vesnice. Půdorys kostela má tvar čtverce. Střechu tvoří čtverhranný jehlan. Architekt zvolil podobu stanu. Má připomínat Boží stánek, který provázel lid Starého zákona do země zaslíbené. Stejně tak má nový kostel pomáhat věřícím na cestě k věčné spáse. Pozemek, na kterém kostel stojí, má starobylý název „Nad krbem“. Nedaleko je studánka, kde vždy bylo dost pitné vody, a tam se říká „U krbu“.\n\nNěkteré části vitráží připomínají andělské perutě. V některých částech jsou vitráže téměř průhledné. Vnitřek kostela není tak pohledově izolován od svého okolního prostředí, ale opticky a duchovně může \"vyzařovat\" i navenek. Zajímavě je vytvořeno i věčné světlo. Tvoří jej barevný kotouč ve dvířkách svatostánku. Působí jako vycházející slunce.\n\nKostel je zasvěcen Panně Marii Matce církve. Je to ojedinělý mariánský titul. Pokoncilní církev jej zařadila do misálu i do litanie loretánské. Motivem uměleckých vitráží je motiv ochranného pláště Panny Marie. Ze tří stran obepínají celý kostel a dodávají interiéru slavnostní zlatavé světlo.\n\nBohoslužby se zde konají každou středu odpoledne a v zimním období (listopad až duben) také v neděli v 9:00. \n"}
{"id": "854203", "url": "https://cs.wikipedia.org/wiki?curid=854203", "title": "Veľký Milič", "text": "Veľký Milič\n\nVeľký Milič ( , 895 m n. m.) je zalesněný kopec v jižní části Slanských vrchů. Leží nad vsí Slanská Huta zhruba 20 km jihovýchodně od Košic přímo na maďarsko-slovenské státní hranici. Slovenská část se nachází na území okresu Košice-okolí (Košický kraj), maďarská v okrese Sátoraljaújhely (župa Borsod-Abaúj-Zemplén). Na severním úbočí kopce leží přírodní rezervace Miličská skala.\n\nNa kopec lze nejsnáze vystoupit z obce Slanská Huta. Po zelené značce dojdeme na rozcestí Mala Marovka, kde odbočíme na žlutou. Po ní pokračujeme po státní hranici až k rozcestí Veľký Milič – sedlo. Zde odbočíme na modrou, která nás po krátkém výstupu (250 m) vyvede na vrchol.\n\nVeľký Milič je národní přírodní rezervace v oblasti Prešov. Nachází se v katastrálním území obce Skároš v okrese Košice - okolí v Košickém kraji. Území bylo vyhlášeno či novelizováno v roce 1967 na rozloze 67,8100 ha. Ochranné pásmo nebylo stanoveno.\n\n"}
{"id": "854205", "url": "https://cs.wikipedia.org/wiki?curid=854205", "title": "Kostel Panny Marie Bolestné (Mariánské Radčice)", "text": "Kostel Panny Marie Bolestné (Mariánské Radčice)\n\nKostel Panny Marie Bolestné je římskokatolický farní kostel zasvěcený Panně Marii Bolestné a významné poutní místo v Mariánských Radčicích v okrese Most. Jeho současná barokní podoba vychází z přestavby v letech 1698–1718. Od roku 1963 je chráněn jako kulturní památka.\n\nPůvod poutí k obrazu Panny Marie Bolestné pod Křížem spadá již do 13. století, kdy byl v roce 1278 vypálen Osecký klášter, putovali lidé do Mariánských Radčic. Papež Mikuláš IV. ve svém breve z roku 1289 udělil 40denní odpustek každému, kdo v určité dny ve zdejším kostele učiní pokání.\n\nKostel přečkal husitské války a v 16. století zůstal katolický i přes rozmach protestantství v severních Čechách. V roce 1626 se cisterciáčtí mniši vrátili zpět do Oseka a obnovili poutní cesty do Mariánských Radčic. K rozkvětu došlo v 18. století, kdy opat Benedikt Littwerig nechal vybudovat nový barokní kostel, ambit a faru, které dokončil jeho nástupce Jeroným Besnecker. Základní kámen kostela byl položen v roce 1698 a stavba byla dokončena v roce 1718 křížovou cestou. Po dokončení kostela byl svatý obraz Panny Marie umístěn na hlavní oltář. Stavbu prováděli architekti Jan Baptista Mathey a Octavio Broggio. Mathey vytvořil kostelní loď a boční kaple, zatímco Broggio je autorem presbytáře a křížové chodby.\n\nNa konci 18. století byl ambit opatřen malbami a z té doby pocházejí i sochy světců, oltáře a obrazy v kostele. Opat Athanasius Bernhard nechal roku 1857 odlít nové kostelní zvony. V 80. letech 19. století byl kostel renovován a při té příležitosti se změnila i výzdoba kostela. Z té doby pochází i současný hlavní oltář, který byl dokončen v roce 1910.\n\nPo roce 1945 tradiční poutě ustaly a areál začal chátrat. V roce 1971 byl částečně opraven, přesto se mnohé objekty nacházely v havarijním stavu. Tradice mariánských poutí byla obnovena až po roce 1989 oseckým opatem Jindřichem Bernhardem Thebesem.\n\nV rámci Programu záchrany architektonického dědictví bylo v letech 1995–2014 na opravu památky čerpáno 3 500 000 Kč.\nKe kostelu směřovala z nedalekých Libkovic poutní cesta založená roku 1725 klášterem v Oseku a lemovaná sedmi kapličkami od Oktaviána Broggia. Čtyři dochované kaple byly přemístěny při likvidaci Libkovic do Vtelna.\n\n"}
{"id": "854206", "url": "https://cs.wikipedia.org/wiki?curid=854206", "title": "Michal Veselý", "text": "Michal Veselý\n\nMichal Veselý (* 28. října 1980) je bývalý český fotbalový obránce, naposledy hrající za český třetiligový klub FC ŽĎAS Žďár nad Sázavou, a současný mládežnický trenér v celku FC Vysočina Jihlava.\n\nS fotbalem začal ve svých šesti letech ve Štokách, odkud v roce 1992 zamířil do Jihlavy, kde nastupoval v mládežnických týmech místního FC PSJ. V roce 1996 mění působiště znovu. Tentokrát se stěhuje do Prahy, kde hájil barvy Slávie, v níž se stal dorosteneckým mistrem ČR. Do \"áčka\" se však neprobojoval a tak v roce 1999 zamířil do Dejvic, aby zde oblékl dres Dukly. Ovšem již v následujícím roce se rozhodl pro návrat do Vysočiny Jihlava. Tady se brzy zařadil do základní sestavy a postupně se vypracoval v klubovou legendu. V roce 2012, po dlouhých dvanácti letech v Jihlavě, se rozhodl ukončit profesionální kariéru a jako amatér zamířil na své první zahraniční angažmá do rakouského SV Oberndorf. Zároveň se začal připravovat na svoji trenérskou dráhu. V lednu 2013 zamířil zpátky do Česka, do třetiligového týmu FC ŽĎAS Žďár nad Sázavou. V lednu 2017 se rozhodl ukončit svoji fotbalovou kariéru.\n\nS trenérskou kariérou začal v roce 2011, kdy získal trenérskou \"A\" licenci. V roce 2012 se stal asistentem Ladislava Novického u nejmladší jihlavské přípravky (ročník 2006), kterou od nové sezony převzal jako hlavní trenér.\n\n\n"}
{"id": "854208", "url": "https://cs.wikipedia.org/wiki?curid=854208", "title": "Propadien", "text": "Propadien\n\nPropadien je uhlovodík se dvěma dvojnými vazbami v molekule. Jedná se o nejjednodušší dien.\n\nPropadien se vyskytuje v rovnováze s propynem, směs těchto plynů se nazývá MAPD:\nK = 0,22 (270 °C), 0,1 K (5 °C)\nMAPD vzniká jako vedlejší produkt, často nežádoucí, v procesu krakování propanu při výrobě propenu (propylenu), důležité suroviny pro chemický průmysl. MAPD interferuje s katalytickou polymerizací propenu.\n\nPropadien je stejně jako ostatní konjugované dieny (souhrnně též alleny) nestabilní a přesmykuje se na alkyn, v tomto případě propyn:\n\nHC=C=CH → HC≡C-CH.\n\nPropadien je extrémně hořlavý, hoří podle této rovnice:\n\nHC=C=CH + 4 O → 3 CO + 2 HO.\n"}
{"id": "854213", "url": "https://cs.wikipedia.org/wiki?curid=854213", "title": "Bělohlávek", "text": "Bělohlávek\n\nBělohlávek (doslova „mající bílou hlavu“) může být:\n\n\n"}
{"id": "854221", "url": "https://cs.wikipedia.org/wiki?curid=854221", "title": "Pacy-sur-Eure", "text": "Pacy-sur-Eure\n\nPacy-sur-Eure je francouzská obec v departementu Eure v regionu Normandie. V roce 2009 zde žilo 4 721 obyvatel. Je centrem kantonu Pacy-sur-Eure.\n\n"}
{"id": "854225", "url": "https://cs.wikipedia.org/wiki?curid=854225", "title": "Clark County (Kansas)", "text": "Clark County (Kansas)\n\nClark County je okres ve státě Kansas v USA. K roku 2010 zde žilo 2 215 obyvatel. Správním městem okresu je Ashland. Celková rozloha okresu činí 2 531 km².\n"}
{"id": "854226", "url": "https://cs.wikipedia.org/wiki?curid=854226", "title": "Clay County (Kansas)", "text": "Clay County (Kansas)\n\nClay County je okres ve státě Kansas v USA. K roku 2010 zde žilo 8 535 obyvatel. Správním městem okresu je Clay Center. Celková rozloha okresu činí 1 698 km². Byl pojmenován podle Henryho Claye.\n"}
{"id": "854228", "url": "https://cs.wikipedia.org/wiki?curid=854228", "title": "Le Neubourg", "text": "Le Neubourg\n\nLe Neubourg je francouzská obec v departementu Eure v regionu Normandie. V roce 2009 zde žilo 4 172 obyvatel. Je centrem kantonu Le Neubourg.\n\n"}
{"id": "854233", "url": "https://cs.wikipedia.org/wiki?curid=854233", "title": "Clay Center (Kansas)", "text": "Clay Center (Kansas)\n\nClay Center je správní město okresu Clay County v americkém státě Kansas. Podle sčítání obyvatel v roce 2010 zde žilo 4 334 obyvatel. S celkovou rozlohou 7,98 km² byla hustota zalidnění 543,3  obyv. / km².\n"}
{"id": "854234", "url": "https://cs.wikipedia.org/wiki?curid=854234", "title": "Clay Center", "text": "Clay Center\n\nClay Center je název tří obcí ve Spojených státech amerických:\n\n"}
{"id": "854235", "url": "https://cs.wikipedia.org/wiki?curid=854235", "title": "Walter Brandmüller", "text": "Walter Brandmüller\n\nWalter kardinál Brandmüller (* 5. ledna 1929 Ansbach) je německý římskokatolický kněz, církevní historik, bývalý předseda Papežského výboru historických věd, kardinál.\n\nKněžské svěcení přijal 26. července 1953, byl poté inkardinovaný do arcidiecéze Bamberg, jejímž knězem zůstal oficiálně celý život, věnoval se však především vědecké činnosti.\nV roce 1963 získal doktorát na mnichovské univerzitě (tématem práce byla činnost katolické církve v Bavorsku). V roce 1967 se na stejné vysoké škole habilitoval. Působil na univerzitách v německých městech Dillingen a Augsburg. V posledně jmenovaném městě působil až do roku 1997, kdy odešel na odpočinek.\nOd roku 1981 je členem Papežského výboru historických věd. V roce 1998 byl jmenován předsedou tohoto výboru, který se věnuje koordinace prací věnovaných dějinám církve. Práci v komisi ukončil vzhledem ke svému věku v roce 2009.\n\n20. října 2010 oznámil papež Benedikt XVI. jména 24 nových kardinálů, mezi kterými byl také Walter Brandmüller. Jeho oficiální jmenování proběhlo na konzistoři 24. listopadu téhož roku. Několik dnů předtím, 13. listopadu, byl vysvěcen jako titulární arcibiskup, což je neformálním zvykem při kardinálských jmenováních dosavadních kněží. Vzhledem ke svému věku se nemůže účastnit konkláve, jeho jmenování tak představovalo především čestné ocenění.\n\n\n"}
{"id": "854240", "url": "https://cs.wikipedia.org/wiki?curid=854240", "title": "Helmbrechts", "text": "Helmbrechts\n\nHelmbrechts je město v německé spolkové zemi Bavorsko, v zemském okrese Hof. Leží u spolkové silnice A9 mezi Kulmbachem a Hofem. Je třetím největším městem v okrese (po Münchbergu a Rehau).\n\nObec je oficiálně rozdělena na čtyřicetjedna částí: Absang, Almbranz, Altsuttenbach, Bärenbrunn, Baiergrün, Bischofsmühle, Buckenreuth, Bühl, Burkersreuth, Dreschersreuth, Edlendorf, Einzigenhöfen, Enchenreuth, Geigersmühle, Gösmes, Günthersdorf, Hampelhof, Helmbrechts, Hohberg, Hopfenmühle, Jägersruh, Kleinschwarzenbach, Kollerhammer, Kriegsreuth, Lehsten, Oberbrumberg, Oberweißenbach, Ochsenbrunn, Ort, Ottengrün, Ottengrünereinzel, Rappetenreuth, Rauhenberg, Schlegelmühle, Stechera, Suttenbach, Taubaldsmühle, Unterbrumberg, Unterweißenbach, Wüstenselbitz a Zimmermühle.\n\nPrvní písemná zmínka osídlení pochází z roku 1232. V roce 1422 byla obci udělena městská práva. Dokument byl ztracen za husitských válek a práva byla obnovována v letech 1449, 1639 a 1755. 1445 zasáhl město mor. Důl St. Johann pod Kirchbergem byl otevřen v roce 1490. Není známo co a jak dlouho bylo těženo - existuje však řada legend. V roce 1810 město připadlo Bavorsku.\n\nV roce 1944 byl na území obce zřízen koncentrační tábor pro ženy. 13. dubna 1945 odtud vyšel pochod smrti, který skončil ve Volarech. Při cestě zemřelo asi 200 žen.\n\nAž do reformy 1. července 1972 spadal Helmbrechts pod zemský okres Münchberg. Po reformě byla k němu připojena řada obcí.\n\n\nVe městě má dlouhou tradici textilní průmysl.\n\n"}
{"id": "854245", "url": "https://cs.wikipedia.org/wiki?curid=854245", "title": "Noureddine Morceli", "text": "Noureddine Morceli\n\nNoureddine Morceli (* 28. února 1970 Ténès) je bývalý alžírský atlet, běžec, olympijský vítěz, trojnásobný mistr světa a halový mistr světa v běhu na 1500 metrů.\n\nV roce 1988 získal stříbrnou medaili na juniorském mistrovství světa v kanadském Sudbury. Do světové špičky v běhu na 1 500 metrů se dostal ve svých 21 letech (přesně v den svých narozenin vytvořil světový halový rekord na tuto trať časem 3:34,16). V následujícím roce 1992 neuspěl v olympijském finále běhu na 1500 metrů, kde skončil sedmý. Rok 1993 mu přinesl překonání světového rekordu na jednu míli časem 3:44,39. O rok později vytvořil světový rekord v běhu na 3000 metrů časem 7:25,11. Na čele světových tabulek zůstal rovněž v roce 1995, kdy se stal světovým rekordmanem na tratích 1500 a 2000 metrů (v časech 3:27,37 a 4:47,88). Největšího medailového úspěchu dosáhl v roce 1996 na olympiádě v Atlantě, kde získal zlatou medaili v běhu na 1500 metrů v čase 3:35,78.\n\n"}
{"id": "854249", "url": "https://cs.wikipedia.org/wiki?curid=854249", "title": "Cloud County", "text": "Cloud County\n\nCloud County je okres ve státě Kansas v USA. K roku 2010 zde žilo 9 533 obyvatel. Správním městem okresu je Concordia. Celková rozloha okresu činí 1 861 km². Byl pojmenován podle Williama F. Clouda.\n"}
{"id": "854250", "url": "https://cs.wikipedia.org/wiki?curid=854250", "title": "Coffey County", "text": "Coffey County\n\nCoffey County je okres ve státě Kansas v USA. K roku 2010 zde žilo 8 601 obyvatel. Správním městem okresu je Burlington. Celková rozloha okresu činí 1 695 km².\n"}
{"id": "854251", "url": "https://cs.wikipedia.org/wiki?curid=854251", "title": "Bílé včely", "text": "Bílé včely\n\nBílé včely (2012) je páté oficiálně vydané řadové album skupiny Květy. Obsahuje 12 písniček, které jsou autorským dílem Martina Evžena Kyšperského, frontmana kapely. Album skupina nahrála tentokrát bez hostů, pouze ve skladbě \"Tvůj dům\" se mihne Marta Svobodová. Vyšlo na CD i LP, obal s kolážemi obrázků z lidské anatomie kombinovanými s rostlinami a s texty psanými fontem psacího stroje vytvořili Martin E. Kyšperský a Pavla Kačírková.\n\nOuttake alba, píseň \"Venku sněží\", vyšla na LP \"Vinyla 2012\".\n\n\n\nAlbum získalo cenu Vinyla 2012 za nejlepší desku roku 2012. Bylo také nominováno na Anděla v kategorii alternativní hudba, ale nominaci neproměnilo.\n"}
{"id": "854252", "url": "https://cs.wikipedia.org/wiki?curid=854252", "title": "Comanche County (Kansas)", "text": "Comanche County (Kansas)\n\nComanche County je okres ve státě Kansas v USA. K roku 2010 zde žilo 1 891 obyvatel. Správním městem okresu je Coldwater. Celková rozloha okresu činí 2 045 km². Pojmenován je podle indiánského kmene Komančů.\n"}
{"id": "854253", "url": "https://cs.wikipedia.org/wiki?curid=854253", "title": "Kanton Étables-sur-Mer", "text": "Kanton Étables-sur-Mer\n\nKanton Étables-sur-Mer (fr. \"Canton d'Étables-sur-Mer\") je francouzský kanton v departementu Côtes-d'Armor v regionu Bretaň. Tvoří ho šest obcí.\n\n"}
{"id": "854254", "url": "https://cs.wikipedia.org/wiki?curid=854254", "title": "Cowley County", "text": "Cowley County\n\nCowley County je okres ve státě Kansas v USA. K roku 2010 zde žilo 36 311 obyvatel. Správním městem okresu je Winfield. Celková rozloha okresu činí 2 933 km².\n"}
{"id": "854256", "url": "https://cs.wikipedia.org/wiki?curid=854256", "title": "Kanton Évran", "text": "Kanton Évran\n\nKanton Évran (fr. \"Canton d'Évran\") je francouzský kanton v departementu Côtes-d'Armor v regionu Bretaň. Tvoří ho osm obcí.\n\n"}
{"id": "854257", "url": "https://cs.wikipedia.org/wiki?curid=854257", "title": "Crawford County (Kansas)", "text": "Crawford County (Kansas)\n\nCrawford County je okres ve státě Kansas v USA. K roku 2010 zde žilo 39 134 obyvatel. Správním městem okresu je Girard. Celková rozloha okresu činí 1 541 km². Byl pojmenován podle guvernéra Samuela J. Crawforda.\n"}
{"id": "854260", "url": "https://cs.wikipedia.org/wiki?curid=854260", "title": "Kanton Callac", "text": "Kanton Callac\n\nKanton Callac (fr. \"Canton de Callac\") je francouzský kanton v departementu Côtes-d'Armor v regionu Bretaň. Tvoří ho 11 obcí.\n\n"}
{"id": "854261", "url": "https://cs.wikipedia.org/wiki?curid=854261", "title": "Lyon County (Kansas)", "text": "Lyon County (Kansas)\n\nLyon County je okres ve státě Kansas v USA. K roku 2010 zde žilo 33 690 obyvatel. Správním městem okresu je Emporia. Celková rozloha okresu činí 2 215 km².\n"}
{"id": "854263", "url": "https://cs.wikipedia.org/wiki?curid=854263", "title": "Kanton Collinée", "text": "Kanton Collinée\n\nKanton Collinée (fr. \"Canton de Collinée\") je francouzský kanton v departementu Côtes-d'Armor v regionu Bretaň. Tvoří ho šest obcí.\n\n"}
{"id": "854265", "url": "https://cs.wikipedia.org/wiki?curid=854265", "title": "Marion County (Kansas)", "text": "Marion County (Kansas)\n\nMarion County je okres ve státě Kansas v USA. K roku 2010 zde žilo 12 660 obyvatel. Správním městem okresu je Marion. Celková rozloha okresu činí 2 470 km².\n"}
{"id": "854267", "url": "https://cs.wikipedia.org/wiki?curid=854267", "title": "Kanton Lamballe", "text": "Kanton Lamballe\n\nKanton Lamballe (fr. \"Canton de Lamballe\") je francouzský kanton v departementu Côtes-d'Armor v regionu Bretaň. Tvoří ho 11 obcí.\n\n"}
{"id": "854268", "url": "https://cs.wikipedia.org/wiki?curid=854268", "title": "Marshall County (Kansas)", "text": "Marshall County (Kansas)\n\nMarshall County je okres ve státě Kansas v USA. K roku 2010 zde žilo 10 117 obyvatel. Správním městem okresu je Marysville. Celková rozloha okresu činí 2 342 km².\n"}
{"id": "854269", "url": "https://cs.wikipedia.org/wiki?curid=854269", "title": "McPherson County (Kansas)", "text": "McPherson County (Kansas)\n\nMcPherson County je okres ve státě Kansas v USA. K roku 2010 zde žilo 29 180 obyvatel. Správním městem okresu je McPherson. Celková rozloha okresu činí 2 334 km².\n"}
{"id": "854270", "url": "https://cs.wikipedia.org/wiki?curid=854270", "title": "Kanton La Chèze", "text": "Kanton La Chèze\n\nKanton La Chèze (fr. \"Canton de La Chèze\") je francouzský kanton v departementu Côtes-d'Armor v regionu Bretaň. Tvoří ho devět obcí.\n\n"}
{"id": "854271", "url": "https://cs.wikipedia.org/wiki?curid=854271", "title": "Šimonka", "text": "Šimonka\n\nŠimonka (1092 m n. m.) je zalesněná hora v severní části Slanských vrchů. Nachází se nad vsí Zlatá Baňa přibližně 15 km východojihovýchodně od Prešova a 16 km západoseverozápadně od Vranova nad Topľou. Vrcholem hory prochází hranice mezi okresem Prešov a okresem Vranov nad Topľou. Šimonka je nejvyšším bodem Slanských vrchů a celého geomorfologického celku Matransko-slanská oblast. Z vrcholu je krásný výhled na sever, východ a západ. Bývají vidět i Vysoké Tatry a Kráľova hoľa. Na jihovýchodním úbočí hory se nachází Národní přírodní rezervace Šimonka. Na Šimonku vede žlutá značka ze sedla Grimov laz.\n\nŠimonka je národní přírodní rezervace v oblasti Prešov. Nachází se v katastrálním území obcí Zlatá Baňa, Hermanovce nad Topľou a Zámutov v okrese Vranov nad Topľou a okrese Prešov v Prešovském kraji. Území bylo vyhlášeno v letech 1950 a 1986 na rozloze 33,52 ha. Ochranné pásmo nebylo stanoveno.\n\n"}
{"id": "854272", "url": "https://cs.wikipedia.org/wiki?curid=854272", "title": "Kanton La Roche-Derrien", "text": "Kanton La Roche-Derrien\n\nKanton La Roche-Derrien (fr. \"Canton de La Roche-Derrien\") je francouzský kanton v departementu Côtes-d'Armor v regionu Bretaň. Tvoří ho 11 obcí.\n\n"}
{"id": "854273", "url": "https://cs.wikipedia.org/wiki?curid=854273", "title": "Meade County (Kansas)", "text": "Meade County (Kansas)\n\nMeade County je okres ve státě Kansas v USA. K roku 2010 zde žilo 4 575 obyvatel. Správním městem okresu je Meade. Celková rozloha okresu činí 2 537 km².\n"}
{"id": "854276", "url": "https://cs.wikipedia.org/wiki?curid=854276", "title": "Kanton Bégard", "text": "Kanton Bégard\n\nKanton Bégard (fr. \"Canton de Bégard\") je francouzský kanton v departementu Côtes-d'Armor v regionu Bretaň. Tvoří ho sedm obcí.\n\n"}
{"id": "854278", "url": "https://cs.wikipedia.org/wiki?curid=854278", "title": "Miami County (Kansas)", "text": "Miami County (Kansas)\n\nMiami County je okres ve státě Kansas v USA. K roku 2010 zde žilo 32 787 obyvatel. Správním městem okresu je Paola. Celková rozloha okresu činí 1 528 km².\n"}
{"id": "854279", "url": "https://cs.wikipedia.org/wiki?curid=854279", "title": "Mitchell County (Kansas)", "text": "Mitchell County (Kansas)\n\nMitchell County je okres ve státě Kansas v USA. K roku 2010 zde žilo 6 373 obyvatel. Správním městem okresu je Beloit. Celková rozloha okresu činí 1 863 km².\n"}
{"id": "854280", "url": "https://cs.wikipedia.org/wiki?curid=854280", "title": "Kanton Belle-Isle-en-Terre", "text": "Kanton Belle-Isle-en-Terre\n\nKanton Belle-Isle-en-Terre (fr. \"Canton de Belle-Isle-en-Terre\") je francouzský kanton v departementu Côtes-d'Armor v regionu Bretaň. Tvoří ho sedm obcí.\n\n"}
{"id": "854281", "url": "https://cs.wikipedia.org/wiki?curid=854281", "title": "Montgomery County (Kansas)", "text": "Montgomery County (Kansas)\n\nMontgomery County je okres ve státě Kansas v USA. K roku 2010 zde žilo 35 471 obyvatel. Správním městem okresu je Independence. Celková rozloha okresu činí 1 687 km². byl pojmenován podle Richarda Montgomeryho.\n"}
{"id": "854282", "url": "https://cs.wikipedia.org/wiki?curid=854282", "title": "Morris County (Kansas)", "text": "Morris County (Kansas)\n\nMorris County je okres ve státě Kansas v USA. K roku 2010 zde žilo 5 923 obyvatel. Správním městem okresu je Council Grove. Celková rozloha okresu činí 1 820 km².\n"}
{"id": "854283", "url": "https://cs.wikipedia.org/wiki?curid=854283", "title": "Kanton Bourbriac", "text": "Kanton Bourbriac\n\nKanton Bourbriac (fr. \"Canton de Bourbriac\") je francouzský kanton v departementu Côtes-d'Armor v regionu Bretaň. Tvoří ho sedm obcí.\n\n"}
{"id": "854285", "url": "https://cs.wikipedia.org/wiki?curid=854285", "title": "Morton County (Kansas)", "text": "Morton County (Kansas)\n\nMorton County je okres ve státě Kansas v USA. K roku 2010 zde žilo 3 233 obyvatel. Správním městem okresu je Elkhart. Celková rozloha okresu činí 1 891 km².\n"}
{"id": "854286", "url": "https://cs.wikipedia.org/wiki?curid=854286", "title": "Kanton Broons", "text": "Kanton Broons\n\nKanton Broons (fr. \"Canton de Broons\") je francouzský kanton v departementu Côtes-d'Armor v regionu Bretaň. Tvoří ho devět obcí.\n\n"}
{"id": "854287", "url": "https://cs.wikipedia.org/wiki?curid=854287", "title": "Leavenworth County", "text": "Leavenworth County\n\nLeavenworth County je okres ve státě Kansas v USA. K roku 2010 zde žilo 76 227 obyvatel. Správním městem okresu je Leavenworth. Celková rozloha okresu činí 1 213 km².\n"}
{"id": "854288", "url": "https://cs.wikipedia.org/wiki?curid=854288", "title": "Kanton Caulnes", "text": "Kanton Caulnes\n\nKanton Caulnes (fr. \"Canton de Caulnes\") je francouzský kanton v departementu Côtes-d'Armor v regionu Bretaň. Tvoří ho osm obcí.\n\n"}
{"id": "854289", "url": "https://cs.wikipedia.org/wiki?curid=854289", "title": "Acme", "text": "Acme\n\nAcme může být:\n\n"}
{"id": "854290", "url": "https://cs.wikipedia.org/wiki?curid=854290", "title": "Kanton Châtelaudren", "text": "Kanton Châtelaudren\n\nKanton Châtelaudren (fr. \"Canton de Châtelaudren\") je francouzský kanton v departementu Côtes-d'Armor v regionu Bretaň. Tvoří ho osm obcí.\n\n"}
{"id": "854291", "url": "https://cs.wikipedia.org/wiki?curid=854291", "title": "Epstein", "text": "Epstein\n\nEpstein nebo Eppstein je příjmení původu německého a židovského (aškenazského). Je to jedno z nejstarších židovských příjmeních ve slovanských zemích. Pochází z místa zvaného Eppstein. Ve staré němčině ebur znamená \"divoký kanec\" (dnes Eber) + stein \"kámen\".\n\n\n\n\n"}
{"id": "854292", "url": "https://cs.wikipedia.org/wiki?curid=854292", "title": "Issigau", "text": "Issigau\n\nIssigau je obec v německé spolkové zemi Bavorsko, v zemském okrese Hof.\n\nSousední obce: Blankenstein, Blankenberg, Lichtenberg, Berg a Naila.\n\nObcí protéká říčka Issig.\n\n\nPrvní písemná zmínka o obci pochází z roku 1398.. Vesnice byla nejprve částí panství Reitzenstein. Později se osamostatnila. V roce 1796 padla pod pruskou nadvládu. Tylžský mír ji v roce 1807 přesunul pod Francii a později pod Bavorsko. Jméno obce nabývalo postupem času různých podob (\"Ißiga\", \"Ißigau\", \"Iſsigau\", \"Iſſigau\" a \"Isſigau\"). Současná obec vznikla v roce 1818. V roce 1978 byly přičleněny obce Reitzenstein a Kemlas.\n\n"}
{"id": "854293", "url": "https://cs.wikipedia.org/wiki?curid=854293", "title": "Arlington Heights", "text": "Arlington Heights\n\nArlington Heights může být:\n\n"}
{"id": "854294", "url": "https://cs.wikipedia.org/wiki?curid=854294", "title": "Kanton Corlay", "text": "Kanton Corlay\n\nKanton Corlay (fr. \"Canton de Corlay\") je francouzský kanton v departementu Côtes-d'Armor v regionu Bretaň. Tvoří ho pět obcí.\n\n"}
{"id": "854295", "url": "https://cs.wikipedia.org/wiki?curid=854295", "title": "Kanton Dinan-Est", "text": "Kanton Dinan-Est\n\nKanton Dinan-Est (fr. \"Canton de Dinan-Est\") je francouzský kanton v departementu Côtes-d'Armor v regionu Bretaň. Tvoří ho šest obcí.\n\n"}
{"id": "854297", "url": "https://cs.wikipedia.org/wiki?curid=854297", "title": "Kanton Dinan-Ouest", "text": "Kanton Dinan-Ouest\n\nKanton Dinan-Ouest (fr. \"Canton de Dinan-Ouest\") je francouzský kanton v departementu Côtes-d'Armor v regionu Bretaň. Tvoří ho 13 obcí.\n\n"}
{"id": "854299", "url": "https://cs.wikipedia.org/wiki?curid=854299", "title": "Kanton Gouarec", "text": "Kanton Gouarec\n\nKanton Gouarec (fr. \"Canton de Gouarec\") je francouzský kanton v departementu Côtes-d'Armor v regionu Bretaň. Tvoří ho osm obcí.\n\n"}
{"id": "854300", "url": "https://cs.wikipedia.org/wiki?curid=854300", "title": "Kanton Guingamp", "text": "Kanton Guingamp\n\nKanton Guingamp (fr. \"Canton de Guingamp\") je francouzský kanton v departementu Côtes-d'Armor v regionu Bretaň. Tvoří ho osm obcí.\n\n"}
{"id": "854302", "url": "https://cs.wikipedia.org/wiki?curid=854302", "title": "Kanton Jugon-les-Lacs", "text": "Kanton Jugon-les-Lacs\n\nKanton Jugon-les-Lacs (fr. \"Canton de Jugon-les-Lacs\") je francouzský kanton v departementu Côtes-d'Armor v regionu Bretaň. Tvoří ho šest obcí.\n\n"}
{"id": "854305", "url": "https://cs.wikipedia.org/wiki?curid=854305", "title": "The Herald", "text": "The Herald\n\nThe Herald může být:\n\n"}
{"id": "854306", "url": "https://cs.wikipedia.org/wiki?curid=854306", "title": "Peter Rono", "text": "Peter Rono\n\nPeter Kipchumba Rono (* 31. července 1967 Kapsabet) je bývalý keňský atlet, běžec, který se věnoval středním tratím, olympijský vítěz v běhu na 1 500 metrů z roku 1988.\n\nVe svých 19 letech získal stříbrnou medaili v běhu na 1 500 metrů na mistrovství světa juniorů v Athénách v roce 1986. O rok později startoval na světovém šampionátu v Římě, kde ve stejné disciplíně skončil v semifinále. Svého životního maxima dosáhl na olympiádě v Soulu v roce 1988, kde nečekaně porazil všechny favority a stal se olympijským vítězem v běhu na 1 500 metrů.\nDalší výrazné úspěchy na vrcholných atletických soutěžích už nedosáhl. Po skončení aktivní sportovní kariéry se stal trenérem.\n\n\n"}
{"id": "854307", "url": "https://cs.wikipedia.org/wiki?curid=854307", "title": "Maggi", "text": "Maggi\n\nMaggi je tradiční tekuté ochucovadlo vyvinuté Juliem Maggi a uvedené na trh roku 1886. Vyznačuje se typickou chutí a vůní. \n\nTekuté ochucovadlo značky \"Maggi\" vyvinul v roce 1886 Julius Maggi, švýcarský podnikatel italského původu. V českých zemích začalo být známé v prvním desetiletí 20. století a rychle se stalo velice populárním. \n\nJulius Maggi byl také vynálezcem instantních polévek a spoluvynálezcem dehydrovaného bujónu. V meziválečném Československu byla jeho největším konkurentem pražská firma Graf. V rámci poválečného znárodnění soukromých podniků byly oba bývalé konkurenční podniky sloučeny do národního podniku Vitana, který pak pod novou značkou vyráběl „vlastní“ instantní polévky, založené ovšem na bázi výrobků Maggi. \n\nPoužívá se především k dochucení polévek, omáček a salátů. Svým charakterem je podobné sójové omáčce. Původní přípravek rovněž obsahoval sójové boby, ale po změně receptury došlo k jejich vypuštění.\n\nMaggi vyrobené podle stávající receptury obsahuje vodu, sůl, pšeničný lepek, méně než 2 % pšeničných otrub, cukr, ocet, umělou příchuť, inosinan sodný (E631), guanylan sodný (E627), dextrózu a karamelové barvivo. Jedna dávka (čajová lžička) obsahuje 400 mg soli, což odpovídá 17 % denní dávky sodíku. V současné době vyrábí toto koření koncern Nestlé.\n\n"}
{"id": "854308", "url": "https://cs.wikipedia.org/wiki?curid=854308", "title": "Maggi (rozcestník)", "text": "Maggi (rozcestník)\n\nMaggi může být:\n\n\n"}
{"id": "854310", "url": "https://cs.wikipedia.org/wiki?curid=854310", "title": "PROBO BUS", "text": "PROBO BUS\n\nPROBO BUS a. s. byl autobusový dopravce se sídlem v Králově Dvoře v okrese Beroun a provozovnami Beroun (v Králově Dvoře), Hořovice a Praha. Byl dominantním regionálním autobusovým dopravcem v okrese Beroun s přesahem činnosti do sousedních krajů a okresů a významným dopravcem v dálkové autobusové dopravě zejména mezi Prahou a Šumavou. Byl zapojený do Pražské integrované dopravy, Středočeské integrované dopravy a Integrované dopravy Plzeňska. Navazoval na někdejší činnost dopravních závodů ČSAD č. 116 (Beroun), 117 (Hořovice) a 103 a 105 (Smíchov, Zlíchov). Název PROBO vznikl z počátečních písmen příjmení Zdeňka Procházky a Františka Borna, kteří v roce 1995 koupili hořovickou provozovnu ČSAD.\nV jednom z prezentačních textů společnost počáteční písmena vysvětluje jako svůj slogan: P – pořádek, R – rychlost, O – ohleduplnost, B – bezpečnost, O – ochota. Od roku 2008 do roku 2013 byl dopravce součástí holandské dopravní skupiny Abellio patřící nizozemským drahám NedRailways. Předsedou představenstva a výkonným ředitelem byl Ing. František Neterda. Na přelomu listopadu a prosince 2013 českou pobočku Abellio včetně společnosti PROBO BUS koupila skupina DB a do jejího vedení byli dosazeni prokuristé společnosti ARRIVA holding Česká republika s.r.o.\n\nK 1. červnu 2017 společnost zanikla sloučením do společnosti Arriva Střední Čechy s.r.o., současně bylo sídlo sloučené společnosti přeneseno do dosavadního sídla PROBO BUS v Králově Dvoře a dosavadní ředitel PROBO BUS Zdeněk Abraham byl jmenován ředitelem Arriva Střední Čechy s.r.o., zatímco dosavadní ředitel Arriva Střední Čechy Martin Bělovský byl jmenován ředitelem společnosti Arriva City (dříve Arriva Praha).\n\nSkupina PROBO, vlastněná Zdeňkem Procházkou a Františkem Bornem (který záhy po akvizici zemřel), nejprve v roce 1995 vstoupila do společnosti ČSAD Hořovice, od roku 1996 pak zajišťovala dopravní obslužnost Hořovicka společně s Dobrovolným svazkem obcí Hořovicka.\n\nNásledně pak v roce 1999 koupila od Fondu národního majetku společnost ČSAD-Ingotrans Beroun, spol. s r.o. a poté oba podniky sloučila do společnosti PROBO TRANS BEROUN, spol. s r.o.\n\nSpolečnost ČSAD Ingo-Trans Beroun, spol. s r.o. se sídlem v Králově Dvoře, zapsaná v obchodním rejstříku od 28. července 1992 do 24. listopadu 1999, od roku 1992 do prosince 1998 patřila společnosti Ingo-Trans, spol. s r.o. (Ingo-Trans s.r.o., INGO TRANS spol. s r.o.), od prosince 1998 do listopadu 1999 pak Fondu národního majetku ČR, od listopadu 1999 pak byla vlastněna společnosti PROBO GROUP a. s. a přejmenována na PROBO TRANS BEROUN, spol. s r.o., od listopadu 2007 byla vlastněna společnosti PROBO BUS a. s., s níž byla následně k 1. červnu 2009 sloučena a vymazána z rejstříku.\n\nHlavní činností PROBO TRANS BEROUN, spol. s r.o. byla autobusová doprava, kamionová doprava, opravy a údržba vozidel, obchodní činnost atd. Servisní činnosti a nákladní doprava byly přesunuty do společnosti PROBO SERVIS, spol. s r.o., vlastnictví a správa nemovitostí a související podnikání do společnosti PT REAL, spol. s r. o., takže v PROBO TRANS BEROUN zůstala hlavní činností jen autobusová doprava.\n\nČást majetku z PROBO TRANS BEROUN, spol. s r.o. přešla v září 2007 do sesterské společnosti PT REAL, spol. s r. o., část majetku mateřské společnosti PROBO GROUP a. s. přešla v říjnu 2007 do PROBO REAL a. s.\n\nSpolečnost PROBO BUS a. s. vznikla odštěpením od společnosti PROBO GROUP a. s. a byla zapsána do obchodního rejstříku 19. října 2007, do července 2008 měla sídlo v Praze na Žižkově. Od 1. května 2009 přešly na PROBO BUS a. s. autobusové linky provozované dosud PROBO TRANS BEROUN, spol. s r.o. K 1. červnu 2009 byla s PROBO BUS a. s. sloučena zanikající společnost PROBO TRANS BEROUN, spol. s r. o., jejíž jmění přitom PROBO BUS a. s. převzala. Od února 2009 patří společnost Nizozemským drahám, nejprve prostřednictvím jediného akcionáře, společnosti NedRailways CZ Holding B.V., a od května 2011 prostřednictvím Abellio Transport CZ Holding B.V. Nový vlastník dosud používá značku PROBO BUS po původním vlastníkovi, ale postupně vedle ní začíná prezentovat i značku Abellio.\n\nV roce 2000 zvítězila PROBO TRANS BEROUN, spol. s r.o. ve veřejné soutěži na provozování MHD ve městech Beroun a Králův Dvůr, kterou do té doby provozovala společnost FEDOS, od 1. ledna 2001. Následně se zaměřila na investice do vozového parku a zázemí autobusové dopravy, na úkor dopravy nákladní. V roce 2003 uzavřela dlouhodobě smlouvy o zajišťování dopravní obslužnosti se Středočeským a Plzeňským krajem.\n\nV roce 2002 zavedla odbavování pomocí čipových karet. Od 1. září 2004 si vzájemně uznává elektronické peněženky na čipových kartách s ČSAD Kladno.\n\nV roce 2004 koupila dosavadní státní podnik v likvidaci ČSAD Praha-západ (bývalý dopravní závod ČSAD č. 105 v Praze na Smíchově). Z linek PID, které ČSAD Praha-západ s. p. do 31. května 2002 provozoval (173, 192, 313, 314, 315), PROBO TRANS BEROUN žádnou nepřevzal.\n\nV roce 2008 získala firmu PROBO BUS a.s. po dvouletém jednání zprostředkovaném KPMG holandská dopravní společnost NedRailways a začlenila jej do své skupiny Abellio, která provozuje autobusovou a železniční dopravu v Nizozemí, Anglii a Německu. Do té doby by většinovým majitelem Zdeněk Procházka.\n\nV roce 2010 PROBO BUS provozoval 70 linek v oblasti Prahy a středních, západních a jižních Čech. Na linkách provozoval 1020 spojů, 116 autobusů, roční dopravní výkon byl 8 000 000 km a téměř 6 500 000 přepravených cestujících. V roce 2006 disponovala firma PROBO TRANS BEROUN 125 autobusy a zajišťovala dopravu na 70 linkách na Berounsku, Hořovicku, Praze-západ, Rakovnicku, Rokycansku, Příbramsku a Plzeňsku. Zajišťuje i přepravu cestujících do komerční zóny Rudná a průmyslové zóny Žebrák.\n\nV roce 2012 společnost uváděla, že zaměstnává přes 200 lidí, z toho 80 % řidičů autobusů a 20 % technicko-hospodářských pracovníků.\n\nV dubnu 2013 ředitel Probo Bus Petr Moravec oznámil, že skupina Abellio opouští Českou republiku a dceřiné společnosti Abellio CZ, Probo Bus a PT Real nabízí k prodeji, který by se měl uskutečnit zhruba do 9 měsíců. Součástí restrukturalizace je i prodej autobusových firem v Německu a Velké Británii a soustředění se na železniční dopravu. Kroky ke koupi české pobočky Abellio učinil například Dopravní podnik měst Chomutova a Jirkova. Dne 25. října 2013 obdržel Úřad pro ochranu hospodářské soutěže návrh společnosti DB Czech Holding s.r.o., vlastněné německou společností DB Mobility Logistics AG ze skupiny Deutsche Bahn, na spojení soutěžitelů formou výlučného ovládnutí společnosti Abellio CZ a.s. včetně dceřiných společností PT REAL, spol. s r.o. a PROBO BUS a.s., zejména v oblasti autobusové dopravy. 28. listopadu 2013 se společnost stala majetkem skupiny DB pod obchodním jménem Arriva. Bezprostředně po vydání souhlasu ÚOHS noví vlastníci odvolali z představenstva Abellio CZ i Probo bus Petra Moravce a z představenstva Abellio CZ Martina Kupku a nahradili je prokuristy společnosti ARRIVA holding Česká republika s.r.o. Ivanem Procházkou a Milanem Zapletalem. Zároveň se výkonným ředitelem skupiny Arriva pro region střední a východní Evropy stal Radim Novák do roku 2012 generální ředitel Veolia Tranport Česká republika. I během roku 2014 zůstal společnosti původní název, tři autobusy nově dodané v prosinci 2014 však již byly v barvách a s logem skupiny Arriva.\n\nV prosinci 2014 byl ředitelem PROBO BUS a.s. Zdeněk Abraham a společnost uváděla, že zaměstnává 160 řidičů a 22 technicko-hospodářských pracovníků, dílenští pracovníci byli přesunuti do sesterské firmy. Ve spolupráci s úřadem práce se podnik snažil získávat pro práci řidiče autobusu i ženy, aktuálně zaměstnával jako řidičky pouze dvě.\n\nV městské dopravě Berouna a Králova Dvora PROBO BUS (původně PROBO TRANS BEROUN) provozuje od 1. ledna 2001 linky A (210001), B (210002), C (210003) a H (210004). Provoz MHD zajišťuje 9 vyčleněných autobusů, platí zde speciální tarif MHD, linky nejsou zařazeny do PID ani SID, krom zvláštního charakteru linky H navazující na linku PID 384.\n\nMěstská autobusová doprava v Hořovicích je tvořena linkou SID C9 (210009). Provoz zajišťují dva autobusy a je plně dotován městem, pro cestující je přeprava bezplatná.\n\nPražská integrovaná doprava:\n\nOd 1. ledna 2002 platí na lince 210127 z Hořovic do Plzně tarif Integrované dopravy Plzeňska. PROBO BUS a. s. má či měl do IDP začleněny pouze úseky linek:\nS výjimkou dálkové linky Praha – Tachov spadají uvedené linky částí svých tras také do systému SID.\n\nOd 2. ledna 2005 byly první linky zařazeny do systému Integrovaná doprava Berounska, do nějž spadaly v první fázi pouze vybrané autobusové linky PROBO TRANS BEROUN a tzv. integrace spočívala v zónovém tarifu. Od 28. května 2006 a v průběhu roku 2006, především 10. prosince 2006, byla podstatná část linek dopravce označena zkrácenými čísly v rámci Středočeské integrované dopravy, přičemž zpočátku část těchto čísel nekorespondovala s šesticifernými čísly linek. V listopadu 2012 neslo zkrácené označení SID kolem 46 linek dopravce.\n\nV dálkové dopravě se dopravce specializuje zejména na linky z Prahy do jižních a západních Čech. V roce 2012 provozuje dálkové linky:\n\nV roce 2004 PROBO TRANS BEROUN zahájil mezinárodní linkovou dopravu do Německa a na Slovensko.\nV roce 2012 byl provoz na všech těchto mezinárodních linkách zastaven, údajně dočasně.\n\nPROBO BUS od 1. ledna 2014 převzal na základě výběrového řízení po dosavadním dopravci (Hotliner) provozování tzv. nákupních autobusových linek:\n\nZa rok 2013 autobusy společnosti PROBO BUS přepravily podle výkazů více než 5,5 milionu cestujících a ujely přes 7 milionů\nkilometrů, z toho 6,2 milionu km meziměstská a regionální doprava, kolem půl milionu km městská a půl milionu km zájezdová. V pracovní den vykonávaly autobusy 1303 spojů.\n\nV prosinci 2014 jezdilo 127 autobusů PROBO BUSU, z toho 124 pro veřejnou dopravu a 3 zájezdové. Z provozovny Králův Dvůr jich vyjíždělo 52, z provozovny v Hořovicích 46, z provozovny v Praze 29. V prosinci 2014 bylo průměrné stáří vozového parku 7,4 roku a společnost chtěla obnovovat průměrně 6 až 10 autobusů ročně.\n\nK 1. lednu 2015 se čtvrtou provozovnou PROBO BUS měla stát provozovna RDS bus s. r. o. v Babylonu u Domažlic.\n\nPROBO BUS tradičně každoročně pořádá v králodvorské provozovně den otevřených dveří, na němž prezentuje nejen svou každodenní činnost a používaný vozový park, ale i svůj historický autobus Škoda 706 RTO LUX z roku 1968 či 1969, pravidelně zde hostuje též zrenovovaný Karlštejnbus soukromého vlastníka.\n\n"}
{"id": "854322", "url": "https://cs.wikipedia.org/wiki?curid=854322", "title": "František Václav Peřinka", "text": "František Václav Peřinka\n\nFrantišek Václav Peřinka, též Vácslav (26. února 1878 samota Koráb u Mikulovic – 14. září 1949 Kroměříž), byl regionální archivář a historik. Zabýval se dějinami Moravy, napsal řadu vlastivědných monografií.\n\nNarodil se 26. února 1878 v rodině chudého hrnčíře na samotě Koráb. Samota se nachází blízko Mikulovic v lese u okresní silnice do Horních Dunajovic. V Mikulovicích absolvoval i obecnou školu. Byl nadaným žákem a proto odešel na nižší gymnázium do Třebíče. Zde došlo k setkání s profesorem Rypáčkem, které ovlivnilo celý jeho další život. Profesor Rypáček v něm vzbudil zájem o historii. F. V. Peřinka pak pokračoval ve svém studiu na vyšším gymnáziu v Kroměříži. \n\nJeho zájem o historii jej přivedl ke kroměřížskému zámeckému archivu, který obsahoval pro budoucího historika neocenitelné zdroje informací. Snad již tam začal přemýšlet o zpracování historie Jižní Moravy. \n\nZkoušel pokračovat ve studiu v Praze na univerzitě, kde mimo jiné navštěvoval i národopisné přednášky profesora Zíbrta. Studia ukončil předčasně z finančních důvodů. Vrátil se zpět na Moravu, kde pracoval nejdříve jako učeň v lékárně, ale pak byl přijat na berní úřad ve Znojmě. \n\nByl aktivní v českých spolcích, ve kterých přednášel o historii. Přispíval i do novin. Tyto aktivity nebyly v té době jeho nadřízenými přijímány kladně, což vedlo k tomu, že byl přeřazován z místa na místo. \nVystřídal několik moravských měst a v roce 1906 se dostal zpět do Kroměříže. V Kroměříži byl až do roku 1914 kdy začala první světová válka. \n\nBěhem války působil v Brně a po válce odešel na Slovensko. Působil na několika místech. Byl v Ružomberku, ale i Bratislavě. V roce 1939 se vrátil zpět do Kroměříže, kde ve věku 71 let 14. září 1949 zemřel. a je pohřben na hřbitově v Kroměříži. Od roku 1939 až do své smrti žil v měšťanském domě u kroměřížské radnice, na kterém mu byla v roce 1959 umístěná pamětní deska.\n\nF. V. Peřinka na všech svých působištích pracoval jako důkladný a systematický historik-badatel. Soustředil se zvláště na církevní dějiny. Začal publikovat již v 21 letech. Během života publikoval v různých časopisech i sbornících. Například: Od Horácka k Podyjí (1924–1938), Selský archiv, Prúdy, Slovenský deník, Časopis muzea moravského. \n\nJeho práce jsou spojeny s místy jeho působišť. Nejrozsáhlejší jsou jeho Dějiny města Kroměříže. Toto dílo má několik svazků a v souhrnu více než 4000 stran. Zachycuje v něm dějiny města od prvních zmínek po rok 1938. S jeho působením na Znojemsku je spojeno jeho dílo Vlastivěda moravská. Toto dílo má tři části podle tehdejších okresů: Jaroslavický okres, Vranovský okres a Znojemský okres. \n\n\n\n"}
{"id": "854325", "url": "https://cs.wikipedia.org/wiki?curid=854325", "title": "Aleš Pilgr", "text": "Aleš Pilgr\n\nAleš Pilgr (* 25. května 1980 Ústí nad Orlicí) je český hudebník. Působí jako bubeník, perkusista a kontrabasista v kapele Květy. V roce 2006 vydal svou první sólovou desku \"Nos na stůl\", na kterou navázala další alba se skupinou Biorchestr (2009-2016). Jeho poslední autorské album Japonec vzniklo v rámci projektu YM. Je bývalým členem skupin Ty Syčáci a Blue box.\n\nAleš Pilgr studoval Vysoké učení technické v Brně. Od roku 2005 vyučoval matematiku a fyziku na brněnském gymnáziu Hády. V současné době pracuje v brněnském science centru VIDA! jako popularizátor vědy.\n\n"}
{"id": "854326", "url": "https://cs.wikipedia.org/wiki?curid=854326", "title": "Láska (příjmení)", "text": "Láska (příjmení)\n\nPříjmení Láska je polské, české a židovské (východní Aškenazské). Pochází polského slova łaska \"půvab\", \"laskavost\" nebo pochází z homonyma znamenající \"lasička\". Z polského jména to může přezdívka pro hubeného vysokého muže a z židovského jména může být něco z všeobecně okrasného.\n\nV moderní polštině laska znamená \"hůl\". \n\nLasice\n\n"}
{"id": "854331", "url": "https://cs.wikipedia.org/wiki?curid=854331", "title": "Tomáš Josl", "text": "Tomáš Josl\n\nTomáš Josl (* 12. listopadu 1984) je český fotbalový obránce, momentálně hráč českého klubu SK Spartak Hulín. Mimo ČR působil na klubové úrovni na Slovensku, v Polsku, Indii a Rumunsku. Hraje na postu levého obránce.\n\nK fotbalu jej jako dítě přivedl jeho otec, bývalý fotbalista RH Pardubice, Uherského Hradiště a Přerova. Jeho prvním působištěm byl Klub mládežnické kopané Přerov, v jehož barvách začínali také například Filip Novák či Lukáš Bajer. Ve čtrnácti letech si ho do Zlína vytáhl tehdejší trenér Vlastislav Mareček a tady strávil čtyři sezony v dorostu. Po přechodu do juniorky jej však nový trenér Pavel Hoftych považoval za nadbytečného, a proto klub opustil. Pro začátek své kariéry mezi dospělými si vybral FK Bystřice pod Hostýnem, která hrála MSFL a trénoval ji jeho otec. Toto spojení se však neukázalo být dobrým krokem a v lednu 2004 zamířil do SK Hranice, kde se sešel s Pavlem Šultesem a Martinem Blahou (oba později hráli za Sigmu Olomouc). Tady si ho vyhlédl HFK Olomouc a na jaře 2005 mu pomohl k postupu do 2. ligy. V létě upoutal zástupce Kroměříže a protože se HFK, kde v té době hostoval, nedokázal s Hranicemi domluvit na přestupu, zamířil do Hanácké Slávie. Tu tehdy trénoval Roman Pivarník a hostoval zde Lukáš Vaculík (tehdy hráč Mladé Boleslavi). Josl se rychle propracoval do základní sestavy a jeho pozici neohrozil ani zimní odchod Pivarníka do Rapidu Vídeň a jeho nahrazení Ladislavem Minářem.\n\nV létě 2006 zamířil spolu s Davidem Čepem do Tatranu Prešov a týmu měli pomoct v bojích o postup do nejvyšší soutěže. Tento cíl ovšem nesplnili, proto v zimě tým převzal trenér Roman Pivarník, který přivedl Kaplana, Kobylíka a další hráče. V další sezoně se již týmu podařilo postoupit. Josl nakonec v týmu strávil 5 sezon, z toho 3 v Corgoň lize. V létě 2010 byl domluvený na přestupu do Českých Budějovic, ze kterého na poslední chvíli sešlo.\nV létě 2011 jej pak testoval rumunský tým Târgu Mures, ale Tatran Prešov se s jejich vedením nedomluvil na přestupu. Navíc po příchodu Jana Kroba byl přeřazen do \"béčka\", a tak v září přestoupil do polského Ruchu Chorzów, který trénoval Waldemar Fornalik. Ten dával přednost osvědčeným jménům a Josl se proto dostával do sestavy jen výjimečně. V létě 2012 se tedy rozhodl pro změnu klubu a ačkoliv měl nabídky z Uzbekistánu a Kazachstánu, rozhodl se vyčkávat. Trénoval ve Zlíně, kde jej kontaktovalo vedení Vysočiny Jihlava, kam Josl nakonec přestoupil. Na začátku června 2014 se vedení Vysočiny rozhodlo nevyužít opci na prodloužení smlouvy, neboť hráč projevil zájem odejít do zahraničí. Jako volného hráče si ho vybral celek NorthEast United FC hrající nově vzniklou indickou soutěž Indian Super League. V Indii působil do prosince 2014, kdy indická Superliga skončila (trvala jen 3 měsíce).\n\nPoté se na začátku roku 2015 stěhoval do rumunského týmu FC Rapid București, kde se sešel s krajany Marcelem Gecovem, Pavlem Čmovšem a Milošem Buchtou. Po sestupu Rapidu do druhé rumunské ligy se stal v létě 2015 volným hráčem a posílil český výběr fotbalistů bez angažmá pod hlavičkou ČAFH, který na mezinárodním evropském turnaji FIFPro vyhrál titul. Poté se s Rapidem dohodl na nové smlouvě (i s krajany Ondřejem Kušnírem a Jiřím Jeslínkem).\n\n"}
{"id": "854334", "url": "https://cs.wikipedia.org/wiki?curid=854334", "title": "Daniel Lanois", "text": "Daniel Lanois\n\nDaniel Lanois (* 19. září 1951 Hull, Québec, Kanada) je kanadský hudební producent, zpěvák a kytarista. Spolupracoval nebo produkoval alba umělců, jako jsou Neil Young, Peter Gabriel, Emmylou Harris, Willie Nelson nebo Brandon Flowers. Na několika projektech spolupracoval s Brianem Eno. Produkoval s ním například alba \"The Unforgettable Fire\" (1984), \"The Joshua Tree\" (1987), \"Achtung Baby\" (1991), \"All That You Can't Leave Behind\" (2000), \"How to Dismantle an Atomic Bomb\" (2004) a \"No Line on the Horizon\" (2009) irské skupiny U2. Rovněž se podílel na několika Enových sólových albech, jako jsou \"\" (1982), \"Thursday Afternoon\" (1985) a \"Music for Films III\" (1988). Spolu s Peterem Gabrielem se nahrál alba \"Birdy\" (1985), \"So\" (1986), \"Us\" (1992) a \"Up\" (2002). Byl také jedním z producentů alba \"Battle Born\" skupiny The Killers. Jeho bratrem je Bob Lanois.\n"}
{"id": "854337", "url": "https://cs.wikipedia.org/wiki?curid=854337", "title": "Köditz", "text": "Köditz\n\nKöditz je obec v německé spolkové zemi Bavorsko, v zemském okrese Hof. Leží pět kilometrů severozápadně od Hofu na spolkové silnici 173.\n\nObec má šestnáct částí:\nPrvní písemná zmínka o sídlu pochází z roku 1359. Jako okolní obce připadla po uzavření tylžského míru v roce 1807 Francii a 1810 Bavorsku. Současná obec vznikla v roce 1818. V roce 1978 byly přičleněny obce Brunnenthal, Joditz a Schlegel.\n\n\nObec leží na železniční trati Hof–Bad Steben.\n\n"}
{"id": "854338", "url": "https://cs.wikipedia.org/wiki?curid=854338", "title": "Kanton Langueux", "text": "Kanton Langueux\n\nKanton Langueux (fr. \"Canton de Langueux\") je francouzský kanton v departementu Côtes-d'Armor v regionu Bretaň. Tvoří ho čtyři obce.\n\n"}
{"id": "854339", "url": "https://cs.wikipedia.org/wiki?curid=854339", "title": "Kanton Lannion", "text": "Kanton Lannion\n\nKanton Lannion (fr. \"Canton de Lannion\") je francouzský kanton v departementu Côtes-d'Armor v regionu Bretaň. Tvoří ho pět obcí.\n\n"}
{"id": "854341", "url": "https://cs.wikipedia.org/wiki?curid=854341", "title": "Kanton Lanvollon", "text": "Kanton Lanvollon\n\nKanton Lanvollon (fr. \"Canton de Lanvollon\") je francouzský kanton v departementu Côtes-d'Armor v regionu Bretaň. Tvoří ho 11 obcí.\n\n"}
{"id": "854342", "url": "https://cs.wikipedia.org/wiki?curid=854342", "title": "Kanton Lézardrieux", "text": "Kanton Lézardrieux\n\nKanton Lézardrieux (fr. \"Canton de Lézardrieux\") je francouzský kanton v departementu Côtes-d'Armor v regionu Bretaň. Tvoří ho sedm obcí.\n\n"}
{"id": "854343", "url": "https://cs.wikipedia.org/wiki?curid=854343", "title": "Kanton Loudéac", "text": "Kanton Loudéac\n\nKanton Loudéac (fr. \"Canton de Loudéac\") je francouzský kanton v departementu Côtes-d'Armor v regionu Bretaň. Tvoří ho šest obcí.\n\n"}
{"id": "854344", "url": "https://cs.wikipedia.org/wiki?curid=854344", "title": "Kanton Maël-Carhaix", "text": "Kanton Maël-Carhaix\n\nKanton Maël-Carhaix (fr. \"Canton de Maël-Carhaix\") je francouzský kanton v departementu Côtes-d'Armor v regionu Bretaň. Tvoří ho osm obcí.\n\n"}
{"id": "854345", "url": "https://cs.wikipedia.org/wiki?curid=854345", "title": "Kanton Matignon", "text": "Kanton Matignon\n\nKanton Matignon (fr. \"Canton de Matignon\") je francouzský kanton v departementu Côtes-d'Armor v regionu Bretaň. Tvoří ho 11 obcí.\n\n"}
{"id": "854348", "url": "https://cs.wikipedia.org/wiki?curid=854348", "title": "Kanton Merdrignac", "text": "Kanton Merdrignac\n\nKanton Merdrignac (fr. \"Canton de Merdrignac\") je francouzský kanton v departementu Côtes-d'Armor v regionu Bretaň. Tvoří ho devět obcí.\n\n"}
{"id": "854350", "url": "https://cs.wikipedia.org/wiki?curid=854350", "title": "Kanton Mûr-de-Bretagne", "text": "Kanton Mûr-de-Bretagne\n\nKanton Mûr-de-Bretagne (fr. \"Canton de Mûr-de-Bretagne\") je francouzský kanton v departementu Côtes-d'Armor v regionu Bretaň. Tvoří ho pět obcí.\n\n"}
{"id": "854352", "url": "https://cs.wikipedia.org/wiki?curid=854352", "title": "Kanton Paimpol", "text": "Kanton Paimpol\n\nKanton Paimpol (fr. \"Canton de Paimpol\") je francouzský kanton v departementu Côtes-d'Armor v regionu Bretaň. Tvoří ho sedm obcí.\n\n"}
{"id": "854353", "url": "https://cs.wikipedia.org/wiki?curid=854353", "title": "Kanton Perros-Guirec", "text": "Kanton Perros-Guirec\n\nKanton Perros-Guirec (fr. \"Canton de Perros-Guirec\") je francouzský kanton v departementu Côtes-d'Armor v regionu Bretaň. Tvoří ho devět obcí.\n\n"}
{"id": "854354", "url": "https://cs.wikipedia.org/wiki?curid=854354", "title": "Kanton Plancoët", "text": "Kanton Plancoët\n\nKanton Plancoët (fr. \"Canton de Plancoët\") je francouzský kanton v departementu Côtes-d'Armor v regionu Bretaň. Tvoří ho devět obcí.\n\n"}
{"id": "854356", "url": "https://cs.wikipedia.org/wiki?curid=854356", "title": "Kanton Plélan-le-Petit", "text": "Kanton Plélan-le-Petit\n\nKanton Plélan-le-Petit (fr. \"Canton de Plélan-le-Petit\") je francouzský kanton v departementu Côtes-d'Armor v regionu Bretaň. Tvoří ho devět obcí.\n\n"}
{"id": "854357", "url": "https://cs.wikipedia.org/wiki?curid=854357", "title": "Kanton Pléneuf-Val-André", "text": "Kanton Pléneuf-Val-André\n\nKanton Pléneuf-Val-André (fr. \"Canton de Pléneuf-Val-André\") je francouzský kanton v departementu Côtes-d'Armor v regionu Bretaň. Tvoří ho pět obcí.\n\n"}
{"id": "854361", "url": "https://cs.wikipedia.org/wiki?curid=854361", "title": "Kanton Plérin", "text": "Kanton Plérin\n\nKanton Plérin (fr. \"Canton de Plérin\") je francouzský kanton v departementu Côtes-d'Armor v regionu Bretaň. Tvoří ho tři obce.\n\n"}
{"id": "854362", "url": "https://cs.wikipedia.org/wiki?curid=854362", "title": "Kanton Plestin-les-Grèves", "text": "Kanton Plestin-les-Grèves\n\nKanton Plestin-les-Grèves (fr. \"Canton de Plestin-les-Grèves\") je francouzský kanton v departementu Côtes-d'Armor v regionu Bretaň. Tvoří ho devět obcí.\n\n"}
{"id": "854364", "url": "https://cs.wikipedia.org/wiki?curid=854364", "title": "Kanton Plœuc-sur-Lié", "text": "Kanton Plœuc-sur-Lié\n\nKanton Plœuc-sur-Lié (fr. \"Canton de Plœuc-sur-Lié\") je francouzský kanton v departementu Côtes-d'Armor v regionu Bretaň. Tvoří ho šest obcí.\n\n"}
{"id": "854366", "url": "https://cs.wikipedia.org/wiki?curid=854366", "title": "Kanton Plouagat", "text": "Kanton Plouagat\n\nKanton Plouagat (fr. \"Canton de Plouagat\") je francouzský kanton v departementu Côtes-d'Armor v regionu Bretaň. Tvoří ho sedm obcí.\n\n"}
{"id": "854367", "url": "https://cs.wikipedia.org/wiki?curid=854367", "title": "Kanton Plouaret", "text": "Kanton Plouaret\n\nKanton Plouaret (fr. \"Canton de Plouaret\") je francouzský kanton v departementu Côtes-d'Armor v regionu Bretaň. Tvoří ho devět obcí.\n\n"}
{"id": "854368", "url": "https://cs.wikipedia.org/wiki?curid=854368", "title": "Decatur County (Kansas)", "text": "Decatur County (Kansas)\n\nDecatur County je okres ve státě Kansas v USA. K roku 2010 zde žilo 2 961 obyvatel. Správním městem okresu je Oberlin. Celková rozloha okresu činí 2 316 km².\n"}
{"id": "854370", "url": "https://cs.wikipedia.org/wiki?curid=854370", "title": "Kanton Ploubalay", "text": "Kanton Ploubalay\n\nKanton Ploubalay (fr. \"Canton de Ploubalay\") je francouzský kanton v departementu Côtes-d'Armor v regionu Bretaň. Tvoří ho osm obcí.\n\n"}
{"id": "854371", "url": "https://cs.wikipedia.org/wiki?curid=854371", "title": "Dickinson County (Kansas)", "text": "Dickinson County (Kansas)\n\nDickinson County je okres ve státě Kansas v USA. K roku 2010 zde žilo 19 754 obyvatel. Správním městem okresu je Abilene. Celková rozloha okresu činí 2 207 km². Byl pojmenován podle politika Daniela S. Dickinsona.\n"}
{"id": "854372", "url": "https://cs.wikipedia.org/wiki?curid=854372", "title": "Kanton Ploufragan", "text": "Kanton Ploufragan\n\nKanton Ploufragan (fr. \"Canton de Ploufragan\") je francouzský kanton v departementu Côtes-d'Armor v regionu Bretaň. Tvoří ho pět obcí.\n\n"}
{"id": "854373", "url": "https://cs.wikipedia.org/wiki?curid=854373", "title": "Doniphan County", "text": "Doniphan County\n\nDoniphan County je okres ve státě Kansas v USA. K roku 2010 zde žilo 7 945 obyvatel. Správním městem okresu je Troy. Celková rozloha okresu činí 1 028 km².\n"}
{"id": "854375", "url": "https://cs.wikipedia.org/wiki?curid=854375", "title": "Kanton Plouguenast", "text": "Kanton Plouguenast\n\nKanton Plouguenast (fr. \"Canton de Plouguenast\") je francouzský kanton v departementu Côtes-d'Armor v regionu Bretaň. Tvoří ho pět obcí.\n\n"}
{"id": "854376", "url": "https://cs.wikipedia.org/wiki?curid=854376", "title": "Douglas County (Kansas)", "text": "Douglas County (Kansas)\n\nDouglas County je okres ve státě Kansas v USA. K roku 2010 zde žilo 110 826 obyvatel. Správním městem okresu je Lawrence. Celková rozloha okresu činí 1 229 km². Byl pojmenován podle politika Stephena A. Douglase.\n"}
{"id": "854377", "url": "https://cs.wikipedia.org/wiki?curid=854377", "title": "Kanton Plouha", "text": "Kanton Plouha\n\nKanton Plouha (fr. \"Canton de Plouha\") je francouzský kanton v departementu Côtes-d'Armor v regionu Bretaň. Tvoří ho pět obcí.\n\n"}
{"id": "854378", "url": "https://cs.wikipedia.org/wiki?curid=854378", "title": "Edwards County (Kansas)", "text": "Edwards County (Kansas)\n\nEdwards County je okres ve státě Kansas v USA. K roku 2010 zde žilo 3 037 obyvatel. Správním městem okresu je Kinsley. Celková rozloha okresu činí 1 611 km².\n"}
{"id": "854380", "url": "https://cs.wikipedia.org/wiki?curid=854380", "title": "Kanton Pontrieux", "text": "Kanton Pontrieux\n\nKanton Pontrieux (fr. \"Canton de Pontrieux\") je francouzský kanton v departementu Côtes-d'Armor v regionu Bretaň. Tvoří ho osm obcí.\n\n"}
{"id": "854381", "url": "https://cs.wikipedia.org/wiki?curid=854381", "title": "Elk County (Kansas)", "text": "Elk County (Kansas)\n\nElk County je okres ve státě Kansas v USA. K roku 2010 zde žilo 2 882 obyvatel. Správním městem okresu je Howard. Celková rozloha okresu činí 1 684 km².\n"}
{"id": "854382", "url": "https://cs.wikipedia.org/wiki?curid=854382", "title": "Elk County", "text": "Elk County\n\nElk County je název dvou okresů ve Spojených státech amerických:\n\n"}
{"id": "854384", "url": "https://cs.wikipedia.org/wiki?curid=854384", "title": "Kanton Quintin", "text": "Kanton Quintin\n\nKanton Quintin (fr. \"Canton de Quintin\") je francouzský kanton v departementu Côtes-d'Armor v regionu Bretaň. Tvoří ho osm obcí.\n\n"}
{"id": "854385", "url": "https://cs.wikipedia.org/wiki?curid=854385", "title": "Jeskyně noci", "text": "Jeskyně noci\n\nJeskyně noci (v anglickém originále „The Cave of Night“) je vědeckofantastická povídka amerického spisovatele Jamese Edwina Gunna, která vyšla poprvé v roce 1955 v časopise \"Galaxy\". Česky vyšla ve sbírce \"Těžká planeta\" (Triton, 2005).\n\nPojednává o vyslání kosmického modulu s prvním astronautem na palubě na orbitu Země. Stane se však nehoda a první člověk ve vesmíru zůstane uvězněn na oběžné dráze. Je zorganizována mezinárodní pomoc, navázána spolupráce a veškeré úsilí je věnováno na jeho záchranu.\n\n\nDo vesmíru je vyslána raketa s prvním člověkem na palubě, Reverdy L. McMillenem III (zkráceně Revem). Je to mimořádný úspěch americké vědy. Je však zastíněn nehodou, která způsobí, že se astronaut nemůže vrátit zpátky na Zemi. Raketové motory včas nevypnuly a Revovi nezbývá již palivo na brzdící manévr, který by modul nasměroval k sestupu zemskou atmosférou. Je odsouzen k věčnému obíhání mateřské planety. Na Zemi se to neobejde bez odezvy, je zorganizována mezinárodní spolupráce, shromážděn dostatek finančních prostředků a zahájena stavba dalších raket určených k záchraně. Lidé se zájmem naslouchají vysílání astronauta, který popisuje své zážitky z vesmíru, ačkoli sám nemůže přijímat zprávy ze Země. Tisk trefně vyjádřil astronautovu tísnivou situaci:\nRev má po přerozdělení a uskromnění relativně dost potravin i vody, ale zásoba vzduchu vydrží maximálně 30 dní. Za tu dobu se horečně pracuje na výstavbě nových raket. Když jsou rakety postaveny a jedna z nich odstartuje, najde kapitán Frank Pickrell (astronaut-záchranář) na palubě modulu Reva již mrtvého. Záchrana nepřišla včas. V souladu s jeho poslední vůlí je ponecháno Revovo tělo ve věčně obíhajícím modulu. Jeho oběť ale nebyla marná, dobývání kosmu pokračuje a záhy jsou vystavěny kosmické stanice. Velitelem jedné z nich, poněkud neuctivě nazvané Kobliha se stane kpt. Pickrell, jenž je povýšen do hodnosti plukovníka.\n\nKdyž se vypravěč příběhu (novinář, známý Reva) na Times Square potká s mužem, který je Revovi velmi podobný, nevěřícně žasne. Muž se omluví, že zřejmě došlo k omylu a pokračuje dál. Novinář si uvědomí, že jej doprovázela nenápadná ochranka. Dojde mu, že celá mise s vysláním člověka do kosmu byla podvodem. Chytře naaranžovaný podfuk, který zahrál na city obyvatelstva a zajistil masivní podporu pro lety do vesmíru. Rev ve vesmíru nikdy nebyl a nyní žije s novou identitou. V modulu byla instalována pouze vysílačka se záznamem jeho hlasu.\n1. února 1956 odvysílala rozhlasová stanice NBC volnou dramatizaci povídky \"The Cave of Night\" ve své sci-fi sérii \"X Minus One\". Byla to 37. epizoda z celkových 127. Pojednává o astronautovi a jeho letu na Mars, jenž se během cesty dostane do problémů a ztratí šanci na záchranu.\n\nV povídce je zmíněn zkušební pilot USAF Chuck Yeager , filmový herec Clark Gable a projekt Manhattan .\n\n"}
{"id": "854386", "url": "https://cs.wikipedia.org/wiki?curid=854386", "title": "Kanton Rostrenen", "text": "Kanton Rostrenen\n\nKanton Rostrenen (fr. \"Canton de Rostrenen\") je francouzský kanton v departementu Côtes-d'Armor v regionu Bretaň. Tvoří ho šest obcí.\n\n"}
{"id": "854387", "url": "https://cs.wikipedia.org/wiki?curid=854387", "title": "Ellis County (Kansas)", "text": "Ellis County (Kansas)\n\nEllis County je okres ve státě Kansas v USA. K roku 2010 zde žilo 28 452 obyvatel. Správním městem okresu je Hays. Celková rozloha okresu činí 2 332 km².\n\n"}
{"id": "854388", "url": "https://cs.wikipedia.org/wiki?curid=854388", "title": "Ellsworth County", "text": "Ellsworth County\n\nEllsworth County je okres ve státě Kansas v USA. K roku 2010 zde žilo 6 497 obyvatel. Správním městem okresu je Ellsworth. Celková rozloha okresu činí 1 874 km².\n"}
{"id": "854389", "url": "https://cs.wikipedia.org/wiki?curid=854389", "title": "Kanton Saint-Nicolas-du-Pélem", "text": "Kanton Saint-Nicolas-du-Pélem\n\nKanton Saint-Nicolas-du-Pélem (fr. \"Canton de Saint-Nicolas-du-Pélem\") je francouzský kanton v departementu Côtes-d'Armor v regionu Bretaň. Tvoří ho osm obcí.\n\n"}
{"id": "854390", "url": "https://cs.wikipedia.org/wiki?curid=854390", "title": "Kanton Tréguier", "text": "Kanton Tréguier\n\nKanton Tréguier (fr. \"Canton de Tréguier\") je francouzský kanton v departementu Côtes-d'Armor v regionu Bretaň. Tvoří ho 10 obcí.\n\n"}
{"id": "854391", "url": "https://cs.wikipedia.org/wiki?curid=854391", "title": "Konradsreuth", "text": "Konradsreuth\n\nKonradsreuth je obec v německé spolkové zemi Bavorsko, v zemském okrese Hof. Leží na spolkové silnici B2 mezi Hofem a Münchbergem.\n\nObec má třicetšest částí:\nPrvní písemná zmínka o obci pochází z roku 1266. V roce 1792 padla pod pruskou nadvládu. Tylžský mír ji v roce 1807 přesunul pod Francii a později pod Bavorsko. Současná obec vznikla v roce 1818. Jméno obce bylo v roce 1903 změněno z \"Conradsreuth\" na \"Konradsreuth\".\n\nV obci je mateřská a základní škola. V části Ahornberg je několik odborných středních škol.\n"}
{"id": "854394", "url": "https://cs.wikipedia.org/wiki?curid=854394", "title": "Kanton Saint-Brieuc-Nord", "text": "Kanton Saint-Brieuc-Nord\n\nKanton Saint-Brieuc-Nord (fr. \"Canton de Saint-Brieuc-Nord\") je francouzský kanton v departementu Côtes-d'Armor v regionu Bretaň. Tvoří ho pouze severní část obce Saint-Brieuc.\n"}
{"id": "854395", "url": "https://cs.wikipedia.org/wiki?curid=854395", "title": "Kanton Saint-Brieuc-Ouest", "text": "Kanton Saint-Brieuc-Ouest\n\nKanton Saint-Brieuc-Ouest (fr. \"Canton de Saint-Brieuc-Ouest\") je francouzský kanton v departementu Côtes-d'Armor v regionu Bretaň. Tvoří ho pouze západní část obce Saint-Brieuc.\n"}
{"id": "854396", "url": "https://cs.wikipedia.org/wiki?curid=854396", "title": "Kanton Saint-Brieuc-Sud", "text": "Kanton Saint-Brieuc-Sud\n\nKanton Saint-Brieuc-Sud (fr. \"Canton de Saint-Brieuc-Sud\") je francouzský kanton v departementu Côtes-d'Armor v regionu Bretaň. Tvoří ho pouze jižní část obce Saint-Brieuc.\n"}
{"id": "854400", "url": "https://cs.wikipedia.org/wiki?curid=854400", "title": "Lukáš Masopust", "text": "Lukáš Masopust\n\nLukáš Masopust (* 12. února 1993 v Božejově) je český fotbalový záložník hrající za český prvoligový klub SK Slavia Praha.\n\nS fotbalem začínal v Božejově, odkud se v roce 1999 přesunul do Kamenice nad Lipou. Tady vydržel do roku 2004, kdy se jeho novým působištěm stala Vysočina Jihlava.\n\nV Jihlavě prošel mládežnickými výběry až do dorostu, odkud si ho v létě 2012 vybral do přípravy nový jihlavský trenér František Komňacký. Postupně se během přípravy vypracoval do základní sestavy, v níž nastupuje také v zápasech Gambrinus ligy. Premiérového gólu za A-tým Vysočiny se dočkal 13. dubna 2013 ve 23. ligovém kole v zápase v Příbrami. V základní sestavě začal i druhou sezonu v A-týmu a tentokrát na branku čekal podstatně kratší dobu. Prosadil se hned ve 2. kole (hráno 27. července 2013) na hřišti Slovácka, kde poslal Vysočinu do vedení. Celkem za tým odehrál 55 zápasů, ve kterých se 6x gólově prosadil.\n\nV prosinci 2014 se podle deníku Sport dohodl na smlouvě platné od ledna 2015 s FK Baumit Jablonec. 12. 12. 2014 se přestup do Baumitu definitivně potvrdil, hráč se dohodl na kontraktu platném do 30. června 2018.\nZa Jablonec v 1. české lize debutoval 20. února 2015, když v 76. minutě vystřídal Nermina Crnkiće (výhra 2:1).\n\nSvými výkony v podzimní části Gambrinus ligy 2012/13 si řekl o pozvánku do českého národního týmu do 20 let.\nV březnu 2013 jej trenér Jakub Dovalil povolal do reprezentace Česka do 21 let na přátelské zápasy s Ukrajinou a Tureckem, přičemž proti Turecku (0:0) si odbyl reprezentační premiéru v této věkové kategorii. V květnu téhož roku se dočkal další pozvánky do reprezentace Česka U21, na červnový Memoriál Valerie Lobanovského v Kyjevě. Do turnaje zasáhl hned v prvním zápase proti Rakousku (0:3), když v 80. minutě vystřídal plzeňského Davida Štípka. Vítězství v dresu \"lvíčat\" se dočkal až při svém třetím startu, když nastoupil na 61 minut do zápasu se Slovinskem (1:0), než ho vystřídal David Štípek. Další šanci ukázat se v reprezentačním dresu dostal na začátku srpna, když byl nominován na přátelský zápas s Nizozemskem. V něm nakonec odehrál 77 minut a přispěl k výhře 1:0. Zahrál si i v neoficiálním zápase \"lvíčat\" proti Mladé Boleslavi (2:0).\n\nTrenér Jakub Dovalil jej nominoval na domácí Mistrovství Evropy hráčů do 21 let 2015 konané v Praze, Olomouci a Uherském Hradišti.\n\n26. března 2018 si odbyl premiéru v reprezentačním A-mužstvu v přípravném utkání proti Číně. Téměř po roce zasáhl do kvalifikačního utkání proti Anglii 22. března 2019 a o čtyři dny později 26. 3. 2019 nastoupil v základní sestavě v přípravném zápase v pražském Edenu proti Brazílii.\n\n"}
{"id": "854401", "url": "https://cs.wikipedia.org/wiki?curid=854401", "title": "Kanton Charly-sur-Marne", "text": "Kanton Charly-sur-Marne\n\nKanton Charly-sur-Marne (fr. \"Canton de Charly-sur-Marne\") byl francouzský kanton v departementu Aisne v regionu Pikardie. Tvořilo ho 19 obcí. Zrušen byl po reformě kantonů 2014.\n\n"}
{"id": "854403", "url": "https://cs.wikipedia.org/wiki?curid=854403", "title": "Kanton Moÿ-de-l'Aisne", "text": "Kanton Moÿ-de-l'Aisne\n\nKanton Moÿ-de-l'Aisne (fr. \"Canton de Moÿ-de-l'Aisne\") byl francouzský kanton v departementu Aisne v regionu Pikardie. Tvořilo ho 17 obcí. Zrušen byl po reformě kantonů 2014.\n\n"}
{"id": "854404", "url": "https://cs.wikipedia.org/wiki?curid=854404", "title": "Kanton Le Nouvion-en-Thiérache", "text": "Kanton Le Nouvion-en-Thiérache\n\nKanton Le Nouvion-en-Thiérache (fr. \"Canton du Nouvion-en-Thiérache\") byl francouzský kanton v departementu Aisne v regionu Pikardie. Tvořilo ho devět obcí. Zrušen byl po reformě kantonů 2014.\n\n"}
{"id": "854409", "url": "https://cs.wikipedia.org/wiki?curid=854409", "title": "ARRIVA vlaky", "text": "ARRIVA vlaky\n\nARRIVA vlaky s.r.o.(VKM: ARR) je česká obchodní společnost, železniční dopravce, jejímž jediným společníkem (vlastníkem) byla ARRIVA holding Česká republika s.r.o. z původně britské skupiny Arriva, vlastněné od roku 2010 německou společností Deutsche Bahn. Od 2. června 2017 je jediným vlastníkem ARRIVA vlaky s.r.o. společnosti Arriva Transport Česká republika a. s. Do českého obchodního rejstříku byla zapsána 2. září 2009, sídlo měla na adrese Praha 5-Smíchov, Radlická 3185/1c, tedy v kancelářském komplexu Anděl City, v roce 2016 uvádí sídlo na adrese Křižíkova 148/34 v Praze-Karlíně (budova Karlín Studios). Jednateli jsou Milan Zapletal, Ivan Procházka (generální ředitel ARRIVA holding Česká republika s.r.o.) a do začátku prosince 2013 též Jaroslav Richter, který byl zároveň ředitelem ARRIVA vlaky s.r.o.. Pravidelnou osobní železniční dopravu zahájila 23. září 2013 na lince spěšných vlaků Praha Masarykovo nádraží – Kralupy nad Vltavou, tento pilotní provoz byl ukončen v pátek 13. prosince 2013. Jak potvrdil generální ředitel Arriva holdingu Ivan Procházka, v průběhu týdne 2.–6. prosince byl odvolán ředitel a jednatel Arriva vlaky Jaroslav Richter a vedení hledá jiného ředitele; Richter svůj odchod vysvětlil tím, že měl jiné názory než vedení holdingu. Za dva roky nezískala společnost v České republice žádnou zakázku a z jednoho výběrového řízení byla pro formální nedostatky vyloučena.\n\nSkupina Arriva se prosadila na několika přeshraničních česko-německých tratích prostřednictvím společnosti Vogtlandbahn GmbH.\n\nNa přelomu let 2008 a 2009 se Arriva jako jeden z pěti zájemců ucházela o provozování dopravy na skupině tratí v Libereckém kraji (034, 036, 037, 038, 039) – z této soutěže pak byl jeden zájemce vyloučen kvůli formálním nedostatkům a dva jiní zájemci odstoupili kvůli údajným dumpingovým cenám Českých drah, Arriva v soutěži zůstala, ale proti Českým drahám neuspěla.\n\nArriva Morava a.s. (původně Connex Morava a. s., později Veolia Transport Morava a. s.) provozuje od 1. října 2002 osobní dopravu na Železnici Desná. Sesterské či mateřské společnosti Connex Česká Železniční s. r. o. a Veolia Transport Česká republika daly v letech 2004–2007 krajům a ministerstvu dopravy několik nabídek na provozování osobní železniční dopravy. Na jaře 2013 se celá skupina Veolia Transport Central Europe stala součástí skupiny Arriva a k 1. červenci 2013 došlo k přejmenování firem a náhradě loga Veolia Transport logem Arriva. Poté, co trať byla elektrifikována, se podle zprávy z listopadu 2015 Olomoucký kraj dohodl s Českými drahami, že od června 2016 nasadí na trať své elektrické jednotky v rámci stávající desetileté celokrajské smlouvy. Smlouva s Arrivou Morava platí do konce roku 2016, od června 2016 však bude Arriva zřejmě provozovat dopravu jen na odbočném úseku z Petrova nad Desnou do Sobotína.\n\nKoncem února 2013 ředitel Jaroslav Richter pro E15 sdělil, že získání pěti až deseti procent výkonů v české osobní železniční dopravě do pěti let by považoval za úspěch, počítá ovšem i s úplným neúspěchem, například pokud by byla liberalizace železniční dopravy politicky či legislativně zmrazena. Vyjádřil zájem především o dotovanou dopravu, protože pro komerčně výnosnou linku firma nenalezla prostor. Termín zahájení provozu na linkách v pražské aglomeraci, které byly zaneseny do jízdního řádu 2013, podle něj závisí jednak na dokončení procesu schvalování vlaků, který je prý na dobré cestě, a dále na výsledcích intenzivních jednání o integraci spojů do Pražské integrované dopravy a do středočeského dopravního systému.\n\nV souvislosti s pěti výběrovými řízeními na provoz rychlíkových linek, která ministerstvo ohlásilo v září 2013, jednatel společnosti Arriva vlaky Jaroslav Richter uvedl: „my předpokládáme, že se zúčastníme úplně všech soutěží.“\n\nS mateřskou společnosti Deutsche Bahn sdílí investiční zdroje. Investiční prostředky získává na konkrétní projekty po jejich schválení centrálou. Výši investic primárně nepovažuje za omezení u malých (kolem 1 miliardy Kč) ani u velkých (4 až 5 miliard Kč) zakázek.\n\nVe výběrovém řízení na dopravce na trati Ostrava – Opava – Krnov – Olomouc, vypsaném dne 27. března 2012, s požadovaným zahájením provozu 14. prosince 2014 na dobu 15 let, tj. do konce platnosti jízdního řádu pro období 2028/2029, si zadávací podmínky vyzvedlo 10 dopravců, nabídku však nakonec podali pouze dva – RegioJet a konsorcium Arriva vlaky s TRANSCENTRUM bus. Arriva nabídla o korunu vyšší cenu za kilometr než RegioJet, čímž by umožnila RegioJetu zvítězit, protože při účasti pouze jednoho zájemce by soutěž musela být zrušena.\n\nV polovině ledna 2013 ministerstvo dopravy oznámilo, že vyřadilo nabídku, kterou podala Arriva společně s TRANSCENTRUM bus, protože nedodala potřebná osvědčení o vzdělání vedoucích zaměstnanců. Soutěžní podmínky vyžadovaly ve vedení dvě odborně způsobilé osoby, zatímco drážní zákon vyžaduje pouze jednu. Pokud by Arriva neuspěla s odvoláním, takže by zbyla jen jedna nabídka, muselo by ministerstvo soutěž zrušit.\n\nV červnu 2012 žádala ARRIVA vlaky s.r.o. o kapacitu dopravní cesty pro železniční spojení Praha – Velvary a rychlíkové spojení Praha – České Budějovice – Český Krumlov, pro která chtěla získat podporu Středočeského či Jihočeského kraje. Jednání o lince Praha – Český Krumlov potvrdil dopravce i na konci února 2013, kdy v rozhovoru pro E15 upřesnil, že zpočátku by na linku nasadil motoráky, v případě většího zájmu pak něco výkonnějšího a většího, třeba i klasické soupravy. Uvedl, že chce jednat se Středočeským krajem o zavedení železničního spojení z Prahy do Vlašimi, Sedlčan a Velvar. Pilotní provoz, například o víkendech, by rád zahájil ještě v roce 2013. Nejpokročilejší jsou prý jednání s Jihočeským krajem o pilotním provozu přímých rychlejších spojů v trase Jindřichův Hradec – České Budějovice.\n\nKoncem srpna 2012 ARRIVA vlaky s.r.o. oznámila, že chce od 9. prosince 2012 zahájit pravidelnou dopravu motorovými jednotkami 628 po Deutsche Bahn modernizovaných v Pars nova (v Česku s označením 845) na trase Benešov u Prahy – Praha – Kralupy nad Vltavou, a to přes malešickou spojku, nádraží Praha-Libeň a Masarykovo nádraží, se zastavováním ještě v Čerčanech, Říčanech, Praze-Hostivaři, Praze-Bubenči, Řeži a Libčicích nad Vltavou. Chtěla od začátku roku 2013 na trasu nasadit 4 soupravy (a v případě potřeby je zdvojovat či ztrojovat) a provádět jimi 18 párů spěšných spojů v hodinovém intervalu. V pátek 9. listopadu 2012 provoz vyzkoušela. Začátkem prosince 2012 dopravce oznámil, že dopravu zahájí na jaře 2013. Ani v polovině dubna však na webu společnosti žádná informace o zahájení provozu nebyla.\n\nDopravce zde prý hodlal jezdit bez dotací a po dohodě s ROPIDem uznávat jízdenky Pražské integrované dopravy, ceník jejích vlastních jízdenek se neměla příliš lišit od cen ČD. Ze začátku má být pokladna jen v Praze, cestující z ostatních stanic mají být odbaveni ve vlaku nebo prostřednictvím internetu. Podle rozhovoru pro E15 z konce února 2013 probíhají intenzivní jednání o integraci spojů do Pražské integrované dopravy. Jaroslav Richter zdůraznil přínosnost přímého spojení oblasti Libně s městy na jihovýchod od Prahy, jako jsou Říčany a Čerčany. ROPIDu se prý tato linka hodí, ale nemá ještě definitivní názor na to, zda mají linky do Benešova jezdit z Masarykova nádraží. Za realistický termín zahájení provozu Richter na konci února 2013 označil první pololetí 2013.\n\nPodle zprávy ČTK a ČT ze 17. června 2013 vyjádřila Arriva vlaky u SŽDC zájem provozovat linku od 1. srpna 2013, avšak Arriva toto konkrétní datum České televizi odmítla potvrdit a uvedla, že, v návaznosti na odstranění povodňových škod, by zpočátku provozovala jen část z vlaků uvedených v jízdním řádu. Podle SŽDC nesplňuje dosud dopravce některé podmínky, například nemá povolení k provozu svých vlaků na českých tratích, nemá technické zázemí, zajištěné stání pro vlaky, možnost tankování ani potřebné zaměstnance. Ředitel Arriva vlaky Jaroslav Richter vyjádřil přesvědčení, že firma všechny požadavky splnila a vlaky Drážní úřad schválí do konce června.\n\n9. srpna 2013 ředitel společnosti Arriva vlaky po jednání s Drážním úřadem oznámil, že se zahájením testovacího provozu na trati Benešov – Praha – Kralupy nad Vltavou počítá v horizontu jednoho až dvou měsíců, zpočátku v omezeném rozsahu. 13. srpna 2013 média oznámila, že v jízdním řádu pro období 2013/2014 již vlaky společnosti Arriva vlaky na této trase nejsou uvedeny. Údajně se společnost nedohodla s kraji na financování a dohodu prý mimo jiné blokují desetileté smlouvy s Českými dráhami. \n\nV sobotu 24. srpna 2013 vyjela jednotka v rámci projektu \"Naše vlídná nádraží\" na Berounsko jako zvláštní vlak Bartoloměj. Ve stanici Všeradice byl u příležitosti místní bartolomějské pouti vlak asi 3 hodiny vystaven a návštěvníci si jej mohli prohlédnout a diskutovat s obsluhou. Současně zde byl představen projekt revitalizace a nového využití menších nádraží na Karlštejnsku a Berounsku.\n\nV říjnu 2013 Arriva vlaky projevila zájem provozovat od roku 2014 pravidelnou osobní dopravu na trase Moravská Třebová – Velké Opatovice – Dzbel (tratě 017 a tehdejší 271, kde už od konce roku 2011 není provozována, a 19. října 2013 zde předvedla ve spolupráci s Pardubickým krajem svou modernizovanou motorovou jednotku 845.001. Od prosince 2013 chce zahájit provoz několika spojů na vlastní podnikatelské riziko; kraj vyjádřil snahu objednávat zde dopravu od jara 2014, podle České televize a krajského radního Jaromíra Duška se dopravce dohodl s krajem, že zde začne jezdit od března 2014 bez veřejné objednávky, avšak podle tarifu krajské integrované dopravy. Zahájení provozu již v prosinci 2013 podle Duška není reálné.K 25. říjnu 2013 Pardubický kraj vyjádřil vůli hledat pro tuto trať dopravce, který bude schopen snížit cestovní rychlost. Dopravce vyjádřil připravenost rozšířit dopravu i do dalších regionálních center v kraji, jmenovitě například na Trať 261 Žďárec u Skutče – Svitavy.\n\nPodle České televize kraj původně oslovil České dráhy, avšak jejich nabídka provozování dopravy motorovými vozy řady 810 byla podle krajského radního Duška pro kraj absolutně nepřijatelná, a proto kraj využil nabídku alternativního dopravce.\n\nPodle zprávy České televize z října 2013 se Arriva vlaky chystala do výběrových řízení na provozování dopravy na trasách mezi Libercem a Pardubicemi, Libercem a Ústím nad Labem či Plzní a Mostem.\n\nPo ukončení pilotního provozu linky Praha – Kralupy a v souvislosti s odvoláním ředitele Arriva vlaky Jaroslava Richtera generální ředitel Arriva holdingu uvedl, že jedná o nasazení volných jednotek na jiné tratě, především ve Středočeském kraji, do té doby budou vlaky sloužit k provozním testům a prezentačním jízdám.\n\nKoncem ledna 2014 ROPID sliboval, že Arriva vlaky bude jednou ze tří společností oslovených k podání nabídky na provozování linky S34 Praha Masarykovo nádraží – Praha-Čakovice. I Arriva doufala, že bude oslovena. ROPID nakonec zakázku na 10 let zadal zcela bez výběrového řízení a bez oslovení jiných dopravců společnosti KŽC Doprava. Arriva však proti tomuto rozhodnutí neprotestovala, mimo jiné proto, že Ropid prý zvažoval zadat Arrivě zcela nové spojení, podle MF DNES se prý mluvilo o lince z Benešova přes Prahu do Čelákovic. \n\n18. června 2014 skupina Arriva oznámila, že se chystá během několika dnů nabídnout jednoroční provozování rychlíkových linek z Liberce do Pardubic a z Plzně do Mostu, na které chtělo ministerstvo dopravy bez výběrového řízení o rok prodloužit smlouvu Českým drahám. Ředitel Arrivy Transport ČR Daniel Adamka uvedl, že by si česká společnost mohla půjčit od mateřské Deutsche Bahn jednotky Siemens Desiro. Podle právního názoru Arrivy bude muset ministerstvo s oběma dopravci jednat.\n\nPodle tiskové zprávy Arrivy z června 2014 se chce Arriva zúčastnit též výběrových řízení na regionální tratě na Šumavě, které se chystá vypsat Jihočeský kraj.\n\nJiž 18. června 2014 probleskla tiskovým sdělením Arrivy též informace, že Arriva usiluje o získání dotace na spěšnou linku PID Benešov - Praha - Čelákovice, kterou označovala R9, se zastavováním v Čerčanech, Senohrabech, Mnichovicích, Praze-Uhříněvsi, Hostivaři, Strašnicích, Vršovicích, hlavním nádraží, Vysočanech a Horních Počernicích. Arriva žádala u dopravního výboru Středočeského zastupitelstva o 4,1 milionu korun na provoz od září do konce roku a dalších 12,5 milionu na rok 2015, tedy kompenzaci zhruba 90 Kč/km oproti průměrným 107 Kč/km poskytovaných Českým drahám. Dne 2. července 2014 ředitel Arriva Daniel Adamka řekl, že projekt není mrtvý a že věří, že se nakonec podaří kraj přesvědčit. Na tuto elektrifikovanou trasu chtěla Arriva nasadit dieselové jednotky Siemens Desiro od Deutsche Bahn. Arriva kraji nabízela protáhla některé spoje až do Vlašimi a Sedlčan jako náhradu osobních vlaků Českých drah. \n\nPodle zprávy z 11. září 2014 Středočeský kraj odmítl kompenzovat ztráty s odůvodněním, že doprava v uvedené trase je zajištěna v dostatečném objemu stávající objednávkou kraje. Generální ředitel Arrivy ČR Daniel Adamka na to reagoval sdělením, že jezdit regionální železniční linky bez pokrytí prokazatelné ztráty je ekonomická sebevražda a takovou nabídku není Arriva schopna dát, a že by to byly jen platné sliby, které by nedokázala splnit, k čemž se rozhodně nebude uchylovat. ROPID se vyjádřil, že se mu nápad velmi líbí a že už sám dříve plánoval zavedení rychlých spěšných vlaků ze vzdálenějších částí Středočeského kraje. Praha již dříve se záměrem souhlasila, ovšem pouze za podmínky, že vlaky na svém území objedná i Středočeský kraj.\n\nV ponděli 23. září 2013 dopravce zahájil provoz 8 páry spojů ve všedních dnech v přibližně dvouhodinovém intervalu a pouze v úseku Kralupy nad Vltavou – Praha Masarykovo nádraží, na linku je nasazena jedna souprava. \n\nDopravce přepravuje za poplatek i psy a jízdní kola, přeprava dětských kočárků je zdarma. Souprava je vybavena bezplatně přístupným wi-fi připojením. prodává se v ní pizza a káva, balené vody a minerálky, pečivo Fornetti, žvýkačky, noviny, deštníky, sluneční brýle, papírové kapesníky, propisovací tužky, igelitové tašky a vybraný sortiment jízdenek na pražskou MHD (na 75 minut a na 24 hodin), zdarma se rozdává podnikový bulletin ARRIVA Revue. \n\nLinka je provozována zatím bez integrace do PID a bez dotací. Jízdenky dopravce prodává pouze ve vlaku. Základní jízdné je výrazně nižší než základní jízdné Českých drah a mírně vyšší než zákaznické jízdné (In-25) Českých drah. Podle mluvčího ROPIDu Filipa Drápala je největší překážkou integrace nedohoda Prahy a Středočeského kraje na uznávání tarifu, zejména neochota Středočeského kraje. Je podle něj vyloučeno, že by dopravce získal dotaci v blízké době – přidělení dotace by muselo být zveřejněno rok předem ve věstníku EU, výběrové řízení na dotaci by trvalo ještě déle. Soupravy mají jen 2. třídu, v nabídce jsou kromě základních jízdenek též slevy pro děti, studenty, seniory a tělesně postižené a kromě jednosměrných jízdenek i zvýhodněné zpáteční a týdenní jízdné. Cestujícím s OpenCard je poskytována zhruba třetinová sleva.\n\nPro iHNed.cz jednatel Jaroslav Richter zahájení dopravy komentoval: „My do toho vstupujeme s tím, že chceme ukázat, že se dá dělat i příměstská doprava jinak. Že i zde může být více dopravců. Chceme prostě využít situaci, která umožňuje na trh vstoupit a intenzivně se bavit s objednavateli o tom, kdy a za jakých podmínek by bylo možné se včlenit do systému. Bez dotací to ale nejde. Naším dlouhodobým cílem není jezdit za každou cenu. V případě, že by nebyl zájem nebo by z nějakých důvodů bylo zřejmé, že v období několika měsíců by nebyla šance se zaintegrovat, tak s tím přestaneme.“\n\nV polovině října 2013 Arriva vlaky i ROPID potvrdily, že se stále jedná. Zástupkyně ARRIVA holding Česká republika Jana Penkalová uvedla: „Vypadá to, že jsme na dobré cestě. Kdy, však budou jednání uzavřena, a s jakým výsledkem, není v tuto chvíli možné říct.“ Mluvčí ROPIDU řekl: „Průběžně se jedná, ale k žádné dohodě ještě nedošlo.“\n\n10. prosince 2013, asi týden po nástupu Radima Nováka, dosavadního generálního ředitele Veolia Transport Česká republika, do funkce výkonného ředitele skupiny Arriva pro střední a východní Evropu, Arriva oznámila, že 13. prosince 2013 ukončí provoz železniční linky z Prahy do Kralup. Ve svém prohlášení to zdůvodnila tím, že vzhledem k rekonstrukci tratě není schopna garantovat plynulý provoz a cestovní komfort, který dosud poskytovala. Modernizace trati v okolí Bubenče byla zahájena týž den, kdy zahájila provoz tato linka. Na svém webu společnost oznámila, že nadále bude pokračovat v jednáních s organizátory dopravy o začlenění do pražského a středočeského dopravního systému včetně integrace jízdních dokladů a těší se na brzký návrat na koleje Středočeského kraje.\n\nSŽDC se 11. prosince 2013 „striktně vymezila proti prohlášení, že důvodem k ukončení pravidelného provozu jsou výlukové práce nebo dokonce nepřidělení kapacity tomuto dopravci ze strany SŽDC“, a uvedla, že se cítí poškozena opakovanými nepravdivými výroky společnosti Arriva vlaky s. r. o. Argument o nemožnosti poskytovat cestujícím plný komfort a pravidelný provoz zní podle SŽDC vzhledem k okolnostem velmi pochybně.\n\nSpěšné vlaky mezi Benešovem a Prahou zahrnovaly i dřívější záměry, podle kterých měly Prahou projíždět a pokračovat do Kralup (záměr z roku 2012) či do Čelákovic (záměr z roku 2014). \n\nNa konci října 2015 Arriva ohlásila záměr zavést od února 2016 spěšné vlaky mezi Prahou a Benešovem i bez dotací, i když by raději jezdila za tarif PID. Spěšné vlaky začaly jezdit od 29. února 2016 na vlastní podnikatelské riziko dopravce. Jezdí pouze v pracovní dny ve dvouhodinových intervalech, v dopoledním sedle je jeden interval čtyřhodinový, tedy jde o 7 párů spojů v pracovní dny. Vlaky staví ve stanicích Praha hlavní nádraží - Praha-Vršovice – Praha-Strašnice zastávka – Praha-Hostivař – Říčany – Mnichovice – Senohraby – Čerčany – Benešov u Prahy. Jízdní doba je 51 minut.K prodeji jízdenek dochází přímo ve vlaku u průvodčího a to bez přirážky a nebo si jízdenku může cestující zakoupit na internetových stránkách Arriva vlaky, kde je o pět korun levnější.\n\nDopravce na této trase nasazuje jednotku řady 845 a dále také moderní nízkopodlažní motorovou jednotku řady 642, přezdívanou \"Desiro\", kterou má zapůjčenou od své mateřské společnosti Deutsche Bahn. Na trati chce dále také dopravce testovat případně i jiné vlaky, se kterými chce jít do dalších soutěží, pokud se v Česku nějaké vypíšou.\n\nPřestože dopravce nepočítal od začátku s žádnou dotací od krajů a měst, jízdné odpovídá zákaznickému jízdnému Českých drah se slevovou kartou IN25. Oproti osobním vlaků společnosti České dráhy, Arriva nabízí taķé kratší jízdní dobu a to konkrétně 51 minut. Na palubě vlaků je možnost koupit něco k občerstvení a dále mají cestující možnost připojení k internetu.\n\nJako svůj cíl Arriva uvedla, že chce objednatelům ukázat, že existuje alternativa k Českým drahám.\n\nPro případ, že by se společnosti podařilo začlenit linku do dotované sítě, uvažuje o jejím prodloužení do Vlašimi či Sedlčan, což by stále šlo obsloužit jedinou soupravou.\n\nOd jízdního řádu 2017 má být spojení na této trase o jeden vlak posíleno.\n\nZáměr víkendových expresů z Prahy do Trenčína od 5. března 2016 byl publikován v souvislosti se záměrem spěšných vlaků Praha – Benešov. Má na ně být nasazena tatáž motorová jednotka řady 845. Vlak by měl vyjíždět v sobotu v 8:40 z Prahy a zpět se vracet v neděli večer, ve 14:19 z Trenčína, a do Prahy dojíždí v 19:24 h.\n\nVlaky staví ve stanicích Praha hlavní nádraží – Pardubice hlavní nádraží – Olomouc hlavní nádraží – Přerov – Otrokovice – Staré Město u Uherského Hradiště – Uherské Hradiště – Uherský Brod – Bojkovice město – Slavičín – Bylnice – Trenčianska Teplá – Trenčín. Jízdní doba je několik minut přes pět hodin.\n\nVe vlaku je nabízena klidová zóna, kde jsou k zapůjčení deky a polštářky.\n\nV jízdním řádu pro rok 2017 je od počátku platnosti 11. prosince 2016 avizován páteční vlak z Prahy přes Trenčín na Piešťany a Nitru, od dubna 2017 by měl jezdit denně. Spoje Praha–Trenčín mají v letní turistické sezoně od června 2017 jezdit rovněž denně.\n\nLinka jezdí pod značkou Arriva Express.\n\nV jízdním řádu 2017 má společnost vlak Arriva Express, který vyráží v sobotu v 9:02 po trase Praha – Tábor – České Budějovice – Český Krumlov – Hořice – Černá – Nová Pec, který v 16:56 vyráží na zpáteční cestu. Od listopadu 2017 (?) mají tyto vlaky jezdit v pátek, sobotu i neděli, od června do října denně. Od 11. června 2017 vlaky nově zastavují i ve Veselí nad Lužnicí.\n\nV dubnu 2018 ROPID potvrdil, že plánuje od prosince 2018 rozšíření provozu městské železniční linky na větvi z Libně do Hostivaře v hodinovém intervalu i na všední dny. V souvislosti s dosluhujícím elektrickými jednotkami řady 451 Českých drah radní Petr Dolínek uvedl, že město uvažuje o vpuštění jiného dopravce, od nějž již dostalo nabídku, přičemž mělo jít o elektrické vlaky; z dotazů novinářů vyplynulo, že mohlo jít o Leo Express, přičemž i Arriva na dotaz novinářů uvedla, že by o linku měla zájem. \n\nMěstu své nabídky předložily Arriva, RegioJet a Leo Express. Na konci srpna 2018 rada města Prahy rozhodla, že od 9. prosince 2018 bude linku po dobu tří let provozovat společnost Arriva, jejíž nabídka byla vyhodnocena jako nejvýhodnější. Má zde nasadit své motorové soupravy řady 845, kterých zatím má v České republice 6. Vozy jsou vybaveny wifi a elektrickými zásuvkami, dopravce chce cestujícím rozdávat vodu zdarma. Soupravy nejsou nízkopodlažní. Pro další roky město počítá s elektrickými jednotkami, jejichž provozovatele bude muset vybrat v soutěži. Arriva bude mít na další roky opci pro případ, že by se výběrové řízení nepovedlo, sama městu rovněž nabídla pořízení elektrických souprav. Arriva zřejmě zároveň upustí od provozu nedotovaných spěšných vlaků mezi Prahou a Benešovem, objednávku na dotované spěšné vlaky v této trase by údajně měly získat České dráhy. Praha se snažila prosadit prodloužení městské linky i ve všední dny až do Hostivaře, kvůli odporu nákladních dopravců by však osobní vlaky měly v této částí trasy jezdit v pracovních dnech jen ve špičkách.\n\nOd 15. prosince 2019 má Arriva vlaky na základě objednávky ministerstva dopravy provozovat dopravu na linkách:\nNa tyto linky chce nasadit motorové jednotky řady 845, pro provoz na rychlících a expresech nechala vyvinout verzi 845.3, která má dva záchody a služební oddíl pro personál a catering. \n\nDále získala od 8. prosince 2019 zakázky na regionální dopravu ve dvou krajích: \n\nLiberecký kraj: \nDopravce nabízí kraji nasazení jednotek Stadler GTW nebo Siemens Desiro. Krátkodobé nasazení jednotek 845 bylo zamítnuto. \n\nZlínský kraj: \nProti původním plánům nemá Arriva jezdit na trase Valašské Meziříčí – Rožnov pod Radhoštěm. Část výkonů má zajistit Leo Express jako subdodavatel Arrivy, a to motorovými jednotkami LINT pronajatými od Alstomu.\n\nPočínaje lednem 2015 začaly na licenci společnosti jezdit rovněž nákladní vlaky. Jedná se v podstatě o vlaky společností skupiny DB Cargo v sousedních zemích (např. polská společnost DB Schenker Rail Polska), které v Česku nemají licenci, takže využívají služeb firmy Arriva vlaky, která je rovněž součástí skupiny Deutsche Bahn. Pro tažení těchto vlaků společnosti využívá německé lokomotivy řady 189 DB. I po vzniku české dcery německého nákladního dopravce DB Cargo, tj. DB Cargo Czechia, provozuje Arriva vlaky dále nákladní dopravu pro tuto dceřinou společnost. V roce 2018 společnost zahájila provozování nákladní dopravy na vlastní licenci rovněž na Slovensku.\n\nSpolečnost v letech 2013 a 2013 vlastnila a na své linky nasazovala jednu dieselovou jednotku řady 845\n\nNásledkem nehody 11. července 2016, při níž vlak v Kolovratech usmrtil osobu v kolejišti, začala být od poledne téhož dne na trasu Praha–Benešov nasazována od mateřské společnosti DB zapůjčená dieselová jednotka německé řady 642 Desiro, která dosud sloužila jako záložní; na víkendové spoje na Slovensko však i nadále zůstávají nasazovány původní jednotky řady 845.\n\nPro období jízdního řádu 2017 koupila společnost od mateřské společnosti DB další čtyři dieselové soupravy řady 845, přestavbu na dálkové vlaky provádí Pars Nova.\n\nV roce 2016 si společnosti pořídila lokomotivu řady 140 č. 140.079. Ta v první fázi jezdila na osobních vlacích na trati Šumperk - Kouty nad Desnou. Tam však jezdila jen od 25. listopadu do 10. prosince 2016, poté provoz vlaků převzaly České dráhy. Lokomotiva pak byla nasazována na různých výkonech v nákladní i osobní dopravě (např. na vlacích Regiojet). V roce 2018 si společnost pořídila další lokomotivu stejné řady - 140.052, kterou odkoupila od polského dopravce Ecco Rail.\n\n26. 12. 2019 - Rychlík projel návěst „Stůj“, protější vlak téže společnosti se naštěstí podařilo zastavit ještě ve stanici. Nikdo nebyl zraněn. Stalo se tak kolem 9:15 u Mladé Boleslavi.\n\n"}
{"id": "854410", "url": "https://cs.wikipedia.org/wiki?curid=854410", "title": "Leupoldsgrün", "text": "Leupoldsgrün\n\nLeupoldsgrün je obec v německé spolkové zemi Bavorsko, v zemském okrese Hof. Leží devět kilometrů západně od Hofu na spolkové silnici A9.\n\nObec má šest částí:\n\nPrvní písemná zmínka o obci pochází z roku 1335. V období 1398 až 1668 patřila rodu z Lüchau. Poté byla pod správu rodu Baumů z Baumsdorfu, který v roce 1725 vymřel. Po tylžském míru přešla 1807 pod Francii a později pod Bavorsko. Současná obec vznikla v roce 1818. V roce 1972 k ní byla přičleněna obec Lipperts.\n\n"}
{"id": "854411", "url": "https://cs.wikipedia.org/wiki?curid=854411", "title": "Evropská síť provozovatelů přenosových soustav elektřiny", "text": "Evropská síť provozovatelů přenosových soustav elektřiny\n\nEvropská síť provozovatelů přenosových soustav elektřiny (: , zkráceně ENTSO-E) je sdružení evropských provozovatelů elektroenergetických přenosových soustav (TSO). Je to nástupce ETSO, sdružení evropských provozovatelů přenosových soustav založené v roce 1999 v reakci na vznik vnitřního trhu s elektřinou v rámci Evropské unie a také nástupce sdružení UCTE.\n\nK základním cílům asociace ENTSO-E patří dotvoření a fungování vnitřního trhu a přeshraničního obchodu s elektřinou, dále pak zjištění optimálního řízení a rozvoje evropských elktroenergetických přenosových soustav v rámci koordinované spolupráce provozovatelů přenosových soustav. Jednou z nejdůležitějších aktivit ENTSO-E je tvorba síťových kodexů, které se jako závazné dokumenty stanou součástí sekundární legislativy EU.\n\nENTSO-E je uskupení 41 evropských provozovatelů elektroenergetických přenosových soustav z 34 zemí. Členy jsou i zástupci mimo EU.\n\nENTSO-E je rozdělena do pěti regionálních skupin, které jsou odvozeny z bývalých sdružení.\n"}
{"id": "854414", "url": "https://cs.wikipedia.org/wiki?curid=854414", "title": "László Paskai", "text": "László Paskai\n\nLászló kardinál Paskai OFM (8. května 1927, Segedín - 17. srpna 2015, Ostřihom) byl maďarský římskokatolický kněz, františkán, emeritní arcibiskup - metropolita arcidiecéze ostřihomsko-budapešťské, kardinál.\n\nLászló Paskai se narodil židovským rodičům, kteří konvertovali ke katolickému křesťanství před narozením jejich syna a kteří později zemřeli během holokaustu.\n\nStudoval ve františkánských řádových školách a také v centrálním semináři a univerzitě v Budapešti, kde získal doktorát z teologie. Kněžské svěcení přijal 3. března 1951. Působil jako kněz v diecézích Oradea a Szeged. Zde byl biskupským ceremonářem, knihovníkem zdejšího semináře, později také prefektem. V letech 1973 až 1978 plnil funkci rektora Centrálního semináře v Budapešti.\n\nV březnu byl jmenován apoštolským administrátorem vesprémské diecéze, biskupské svěcení přijal 5. dubna téhož roku. Od března 1979 byl plnoprávným sídelním biskupem této diecéze. Po smrti kardinála Lékaie ho papež Jan Pavel II. jmenoval arcibiskupem ostřihomským a primasem Maďarska. V letech 1986 až 1989 vykonával funkci předsedy Maďarské biskupské konference. V květnu 1994, vzhledem k administrativním změnám, byl změněn název arcidiecéze na Ostřihomsko-budapešťskou.\nDne 28. června 1988 byl jmenován kardinálem. V prosinci 2002, v souvislosti s dovršením kanonického věku, podal rezignaci na výkon funkce arcibiskupa. Jeho nástupcem se stal Péter Erdő.\nV letech 2005 až 2012 byl duchovním protektorem a generálním kaplanem orleánské obedience Řádu svatého Lazara\nZemřel 17. srpna 2015 v Ostřihomi.\n\n\n"}
{"id": "854415", "url": "https://cs.wikipedia.org/wiki?curid=854415", "title": "Danuše Muzikářová", "text": "Danuše Muzikářová\n\nDanuše Muzikářová (13. července 1951 Brno – 21. srpna 1969 Brno) byla oběť komunistického režimu. Byla zastřelena během protikomunistických demonstrací při prvním výročí sovětské okupace.\n\nJejími rodiči byli Jaroslav a Zdena Muzikářovi, měla jednoho sourozence, sestru Jaroslavu. Vyučila se v oděvní továrně Kras pánskou krejčovou, věnovala se divadlu a kresbě. Zemřela ve věku osmnácti let. Muzikářová byla zabita na Moravském náměstí zřejmě milicionáři, kteří do davu demonstrantů stříleli z věže tiskárny na rohu dnešních ulic Solniční a Rašínovy. Byla střelena zezadu do hlavy; kulka z pistole, která uvízla v nosní dutině a která dokazovala, že ji zabil někdo z příslušníků Lidových milic nebo SNB – vojáci tehdy měli jen samopaly – se ale po několika dnech z důkazů ztratila.\n\nTělo Muzikářové bylo převezeno do Úrazové nemocnice, kde ji nakonec našli rodiče. Pohřeb – úředně nařízená kremace – se konal 28. srpna v krematoriu na Ústředním hřbitově. Zúčastnily se ho stovky lidí, které sledovalo množství příslušníků StB. Policie tehdy ani nechtěla dovolit, aby byla na smutečním oznámení fotografie zesnulé. Danuše Muzikářová je pohřbena na hřbitově v Králově Poli. Viník nebyl nikdy dopaden, vyšetřování bylo na příkaz tajemníků městského a krajského výboru KSČ zastaveno. V prosinci 1989 bylo znovu zahájeno na základě trestního oznámení podaného Jaroslavem Muzikářem, ale bez výsledku.\n\nV roce 2009 jí byla in memoriam udělena Cena Václava Bendy.\n\nDanuši Muzikářovou připomíná od roku 1991 na domě Moravské náměstí 4 pamětní deska. Jejím autorem je Jiří Sobotka, který stejně výtvarně řešené desky vytvořil i pro připomínku Stanislava Valehracha v Orlí ulici (zastřelen ve stejný den jako Muzikářová) a Viliama Debnára v Jedovnické ulici (oběť 21. srpna 1968).\n\nDne 15. listopadu 2019 byla v rámci projektu Poslední adresa umístěna pamětní tabulka na dům Kounicova 69, kde Muzikářovi v roce 1969 bydleli.\n\nV srpnu 2019 vzešel z občanské iniciativy návrh, aby jméno Muzikářové nesl dosud bezejmenný park v Brně mezi Místodržitelským palácem a Rooseveltovou ulicí, tedy poblíž místa, kde byla dívka zabita. Dne 5. listopadu rozhodlo brněnské zastupitelstvo o oficiálním pojmenování parku a o několik dní později, 17. listopadu 2019, na 30. výročí sametové revoluce, byl park Danuše Muzikářové slavnostně otevřen a byla v něm umístěna pamětní deska.\n\n\n\n"}
{"id": "854416", "url": "https://cs.wikipedia.org/wiki?curid=854416", "title": "14 slov", "text": "14 slov\n\n14 slov (anglicky Fourteen Words) je termín spjatý s bílými nacionalisty a jedná se o čtrnáctislovný slogan, který formuloval David Lane. \"14 slov\" rovněž odkazuje na další čtrnáctislovný slogan, který smyslem navazuje na slogan první.\n\nS oběma slogany přišel David Lane, tehdejší člen organizace The Order.\n\nLane ve své autobiografii uvádí, že druhý slogan vymyslel v období, kdy se blíže zajímal o prastaré pohanské náboženství Germánů, což vedlo k osobní ideologické vzpouře vůči judeokřesťanským hodnotám tradičně zakořeněným v Lanově rodině. Lane retrospektivně vzpomíná na Mary Lou, katolickou dívku s blonďatými vlasy a modrýma očima, a fundamentální významnost této představy, jenž ho upevnila v klíčových představách o nadřazenosti a podřadnosti lidských ras po celý život.\n"}
{"id": "854417", "url": "https://cs.wikipedia.org/wiki?curid=854417", "title": "Petr Tlustý", "text": "Petr Tlustý\n\nPetr Tlustý (* 17. ledna 1986) je český fotbalový obránce hrající za FC Vysočina Jihlava.\n\nS fotbalem začínal v šesti letech v Praze na Žižkově, kam jej přivedl jeho otec. Jelikož zde však nebyly dobré podmínky pro rozvoj mládeže, zamířil už o rok později do Slavie. Tady vydržel jen dva roky a v roce 1995 zamířil FC Bohemians Praha. V Bohemians prošel všemi mládežnickými týmy až do mladšího dorostu. Aby mohl hrát nejvyšší dorosteneckou ligu, rozhodl se v roce 2003 pro návrat do Slávie. Zde vydržel dva roky, během nichž pomohl týmu ke 2. místu v I. lize staršího dorostu. Během letní přípravy, během níž se přesunul do juniorky, si však utrhl křížový vaz v koleni a po půlroční rehabilitaci odešel na hostování do Vyšehradu, kam následně v létě 2007 po postupu do ČFL zamířil na přestup. Po půl roce ve III. lize se o něj začala zajímat Vysočina Jihlava, kam následně zamířil nejprve na testy, kde se setkal se svým bývalým spoluhráčem ze Slávie Martinem Bayerem. Na rozdíl od něj však Tlustý uspěl a do druholigové Jihlavy zamířil nejprve na hostování, které se po půl roce změnilo v přestup. Dnes je stálým členem základní sestavy Vysočiny, se kterou se v sezoně 2011/12 probojoval do Gambrinus ligy.\n\n\n"}
{"id": "854418", "url": "https://cs.wikipedia.org/wiki?curid=854418", "title": "Ivelisse Vélezová", "text": "Ivelisse Vélezová\n\nIvelisse Milagro Vélezová (* 21. září 1987) je portorická profesionální wrestlerka. V roce 2011 byla soutěžící v reality show \"WWE Tough Enough\", ale kvůli zranění byla ze soutěže eliminována. WWE s ní v listopadu 2011 podepsala smlouvu a Vélezová začala vystupovat pod jménem Sofia Cortezová ve vývojovém středisku WWE, Florida Championship Wrestling (FCW) (později NXT Wrestling). Z WWE byla propuštěna v srpnu 2012. V současné době trénuje pro MMA a TNA.\n\nVelezová se na střední škole věnovala volejbalu a basketbalu. Před účastí v \"Tough Enough\" pracovala jako asistentka v útulku pro zvířata.\n\n"}
{"id": "854420", "url": "https://cs.wikipedia.org/wiki?curid=854420", "title": "Deep Cuts (album, Strawbs)", "text": "Deep Cuts (album, Strawbs)\n\nDeep Cuts je studiové album od anglické skupiny Strawbs.\n\n\n\nJaponská re-edice CD obsahuje následující bonus:\n\n\n\n\nNahráno a mixováno v The Manor Studio, Kidlington, Oxfordshire\n\n"}
{"id": "854421", "url": "https://cs.wikipedia.org/wiki?curid=854421", "title": "Bukové hory (Maďarsko)", "text": "Bukové hory (Maďarsko)\n\nBukové hory ( \"\") je vápencové pohoří na severu Maďarska mezi městy Eger a Miskolc. Od roku 1976 je většina území chráněna jako národní park. Nejvyšším bodem je Szilvási-kő vysoký 960,7 m\n. Četné jsou zde krasové jevy.\n"}
{"id": "854423", "url": "https://cs.wikipedia.org/wiki?curid=854423", "title": "Deep Cuts", "text": "Deep Cuts\n\nDeep Cuts může být:\n\n"}
{"id": "854424", "url": "https://cs.wikipedia.org/wiki?curid=854424", "title": "WWJD", "text": "WWJD\n\nWWJD zkráceně pro What Would Jesus Do? je původně vážný slogan a motto evangelických křesťanů, který získal svůj ironický nádech a popularitu v 90. letech 20. století ve Spojených státech. \n\nNosily se podpůrné náramky obsahující tuto frázi a vzniklo několik \"memetických\" parodií jako „What Would Lincoln Do?“, „What Would Brian Boitano Do?“, „What Would Johnny Cash Do?“, „What Would Reagan Do?“, „What Would Jagger Do?“, atd. Náramek WWJD byl zmíněn v epizodě „A Scause for Applause“ (série 16, epizoda 13) amerického satirického animovaného seriálu \"South Park\".\n"}
{"id": "854425", "url": "https://cs.wikipedia.org/wiki?curid=854425", "title": "Pro Wrestling Illustrated", "text": "Pro Wrestling Illustrated\n\nPro Wrestling Illustrated \"(PWI)\" je americký profesionální wrestlingový časopis. \"PWI\" sídlí v Blue Bell v Pensylvánii a je vydáván nakladatelstvím Kappa Publishing Group.\n\nPrvní vydání časopisu \"Pro Wrestling Illustrated\" bylo vydáno v roce 1979. Každoročně uděluje ceny, které dříve byly předávány magazínem \"Victory Sports Magazine\". Ceny jsou takové:\n\n\"PWI\" každý rok, již od roku 1991, zveřejňuje žebříček 500 nejlepších wrestlerů za určitý rok, který se nazývá \"PWI 500\". Až do roku 2012 se pouze Jushin Liger umístil v každém sestaveném žebříčku PWI 500. V roce 1993 se Jacqueline Mooreová stala první ženou, která se v žebříčku objevila, a to na 249. místě. Zde se můžete podívat na \"top desítku\" wrestlerů za každý rok:\n"}
{"id": "854426", "url": "https://cs.wikipedia.org/wiki?curid=854426", "title": "Make love, not war", "text": "Make love, not war\n\n„Make love, not war“ je kultovní slogan, který je dodneška spojován s kontrakulturou 60. let 20. století ve Spojených státech. Svůj protiválečný kontext si získal z tehdejších událostí obklopující Vietnamskou válku, kdy na straně první stály komunistické síly (Severní Vietnam podporovaný Čínou, SSSR a Československem) a na straně druhé síly neokolonialistické (USA, Jižní Korea, Austrálie). Používá se i v politických či vojenských konfliktech současnosti.\n\nSlogan si našel oblibu zejména v populární kultuře\n"}
{"id": "854436", "url": "https://cs.wikipedia.org/wiki?curid=854436", "title": "Angela Haucková", "text": "Angela Haucková\n\nAngela Haucková (* 2. srpna 1965 Berlín), rodným příjmením Stahnkeová, je bývalá německá a východoněmecká rychlobruslařka.\n\nNa mezinárodní scéně debutovala pátým místem na Mistrovství světa juniorů 1981. Následující tři ročníky šampionátu již vyhrála. V roce 1985 poprvé startovala na seniorském Mistrovství světa ve sprintu, kde získala stříbrnou medaili. Od roku 1986 závodila ve Světovém poháru (SP), kde se specializovala na sprinterské tratě. Zúčastnila se Zimních olympijských her 1988, kde se v závodě na 500 metrů umístila na čtvrtém místě a na dvojnásobné distanci byla šestá. V sezóně 1988/1989 zvítězila v celkovém pořadí Světového poháru na tratích 1000 m, v následující sezóně tento úspěch zopakovala, navíc vyhrála i celkové pořadí SP v závodech na 500 m a získala zlatou medaili na Mistrovství světa ve sprintu. Startovala také na ZOH 1992 a 1994, nejlepším výsledkem bylo osmá příčka na distanci 500 m v roce 1992. Na světovém sprinterském šampionátu 1994 vybojovala stříbro, po sezóně 1993/1994 ukončila sportovní kariéru.\n\nJe vdaná za bývalého házenkáře Stephana Haucka.\n\n"}
{"id": "854442", "url": "https://cs.wikipedia.org/wiki?curid=854442", "title": "Hřib zavalitý", "text": "Hřib zavalitý\n\nHřib zavalitý (\"Imperator torosus\" , syn. \"Boletus torosus\" ) je vzácná houba z čeledi hřibovitých, která patří mezi barevné modrající hřiby. V rámci České republiky se vyskytuje ojediněle. Na případnou jedlost, nejedlost či jedovatost panují mezi mykology odlišné názory.\n\nKlasifikace druhu \"Boletus torosus\" nebyla v mykologické literatuře jednotná. Pojetí, jaké bylo ve 20. století akceptováno v rámci České republiky, se lišilo od interpretace zahraničních mykologů a rovněž v moderní české mykologické literatuře je od něj upouštěno. Popisy a kresby uváděné československými autory v tuzemských publikacích ze 70. a 80. let 20. století byly převzaté od italského mykologa Bruna Cetta a H. Waltyho. V roce 2015 byl pro tento druh a několik dalších na základě biomolekulárních analýz popsán nový rod \"Imperator\" (jméno zvoleno podle majestátních plodnic tohoto druhu), takže správné jméno druhu je \"Imperator torosus\".\n\nKlobouk dosahuje 100 - 200 (250) milimetrů, povrch je nerovný, mírně hrbolkatý, plstnatý, stářím olysává. V mládí je zbarven žlutavě až žlutoolivově, ve stáří šedoolivově, šedookrově až žlutohnědě, výjimečně lze pozorovat načervenalé zóny.\n\nRourky i póry mají žluté zabarvení, ve stáří přechází do žlutoolivova. Poškozením modrají.\n\nTřeň je v mládí vejčitě břichatý, později kyjovitý, barvy žluté až žlutooranžové. Kryje jej síťka, která je shora zbarvená stejně jako podklad a směrem k bázi může přecházet v červenou nebo červenohnědou.\n\nDužnina má tuhou konzistenci, žluté zbarvení na bázi s červenavou zónou. Při poškození okamžitě sytě modrá, poté se odbravuje. Chuť je mírná, aroma připomíná organické kvašení, případně nemocniční dezinfekci. Uváděna je i vůně ovocná, ananasová, která se však rychle vytrácí.\n\nVýtrusy dosahují 13 - 15,5 × 5 - 6,5 μm, jsou elipsoidně vřetenovité, z boku je patrná suprahilární deprese. Povrch klobouku kryjí trichodermové vláknité 4 - 7 μm široké hyfy.\n\nHřib zavalitý je známý z Francie, Itálie, Německa, Španělska, Portugalska, Rakouska, Švýcarska a Řecka. Předpokládá se rozšíření v rámci bývalé Jugoslávie, Bulharska a Maďarska.\n\nV rámci České republiky je situace složitější. V roce 1974 byl výskyt na území Československa neznámý. Později byly uváděny nálezy na hrázi rybníka Luční na Táborsku, které však neodpovídají současnému chápání druhu \"Boletus torosus\" (předpokládá se, že mohlo jít o specifickou formu hřibu žlutonachového nebo jiný podobný druh). V nedávné době však byl v České republice hřib zavalitý objeven na nové lokalitě ve vyšší nadmořské výšce.\n\nPožadavky na lokalitu nejsou vyhraněné, taxon se vyskytuje v teplých nížinách pod duby, ale především v horách až do výšky 1300 m n. m. v podobných podmínkách, jako hřib Moserův - pod smrky a buky na vápenitém podkladu.\n\nZáměna hrozí především s výrazně modrajícími druhy, které mohou mít žluté póry.\n\n\nNelze vyloučit možnost záměny se světle zbarvenými plodnicemi hřibu koloděje (\"Suillellus luridus\").\n\nHřib zavalitý je velmi vzácný, ve všech zemích, kde byl jeho výskyt potvrzen, je chráněný.\n\nNázor na případnou jedlost není jednoznačný, podle Ramaina je jedlý, podle Schweitzer Pilztafeln nejedlý. Nelze vyloučit ani jedovatost v případě syrových plodnic. Vykazuje nesnášenlivost s alkoholem.\n\n"}
{"id": "854443", "url": "https://cs.wikipedia.org/wiki?curid=854443", "title": "Mercedes Martinezová", "text": "Mercedes Martinezová\n\nMercedes Martinezová (* 17. listopadu 1980) je americká profesionální wrestlerka v současné době působící pro Shimmer Women Athletes a další nezávislé organizace jako World Xtreme Wrestling, Women Superstars Uncensored a Full Impact Pro.\n\n\n\n"}
{"id": "854447", "url": "https://cs.wikipedia.org/wiki?curid=854447", "title": "Seznam památných stromů v okrese Zlín", "text": "Seznam památných stromů v okrese Zlín\n\nToto je seznam památných stromů v okrese Zlín, v němž jsou uvedeny památné stromy na území okresu Zlín.\n\n"}
{"id": "854456", "url": "https://cs.wikipedia.org/wiki?curid=854456", "title": "Seznam památných stromů v okrese Vyškov", "text": "Seznam památných stromů v okrese Vyškov\n\nToto je seznam památných stromů v okrese Vyškov, v němž jsou uvedeny památné stromy na území okresu Vyškov.\n\n"}
{"id": "854461", "url": "https://cs.wikipedia.org/wiki?curid=854461", "title": "Seznam památných stromů v okrese Vsetín", "text": "Seznam památných stromů v okrese Vsetín\n\nToto je seznam památných stromů v okrese Vsetín, v němž jsou uvedeny památné stromy na území okresu Vsetín.\n\n"}
{"id": "854463", "url": "https://cs.wikipedia.org/wiki?curid=854463", "title": "Nafar (dialekt Torki)", "text": "Nafar (dialekt Torki)\n\nNafar (dialekt Torki) je turkický oghuzský jazyk, kterým se mluví v částech Íránu. Je považován za jeden z jižních dialektů ázerbájdžánštiny, pro rozlišení nazvaného - Torki . Mluví jím Nafarové v obrovské oblasti jihovýchodního Fársu. Podstatná skupina v okresu Ramžerd severně od Šírázu, v regionu Teherán, okrese Kavar jižně od hlavního města a v Alborzských horách . Pro zápis používají perskou modifikaci arabského písma.\n\n"}
{"id": "854465", "url": "https://cs.wikipedia.org/wiki?curid=854465", "title": "Kjóko Šimazakiová", "text": "Kjóko Šimazakiová\n\nKjóko Šimazakiová ( , \"Šimazaki Kjóko\"; * 7. ledna 1972 Otofuke) je bývalá japonská rychlobruslařka.\n\nNa mezinárodních akcích se poprvé objevila v roce 1990, kdy skončila sedmá na seniorském Mistrovství světa ve sprintu, dvanáctá na Mistrovství světa juniorů a získala stříbrnou medaili na Asijských zimních hrách v závodě na 500 m. Od sezóny 1990/1991 nastupovala pravidelně do závodů Světového poháru, přičemž již v této sezóně zvítězila v celkovém pořadí na tratích 500 m. Byla čtvrtá na světovém sprinterském šampionátu 1993. Zúčastnila se zimních olympiád v letech 1992 a 1994. V roce 1996 vybojovala na Mistrovství světa na jednotlivých tratích stříbrnou medaili v závodě na 500 m. Sportovní kariéru ukončila po Zimních olympijských hrách 1998, kde startovala na tratích 500 m (páté místo) a 1000 m (22. místo).\n"}
{"id": "854471", "url": "https://cs.wikipedia.org/wiki?curid=854471", "title": "Rick Grimes", "text": "Rick Grimes\n\nRick Grimes je fiktivní postava z černobílého komiksu \"Živí mrtví\" . Vytvořili ho Robert Kirkman a Tony Moore, postava debutovala v prvním, debutovém dílu \"Živí mrtví\" v roce 2003. Grimes je zástupce šerifa v malém městečku, který se z kómatu probudí v nemocnici a zjistí, že svět je zaplněn zombie. Snaží se najít svou ženu Lori a syna Carla, později se stane vůdcem skupiny přeživších. V komiksové sérii je to nejdéle žijící přeživší, společně se svým synem Carlem Grimesem, přítelkyní a partnerkou Andreou.\n\nPozději se se celý komiksový svět mění a nové komunity a civilizace se znovu objevují a z Ricka se stává ikona nového světa který předává hodnoty svému synovy.\n\nRick Grimes je popisován jako rozhodný a zvláštní muž, který klade důraz na morální kodexy a hodnoty. I když ze začátku roli vůdce nepřijímal tak se s ní nakonec zžil.\n\n"}
{"id": "854483", "url": "https://cs.wikipedia.org/wiki?curid=854483", "title": "Paulie Garand", "text": "Paulie Garand\n\nPaulie Garand (vlastním jménem Pavel Harant (* 17. října 1987, Liberec, Československo) je český rapper a producent. Působí pod vydavatelstvím Ty Nikdy Label, pod kterým v roce 2010 vydal album \"Harant\", v roce 2012 album \"V hlavní roli\", v roce 2014 vydal desku \"Molo\", v listopadu roku 2015 desku \"Boomerang\" , v březnu roku 2017 desku Nirvana a v listopadu roku 2018 desku \"DANK\". Společně s Lipem tvořil rapový projekt BPM (projekt) (Básníci před mikrofonem), který vydal dvě desky: \"Slova\" (2007) a \"Horizonty \"(2009) a také získaly cenu Akademie populární hudby v kategorii Hip Hop a RnB.\n\nV roce 2013 založil Garand Brand, značku oblečení a doplňků s vlastním designem.\n\nMezi jeho nejznámější skladby patří například \"Molo\", \"La Familia\", \"Boomerang\", \"Tuláci\", \"Hladina\", \"Pavučina lží\", \"L.B.C.\", \"Play\" \"Návraty\" a další.\n\nNa jaře 2017 vydal sólovou desku Nirvana, z níž ještě předtím vypustil čtyři singly - \"Play\" (prod. Fiedlerski), \"Neony\" feat. Miris (prod. Kenny Rough), \"Nirvana\" (prod. Kenny Rough) a \"Bali\" (prod. Maiky Beatz). Klip k singlu Neony natáčený v lokalitách v severních Čechách (Jablonec, Javorník a další), je inspirovaný filmem Drive, jednu z hlavních rolí v něm hraje vůz Chevrolet Corvette C3 z roku 1980, který patří přímo Garandovi. Videoklip k singlu \"Play\" se natáčel na bývalém vojenském letišti Hradčany u Mimoně a v obci Hamr na Jezeře.\n\nV únoru 2020 ho na jeho instagramovém účtu sledovalo 111 tis. fanoušků.\n\nPaulie Garand natočil v roce 2012 videoklip k písni Pavučina lží, kterým chtěl uctít památku o rok dříve zesnulého architekta Karla Hubáčka. V písni a klipu odkazoval například na tzv. \"žlutej úl\", tedy před několika lety zbouraný Hubáčkův Obchodní dům Ještěd.\n\n"}
{"id": "854485", "url": "https://cs.wikipedia.org/wiki?curid=854485", "title": "James Edwin Gunn", "text": "James Edwin Gunn\n\nJames Edwin Gunn (* 12. července 1923, Kansas City, Missouri, USA) je americký spisovatel vědeckofantastické literatury, literární kritik a editor. Psal také pod pseudonymem Edwin James.\n\nV roce 1983 získal cenu Hugo za non-fiction knihu \"Isaac Asimov: The Foundations of Science Fiction\". V roce 2007 získal ocenění Damon Knight Memorial Grand Master Award.\n\n\n\n\n\n"}
{"id": "854494", "url": "https://cs.wikipedia.org/wiki?curid=854494", "title": "Česko Slovenská SuperStar (3. řada)", "text": "Česko Slovenská SuperStar (3. řada)\n\nTřetí řada Česko Slovenské SuperStar známé spíš jako SuperStar se začala vysílat 10. února 2013 a skončila 2. června 2013. V porotě zasedla zcela nová porotkyně Ewa Farna, porotce z prvního a druhého ročníku show \"Česko hledá SuperStar\" Ondřej Soukup a jako jediný se vrací z předchozího ročníku Pavol Habera. Ewa Farna a Ondřej Soukup tím nahradili porotce Gabrielu Osvaldovou, Helenu Zeťovou a Rytmuse z předchozího ročníku. Poprvé v dějinách \"Česko Slovenské SuperStar\" se v porotě objeví pouze tři porotci. Ve třetím ročníku jsou novinkou i moderátoři. Leoše Mareše nahradila moderátorka z pořadu \"Snídaně s Novou\" Zorka Kepková a zpěvačku Tinu nahradil slovenský moderátor \"Telerána\" Roman Juraško.\n\nTřetí řada měla poprvé za celou dobu pouze jedno semifinálové kolo, ale více finálových kol. Další novinkou bylo, že se rozhodnutí konalo ještě ten samý večer, tedy v neděli po odvysílání hlavní show. Ve třetí řadě poprvé finalisti \"SuperStar\" bydleli v SuperVile, kde společně trávili dobu celé soutěže. Dříve soutěžící bydleli v hotelu. Vilu snímaly kamery, umožňující divákům sledovat soutěžící na oficiálních stránkách \"SuperStar\". Finálové večery se vysílaly z barrandovských ateliérů v Praze.\n\nMožnost divoké karty byla využita v semifinále, kde porotci zachránili Sabinu Křovákovou a Terezu Mandzákovou, mezi kterými mělo rozhodnout divácké hlasování.\n\nDne 2. června 2013 rozhodli diváci, že třetí SuperStar se stala Sabina Křováková, která zároveň vyhrála sto tisíc eur, zájezd pro dva na Ibizu a možnost vydat své první album.\n\nZpěvačka Tina, která v moderátorské dvojici vyměnila známou slovenskou moderátorku Adelu Banášovou, potvrdila, že v nové \"SuperStar\" se již neobjeví. Důvodem bylo zpěvaččino těhotenství. Dne 29. listopadu 2012, server \"tn.cz\", který patří pod TV Nova zveřejnil jména moderátorů. Na místo Leoše Mareše se objevila moderátorka z pořadu \"Snídaně s Novou\" Zorka Kepková a za Tinu se postu zhostil také moderátor ranního pořadu, ale slovenské verze \"Teleráno\" Roman Juraško.\n\nTelevize slibovali, že se sestava celé \"SuperStar\" změní. Dne 5. listopadu 2012, vydala TV Nova oficiální zprávu, že zpěvačka Ewa Farna se objeví v porotě třetího ročníku \"ČS SuperStar\". Dne 20. listopadu 2012, zveřejnila TV Nova dalšího porotce a stal se jím Pavol Habera, který do poroty zasedne již potřetí v řadě. Dalším porotcem se stal skladatel Ondřej Soukup, jehož nástup TV Nova oznámila 26. listopadu 2012. Soukup již byl dokonce dvakrát porotcem v soutěže, a to ještě v české verzi \"Česko hledá SuperStar\". Dokonce se tam objevil po boku své ex-manželky Gábiny Osvaldové. Dne 30. listopadu 2012, TV Nova uvedla, že složení poroty Ewa Farna, Pavol Habera a Ondřej Soukup je kompletní.\n\nKoncem října byly oznámeny termíny castingů. Oficiálních castingů bylo celkem šest, tři v Česku a tři na Slovensku. TV Nova také pobízí nezpívající obyvatele, aby přihlásili své známé, kteří umí zpívat a myslí si, že mají na to postoupit až do TOP 15. Když se tak stane vyhraje ten, kdo danou osobu přihlásil finanční odměnu v hodnotě 25 000 českých korun. V prvním díle televize oznámili, že se do soutěže přihlásilo přibližně 8000 soutěžících.\n\nSoučástí nové éry \"SuperStar\" je i tzv. Roadshow, kdy jsou z různých částí Česka a Slovenska sváženi ti nejlepší. Jednou z částí byl SuperStar Express, který odvezl soutěžící z Ostravy a Brna na pražský casting. V expressu se objevil i Ben Cristovao, bývalý finalista zcela první mezinárodní verze \"SuperStar\", který dělal průvodčího. Další část byl SuperStar autobus za přítomnosti finalisty druhé řady mezinárodní \"SuperStar\" Martinem Harichem, který svážel lidi z Košic a Banské Bystřice na casting do Bratislavy.\n\nDne 11. ledna 2013 se konala v Praze v COCO Café Disco Baru \"Super Párty: Ewa Farna hledá SuperStar\", kterou pořádala TV Nova, TV Markíza a Super.cz. Bylo zde možno vidět natáčení SuperStar, kde bojovalo pět soutěžících o Divokou kartu Super.cz. Toho nejlepšího pak vybrala porotkyně Ewa Farna. Vítězkou se stala Michaela Grohmanová.\n\nSouboj o divokou kartu Fajn rádií a Hitrádií probíhal ve třech kolech v termínu od 14. listopadu 2012 do 19. prosince 2012. V prvním termínu od 14. listopadu do 7. prosince 2012 probíhaly registrace účastníků, v druhé kole od 10. prosince až do 14. prosince 2012 vybrala odborná porota Tomáš Zástěra, Tomáš Novotný, Igor Timko 5 finalistů, kterým organizátor natočil profesionální audio nahrávku. V rámci druhého kola rovněž proběhla doprovodná soutěž Trumfni finalistu Divoké karty, ve které měli posluchači možnost vyřadit účastníka finálové 5 tím, že překonali jeho pěvecký výkon v živém vysílání. V posledním třetím kole, které probíhalo od 17. prosince do 19. prosince 2012, vybral Pavol Habera vítěze, kterým se stal Johny.\n\nDne 6. ledna 2013 se v Herlíkovicích ve ski areálu konal speciální casting \"SuperStar\". Soutěžící zazpívali a ti nejlepší se střetli ve večerním finále. Porotci byli moderátoři \"SuperStar\" Zorka Kepková s Romanem Juraškem a finalistka \"Česko Slovenské SuperStar 2011\" Gabriela Gunčíková. Výherce získal Divokou kartu. Vítězem divoké karty Gabriely Gunčíkové se stala Simona Terčáková.\n\nV průběhu castingů byli vybráni tři, které porota neposlala dál. Dostali však druhou šanci, a to prostřednictvím internetového hlasování, ve kterém rozhodli fanoušci, který z nich postoupí dál. Jednalo se o Anetu Poláchovou, Miroslava Sýkoru a Milana Horváta. V hlasování zvítězila a fanoušci dále poslali Anetu Poláchovou. Hlasování začalo 7. ledna 2013 a skončilo 11. ledna 2013 v 11 hodin.\n\nSemifinále mělo premiéru 17. března 2013. V semifinále zazpívalo celkem 16 semifinalistů. Původně jich mělo být pouze 15, ale o patnácté místo v semifinále se rozhodovalo mezi Sabinou Křovákovou a Terezou Mandzákovou. Která z nich patnácté místo obsadí rozhodovali diváci pomocí SMS hlasování, nakonec však při živém přenosu v televizi se porota rozhodla využít divokou kartu, kterou může využít po celou dobu soutěže pouze jednou, aby si zazpívali v semifinále obě. Divácké rozhodnutí se nezveřejnilo. Soutěžící se v semifinále předvedli s písní, kterou si sami vybrali. Vyřazeni byli dva soutěžící české národnosti a dva slovenské národnosti (vždy jeden chlapec a jedna dívka).\n\n\nPrvní finálový večer se uskutečnil 24. března 2013 a soutěžící zde předvedli skladby, které se umístili na vrcholu hudebních žebříčků. Finalisté zde poprvé zazpívali jsou SuperStar hymnu „Při tobě stát,“ kterou dali dohromady Tomáš Zubák a hudebník z kapely Ewy Farne Lukáš Pavlík. V tomto finálovém kole vystoupila bývalá finalistka druhého ročníku SuperStar Gabriela Gunčíková se svojí novou skladbou „Černý anděl.“\nSkupinové vystoupení TOP 12: „Při tobě stát“ (hymna SuperStar)\n\nDruhý finálový večer se uskutečnil dne 31. března a soutěžící se představili s vybranými českými nebo slovenskými písněmi. Jako hosté vystoupili Miro Žbirka a Janek Ledecký.\n\nTřetí finálový večer se uskutečnil 7. dubna 2013 a soutěžící se představili s rockovými skladbami. V rozhodnutí vystoupil slovenský objev roku Peter Bič Project se svým hitem „Hey Now.“\nSkupinové vystoupení TOP 10: „Highway to Hell“ — AC DC\nSkupinové vystoupení TOP 12: „Při tobě stát“ (hymna SuperStar)\n\nFinále s tematikou filmových hitů a soundtracků mělo premiéru 14. dubna 2013. Speciální vystoupení předvedla porotkyně Ewa Farna. V medailoncích všech soutěžících před jejich vystoupením se objevila jejich rodina. V rozhodnutí soutěžící ve speciálním videu popřáli všechno nejlepší k narozeninám porotci Paľovi Haberovi.\nSkupinové vystoupení TOP 9: „Thiller“ — Michael Jackson\n\nV pořadí již páté finálové kolo mělo premiéru 21. dubna 2013. Soutěžící se v tomto finálovém kole předvedli s legendárními hity českých, slovenský, ale i zahraničních interpretů. Své speciální vystoupení předvedl český zpěvák Petr Janda. V rámci večera zazněli i skladba od skupin ABBA, kterou si připravila čtveřice finalistek, a Beatles, kterou si připravila čtveřice finalistů. Zazněla zde i společní píseň kompletní dvanáctky finalistů.\n\nSkupinové vystoupení dívek: „Mamma Mia“ — ABBA\nSkupinové vystoupení chlapců: „She Loves You“ — The Beatles\nSkupinové vystoupení TOP 12: „Při tobě stát“ (hymna SuperStar)\n\nŠestý finálový večer probíhal 28. dubna 2013. Soutěžící zde předvedli poprvé dvě písně. V první polovině vystoupili soutěžící s písničkou, kterou věnovali někomu ze svých blízkých. V druhé polovině již normální píseň. Soutěžící se v průběhu týdne podívali domů a natočili medailonky, které poté byly odvysílané před vystoupením jednotlivých soutěžících.\n\nPremiéra sedmého finálového večera proběhla 5. května 2013. Soutěžící zazpívali tentokrát písně s tématy lásky a nenávisti. Každý soutěžící zazpíval písničku zahraniční, a poté českou nebo slovenskou. Celý večer se nesl ve vzpomínce na tragickou smrt bubeníka Milana Peroutka skupiny Olympic.\n\nFinále s poslední pětkou finalistů mělo premiéru 12. května 2013. Finálová pětice zazpívala ty největší hity devadesátých let. Soutěžícím přišla přímo na pódium podpora v podobě rodiny či přátel, kteří o daném soutěžícím povyprávěli.\n\nSkupinové vystoupení TOP 5: „One“ — U2\nSkupinové vystoupení TOP 12: „Při tobě stát“ (hymna SuperStar)\n\nFinálový večer se již pouze se čtyřmi finalisty měl premiéru 19. května 2013. Soutěžící zde zazpívali skladby, které jim vybrali diváci pomocí internetového hlasování. Další song jim byl přidělen od produkce. V tomto kole zazněli poprvé i duety.\nSkupinové vystoupení TOP 12: „Při tobě stát“ (hymna SuperStar)\n\nPředposlední finálové kolo se odehrálo 26. května 2013 a zbylí tři soutěžící v něm odzpívali letní hity, které jim vybrala produkce soutěže. Každý odzpíval tři písně a jednu společnou - Summer Loving z muzikálu Pomáda. V rozhodnutí vystoupil jako host Richard Müller spolu se skupinou Fragille.\nSkupinové vystoupení TOP 3: „Summer Loving“ — Olivia Newton John & John Travolta (Pomáda)\nSkupinové vystoupení TOP 12: „Při tobě stát“ (hymna SuperStar)\n\nGrandfinále se odehrálo 2. června 2013, kde se o titul SuperStar utkali Sabina Křováková a Štefan Pčelár. Každý z nich zazpíval 4 sólové písně a 1 společný duet. Jednu píseň si soutěžící vybírali sami, jako další zazpívali jejich dosavadní nejlepší výkony v soutěži, třetí jim vybrala porota a poslední produkce. Rozhodnutí bylo také obohaceno vystoupením hned 3 speciálních hostů. Původně měla vystoupit s novou písničkou i porotkyně Ewa Farna, která nakonec kvůli onemocnění nevystoupila. V průběhu finále byla zrekapitulována celá řada \"SuperStar\", kde se ukázala cesta z castingu, divadla, dlouhé cesty, a pak i rekapitulace každého z finalistů. Titul SuperStar získala Sabina Křováková.\nSkupinové vystoupení TOP 12: „Při tobě stát“ (hymna SuperStar)\n\n"}
{"id": "854495", "url": "https://cs.wikipedia.org/wiki?curid=854495", "title": "Ryor", "text": "Ryor\n\nRyor a.s. je česká kosmetická firma. Jedná se o rodinnou firmu , která vyrábí více než 200 druhů kosmetických přípravků na bázi přírodních látek pro domácí i profesionální péči. Z původních dvou pracovnic v roce 1991 má podnik dnes kolem 80 zaměstnanců. Zakládá na svém záměru vyrábět vysoce kvalitní produkty za přijatelnou cenu a edukaci zákaznic a zákazníků. Provádí cílené osobní poradenství prostřednictvím speciálních poraden na prodejnách a na svém blogu. Získala mnoho národních i mezinárodních ocenění. Má přibližně pětiprocentní podíl na českém trhu kosmetických přípravků . Produkty vyváží do více než 20 zemí světa. Na export směřuje deset procent produkce. Především na Slovensko, dále do zemí bývalého Sovětského svazu, Austrálie, USA, Německa, Norska, Mexika.\n\nFirma Ryor vznikla s příchodem možnosti soukromého podnikání. Byla založena Evou Štěpánkovou v roce 1991 jako zařízení vyrábějící přípravky pro profesionální ošetření v kosmetických salonech. Za vznikem firmy stojí silný osobní příběh zakladatelky. Eva Štěpánková se narodila v roce 1945 a vyrůstala v Poděbradech, vystudovala Vysokou školu chemicko-technologickou v Praze.\n\nPrvní 4 roky po škole pracovala v různých oborech s chemickým zaměřením, v roce 1971 nastoupila do Ústavu lékařské kosmetiky, kde se začala více specializovat na výrobu a vývoj kosmetiky. Po 17 letech v roce 1988 odešla na mateřskou dovolenou, během této doby se aktivně zapojovala do vývoje produktů pro Státní statek Praha–západ, z nichž jeden získal ocenění Ministerstva průmyslu.\n\nV roce 1991 po ukončení mateřské dovolené se rozhodla, že své nápady už nebude prodávat jiným institucím a založila firmu ve svém rodinném domku na Praze 5 – pod Strahovem. V roce 1989 po sametové revoluci, kdy začala být možnost v České republice podnikat, začaly vznikat odborné školy zaměřené na výuku kosmetiček a vznikalo mnoho nových kosmetických salonů. Právě proto se firma Ryor zaměřila nejprve na výrobu produktů pro profesionály, až o rok později spatřily světlo světa i kosmetické produkty pro maloobchodní síť. Postupem času se firma rozrůstala; začínala ve dvou zaměstnancích a postupně se jejich počet dostal na zhruba 80. Název firmy Ryor vznikl podle první použité parfemové kompozice Rybíz-Oranž, dodnes je tato parfemová kompozice použita v přípravku Exclusive z řady Suchá a citlivá pleť.\n\nDynamický rozvoj firmy a nárůst sortimentu, a s tím související rozvoj výroby, přispěly k výraznému rozšíření firmy. V roce 1996 byl v Kyšicích u Unhoště v okrese Kladno vystavěn moderní výrobní areál, který po otevření v roce 1997 vyrábí a reprezentuje značku Ryor. Jsou zde soustředěny všechny odvětví, která patří k výrobě přípravků a jejich prodeji. Téměř 3000 m² plochy splňuje vysoké nároky kladené na kosmetickou výrobu a zajišťuje pohodlné profesionální zázemí firmy.\n\nVelkým zásahem pro firmu bylo onemocnění Evy Štěpánkové v roce 2017, které ji doslova ze dne na den postavilo mimo firmu. Jednalo se zborcení části páteře a následnou nepodařenou rekonvalescenci. Firmu po dobu nemoci vedla dcera Jana, která po dvou měsících pobytu své matky v nemocnici ji raději vzala domu, zajistila personál a potřebnou péči. Později Eva Štěpánková uvedla pro časopis Forbes, že nikdy o zdraví nedbala, což se obrátilo proti ní. Po onemocnění se znovu učila v 72 letech chodit. Eva Štěpánková i nadále působí jako jediná majitelka firmy, ale uvědomuje si zodpovědnost nejen vůči firmě, ale i vůči době samé.\n\nV současné době vyrábí firma něco kolem 200 výrobků, z toho přibližně 120 je určených pro maloobchodní síť a 80 určených pro profesionální kosmetické salony.\n\nV roce 2016 uvedla jako jedna z prvních firem v České republice kosmetiku s kanabidiolem (CBD), který je získáván z technického konopí.\n\nPřed několika lety vstoupila firma na trh i s dekorativní kosmetikou, zejména make-upy a podkladovou bází. Plánuje tuto činnost dále rozvíjet.\n\nObchodní aktivity firmy jsou řešeny firemními prodejnami na Praze 1 - Národní třídě (Pasáž Metro), na Praze 6 - Lotyšské ulici, v Poděbradech v ulici Komenského a na Slovensku v Bratislavě v Heydukově ulici, kde je rovněž umístěn kosmetický salon. Firma Ryor má také své dva kosmetické salony, které slouží i jako zkušební a školicí centrum, oba sídlí v Praze 6 v Dejvicích v Lotyšské ulici. Existuje ale i přes více než 600 partnerských prodejen Ryor a partnerských kosmetických salonů, které provádějí ošetření kosmetikou Ryor. Firma se pravidelně účastní veletrhů a to nejen tuzemských, ale i zahraničních.\n\nFirma Ryor se také snaží expandovat do zahraničí. Mezi její klienty se počítají obchodní partneři v Rusku, na Ukrajině, Bulharsku, Německu, Řecku, Nizozemsku, Španělsku, Finsku, Norsku, Velké Británii, Irsku, USA, Arabských emirátech a další.\n\n"}
{"id": "854496", "url": "https://cs.wikipedia.org/wiki?curid=854496", "title": "Abellio (firma)", "text": "Abellio (firma)\n\nAbellio je mezinárodní dopravní společnost, založená roku 2001 v Severním Porýní-Vestfálsku. Od roku 2008 je odnoží nizozemské státní železniční společnosti Nederlandse Spoorwegen, určenou pro podnikání v zahraničí. Po převzetí nizozemskou firmou nesla do 30. října 2009 název NedRailways, poté byla přejmenována na Abellio. Společnost působí v železniční a autobusové dopravě zejména v Německu a ve Velké Británii, na konci roku 2008 pronikla též do České republiky; v dubnu 2013 však oznámila opuštění českého trhu. Na jaře 2013 oznámila útlum svých aktivit v autobusové dopravě v Německu a Velké Británii a soustředění na železniční dopravu.\n\nPředchůdcem německé společnosti Abellio byla společnost EVAG-Betriebsgesellschaft mbH (EVBG), založená roku 2001, v níž byl vyčleněn dopravní podnik EVAG-Fahr- und Werkstattbetrieb. Německá společnost Abellio byla založena roku 2004 essenským městským podnikem Essener Versorgungs- und Verkehrsgesellschaft mbH (EVV), jehož dcerou je také essenský městský dopravní podnik Essener Verkehrs-AG (EVAG). Založení společnosti Abellio umožnilo účast ve spolkových soutěžích na dopravní výkony. Proto společnost EVAG nebyla součástí společnosti Abellio, ale dceřinou společností \"meoline GmbH\" společnosti EVV. V roce 2005 byl 75,1 % podíl prodán britské investiční společnosti Star Capital Partners, 12,36 % zůstal EVV a zbylý podíl patřil managementu firmy Abellio.\n\nNedRailways B.V., dceřiná společnost nizozemských státních drah Nederlandse Spoorwegen, oznámila 7. listopadu 2008 spolkovému kartelovému úřadu převzetí všech podílů Essener Abellio GmbH a ten 24. listopadu 2008 převzetí povolil. Abellio od té doby vyhrála v Severním Porýní-Vestfálsku několik soutěží na železniční dopravu a v několika spolkových zemích koupila autobusové dopravce.\n\nV Německu Abellio provozuje několik regionálních železničních inek v Severním Porýní-Vestfálsku a také vlastní několik autobusových společností po celém Německu. Německá společnost Abellio GmbH sídlí v Essenu.\n\nVlastnická struktura: \n\nV dubnu 2013 skupina oznámila, že v rámci restrukturalizace prodává své autobusovové firmy v Německu a soustředí se na železniční dopravu.\n\nDo britské autobusové dopravy vstoupila skupina v květnu 2009 nákupem autobusových společností Travel London (vzniklé v roce 2004) a Travel Surrey (odštěpené od Travel London) od společnosti National Express včetně vozidel a tras, přičemž převzala i personál. Následně je 30. října 2009 přejmenovala na Abellio London a Abellio Surrey. Obě společnosti působí v Jihovýchodní Anglii a zajišťují též část městské hromadné dopravy v Londýně.\n\nAbellio má, stejně jako společnost Serco, 50% podíl v joint venture Serco-Abellio, která se pokouší získávat franšízy pro provozování železniční dopravy. Od července 2003 provozuje Merseyrail a od prosince 2004 Northern Rail. \nNeúspěšně se Serco-Abellio snažila získat do provozování železniční franšízy Wales & Borders a West Midlands.\n\nOd února 2012 provozuje Abellio prostřednictvím své dceřiné firmy Greater Anglia železniční franšízu Greater Anglia Rail Franchise.\n\nAbellio se dostala do užšího výběru v tendrech na získání franšíz InterCity West Coast, Essex Thameside a Thameslink Southern Great Northern. V partnerství s FirstGroup se neúspěšně snažila získat franšízu South West Trains, sama franšízy London Overground a South Central.\n\nV České republice koupila Abellio na přelomu let 2008 a 2009 prostřednictvím dceřiné společnosti NedRailways CZ Holding B.V. (od května 2011 Abellio Transport CZ Holding B.V.) berounského autobusového dopravce PROBO BUS. Dopravu provozuje pod původní značkou, webu společnosti PROBO BUS však již dominuje logo Abellio.\n\nČeská pobočka Abellio CZ a.s. je v obchodním rejstříku zapsaná od 13. července 2011, kdy byla na tento název přejmenována dosavadní společnost PROBO REAL a.s. existující od 19. října 2007. Sídlo má v Králově Dvoře v provozovně PROBO BUS. Dne 3. července 2012 byl do obchodního rejstříku připsán předmět činnosti „provozování dráhy a drážní dopravy“. Od února 2009 je jako vlastník zapsána NedRailways CZ Holding B.V., od 16. května 2011 Abellio Transport CZ Holding B.V. V čele společnosti stojí jednočlenné představenstvo, jehož jediný člen za společnost také jedná.\n\nV roce 2011 projevila zájem o výběrové řízení ministerstva dopravy o provozování rychlíkové železniční dopravy na trati Ostrava – Krnov – Olomouc. 17. května 2012 poslala zadavateli rozsáhlou stížnost, podle níž soutěž je vypsána nespravedlivě a zvýhodňuje stávajícího dopravce, České dráhy, zejména proto, že ministerstvo dopravy nezveřejnilo všechny údaje potřebné k sestavení nabídky. Ministerstvo žádnou z námitek neuznalo a 28. května 2012 je zamítlo.\n\nProtože Abellio CZ nepovažovala rozhodnutí ministerstva o námitkách za souladné se zákonem, dne 6. června 2012 podala k Úřadu pro ochranu hospodářské soutěže návrh na přezkoumání úkonů objednatele, ÚOHS však návrhu nevyhověl, respektive řízení zastavil, protože navrhovatel vypočetl výši kauce podle jiného zákona, než podle kterého výběrové řízení běželo, a tedy složil kauci v jiné výši, než v jaké ji ÚOHS požadoval. Navrhovatel odmítl kauci doplatit, protože trval na svém výkladu práva. Z 10 zájemců, kteří si vyzvedli zadání, nakonec podali nabídku jen dva dopravci, Abellio mezi nimi není.\n\nČeská pobočka se v autobusové i železniční dopravě chce účastnit tendrů ve Středočeském kraji, v Praze, Libereckém a Ústeckém kraji a v západních Čechách, na Plzeňsku a Karlovarsku. Ideálem je pro ni provázat silniční a železniční dopravu.\n\nOd 1. dubna 2011 má obchodní rozvoj společnosti Abellio v České republice na starosti člen představenstva společnosti Abellio CZ a.s. Petr Moravec, který do roku 2008 byl generálním ředitelem Veolia Transport ČR a následující dva roky působil v Českých drahách, mimo jiné jako náměstek pro osobní dopravu. Jeho předchůdci ve funkci byli Dr. Friedrich-Wilhelm Rademacher a Karl-Ulrich Clausen, oba z Německa.\n\nV dubnu 2013 Petr Moravec oznámil, že skupina Abellio opouští Českou republiku a dceřiné společnosti Abellio CZ, Probo Bus a PT Real nabízí k prodeji, který by se měl uskutečnit zhruba do 9 měsíců. Součástí restrukturalizace je i prodej autobusových firem v Německu a soustředění na železniční dopravu.\n\nDne 25. října 2013 obdržel Úřad pro ochranu hospodářské soutěže návrh společnosti DB Czech Holding s.r.o. vlastněná německou společností DB Mobility Logistics AG ze skupiny Deutsche Bahn na spojení soutěžitelů formou výlučného ovládnutí společnosti Abellio CZ a.s. včetně dceřiných společností PT REAL, spol. s r.o. a PROBO BUS a.s., zejména v oblasti autobusové dopravy.\n\nBezprostředně po vydání souhlasu ÚOHS noví vlastníci odvolali z představenstva Abellio CZ i Probo bus Petra Moravce a z představenstva Abellio CZ Martina Kupku a nahradili je prokuristy společnosti ARRIVA holding Česká republika s.r.o. Ivanem Procházkou a Milanem Zapletalem. Zároveň se výkonným ředitelem skupiny Arriva pro region střední a východní Evropy stal Radim Novák, do roku 2012 generální ředitel Veolia Transport Česká republika. K 9. prosinci 2013 byla Abellio CZ a.s. přejmenována na Arriva Services a.s.\n\n"}
{"id": "854497", "url": "https://cs.wikipedia.org/wiki?curid=854497", "title": "Abellio", "text": "Abellio\n\nAbellio může být:\n"}
{"id": "854501", "url": "https://cs.wikipedia.org/wiki?curid=854501", "title": "Muškátovník vonný", "text": "Muškátovník vonný\n\nMuškátovník vonný neboli macizeň (\"Myristica fragrans\") je neopadavý strom dosahující výšky až 15 metrů, obvykle však bývá menší. V menším množství se používá jako koření, ve větším množství je to halucinogenní droga.\n\nRozkvétá bledě žlutými voskovitými vonnými květy, dozrávají na něm bobule kulovitého až hruškovitého tvaru, které obsahují semeno, jež se nazývá muškátový oříšek. Dužnatý míšek, který slouží jako jeho obal, se suší a připravuje se z něj koření zvané muškátový květ. Muškátovník roste ve vlhkých tropech, a sice jen v dobře odvodněné půdě, na místech, kde průměrně roční srážky dosahují kolem 2540 mm a celoroční průměrná teplota neklesá pod 26 °C.\n\nStarověcí Egypťané, Féničané, Řekové a Římané nevěděli vůbec o tomto výborném koření, které se zřejmě nedostalo do Středozemí až do 6 stol., kdy se zásilka s muškátem dostala do Konstantinopole bezpochyby z Indie. Zakrátko začala malá množství tohoto koření docházet do jižní Evropy. Obchod mezi Indií a Středozemím byl v rukou arabských a indických námořních kupců, kteří dovedli využívat tradovaných znalostí o účincích monzunových větrů, aby propluli Arabským mořem přímo a v nejkratší době. Po mnoho století museli Řekové i ostatní evropští mořeplavci překonávat mnohem větší vzdálenosti podél pobřeží. Ale Alexandrijští mořeplavci uměli využívat monzunových větrů od uveřejnění Hippalova spisu \"Proudy v Eritrejském moři\" roku 80 n. l.; v něm tento alexandrijský mořeplavec vysvětloval fakta, která o monzunových větrech získal od arabských mořeplavců o několik desítek let dříve. Od něho se poučovali v navigování námořní kapitáni. Dokonce ani poté však Alexandrijští nepřevzali obchod kořením do svých rukou, možná proto, že neměli nezbytné kontakty v Indii a dále na Východě a nemohli soutěžit s islámskou obchodní sítí.\nTak byla Evropa po sedm nebo osm století zásobována muškátovým oříškem a květem od Arabů, kteří je prodávali za závratné ceny a udrželi obchodní monopol pomocí jednoduchého způsobu – utajením zdroje dodávek.\nAle mezi nevypočítatelnými cennými výsledky první cesty Vasca da Gamy na Dálný východ bylo objevení muškátovníků rostoucích na ostrovech Ambon a Banda v souostroví Moluk. Tajemství bylo vyzrazeno, arabský monopol byl brzy rozbit, aby se obnovil jako monopol portugalský, který vydržel do 17. století. Tehdy se ostrovů násilím zmocnili Holanďané, pokročilejší zastánci kapitalismu než jejich předchůdci. Pokusili se omezit výskyt muškátovníku vonného pouze na Ambon a vymýtit všechny stromy na sousedních ostrovech. Ale běda soukromému vlastnictví – místní holubi rádi zobali plody muškátovníku a pilně rozsévali semena po celém ostrovním moři v oblasti svého doletu, jak to dělávali odjakživa. Přece jen po vymýcení muškátovníku na větších ostrovech podrželi Holanďané monopol tak dlouho, dokud se jim dařilo držet ostatní Evropany v patřičné vzdálenosti od Kořenných ostrovů. Aby zachovali vysoké ceny muškátu, neváhali spálit veliké množství tohoto koření roku 1760 v Amsterodamu.\nTak až do doby kolem roku 1800 bylo pěstování muškátovníků omezeno uměle na dva malé ostrovy v Molukách, plané stromy rostly také na okolních ostrovech. Roku 1776 získal jakýsi Francouz několik mladých rostlin a muškátovník byl uveden na Mauritius. To ještě nestačilo zlomit holandský monopol, který přežil až do chvíle, kdy anglický botanik Christopher Smith, člen ctihodné Východoindické společnosti, navštívil Moluky, nasbíral si tu asi sedmdesát tisíc sazenic muškátovníků, převezl je do Penangu a rozeslal do Kalkaty, do zahrad v Kew a na Cejlon, kde jeho malý hájek muškátovníků stále ještě vzkvétá v peradeníjské zahradě u Kandy. Od těch dob začaly být muškátový oříšek i květ levnější.\nPůvodními pěstiteli museli být Indonésané.\n\nPři obvyklém používání v kuchyni a cukrářské výrobě je muškát zcela neškodný. Žádný ze starověkých národů zřejmě nerozeznal jeho vlastnosti halucinogenu. Avšak každý, kdo dokázal použít čtyři nebo pět gramů mletého muškátu nebo odpovídající množství tzv. muškátového másla, které se získává vylisováním prasklého muškátového oříšku i s míškem mezi rozpálenými deskami, by trpěl příznaky těžké intoxikace, doprovázené halucinacemi. Jedovatý fenol, který je způsobuje, se jmenuje myristicin a je velmi toxický, jsou v něm obsaženy i další fenoly. Osoba, která požila muškát, mívá násilné symptomy podobné deliriu tremens, jež mohou vést až ke smrti. Ale muškátový oříšek i květ, používané v obvyklých množstvích, jsou zcela neškodné.\n\nJe využíván jako koření, dříve i do piva, nyní do zeleniny, salátů, polévek, pečiva, cukroví, uzenin i kořeněných směsí.\n\n\n\n\n"}
{"id": "854502", "url": "https://cs.wikipedia.org/wiki?curid=854502", "title": "Kanton Château-Thierry", "text": "Kanton Château-Thierry\n\nKanton Château-Thierry (fr. \"Canton de Château-Thierry\") je francouzský kanton v departementu Aisne v regionu Hauts-de-France. Tvoří ho 21 obcí.\n\nod roku 2015:\n\npřed rokem 2015:\n\n"}
{"id": "854503", "url": "https://cs.wikipedia.org/wiki?curid=854503", "title": "Kanton Crécy-sur-Serre", "text": "Kanton Crécy-sur-Serre\n\nKanton Crécy-sur-Serre (fr. \"Canton de Crécy-sur-Serre\") byl francouzský kanton v departementu Aisne v regionu Pikardie. Tvořilo ho 19 obcí. Zrušen byl po reformě kantonů 2014.\n\n"}
{"id": "854504", "url": "https://cs.wikipedia.org/wiki?curid=854504", "title": "Kanton La Fère", "text": "Kanton La Fère\n\nKanton La Fère (fr. \"Canton de La Fère\") byl francouzský kanton v departementu Aisne v regionu Pikardie. Tvořilo ho 20 obcí. Zrušen byl po reformě kantonů 2014.\n\n"}
{"id": "854505", "url": "https://cs.wikipedia.org/wiki?curid=854505", "title": "Tvil", "text": "Tvil\n\nTvil (z angl.: \"twill\"=kepr) je souhrnné označení pro tkaniny vyrobené ve čtyřvazném nebo šestivazném kepru. \n\nV textilním obchodě se však výraz tvil stále častěji používá pro tkaniny s v keprovou vazbou všech druhů. \n\nPodle materiálového složení se často rozeznává\n\nPoužití: šaty, vázanky\n\n\nPoužití: obleky a kostýmy\n\nKepr (vazba)\n"}
{"id": "854506", "url": "https://cs.wikipedia.org/wiki?curid=854506", "title": "Kanton Fère-en-Tardenois", "text": "Kanton Fère-en-Tardenois\n\nKanton Fère-en-Tardenois (fr. \"Canton de Fère-en-Tardenois\") je francouzský kanton v departementu Aisne v regionu Hauts-de-France. Tvoří ho 84 obcí. Před reformou kantonů 2014 ho tvořilo 23 obcí.\n\nod roku 2015:\n\n\npřed rokem 2015:\n\n"}
{"id": "854508", "url": "https://cs.wikipedia.org/wiki?curid=854508", "title": "Kanton Oulchy-le-Château", "text": "Kanton Oulchy-le-Château\n\nKanton Oulchy-le-Château (fr. \"Canton d'Oulchy-le-Château\") byl francouzský kanton v departementu Aisne v regionu Pikardie. Tvořilo ho 26 obcí. Zrušen byl po reformě kantonů 2014.\n\n"}
{"id": "854509", "url": "https://cs.wikipedia.org/wiki?curid=854509", "title": "Kanton Anizy-le-Château", "text": "Kanton Anizy-le-Château\n\nKanton Anizy-le-Château (fr. \"Canton d'Anizy-le-Château\") byl francouzský kanton v departementu Aisne v regionu Pikardie. Tvořilo ho 23 obcí. Zrušen byl po reformě kantonů 2014.\n\n"}
{"id": "854510", "url": "https://cs.wikipedia.org/wiki?curid=854510", "title": "Kanton Aubenton", "text": "Kanton Aubenton\n\nKanton Aubenton (fr. \"Canton d'Aubenton\") byl francouzský kanton v departementu Aisne v regionu Pikardie. Tvořilo ho 13 obcí. Zrušen byl po reformě kantonů 2014.\n\n"}
{"id": "854511", "url": "https://cs.wikipedia.org/wiki?curid=854511", "title": "Kanton La Capelle", "text": "Kanton La Capelle\n\nKanton La Capelle (fr. \"Canton de La Capelle\") byl francouzský kanton v departementu Aisne v regionu Pikardie. Tvořilo ho 18 obcí. Zrušen byl po reformě kantonů 2014.\n\n"}
{"id": "854512", "url": "https://cs.wikipedia.org/wiki?curid=854512", "title": "Kanton Le Catelet", "text": "Kanton Le Catelet\n\nKanton Le Catelet (fr. \"Canton du Catelet\") byl francouzský kanton v departementu Aisne v regionu Pikardie. Tvořilo ho 18 obcí. Zrušen byl po reformě kantonů 2014.\n\n"}
{"id": "854515", "url": "https://cs.wikipedia.org/wiki?curid=854515", "title": "Kanton Bohain-en-Vermandois", "text": "Kanton Bohain-en-Vermandois\n\nKanton Bohain-en-Vermandois (fr. \"Canton de Bohain-en-Vermandois\") je francouzský kanton v departementu Aisne v regionu Hauts-de-France. Tvoří ho 31 obcí. Před reformou kantonů 2014 ho tvořilo 13 obcí.\n\nod roku 2015:\n\npřed rokem 2015:\n"}
{"id": "854516", "url": "https://cs.wikipedia.org/wiki?curid=854516", "title": "Eastgate (Washington)", "text": "Eastgate (Washington)\n\nEastgate je nedávno anektovaná čtvrť města Bellevue v okrese King v americkém státě Washington. Ještě v době své samostatnosti, roku 2010, měla 4 958 obyvatel. K připojení k Bellevue došlo v červnu 2012.\n\nEastgate je rezidenční čtvrtí velkoměsta Bellevue. Severně od jeho hranic prochází mezistátní dálnice Interstate 90, zatímco kousek na západ od bývalé obce se nachází mezistátní dálnice Interstate 405. Na východě čtvrť sousedí s městem Issaquah. Většina čtvrtě se nachází na severozápadním svahu Pumí hory, jenž patří pod Issaquahské Alpy. Na západě Eastgate sousedí s další čtvrtí Factoria, na jihu se čtvrtí Somerset. Rozloha čtvrti činí 3,3 km².\n\nEastgate je téměř kompletně rezidenční čtvrtí Bellevue a nachází se na hranicích školních okrsků Bellevue a Issaquah. Místní studenti dojíždějí na střední školu Newport High School, jenž se nachází v Bellevue. Do čtvrtě zajíždějí pouze dvě autobusové linky společnosti King County Metro, a to 210 a 222.\n\nZe 4 958 obyvatel, kteří zde žili roku 2010, tvořili 66 % běloši, 24 % Asiaté a 2 % Afro-Američané. 5 % obyvatelstva bylo hispánského původu.\n\nObyvatelé Eastgate se o anexi daleko větším městem Bellevue snažili v minulosti už několikrát. Jedno z referend o anexi bylo většinově schváleno už v roce 1990, jenže voliči nesouhlasili s tím, že by museli přijmout část městského dluhu. Eastgate tedy dále zůstávalo samotné. V roce 2002 státní nejvyšší soud zamítl metody, které města po dlouhá doba používala k vlastní expanzi. Zároveň se anexe Eastgate do Bellevue vzdálila finančními problémy, a tak se muselo čekat několik dalších let. Podle všeobecného plánu města Bellevue z roku 2004 je snahou města spěšně anektovat všechno území, které se nachází v jeho anexním rádiu. Diskusi Eastgate s Bellevue navíc pomáhal sám okres King. Anexi si pak přál i sám starosta Bellevue, který pobízel k práci vedoucí k tomuto cíli a požádal své pracovníky o vypočítání, kolik bude anexe město stát. V červnu 2012 se nakonec novými částmi Bellevue staly čtvrtě Eastgate, Tamara Hills a Horizon View. Bellevue bylo bohatší o 5 400 obyvatel, 1 850 domácností a 700 akrů.\n"}
{"id": "854520", "url": "https://cs.wikipedia.org/wiki?curid=854520", "title": "Kanton Braine", "text": "Kanton Braine\n\nKanton Braine (fr. \"Canton de Braine\") byl francouzský kanton v departementu Aisne v regionu Pikardie. Tvořilo ho 41 obcí. Zrušen byl po reformě kantonů 2014.\n"}
{"id": "854521", "url": "https://cs.wikipedia.org/wiki?curid=854521", "title": "Seznam památných stromů v okrese Ústí nad Labem", "text": "Seznam památných stromů v okrese Ústí nad Labem\n\nToto je seznam památných stromů v okrese Ústí nad Labem, v němž jsou uvedeny památné stromy na území okresu Ústí nad Labem.\n\n"}
{"id": "854522", "url": "https://cs.wikipedia.org/wiki?curid=854522", "title": "Kanton Chauny", "text": "Kanton Chauny\n\nKanton Chauny (fr. \"Canton de Chauny\") je francouzský kanton v departementu Aisne v regionu Hauts-de-France. Tvoří ho 21 obcí. Před reformou kantonů 2014 ho tvořilo 21 obcí.\n\nod roku 2015:\n\npřed rokem 2015:\n\n"}
{"id": "854523", "url": "https://cs.wikipedia.org/wiki?curid=854523", "title": "Kanton Condé-en-Brie", "text": "Kanton Condé-en-Brie\n\nKanton Condé-en-Brie (fr. \"Canton de Condé-en-Brie\") byl francouzský kanton v departementu Aisne v regionu Pikardie. Tvořilo ho 27 obcí. Zrušen byl po reformě kantonů 2014.\n\n"}
{"id": "854524", "url": "https://cs.wikipedia.org/wiki?curid=854524", "title": "Kanton Coucy-le-Château-Auffrique", "text": "Kanton Coucy-le-Château-Auffrique\n\nKanton Coucy-le-Château-Auffrique (fr. \"Canton de Coucy-le-Château-Auffrique\") byl francouzský kanton v departementu Aisne v regionu Pikardie. Tvořilo ho 29 obcí. Zrušen byl po reformě kantonů 2014.\n\n"}
{"id": "854526", "url": "https://cs.wikipedia.org/wiki?curid=854526", "title": "Kanton Craonne", "text": "Kanton Craonne\n\nKanton Craonne (fr. \"Canton de Craonne\") byl francouzský kanton v departementu Aisne v regionu Pikardie. Tvořilo ho 34 obcí. Zrušen byl po reformě kantonů 2014.\n\n"}
{"id": "854527", "url": "https://cs.wikipedia.org/wiki?curid=854527", "title": "Kanton Wassigny", "text": "Kanton Wassigny\n\nKanton Wassigny (fr. \"Canton de Wassigny\") byl francouzský kanton v departementu Aisne v regionu Pikardie. Tvořilo ho 15 obcí. Zrušen byl po reformě kantonů 2014.\n\n"}
{"id": "854528", "url": "https://cs.wikipedia.org/wiki?curid=854528", "title": "Kanton Neufchâtel-sur-Aisne", "text": "Kanton Neufchâtel-sur-Aisne\n\nKanton Neufchâtel-sur-Aisne (fr. \"Canton de Neufchâtel-sur-Aisne\") byl francouzský kanton v departementu Aisne v regionu Pikardie. Tvořilo ho 28 obcí. Zrušen byl po reformě kantonů 2014.\n\n"}
{"id": "854529", "url": "https://cs.wikipedia.org/wiki?curid=854529", "title": "Kanton Neuilly-Saint-Front", "text": "Kanton Neuilly-Saint-Front\n\nKanton Neuilly-Saint-Front (fr. \"Canton de Neuilly-Saint-Front\") byl francouzský kanton v departementu Aisne v regionu Pikardie. Tvořilo ho 33 obcí. Zrušen byl po reformě kantonů 2014.\n\n"}
{"id": "854530", "url": "https://cs.wikipedia.org/wiki?curid=854530", "title": "Kanton Rozoy-sur-Serre", "text": "Kanton Rozoy-sur-Serre\n\nKanton Rozoy-sur-Serre (fr. \"Canton de Rozoy-sur-Serre\") byl francouzský kanton v departementu Aisne v regionu Pikardie. Tvořilo ho 30 obcí. Zrušen byl po reformě kantonů 2014.\n\n"}
{"id": "854531", "url": "https://cs.wikipedia.org/wiki?curid=854531", "title": "Kanton Sains-Richaumont", "text": "Kanton Sains-Richaumont\n\nKanton Sains-Richaumont (fr. \"Canton de Sains-Richaumont\") byl francouzský kanton v departementu Aisne v regionu Pikardie. Tvořilo ho 19 obcí. Zrušen byl po reformě kantonů 2014.\n\n"}
{"id": "854535", "url": "https://cs.wikipedia.org/wiki?curid=854535", "title": "Seznam památných stromů v okrese Uherské Hradiště", "text": "Seznam památných stromů v okrese Uherské Hradiště\n\nToto je seznam památných stromů v okrese Uherské Hradiště, v němž jsou uvedeny památné stromy na území okresu Uherské Hradiště.\n\n"}
{"id": "854536", "url": "https://cs.wikipedia.org/wiki?curid=854536", "title": "Finney County", "text": "Finney County\n\nFinney County je okres ve státě Kansas v USA. K roku 2010 zde žilo 36 776 obyvatel. Správním městem okresu je Garden City. Celková rozloha okresu činí 3 374 km².\n"}
{"id": "854537", "url": "https://cs.wikipedia.org/wiki?curid=854537", "title": "Ford County (Kansas)", "text": "Ford County (Kansas)\n\nFord County je okres ve státě Kansas v USA. K roku 2016 zde žilo 33 971 obyvatel. Správním městem okresu je Dodge City s 27 tisíci obyvateli. Celková rozloha okresu činí 2 847 km².\n"}
{"id": "854538", "url": "https://cs.wikipedia.org/wiki?curid=854538", "title": "Franklin County (Kansas)", "text": "Franklin County (Kansas)\n\nFranklin County je okres ve státě Kansas v USA. K roku 2010 zde žilo 25 992 obyvatel. Správním městem okresu je Ottawa. Celková rozloha okresu činí 1 494 km². Byl pojmenován podle Benjamina Franklina.\n"}
{"id": "854539", "url": "https://cs.wikipedia.org/wiki?curid=854539", "title": "Geary County", "text": "Geary County\n\nGeary County je okres ve státě Kansas v USA. K roku 2010 zde žilo 34 362 obyvatel. Správním městem okresu je Junction City. Celková rozloha okresu činí 1 047 km². Byl pojmenován podle Johna W. Gearyho.\n"}
{"id": "854540", "url": "https://cs.wikipedia.org/wiki?curid=854540", "title": "Gove County", "text": "Gove County\n\nGove County je okres ve státě Kansas v USA. K roku 2010 zde žilo 2 695 obyvatel. Správním městem okresu je Gove City. Celková rozloha okresu činí 2 775 km².\n"}
{"id": "854546", "url": "https://cs.wikipedia.org/wiki?curid=854546", "title": "Jan Kosak", "text": "Jan Kosak\n\nJan Kosak (* 3. února 1992 v Dobroníně) je český fotbalový záložník, momentálně působící v týmu FK Baník Sokolov.\n\nS fotbalem začínal ve čtyřech letech v Jiskře Dobronín. Tady si ho v roce 2003 vyhlédl trenér mladších žáků Vysočiny Radek Cipruš. Postupně se prokousal až do áčka, kde si premiéru odbyl v květnu 2010 v zápase s Třincem. Jelikož se však nedokázal nastálo probojovat do užšího kádru \"A\" týmu, odešel v zimě 2012 na hostování do Graffinu Vlašim, odkud se pak v létě vrátil do již prvoligové Jihlavy. Premiérové gólu v ligovém zápase za \"A\" tým Vysočiny se dočkal v 6. kole ročníku 2013/14, kdy otevřel skóre v zápase v Teplicích (2:4). V létě 2014 odešel na testy do slovenského celku FK Dukla Banská Bystrica. Na nich patrně neuspěl, neboť na přelomu června a července jej testoval FC Hradec Králové. V týmu uspěl, ale nakonec se kluby nedohodly na hostování a vrátil se do Jihlavy. Jelikož se během podzimní části ročníku 2014/15 neprobojoval do užšího kádru \"A\" týmu Vysočiny, odešel na konci ledna 2015 na testy do slovenského celku FC ViOn Zlaté Moravce. Na testech však příliš dlouho nepobyl, neboť 31. ledna téhož roku odehrál přípravný zápas jihlavské juniorky proti Velkému Meziříčí (3:2), v němž se i gólově prosadil. V půlce února pak odešel na testy do druholigového Kolína. Ani v Kolíně však neuspěl a nakonec zamířil do Baníku Sokolov.\n\nPoprvé se do reprezentace podíval na turnaji Kouba Cup a následovalo zařazení do širšího výběru fotbalistů z Moravy a Slezska. Premiérově si za reprezentaci U16 zahrál proti Bavorsku. Následovaly 4 zápasy za U18 (proti Rakousku, Slovensku, Dánsku, Ukrajině) a následně pod trenérem Hřebíkem odehrál v U19 dvojzápas s Chorvatskem. V srpnu 2012 se ocitl mezi náhradníky v nominaci do výběru U20 k zápasu s Polskem a v březnu 2013 u reprezentace Česka do 21 let pro zápasy s Ukrajinou a Tureckem.\n\n"}
{"id": "854548", "url": "https://cs.wikipedia.org/wiki?curid=854548", "title": "Nemaha County (Kansas)", "text": "Nemaha County (Kansas)\n\nNemaha County je okres ve státě Kansas v USA. K roku 2010 zde žilo 10 178 obyvatel. Správním městem okresu je Seneca. Celková rozloha okresu činí 1 863 km². Byl pojmenován podle řeky Nemaha River.\n"}
{"id": "854549", "url": "https://cs.wikipedia.org/wiki?curid=854549", "title": "Seznam památných stromů v okrese Třebíč", "text": "Seznam památných stromů v okrese Třebíč\n\nToto je seznam památných stromů v okrese Třebíč, v němž jsou uvedeny památné stromy na území okresu Třebíč.\n"}
{"id": "854550", "url": "https://cs.wikipedia.org/wiki?curid=854550", "title": "Neosho County", "text": "Neosho County\n\nNeosho County je okres ve státě Kansas v USA. K roku 2010 zde žilo 16 512 obyvatel. Správním městem okresu je Erie. Celková rozloha okresu činí 1 497 km².\n"}
{"id": "854551", "url": "https://cs.wikipedia.org/wiki?curid=854551", "title": "Ness County", "text": "Ness County\n\nNess County je okres ve státě Kansas v USA. K roku 2010 zde žilo 3 107 obyvatel. Správním městem okresu je Ness City. Celková rozloha okresu činí 2 784 km².\n"}
{"id": "854552", "url": "https://cs.wikipedia.org/wiki?curid=854552", "title": "Norton County", "text": "Norton County\n\nNorton County je okres ve státě Kansas v USA. K roku 2010 zde žilo 5 671 obyvatel. Správním městem okresu je Norton. Celková rozloha okresu činí 2 283 km².\n"}
{"id": "854553", "url": "https://cs.wikipedia.org/wiki?curid=854553", "title": "Osage County (Kansas)", "text": "Osage County (Kansas)\n\nOsage County je okres ve státě Kansas v USA. K roku 2010 zde žilo 16 295 obyvatel. Správním městem okresu je Lyndon. Celková rozloha okresu činí 1 863 km². Pojmenován je podle řeky Osage.\n"}
{"id": "854554", "url": "https://cs.wikipedia.org/wiki?curid=854554", "title": "Osborne County", "text": "Osborne County\n\nOsborne County je okres ve státě Kansas v USA. K roku 2010 zde žilo 3 858 obyvatel. Správním městem okresu je Osborne. Celková rozloha okresu činí 2 316 km².\n"}
{"id": "854555", "url": "https://cs.wikipedia.org/wiki?curid=854555", "title": "Ottawa County (Kansas)", "text": "Ottawa County (Kansas)\n\nOttawa County je okres ve státě Kansas v USA. K roku 2010 zde žilo 6 091 obyvatel. Správním městem okresu je Minneapolis. Celková rozloha okresu činí 1 870 km².\n"}
{"id": "854556", "url": "https://cs.wikipedia.org/wiki?curid=854556", "title": "Kanton Marle", "text": "Kanton Marle\n\nKanton Marle (fr. \"Canton de Marle\") je francouzský kanton v departementu Aisne v regionu Hauts-de-France. Tvoří ho 65 obcí. Před reformou kantonů 2014 ho tvořilo 23 obcí.\n\nod roku 2015:\n\n\npřed rokem 2015:\n\n"}
{"id": "854557", "url": "https://cs.wikipedia.org/wiki?curid=854557", "title": "Pawnee County (Kansas)", "text": "Pawnee County (Kansas)\n\nPawnee County je okres ve státě Kansas v USA. K roku 2010 zde žilo 6 973 obyvatel. Správním městem okresu je Larned. Celková rozloha okresu činí 1 954 km².\n"}
{"id": "854562", "url": "https://cs.wikipedia.org/wiki?curid=854562", "title": "Seznam památných stromů v okrese Trutnov", "text": "Seznam památných stromů v okrese Trutnov\n\nToto je seznam památných stromů v okrese Trutnov, v němž jsou uvedeny památné stromy na území okresu Trutnov.\n\n"}
{"id": "854563", "url": "https://cs.wikipedia.org/wiki?curid=854563", "title": "Kanton Guise", "text": "Kanton Guise\n\nKanton Guise (fr. \"Canton de Guise\") je francouzský kanton v departementu Aisne v regionu Hauts-de-France. Tvoří ho 45 obcí. Před reformou kantonů 2014 ho tvořilo 19 obcí.\n\nod roku 2015:\n\npřed rokem 2015:\n\n\n"}
{"id": "854565", "url": "https://cs.wikipedia.org/wiki?curid=854565", "title": "Loa (Utah)", "text": "Loa (Utah)\n\nLoa je správní město okresu Wayne County ve státě Utah. K roku 2000 zde žilo 525 obyvatel. S celkovou rozlohou 2,3 km² byla hustota zalidnění 229,9 obyvatel na km².\n"}
{"id": "854566", "url": "https://cs.wikipedia.org/wiki?curid=854566", "title": "Kanton Hirson", "text": "Kanton Hirson\n\nKanton Hirson (fr. \"Canton d'Hirson\") je francouzský kanton v departementu Aisne v regionu Hauts-de-France. Tvoří ho 26 obcí. Před reformou kantonů 2014 ho tvořilo 13 obcí.\n\nod roku 2015:\n\npřed rokem 2015:\n\n"}
{"id": "854567", "url": "https://cs.wikipedia.org/wiki?curid=854567", "title": "Kanton Ribemont", "text": "Kanton Ribemont\n\nKanton Ribemont (fr. \"Canton de Ribemont\") je francouzský kanton v departementu Aisne v regionu Hauts-de-France. Tvoří ho 52 obcí. Před reformou kantonů 2014 ho tvořilo 15 obcí.\n\nod roku 2015:\n\n\npřed rokem 2015:\n\n"}
{"id": "854569", "url": "https://cs.wikipedia.org/wiki?curid=854569", "title": "Kanton Laon-Nord", "text": "Kanton Laon-Nord\n\nKanton Laon-Nord (fr. \"Canton de Laon-Nord\") byl francouzský kanton v departementu Aisne v regionu Pikardie. Tvořilo ho devět obcí. Zrušen byl po reformě kantonů 2014.\n\n"}
{"id": "854570", "url": "https://cs.wikipedia.org/wiki?curid=854570", "title": "Kanton Laon-Sud", "text": "Kanton Laon-Sud\n\nKanton Laon-Sud (fr. \"Canton de Laon-Sud\") byl francouzský kanton v departementu Aisne v regionu Pikardie. Tvořilo ho 20 obcí. Zrušen byl po reformě kantonů 2014.\n"}
{"id": "854571", "url": "https://cs.wikipedia.org/wiki?curid=854571", "title": "St. George", "text": "St. George\n\nSt. George může být:\n\n"}
{"id": "854572", "url": "https://cs.wikipedia.org/wiki?curid=854572", "title": "St. George (Utah)", "text": "St. George (Utah)\n\nSt. George je správní a největší město okresu Washington County ve státě Utah. K roku 2012 zde žilo 75 561 obyvatel. S celkovou rozlohou 168 km² byla hustota zalidnění 433,9 obyvatel na km².\n"}
{"id": "854573", "url": "https://cs.wikipedia.org/wiki?curid=854573", "title": "Kanton Sissonne", "text": "Kanton Sissonne\n\nKanton Sissonne (fr. \"Canton de Sissonne\") byl francouzský kanton v departementu Aisne v regionu Pikardie. Tvořilo ho 20 obcí. Zrušen byl po reformě kantonů 2014.\n\n"}
{"id": "854574", "url": "https://cs.wikipedia.org/wiki?curid=854574", "title": "Sony Pictures Animation", "text": "Sony Pictures Animation\n\nSony Pictures Animation je americká produkční společnost vlastněná spolčeností Sony Pictures Entertainment. Zabývá se výrobou počítačově animovaných filmů a seriálů. Založena byla 9. května 2002. Filmy jsou celosvětově distribuovány ve spolupráci se Sony Pictures Releasing pod jejich značkou Columbia Pictures. Prvním filmem studia byla Lovecká sezóna (: \"Open Season\"), která měla premiéru ve Spojených státe amerických dne 29. září 2006.\n"}
{"id": "854575", "url": "https://cs.wikipedia.org/wiki?curid=854575", "title": "Kanton Soissons-Nord", "text": "Kanton Soissons-Nord\n\nKanton Soissons-Nord (fr. \"Canton de Soissons-Nord\") byl francouzský kanton v departementu Aisne v regionu Pikardie. Tvořilo ho 11 obcí. Zrušen byl po reformě kantonů 2014.\n\n"}
{"id": "854576", "url": "https://cs.wikipedia.org/wiki?curid=854576", "title": "Kanton Soissons-Sud", "text": "Kanton Soissons-Sud\n\nKanton Soissons-Sud (fr. \"Canton de Soissons-Sud\") byl francouzský kanton v departementu Aisne v regionu Pikardie. Tvořilo ho 11 obcí. Zrušen byl po reformě kantonů 2014.\n\n"}
{"id": "854578", "url": "https://cs.wikipedia.org/wiki?curid=854578", "title": "Provo (Utah)", "text": "Provo (Utah)\n\nProvo je správní a největší město okresu Utah County ve státě Utah. K roku 2010 zde žilo 112 488 obyvatel. S celkovou rozlohou 114,4 km² byla hustota zalidnění 980 obyvatel na km².\n\nMottem města je Welcome Home ( \"Vítejte doma\").\n"}
{"id": "854579", "url": "https://cs.wikipedia.org/wiki?curid=854579", "title": "Provo", "text": "Provo\n\nProvo může být:\n\n"}
{"id": "854580", "url": "https://cs.wikipedia.org/wiki?curid=854580", "title": "Kanton Saint-Simon", "text": "Kanton Saint-Simon\n\nKanton Saint-Simon (fr. \"Canton de Saint-Simon\") byl francouzský kanton v departementu Aisne v regionu Pikardie. Tvořilo ho 23 obcí. Zrušen byl po reformě kantonů 2014.\n\n"}
{"id": "854581", "url": "https://cs.wikipedia.org/wiki?curid=854581", "title": "Kanton Tergnier", "text": "Kanton Tergnier\n\nKanton Tergnier (fr. \"Canton de Tergnier\") je francouzský kanton v departementu Aisne v regionu Hauts-de-France. Tvoří ho 24 obce. Před reformou kantonů 2014 ho tvořily čtyři obce.\n\nod roku 2015:\n\npřed rokem 2015:\n\n"}
{"id": "854582", "url": "https://cs.wikipedia.org/wiki?curid=854582", "title": "Heber City", "text": "Heber City\n\nHeber City je správní město okresu Wasatch County ve státě Utah. K roku 2010 zde žilo 11 362 obyvatel. S celkovou rozlohou 9 km² byla hustota zalidnění 816 obyvatel na km². Bylo pojmenováno podle Hebera C. Kimballa\n"}
{"id": "854583", "url": "https://cs.wikipedia.org/wiki?curid=854583", "title": "Smotlacha", "text": "Smotlacha\n\nSmotlacha je české příjmení, které nesou následující osobnosti:\n"}
{"id": "854585", "url": "https://cs.wikipedia.org/wiki?curid=854585", "title": "Vernal (Utah)", "text": "Vernal (Utah)\n\nVernal je správní město okresu Uintah County ve státě Utah. K roku 2000 zde žilo 9 089 obyvatel. S celkovou rozlohou 11,9 km² byla hustota zalidnění 763,8 obyvatel na km².\n"}
{"id": "854586", "url": "https://cs.wikipedia.org/wiki?curid=854586", "title": "Vernal", "text": "Vernal\n\nVernal může být:\n\n\n"}
{"id": "854587", "url": "https://cs.wikipedia.org/wiki?curid=854587", "title": "Tooele", "text": "Tooele\n\nTooele je správní město okresu Tooele County ve státě Utah. K roku 2000 zde žilo 22 502 obyvatel. S celkovou rozlohou 54,8 km² byla hustota zalidnění 410,6 obyvatel na km².\n"}
{"id": "854588", "url": "https://cs.wikipedia.org/wiki?curid=854588", "title": "ASAI", "text": "ASAI\n\nASAI (\"Average Service Availability Index\") je index spolehlivosti dodávky elektřiny. ASAI se vypočítá dle vztahu:\nformula_1\n\nkde formula_2 je počet zákazníků a formula_3 je doba nedodávky (v hodinách) pro místo formula_4. Číslo 8760 představuje Energetický rok, tj. 365 dní x 24 hodin.\nASAI může být vypočítán dle parametru SAIDI (je-li roční parametr SAIDI uveden v hodinách) dle vztahu:\nformula_5\n"}
{"id": "854589", "url": "https://cs.wikipedia.org/wiki?curid=854589", "title": "Coalville", "text": "Coalville\n\nCoalville může být:\n\n"}
{"id": "854590", "url": "https://cs.wikipedia.org/wiki?curid=854590", "title": "Coalville (Utah)", "text": "Coalville (Utah)\n\nCoalville je správní město okresu Summit County ve státě Utah. K roku 2000 zde žilo 1 382 obyvatel. S celkovou rozlohou 8,4 km² byla hustota zalidnění 186,8 obyvatel na km².\n"}
{"id": "854591", "url": "https://cs.wikipedia.org/wiki?curid=854591", "title": "Richfield", "text": "Richfield\n\nRichfield může být:\n\n"}
{"id": "854592", "url": "https://cs.wikipedia.org/wiki?curid=854592", "title": "Richfield (Utah)", "text": "Richfield (Utah)\n\nRichfield je správní město okresu Sevier County ve státě Utah. K roku 2010 zde žilo 7 551 obyvatel. S celkovou rozlohou 13,7 km² byla hustota zalidnění 551,2 obyvatel na km².\n"}
{"id": "854593", "url": "https://cs.wikipedia.org/wiki?curid=854593", "title": "ASUI", "text": "ASUI\n\nThe ASUI (\"Average Service Unavailability Index\") je index spolehlivosti dodávky služby. Představuje index průměrné doby nedodávky služby v roce. Nejčastěji se používá jako ukazatel spolehlivosti dodávky elektrické energie. Vypočítáme jej dle vztahu:\nformula_1\nkde formula_2 je počet zakázníků formula_3 je doba nedodávky služby (v hodinách) v daném místě formula_4. Číslo 8760 představuje Energetický rok, tj. 365 dní x 24 hodin. Ukazatel ASUI může být vypočítán z ukazatele SAIDI (je-li roční ukazatel SAIDI uveden v hodinách) dle vztahu:\n\nformula_5\n\n"}
{"id": "854594", "url": "https://cs.wikipedia.org/wiki?curid=854594", "title": "Kanton Saint-Quentin-Sud", "text": "Kanton Saint-Quentin-Sud\n\nKanton Saint-Quentin-Sud (fr. \"Canton de Saint-Quentin-Sud\") byl francouzský kanton v departementu Aisne v regionu Pikardie. Tvořilo ho šest obcí. Zrušen byl po reformě kantonů 2014.\n\n"}
{"id": "854595", "url": "https://cs.wikipedia.org/wiki?curid=854595", "title": "Kanton Saint-Quentin-Nord", "text": "Kanton Saint-Quentin-Nord\n\nKanton Saint-Quentin-Nord (fr. \"Canton de Saint-Quentin-Nord\") byl francouzský kanton v departementu Aisne v regionu Pikardie. Tvořilo ho 11 obcí. Zrušen byl po reformě kantonů 2014.\n\n"}
{"id": "854596", "url": "https://cs.wikipedia.org/wiki?curid=854596", "title": "Kanton Saint-Quentin-Centre", "text": "Kanton Saint-Quentin-Centre\n\nKanton Saint-Quentin-Centre (fr. \"Canton de Saint-Quentin-Centre\") byl francouzský kanton v departementu Aisne v regionu Pikardie. Tvořilo ho pouze centrum města Saint-Quentin. Zrušen byl po reformě kantonů 2014.\n"}
{"id": "854597", "url": "https://cs.wikipedia.org/wiki?curid=854597", "title": "Huntington (Utah)", "text": "Huntington (Utah)\n\nHuntington je město v okresu Emery County ve státě Utah. K roku 2000 zde žilo 2 131 obyvatel. S celkovou rozlohou 5,3 km² byla hustota zalidnění 404,5 obyvatel na km².\n"}
{"id": "854598", "url": "https://cs.wikipedia.org/wiki?curid=854598", "title": "Hurricane (Utah)", "text": "Hurricane (Utah)\n\nHurricane je město v okresu Washington County ve státě Utah. K roku 2010 zde žilo 13 748 obyvatel. S celkovou rozlohou 81,7 km byla hustota zalidnění 170 obyvatel na km.\n"}
{"id": "854599", "url": "https://cs.wikipedia.org/wiki?curid=854599", "title": "Hooper (Utah)", "text": "Hooper (Utah)\n\nHooper je město v okresu Weber County ve státě Utah. K roku 2000 zde žilo 3 926 obyvatel. S celkovou rozlohou 30,3 km² byla hustota zalidnění 131,4 obyvatel na km². Bylo pojmenováno podle politika Williama Henry Hoopera.\n"}
{"id": "854601", "url": "https://cs.wikipedia.org/wiki?curid=854601", "title": "Kanton Vailly-sur-Aisne", "text": "Kanton Vailly-sur-Aisne\n\nKanton Vailly-sur-Aisne (fr. \"Canton de Vailly-sur-Aisne\") byl francouzský kanton v departementu Aisne v regionu Pikardie. Tvořilo ho 26 obcí. Zrušen byl po reformě kantonů 2014.\n\n"}
{"id": "854602", "url": "https://cs.wikipedia.org/wiki?curid=854602", "title": "Kanton Vermand", "text": "Kanton Vermand\n\nKanton Vermand (fr. \"Canton de Vermand\") byl francouzský kanton v departementu Aisne v regionu Pikardie. Tvořilo ho 24 obcí. Zrušen byl po reformě kantonů 2014.\n\n"}
{"id": "854603", "url": "https://cs.wikipedia.org/wiki?curid=854603", "title": "Kanton Vervins", "text": "Kanton Vervins\n\nKanton Vervins (fr. \"Canton de Vervins\") je francouzský kanton v departementu Aisne v regionu Hauts-de-France. Tvoří ho 66 obcí. Před reformou kantonů 2014 ho tvořilo 24 obcí.\n\nod roku 2015:\n\n\npřed rokem 2015:\n\n"}
{"id": "854605", "url": "https://cs.wikipedia.org/wiki?curid=854605", "title": "Kanton Vic-sur-Aisne", "text": "Kanton Vic-sur-Aisne\n\nKanton Vic-sur-Aisne (fr. \"Canton de Vic-sur-Aisne\") je francouzský kanton v departementu Aisne v regionu Hauts-de-France. Tvoří ho 50 obcí. Před reformou kantonů 2014 ho tvořilo 25 obcí.\n\nod roku 2015:\n\n\npřed rokem 2015:\n\n"}
{"id": "854607", "url": "https://cs.wikipedia.org/wiki?curid=854607", "title": "Kanton Villers-Cotterêts", "text": "Kanton Villers-Cotterêts\n\nKanton Villers-Cotterêts (fr. \"Canton de Villers-Cotterêts\") je francouzský kanton v departementu Aisne v regionu Hauts-de-France. Tvoří ho 76 obcí. Před reformou kantonů 2014 ho tvořilo 20 obcí.\n\nod roku 2015:\n\n\npřed rokem 2015:\n\n"}
{"id": "854610", "url": "https://cs.wikipedia.org/wiki?curid=854610", "title": "Reasonable Doubt", "text": "Reasonable Doubt\n\nReasonable Doubt je debutové studiové album amerického rappera Jay-Z. Album bylo nahráno u vydavatelství Roc-A-Fella Records a Priority Records, a vydáno 25. června 1996.\n\nHudebním magazínem Rolling Stone bylo vyhodnoceno jako 248. nejlepší album všech dob.\n\nJay-Z se v hudbě snažil prorazit již od roku 1989, kdy si ho všiml jeho pozdější mentor Jaz-O. Postupně se vypracoval a v letech 1993-1994 spolupracoval s umělci, jako byli Big Daddy Kane a Ol' Dirty Bastard.\n\nStále však neměl smlouvu s hudebním labelem, a tak prodával svou hudbu nezávisle s pomocí přítele, kterým byl Damon Dash. Poté co si tímto způsobem vybudoval lokální renomé ho upsal nezávislý label Payday Records. Ti mu vydali první singl \"In My Lifetime\" / \"I Can't Get wid Dat\". Krátce poté odešel od Payday a založil si vlastní nezávislý label Roc-A-Fella Records, a to společně s Damonem Dashem a Kareemem \"Biggs\" Burkem.\n\nV letech 1995 a 1996 spolupracoval na písních rapperů Big L a Mic Geronimo, ale stále se pohyboval v \"undergroundu\". Brzy se mu však obchodně zadařilo, když si dokázal zajistit distribuční smlouvu s malým žánrovým labelem Priority Records.\n\nPro svůj debut získal překvapivě kvalitní producenty, jako Big Jaz, Sean Cane, Clark Kent, DJ Premier, Irv Gotti, Knobody, Peter Panic, Ski. Celé album nahrál v newyorském studiu D&D Studios.\n\nAlbum bylo nahráno v žánru Mafioso rap, který byl tehdy na východním pobřeží USA velmi oblíbený. Tematicky vypráví příběh života na ulici, kdy se lidé snaží dosáhnout bohatství a respektu prodejem drog.\n\nNa albu hostují The Notorious B.I.G., Foxy Brown, Mary J. Blige a další.\n\nUmístilo se na 23. příčce žebříčku Billboard 200, v kterém vydrželo po osmnáct týdnů. Ještě lépe se mu dařilo v žebříčku Top R&B/Hip-Hop Albums, kde se udrželo padesátpět týdnů. V únoru 2002 bylo oceněno platinovou deskou za milion prodaných kusů v USA.\n"}
{"id": "854613", "url": "https://cs.wikipedia.org/wiki?curid=854613", "title": "Kanton Bourbon-l'Archambault", "text": "Kanton Bourbon-l'Archambault\n\nKanton Bourbon-l'Archambault (fr. \"Canton de Bourbon-l'Archambault\") je francouzský kanton v departementu Allier v regionu Auvergne. Tvoří ho osm obcí.\n\n"}
{"id": "854614", "url": "https://cs.wikipedia.org/wiki?curid=854614", "title": "Kanton Le Donjon", "text": "Kanton Le Donjon\n\nKanton Le Donjon (fr. \"Canton du Donjon\") je francouzský kanton v departementu Allier v regionu Auvergne. Tvoří ho 13 obcí.\n\n"}
{"id": "854621", "url": "https://cs.wikipedia.org/wiki?curid=854621", "title": "Řecko na Letních olympijských hrách 1960", "text": "Řecko na Letních olympijských hrách 1960\n\nŘecko se účastnilo Letní olympiády 1960. Zastupovalo ho 48 sportovců (48 mužů a 0 žen) v 8 sportech.\n\n"}
{"id": "854622", "url": "https://cs.wikipedia.org/wiki?curid=854622", "title": "Seznam památných stromů v okrese Havlíčkův Brod", "text": "Seznam památných stromů v okrese Havlíčkův Brod\n\nToto je seznam památných stromů v okrese Havlíčkův Brod, v němž jsou uvedeny památné stromy na území okresu Havlíčkův Brod.\n\n"}
{"id": "854624", "url": "https://cs.wikipedia.org/wiki?curid=854624", "title": "Lichtenberg (Bavorsko)", "text": "Lichtenberg (Bavorsko)\n\nLichtenberg je obec v německé spolkové zemi Bavorsko, v zemském okrese Hof. Je jedním z nejmenších německých měst.\n\nObec je oficiálně rozdělena na osm částí:\n\nPočátky zdejšího hradu sahají do roku 814. Přestavba a rozšíření proběhlo ve 12. století. 1248 přešel do držení hrabat z Orlamünde. V roce je Lichtenberg poprvé zmiňován jako hrad s okolním městem.\n\nOd pozdního středověku do roku 1792 patřilo město knížectví Bayreuth. V roce 1792 připadl Prusku. Po tylžském míru v roce 1807 přešla jeho správa pod Francii a v roce 1810 se stal bavorským městem.\n\n\n"}
{"id": "854626", "url": "https://cs.wikipedia.org/wiki?curid=854626", "title": "Řecko na Letních olympijských hrách 1956", "text": "Řecko na Letních olympijských hrách 1956\n\nŘecko se účastnilo Letní olympiády 1956. Zastupovalo ho 13 sportovců (13 mužů a 0 žen) v 5 sportech.\n\n"}
{"id": "854627", "url": "https://cs.wikipedia.org/wiki?curid=854627", "title": "Příběhy Richarda O.", "text": "Příběhy Richarda O.\n\nPříběhy Richarda O. (\"L'Histoire de Richard O.\") je francouzský hraný film z roku 2007, který režíroval Damien Ooul podle vlastního scénáře. Snímek vyšel v ČR na DVD v roce 2008.\n\nRicharda nešťastnou náhodou zabije mladá dívka u něj v bytě. Děj se poté přenese o několik týdnů zpět. Richard a jeho přítel Le Grand se společně pohybují po Paříži. Le Grand, který je mentálně trochu zaostalý, oslovuje na ulici dívky, aby s nimi natočil spot do castingu. Pokud souhlasí, Le Grand s nimi natočí rozhovor o jejich sexuálním životě. Richard poté s nimi má milostný poměr. Le Grand se následně také seznámí s ženou, se kterou naváže trvalý vztah.\n"}
{"id": "854629", "url": "https://cs.wikipedia.org/wiki?curid=854629", "title": "Kanton Cérilly", "text": "Kanton Cérilly\n\nKanton Cérilly (fr. \"Canton de Cérilly\") je francouzský kanton v departementu Allier v regionu Auvergne. Tvoří ho 12 obcí.\n\n"}
{"id": "854631", "url": "https://cs.wikipedia.org/wiki?curid=854631", "title": "Řecko na Letních olympijských hrách 1920", "text": "Řecko na Letních olympijských hrách 1920\n\nŘecko se účastnilo Letní olympiády 1920. Zastupovalo ho 47 sportovců (47 mužů a 0 žen) v 8 sportech.\n\n"}
{"id": "854632", "url": "https://cs.wikipedia.org/wiki?curid=854632", "title": "Kanton Ébreuil", "text": "Kanton Ébreuil\n\nKanton Ébreuil (fr. \"Canton d'Ébreuil\") je francouzský kanton v departementu Allier v regionu Auvergne. Tvoří ho 14 obcí.\n\n"}
{"id": "854634", "url": "https://cs.wikipedia.org/wiki?curid=854634", "title": "Kanton Escurolles", "text": "Kanton Escurolles\n\nKanton Escurolles (fr. \"Canton d'Escurolles\") je francouzský kanton v departementu Allier v regionu Auvergne. Tvoří ho 13 obcí.\n\n"}
{"id": "854635", "url": "https://cs.wikipedia.org/wiki?curid=854635", "title": "Seznam památných stromů v okrese Pelhřimov", "text": "Seznam památných stromů v okrese Pelhřimov\n\nToto je seznam památných stromů v okrese Pelhřimov, v němž jsou uvedeny památné stromy na území okresu Pelhřimov.\n\n"}
{"id": "854637", "url": "https://cs.wikipedia.org/wiki?curid=854637", "title": "Řecko na Letních olympijských hrách 1912", "text": "Řecko na Letních olympijských hrách 1912\n\nŘecko se účastnilo Letní olympiády 1912. Zastupovalo ho 22 sportovců (22 mužů a 0 žen) v 5 sportech.\n\n"}
{"id": "854638", "url": "https://cs.wikipedia.org/wiki?curid=854638", "title": "Kanton Hérisson", "text": "Kanton Hérisson\n\nKanton Hérisson (fr. \"Canton de Hérisson\") je francouzský kanton v departementu Allier v regionu Auvergne. Tvoří ho 17 obcí.\n\n"}
{"id": "854639", "url": "https://cs.wikipedia.org/wiki?curid=854639", "title": "Kanton Huriel", "text": "Kanton Huriel\n\nKanton Huriel (fr. \"Canton d'Huriel\") je francouzský kanton v departementu Allier v regionu Auvergne. Tvoří ho 14 obcí.\n\n"}
{"id": "854642", "url": "https://cs.wikipedia.org/wiki?curid=854642", "title": "Kanton Le Montet", "text": "Kanton Le Montet\n\nKanton Le Montet (fr. \"Canton du Montet\") je francouzský kanton v departementu Allier v regionu Auvergne. Tvoří ho 11 obcí.\n\n"}
{"id": "854643", "url": "https://cs.wikipedia.org/wiki?curid=854643", "title": "Řecko na Letních olympijských hrách 1908", "text": "Řecko na Letních olympijských hrách 1908\n\nŘecko se účastnilo Letní olympiády 1908. Zastupovalo ho 20 sportovců (20 mužů a 0 žen) v 3 sportech.\n\n"}
{"id": "854644", "url": "https://cs.wikipedia.org/wiki?curid=854644", "title": "Kanton Le Mayet-de-Montagne", "text": "Kanton Le Mayet-de-Montagne\n\nKanton Le Mayet-de-Montagne (fr. \"Canton du Mayet-de-Montagne\") je francouzský kanton v departementu Allier v regionu Auvergne. Tvoří ho 11 obcí.\n\n"}
{"id": "854647", "url": "https://cs.wikipedia.org/wiki?curid=854647", "title": "Kanton Yzeure", "text": "Kanton Yzeure\n\nKanton Yzeure (fr. \"Canton d'Yzeure\") je francouzský kanton v departementu Allier v regionu Auvergne. Tvoří ho šest obcí.\n\n"}
{"id": "854648", "url": "https://cs.wikipedia.org/wiki?curid=854648", "title": "Shane Walsh", "text": "Shane Walsh\n\nShane Walsh je fiktivní postava z komiksové série \"Živí mrtví\" a je ztvárněn Jonem Bernthalem ve stejnojmenném americkém televizním seriálu. Již od střední školy je nejlepší přítel s Rickem Grimesem a chová city k jeho manželce, Lori Grimesové. Byl jedním členem ze skupiny přeživších z Atlanty, kteří měli vedle tohoto města svůj kemp. Zatímco si Lori myslí, že je její manžel zesnulý, má se Sheanem sexuální poměr. Když se Rick jako živý vrátí k rodině, Shane začne být vůči jejich vztahu žárlivý stejně jako vůči tomu, že Rick začal vést skupinu. Když Carl, syn Ricka, uvidí, že chce Shane jeho otce zabít, tak ho střelí a zabije. V televizním seriálu je naopak zabit Rickem.\n\n"}
{"id": "854650", "url": "https://cs.wikipedia.org/wiki?curid=854650", "title": "Kanton Gannat", "text": "Kanton Gannat\n\nKanton Gannat (fr. \"Canton de Gannat\") je francouzský kanton v departementu Allier v regionu Auvergne. Tvoří ho 12 obcí.\n\n"}
{"id": "854651", "url": "https://cs.wikipedia.org/wiki?curid=854651", "title": "David Šimon", "text": "David Šimon\n\nDavid Šimon (* 14. června 1975) je bývalý český fotbalový brankář.\n\nS fotbalem začínal v 11 letech ve VCHZ Pardubice, o rok později se přesunul do RH Pardubice, kdy vydržel dalších 5 let. Do seniorského fotbalu se podíval v roce 1993 v dresu VTJ Žamberk. O rok později odešel do AFK Chrudim. V zimě 1996 odešel na hostování do FK Pardubice, ovšem po půl roce se do vrátil do Chrudimi, kde vydržel do roku 1998. Tehdy zamířil do AFK Lázně Bohdaneč a v roce 2000 do FK AS Pardubice. V zimě 2003 zamířil na hostování do FC Bohemians Praha, kde vydržel půl roku a následně se vrátil do Pardubic. V roce 2005 se rozhodl pro svůj první odchod do zahraničí, do maltského Birkirkara FC. Ovšem už po roce zamířil do FK Baník Sokolov a v zimě 2007 na Slovensko do FC Tauris Rimavská Sobota. Ovšem už na podzim měnil dres znovu, tentokrát zamířil do FK AS Pardubice a následně do FC Vysočina Jihlava. Na podzim 2008 zamířil do FK Bohemians Praha, ale ani tady nepobyl dlouho a v roce 2009 přestoupil do FC Hradec Králové. Jeho posledním týmem byl FK Spartak MAS Sezimovo Ústí, kde působil v letech 2010–2011. Následně ukončil profesionální kariéru, hrál za divizní Spartu Kutná Hora (do r. 2013) a nyní působí jako funkcionář na Okresním fotbalovém svazu Kutná Hora. Od začátku sezóny 2013/2014 hraje v Divizi C za Kutnou Horu poté KP Pardubický kraj za FC Libišany a aktuálně v sezoně 2017/2018 za ŽSK Třemošnice.\n\n\n"}
{"id": "854652", "url": "https://cs.wikipedia.org/wiki?curid=854652", "title": "Řecko na Letních olympijských hrách 1904", "text": "Řecko na Letních olympijských hrách 1904\n\nŘecko se účastnilo Letní olympiády 1904. Zastupovalo ho 14 sportovců (14 mužů a 0 žen) v 3 sportech.\n\n"}
{"id": "854654", "url": "https://cs.wikipedia.org/wiki?curid=854654", "title": "Graham County (Kansas)", "text": "Graham County (Kansas)\n\nGraham County je okres ve státě Kansas v USA. K roku 2010 zde žilo 2 597 obyvatel. Správním městem okresu je Hill City. Celková rozloha okresu činí 2 328 km².\n"}
{"id": "854656", "url": "https://cs.wikipedia.org/wiki?curid=854656", "title": "Grant County (Kansas)", "text": "Grant County (Kansas)\n\nGrant County je okres ve státě Kansas v USA. K roku 2010 zde žilo 7 829 obyvatel. Správním městem okresu je Ulysses. Celková rozloha okresu činí 1 489 km².\n"}
{"id": "854657", "url": "https://cs.wikipedia.org/wiki?curid=854657", "title": "Grant County", "text": "Grant County\n\nGrant County je název čtrnácti okresů ve Spojených státech amerických:\n\n"}
{"id": "854658", "url": "https://cs.wikipedia.org/wiki?curid=854658", "title": "Sulajmán", "text": "Sulajmán\n\nSulajmán (?674 – 22. září 717), celým jménem Sulajmán ibn Abdulmalik, byl arabský chalífa z rodu Umajjovců vládnoucí v letech 715 – 717. Byl mladším bratrem chalífy al–Valída. Za jeho vlády vyvrcholila arabská expanze velkým útokem na centrum Byzantské říše Konstantinopol.\n\nSulajmán byl v soukromí údajně rozmařilý, milovník dobrého jídla a žen. Navenek však projevoval zbožnost a vystupoval proti nevázanému způsobu života. Jako člen vládnoucí dynastie byl původně správcem v Palestině. Na základě nástupnického řádu vytvořeného jeho otcem Abdulmalikem se stal nástupcem svého bratra al–Valída na jaře 715.\n\nArabové za Sulajmánovy vlády pokračovali v útocích přes hranice chalífátu. Na západě došlo ke konsolidaci umajjovské moci na Pyrenejském poloostrově a místní správci zahájili útoky do Akvitánie a Septimánie ve Francii. Na východě pokračovaly útoky ve středoasijském prostoru, vojevůdce Jazíd ibn Muhallab vpadl do Tabaristánu, který byl po roce 716 dobyt.\n\nJedním z největších a historicky nejvýznamnějších podniků vlády Sulajmána bylo druhé obležení Konstantinopole v letech 717 – 718. Jednalo se o kombinovaný námořní i pozemní útok, který vedl chalífův bratr Maslama, jeden z nejschopnějších vojevůdců.\nByzantská říše byla zasažena vleklou vnitropolitickou krizí, při které se na trůně vystřídalo několik císařů (Justinián II., Anastasius II., Theodosius III.). Roku 716 podnikli muslimové útok do Malé Asie a pronikli do Pergama. Maslama pak následujícího roku na počátku jara překročil Helespont, vstoupil s vojskem na evropskou půdu a oblehl Konstantinopol po souši. Zároveň připlulo arabské loďstvo, které město zablokovalo na moři.\n\nV Konstantinopoli se však převratem zmocnil trůnu Lev III. Syrský. Ten energicky řídil obranu a útoky se podařilo odrazit, navíc se byzantský císař spojil s bulharským chánem Tervelem. Obležení trvající třináct měsíců nakonec skončilo neúspěšně díky kruté zimě, protiútokům Byzantinců využívajících tzv. řecký oheň a útoku Bulharů, kteří zvítězili nad Araby v bitvě u Adrianopole.\nArabové se tak za velkých ztrát museli stáhnout, přičemž ztratili téměř všechny lodě.\n\nChalífa Sulajmán, který nikdy neměl rád Damašek, pobýval raději v palestinské Ramle či v severosyrském Dábiku, ten byl výchozím bodem jeho výpravy ke Konstantinopoli a pravidelných každoročních nájezdů do Malé Asie. Při jednom z těchto tažení chalífa náhle zemřel.\nJeho nástupcem se měl původně stát jeho vlastní syn, který ale roku 716 zemřel. Sulajmán pak porušil nástupnický řád stanovený Abdulmalikem a za následujícího chalífu určil svého synovce Umara.\n\n"}
{"id": "854659", "url": "https://cs.wikipedia.org/wiki?curid=854659", "title": "Sanpete County", "text": "Sanpete County\n\nSanpete County je okres ve státě Utah v USA. K roku 2010 zde žilo 27 822 obyvatel. Správním městem okresu je Manti. Celková rozloha okresu činí 4 151 km².\n"}
{"id": "854660", "url": "https://cs.wikipedia.org/wiki?curid=854660", "title": "Serž", "text": "Serž\n\nSerž (z latiny: \"sercia\" = hedvábí) je obchodní označení pro hustou tkaninu v keprové vazbě, které se používá \n\nVe francouzštině znamená „Serge de Nimes“ pevnou tkaninu v keprové vazbě vyráběnou v Nimes. Ze zkratky Serge de Nimes vznikl pravděpodobně název denim. \n\n"}
{"id": "854661", "url": "https://cs.wikipedia.org/wiki?curid=854661", "title": "Sevier County (Utah)", "text": "Sevier County (Utah)\n\nSevier County je okres ve státě Utah v USA. K roku 2010 zde žilo 20 802 obyvatel. Správním městem okresu je Richfield. Celková rozloha okresu činí 4 968 km², z čehož 0,42% (21 km²) tvoří vodní plocha. Byl pojmenován podle řeky Sevier River.\n"}
{"id": "854662", "url": "https://cs.wikipedia.org/wiki?curid=854662", "title": "Summit County (Utah)", "text": "Summit County (Utah)\n\nSummit County je okres ve státě Utah v USA. K roku 2010 zde žilo 36 324 obyvatel. Správním městem okresu je Coalville. Celková rozloha okresu činí 4 874 km².\n"}
{"id": "854663", "url": "https://cs.wikipedia.org/wiki?curid=854663", "title": "Tooele County", "text": "Tooele County\n\nTooele County je okres ve státě Utah v USA. K roku 2010 zde žilo 58 218 obyvatel. Správním městem okresu je Tooele. Celková rozloha okresu činí 18 874 km².\n"}
{"id": "854664", "url": "https://cs.wikipedia.org/wiki?curid=854664", "title": "Uintah County", "text": "Uintah County\n\nUintah County je okres ve státě Utah v USA. K roku 2010 zde žilo 32 588 obyvatel. Správním městem okresu je Vernal. Celková rozloha okresu činí 11 652 km².\n"}
{"id": "854666", "url": "https://cs.wikipedia.org/wiki?curid=854666", "title": "Phillips County (Kansas)", "text": "Phillips County (Kansas)\n\nPhillips County je okres ve státě Kansas v USA. K roku 2010 zde žilo 5 642 obyvatel. Správním městem okresu je Phillipsburg. Celková rozloha okresu činí 2 318 km².\n"}
{"id": "854667", "url": "https://cs.wikipedia.org/wiki?curid=854667", "title": "Maďarská kinematografie", "text": "Maďarská kinematografie\n\nMaďarská kinematografie je souhrnné označení pro filmy natočené v Maďarsku.\n\nPrvní hraný film jménem \"Tanec\" vznikl v roce 1901. V roce 1917 vznikla společnost Corvin. Po druhé světové válce natočil Géza von Radványi válečné drama \"Někde v Evropě\". V roce 1948 byla kinematografie znárodněná. \n\nMezi nejznámější současné maďarské režiséry patří Béla Tarr (* 1955) hlavně kvůli filmům \"Satanské tango\" (1994) a \"Turínský kůň\" (2011). V roce 2015 vyvolal velký ohlas film Lászla Nemese \"Saulův syn\" odehrávající se v Osvětimi. Film získal mj. Velkou cenu na festivalu v Cannes, Zlatý glóbus v kategorii nejlepší cizojazyčný film a cenu Oscar za nejlepší cizojazyčný film.\n\n"}
{"id": "854669", "url": "https://cs.wikipedia.org/wiki?curid=854669", "title": "Pottawatomie County (Kansas)", "text": "Pottawatomie County (Kansas)\n\nPottawatomie County je okres ve státě Kansas v USA. K roku 2010 zde žilo 21 604 obyvatel. Správním městem okresu je Westmoreland. Celková rozloha okresu činí 2 233 km².\n"}
{"id": "854670", "url": "https://cs.wikipedia.org/wiki?curid=854670", "title": "Kanton Chantelle", "text": "Kanton Chantelle\n\nKanton Chantelle (fr. \"Canton de Chantelle\") je francouzský kanton v departementu Allier v regionu Auvergne. Tvoří ho 15 obcí.\n\n"}
{"id": "854671", "url": "https://cs.wikipedia.org/wiki?curid=854671", "title": "Skaut (časopis)", "text": "Skaut (časopis)\n\nSkaut je nejstarší skautský časopis pro mládež vydávaný v českých zemích, jeho první číslo vyšlo 15. ledna 1915. Redaktorem byl tehdy A. B. Svojsík, podíleli se i členové Pražské Dvojky.\nČasopis vychází doposud (2017), přestože jeho vydávání bylo několikrát přerušeno, a to zejména z politických důvodů, v roce 1940 (obnoveno 1945), 1948 (obnoveno 1968) a 1970 (obnoveno 1990).\n\nNázev časopisu se postupem času měnil, od původního „Junák“ přes různé varianty, nejčastěji „Skaut – Junák“ , po jeho dočasném sloučení s časopisem Vpřed roku 1949 také „Junáci Vpřed“, až k současnému „Skaut“. \n\n"}
{"id": "854672", "url": "https://cs.wikipedia.org/wiki?curid=854672", "title": "Pratt County", "text": "Pratt County\n\nPratt County je okres ve státě Kansas v USA. K roku 2010 zde žilo 9 656 obyvatel. Správním městem okresu je Pratt. Celková rozloha okresu činí 1 906 km².\n"}
{"id": "854673", "url": "https://cs.wikipedia.org/wiki?curid=854673", "title": "Rawlins County", "text": "Rawlins County\n\nRawlins County je okres ve státě Kansas v USA. K roku 2010 zde žilo 2 519 obyvatel. Správním městem okresu je Atwood. Celková rozloha okresu činí 2 771 km².\n"}
{"id": "854674", "url": "https://cs.wikipedia.org/wiki?curid=854674", "title": "Kanton Chevagnes", "text": "Kanton Chevagnes\n\nKanton Chevagnes (fr. \"Canton de Chevagnes\") je francouzský kanton v departementu Allier v regionu Auvergne. Tvoří ho 10 obcí.\n\n"}
{"id": "854675", "url": "https://cs.wikipedia.org/wiki?curid=854675", "title": "Münchberg", "text": "Münchberg\n\nMünchberg je město v německé spolkové zemi Bavorsko, v zemském okrese Hof. Je největším městem okresu a centrem textilního průmyslu. Leží 21 kilometrů jihozápadně od Hofu.\n\nSousední obce: Helmbrechts, Konradsreuth, Weißdorf, Sparneck, Zell im Fichtelgebirge, Stammbach a Marktleugast.\nObec je oficiálně rozdělena na 59 částí:\nDle legendy založili sídlo mniši před více jak 1000 lety. První písemná zmínka pochází z roku 1289, kdy byl pod správou rodu ze Sparnecku. Jako ostatní města v okolí byl přičleněn v 18. století k Prusku, pak k Francii a nakonec v roce 1810 k Bavorsku. Za 2. světové války byl prvním bavorským cílem leteckých útoků (1940). Do reformy byl okresním městem okresu Münchberg. V roce 1972 byl přičleněn do okresu Hof. 19. října 1990 se na Münchberger Senke na dálnici A 9 stala jedna z nejtragičtějších německých silničních nehod.\n\n\nKromě základní školy je v obci gymnázium a vysoká škola textilní.\n\nMěsto leží na spolkové dálnici BAB9 a je dosažitelné i železnicí.\n\n\n\n"}
{"id": "854676", "url": "https://cs.wikipedia.org/wiki?curid=854676", "title": "Reno County", "text": "Reno County\n\nReno County je okres ve státě Kansas v USA. K roku 2010 zde žilo 64 511 obyvatel. Správním městem okresu je Hutchinson. Celková rozloha okresu činí 3 293 km².\n"}
{"id": "854677", "url": "https://cs.wikipedia.org/wiki?curid=854677", "title": "Kanton Commentry", "text": "Kanton Commentry\n\nKanton Commentry (fr. \"Canton de Commentry\") je francouzský kanton v departementu Allier v regionu Auvergne. Tvoří ho čtyři obce.\n\n"}
{"id": "854678", "url": "https://cs.wikipedia.org/wiki?curid=854678", "title": "Republic County", "text": "Republic County\n\nRepublic County je okres ve státě Kansas v USA. K roku 2010 zde žilo 4 980 obyvatel. Správním městem okresu je Belleville. Celková rozloha okresu činí 1 866 km².\n"}
{"id": "854679", "url": "https://cs.wikipedia.org/wiki?curid=854679", "title": "Rice County (Kansas)", "text": "Rice County (Kansas)\n\nRice County je okres ve státě Kansas v USA. K roku 2010 zde žilo 10 083 obyvatel. Správním městem okresu je Lyons. Celková rozloha okresu činí 1 886 km².\n"}
{"id": "854680", "url": "https://cs.wikipedia.org/wiki?curid=854680", "title": "Kanton Dompierre-sur-Besbre", "text": "Kanton Dompierre-sur-Besbre\n\nKanton Dompierre-sur-Besbre (fr. \"Canton de Dompierre-sur-Besbre\") je francouzský kanton v departementu Allier v regionu Auvergne. Tvoří ho devět obcí.\n\n"}
{"id": "854681", "url": "https://cs.wikipedia.org/wiki?curid=854681", "title": "Riley County", "text": "Riley County\n\nRiley County je okres ve státě Kansas v USA. K roku 2010 zde žilo 71 115 obyvatel. Správním městem okresu je Manhattan. Celková rozloha okresu činí 1 611 km².\n"}
{"id": "854683", "url": "https://cs.wikipedia.org/wiki?curid=854683", "title": "Rooks County", "text": "Rooks County\n\nRooks County je okres ve státě Kansas v USA. K roku 2010 zde žilo 5 181 obyvatel. Správním městem okresu je Stockton. Celková rozloha okresu činí 2 319 km².\n"}
{"id": "854684", "url": "https://cs.wikipedia.org/wiki?curid=854684", "title": "Kanton Domérat-Montluçon-Nord-Ouest", "text": "Kanton Domérat-Montluçon-Nord-Ouest\n\nKanton Domérat-Montluçon-Nord-Ouest (fr. \"Canton de Domérat-Montluçon-Nord-Ouest\") je francouzský kanton v departementu Allier v regionu Auvergne. Tvoří ho obce Domérat a severozápadní část obce Montluçon.\n"}
{"id": "854685", "url": "https://cs.wikipedia.org/wiki?curid=854685", "title": "Franklin County (Washington)", "text": "Franklin County (Washington)\n\nFranklin County je okres ve státě Washington v USA. K roku 2010 zde žilo 78 163 obyvatel. Správním městem okresu je Pasco. Celková rozloha okresu činí 3 276 km². Vznikl v roce 1883 oddělením od Whitman County.\n"}
{"id": "854686", "url": "https://cs.wikipedia.org/wiki?curid=854686", "title": "Kanton Cusset-Nord", "text": "Kanton Cusset-Nord\n\nKanton Cusset-Nord (fr. \"Canton de Cusset-Nord\") je francouzský kanton v departementu Allier v regionu Auvergne. Tvoří ho čtyři obce.\n\n"}
{"id": "854688", "url": "https://cs.wikipedia.org/wiki?curid=854688", "title": "Rush County (Kansas)", "text": "Rush County (Kansas)\n\nRush County je okres ve státě Kansas v USA. K roku 2010 zde žilo 3 307 obyvatel. Správním městem okresu je La Crosse. Celková rozloha okresu činí 1 861 km².\n"}
{"id": "854689", "url": "https://cs.wikipedia.org/wiki?curid=854689", "title": "Kanton Cusset-Sud", "text": "Kanton Cusset-Sud\n\nKanton Cusset-Sud (fr. \"Canton de Cusset-Sud\") je francouzský kanton v departementu Allier v regionu Auvergne. Tvoří ho osm obcí.\n\n"}
{"id": "854690", "url": "https://cs.wikipedia.org/wiki?curid=854690", "title": "Russell County (Kansas)", "text": "Russell County (Kansas)\n\nRussell County je okres ve státě Kansas v USA. K roku 2010 zde žilo 6 970 obyvatel. Správním městem okresu je Russell. Celková rozloha okresu činí 2 328 km².\n"}
{"id": "854691", "url": "https://cs.wikipedia.org/wiki?curid=854691", "title": "Saline County (Kansas)", "text": "Saline County (Kansas)\n\nSaline County je okres ve státě Kansas v USA. K roku 2010 zde žilo 55 606 obyvatel. Správním městem okresu je Salina. Celková rozloha okresu činí 1 868 km². Byl pojmenován podle řeky Saline River.\n"}
{"id": "854692", "url": "https://cs.wikipedia.org/wiki?curid=854692", "title": "Kanton Jaligny-sur-Besbre", "text": "Kanton Jaligny-sur-Besbre\n\nKanton Jaligny-sur-Besbre (fr. \"Canton de Jaligny-sur-Besbre\") je francouzský kanton v departementu Allier v regionu Auvergne. Tvoří ho 12 obcí.\n\n"}
{"id": "854693", "url": "https://cs.wikipedia.org/wiki?curid=854693", "title": "Fall City", "text": "Fall City\n\nFall City je obec v okrese King v americkém státě Washington. Nachází se zhruba 40 kilometrů východně od Seattlu, na březích řeky Snoqualmie. V roce 2010 měla 1 993 obyvatel.\n\nPrvním osídlením v oblasti byly dvě pevnosti postavené roku 1856 v rámci války o Pugetův záliv, jejichž úkolem bylo chránit budoucí osadníky před možnými povstáními původních obyvatel. Jednalo se o Fort Patterson a Fort Tilton, které byly postaveny za pomoci indiánů vedených náčelníkem Patkanimem. Po dvou letech mírového soužití s indiánskými kmeny byly obě pevnosti opuštěny. Severně od Fall City na silnici Fish Hatchery Road, na místě, kde se nacházela Fort Tilton, nyní stojí historická značka.\n\nNedaleko dnešního umístění restaurace Last Frontier Saloon byla v roce 1869 postavena obchodní stanice, která se stala základnou místní ekonomie. Fall City bylo dlouho známé jako \"The Landing\", neboli \"přistání\", jelikož mělké vody a peřeje, které jsou na řece Snoqualmie proti proudu od města byly pro hluboké nákladní kanoe nezdolatelné. Na začátku 70. let 19. století byl mezi Fall City a vodopády Snoqualmie Falls, při ústí potoka Tokul Creek do řeky, postaven první místní mlýn v údolí Snoqualmie Valley. Svou pobočku pošty Fall City získalo v červnu 1872.\n\nV roce 1875 začaly malé parníky přepravovat zboží dále proti proudu řeky, ke konci 80. let téhož století založila skupina místních podnikatelů železnici Seattle, Lake Shore and Eastern Railway, jejíž síť zavítala i do údolí řeky Snoqualmie, kudy se snažila zdolat Kaskádové pohoří. Tehdejší vlastník půdy, na níž leží Fall City, Jeremiah Borst, nechal své území prozkoumat a naplánovat s tím, že do oblasti přiláká železnice mnoho nových osadníků. Roku 1889 ale přišlo velké zklamání, jelikož se dozvěděl, že železnice povede míli mimo město.\n\nI tam se ale železnici povedlo poprvé přemostit řeku Snoqualmie, čímž se daleko zlepšil obchod pro místní farmáře a pilařské závody. Navíc se zpřístupnilo území plné přírodních krás, kolem vodopádů řeky Snoqualmie, pro turisty. V dalších dvaceti letech i díky tomu zaznamenalo město poměrně velký růst.\n\nKdyž byla kondice dálnice Sunset Highway spojující Seattle s východním Washingtonem přes Fall City v 10. letech minulého století zlepšena, ještě více se zrychlil ekonomický a rezidenční vývoj území okolo města. Ke konci 20. let 20. století už většina obyvatel města pracovala buďto ve vzkvétajícím cestovním ruchu nebo dojížděla za prací do Seattlu či bližšího města Issaquah.\n\nVelká hospodářská krize a systém palivových přídělů za 2. sv. války ale cestovní ruch ve Fall City nepříjemně zabrzdil. Další ránu zdejšímu turismu zasadilo přesměrování dálnice U.S. Highway 10 z Prestonu přímo na North Bend, čímž se motoristé vyhýbali Fall City a nedalekému Snoqualmie. Dále místní ekonomice uškodilo postupné zavírání místních pilařských závodů.\n\nNyní je Fall City malou obcí typu „bedroom community“, odkud většina obyvatel dojíždí za prací do okolních měst, především do high tech podniků v metropolitní oblasti Seattlu. Fall City pomalu nabírá předměstský ráz, ačkoli se zde stále vyskytují historické budovy a staré statky.\n\nFall City se nachází na soutoku řek Snoqualmie a Raging River, takže se při podzimních a zimních měsících stává, že dojde k povodním. Typičtější pro město ale je silný východní vítr pocházející ze Snoqualmijského průsmyku.\n\nV roce 2010 v obci žilo 1 798 obyvatel, z nichž 92 % tvořili běloši, 1 % Asiaté a necelé 1 % původní obyvatelé. 6 % obyvatelstva bylo hispánského původu.\n"}
{"id": "854694", "url": "https://cs.wikipedia.org/wiki?curid=854694", "title": "Scott County (Kansas)", "text": "Scott County (Kansas)\n\nScott County je okres ve státě Kansas v USA. K roku 2010 zde žilo 4 936 obyvatel. Správním městem okresu je Scott City. Celková rozloha okresu činí 1 859 km².\n"}
{"id": "854695", "url": "https://cs.wikipedia.org/wiki?curid=854695", "title": "Kanton Lapalisse", "text": "Kanton Lapalisse\n\nKanton Lapalisse (fr. \"Canton de Lapalisse\") je francouzský kanton v departementu Allier v regionu Auvergne. Tvoří ho 15 obcí.\n\n"}
{"id": "854696", "url": "https://cs.wikipedia.org/wiki?curid=854696", "title": "Sedgwick County (Kansas)", "text": "Sedgwick County (Kansas)\n\nSedgwick County je okres ve státě Kansas v USA. K roku 2010 zde žilo 498 365 obyvatel. Správním městem okresu je Wichita. Celková rozloha okresu činí 2 614 km². Byl pojmenován podle Johna Sedgwicka.\n"}
{"id": "854697", "url": "https://cs.wikipedia.org/wiki?curid=854697", "title": "Kanton Lurcy-Lévis", "text": "Kanton Lurcy-Lévis\n\nKanton Lurcy-Lévis (fr. \"Canton de Lurcy-Lévis\") je francouzský kanton v departementu Allier v regionu Auvergne. Tvoří ho devět obcí.\n\n"}
{"id": "854698", "url": "https://cs.wikipedia.org/wiki?curid=854698", "title": "Seznam maďarských filmových režisérů", "text": "Seznam maďarských filmových režisérů\n\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "854699", "url": "https://cs.wikipedia.org/wiki?curid=854699", "title": "Seward County (Kansas)", "text": "Seward County (Kansas)\n\nSeward County je okres ve státě Kansas v USA. K roku 2010 zde žilo 22 952 obyvatel. Správním městem okresu je Liberal. Celková rozloha okresu činí 1 659 km².\n"}
{"id": "854701", "url": "https://cs.wikipedia.org/wiki?curid=854701", "title": "Kanton Marcillat-en-Combraille", "text": "Kanton Marcillat-en-Combraille\n\nKanton Marcillat-en-Combraille (fr. \"Canton de Marcillat-en-Combraille\") je francouzský kanton v departementu Allier v regionu Auvergne. Tvoří ho 13 obcí.\n\n"}
{"id": "854702", "url": "https://cs.wikipedia.org/wiki?curid=854702", "title": "Shawnee County", "text": "Shawnee County\n\nShawnee County je okres ve státě Kansas v USA. K roku 2010 zde žilo 177 934 obyvatel. Správním městem okresu je Topeka. Celková rozloha okresu činí 1 441 km².\n"}
{"id": "854703", "url": "https://cs.wikipedia.org/wiki?curid=854703", "title": "Sheridan County (Kansas)", "text": "Sheridan County (Kansas)\n\nSheridan County je okres ve státě Kansas v USA. K roku 2010 zde žilo 2 556 obyvatel. Správním městem okresu je Hoxie. Celková rozloha okresu činí 2 322 km².\n"}
{"id": "854704", "url": "https://cs.wikipedia.org/wiki?curid=854704", "title": "Kanton Montmarault", "text": "Kanton Montmarault\n\nKanton Montmarault (fr. \"Canton de Montmarault\") je francouzský kanton v departementu Allier v regionu Auvergne. Tvoří ho 16 obcí.\n\n"}
{"id": "854705", "url": "https://cs.wikipedia.org/wiki?curid=854705", "title": "Sherman County (Kansas)", "text": "Sherman County (Kansas)\n\nSherman County je okres ve státě Kansas v USA. K roku 2010 zde žilo 6 010 obyvatel. Správním městem okresu je Goodland. Celková rozloha okresu činí 2 735 km.\n"}
{"id": "854707", "url": "https://cs.wikipedia.org/wiki?curid=854707", "title": "Smith County (Kansas)", "text": "Smith County (Kansas)\n\nSmith County je okres ve státě Kansas v USA. K roku 2010 zde žilo 3 853 obyvatel. Správním městem okresu je Smith Center. Celková rozloha okresu činí 2 322 km².\n"}
{"id": "854709", "url": "https://cs.wikipedia.org/wiki?curid=854709", "title": "Domenico Bartolucci", "text": "Domenico Bartolucci\n\nDomenico kardinál Bartolucci (7. května 1917, Borgo San Lorenzo – 11. listopadu 2013, Řím) byl italský římskokatolický kněz, hudební skladatel, sbormistr a kardinál.\n\nNarodil se jako syn cihlářského dělníka. V dětském věku vstoupil Bartolucci do kněžského semináře ve Florencii, kde se stal brzy sborovým zpěvákem. Ve čtrnácti letech začal komponovat své první chrámové skladby a stal se varhaníkem florentské katedrály Santa Maria del Fiore. 23. prosince 1939 byl vysvěcen na kněze Po smrti sbormistra Bagnoliho se stal sbormistrem katedrály a pilně komponoval mše, moteta, madrigaly, varhanní hudbu, ale i světskou komorní hudbu.\n\nV roce 1942 byl vyslán do Říma, aby si prohloubil znalosti církevní hudby. V roce 1947 byl jmenován knězem v diecézi Montefloscoli ve Florencii. Postupně byl zástupcem sbormistra baziliky San Giovanni in Laterano a sbormistrem v bazilice Santa Maria Maggiore. V roce 1952 byl na radu Lorenza Perosiho jmenován zástupcem vedoucího sboru v Sixtinské kapli. Perosi zemřel 12. října 1956 a jeho nástupcem ve funkci sbormistra Sixtinské kaple byl papežem Piem XII. jmenován Domenico Bartolucci (Direttore Perpetuo della Cappella Musicale Pontificia).\n\nBartolucci ihned po svém nástupu do funkce zahájil zásadní reorganizaci této staleté instituce. V době, kdy jí převzal měly hudební kvality \"Cappelly Musicale Pontificia Sistina\" špatnou pověst. Zasloužil se o zlepšení hudebního vzdělání chlapeckého sboru a ve své práci měl výraznou podporu papeže Jana XXIII. Jeho práce byla oceněna i papežem Pavlem VI., který mu udělil titul \"Prelát jeho svatosti\".\n\nBěhem čtyřiceti let pod Bartolucciho vedením vykonával sbor nejen své povinnosti při papežských liturgiích, ale absolvoval řadu koncertů v celém světě včetně Rakouska, Francie, Belgie, Filipín, Austrálie, Spojených států, Turecka, Polska, Sovětského svazu a Japonska. V letech Druhého vatikánského koncilu se postavil proti opouštění latiny jako liturgického jazyka a zastával názor, že reforma nesmí být nepřátelská vůči chrámové hudbě. Byl považován za nejlepšího interpreta děl Palestriny.\n\n2. října 2010 papež Benedikt XVI. oznámil Kolegiu kardinálů, že na zasedání Papežské konsistoře dne 20. listopadu 2010 bude vyhlášeno rozhodnutí o jmenování Domenica Bartolucciho kardinálem za jeho zásluhy na poli katolické církevní hudby. Byl jmenován kardinálem-jáhnem (nejnižší kardinálský stupeň) ze \"Santissimi Nomi di Gesù e Maria in Via Lata\". Byl mu přidělen kostel Gesù e Maria, který se nachází v Římě na Via del Corso. V té době mu bylo již více než 80 let a nemohl se proto podle motu proprio papeže Pavla VI. zúčastnit volby papeže. Byla mu však papežským rozhodnutím prominuta podmínka, že kardinál musí být jmenován z řad biskupů.\n\nBartolucci zemřel 11. listopadu ve věku 96 let. Smuteční mše se konala v bazilice sv. Petra, sloužil ji děkan kolegia kardinálů Angelo Sodano a papež František pronesl řeč na rozloučení, ve které ocenil mimo jiné i hudební mistrovství zemřelého.\n\n\nHudební dílo kardinála Domenica Bartolucciho vyšlo ve 49 dílech v edici \"Edizioni Cappella Sistina\".\n\n\n\n\n\n\n\n\n"}
{"id": "854710", "url": "https://cs.wikipedia.org/wiki?curid=854710", "title": "Stafford County (Kansas)", "text": "Stafford County (Kansas)\n\nStafford County je okres ve státě Kansas v USA. K roku 2010 zde žilo 4 437 obyvatel. Správním městem okresu je St. John. Celková rozloha okresu činí 2 058 km².\n"}
{"id": "854711", "url": "https://cs.wikipedia.org/wiki?curid=854711", "title": "Kanton Neuilly-le-Réal", "text": "Kanton Neuilly-le-Réal\n\nKanton Neuilly-le-Réal (fr. \"Canton de Neuilly-le-Réal\") je francouzský kanton v departementu Allier v regionu Auvergne. Tvoří ho devět obcí.\n\n"}
{"id": "854712", "url": "https://cs.wikipedia.org/wiki?curid=854712", "title": "Stanton County (Kansas)", "text": "Stanton County (Kansas)\n\nStanton County je okres ve státě Kansas v USA. K roku 2010 zde žilo 2 235 obyvatel. Správním městem okresu je Johnson City. Celková rozloha okresu činí 1 761 km².\n"}
{"id": "854714", "url": "https://cs.wikipedia.org/wiki?curid=854714", "title": "Kanton Saint-Pourçain-sur-Sioule", "text": "Kanton Saint-Pourçain-sur-Sioule\n\nKanton Saint-Pourçain-sur-Sioule (fr. \"Canton de Saint-Pourçain-sur-Sioule\") je francouzský kanton v departementu Allier v regionu Auvergne. Tvoří ho 14 obcí.\n\n"}
{"id": "854717", "url": "https://cs.wikipedia.org/wiki?curid=854717", "title": "Kanton Souvigny", "text": "Kanton Souvigny\n\nKanton Souvigny (fr. \"Canton de Souvigny\") je francouzský kanton v departementu Allier v regionu Auvergne. Tvoří ho 11 obcí.\n\n"}
{"id": "854721", "url": "https://cs.wikipedia.org/wiki?curid=854721", "title": "Kanton Varennes-sur-Allier", "text": "Kanton Varennes-sur-Allier\n\nKanton Varennes-sur-Allier (fr. \"Canton de Varennes-sur-Allier\") je francouzský kanton v departementu Allier v regionu Auvergne. Tvoří ho 15 obcí.\n\n"}
{"id": "854722", "url": "https://cs.wikipedia.org/wiki?curid=854722", "title": "Seznam památných stromů v okrese Svitavy", "text": "Seznam památných stromů v okrese Svitavy\n\nToto je seznam památných stromů v okrese Svitavy, v němž jsou uvedeny památné stromy na území okresu Svitavy.\n\n"}
{"id": "854723", "url": "https://cs.wikipedia.org/wiki?curid=854723", "title": "Kanton Vichy-Nord", "text": "Kanton Vichy-Nord\n\nKanton Vichy-Nord (fr. \"Canton de Vichy-Nord\") je francouzský kanton v departementu Allier v regionu Auvergne. Tvoří ho pouze severní část města Vichy.\n"}
{"id": "854724", "url": "https://cs.wikipedia.org/wiki?curid=854724", "title": "Kanton Vichy-Sud", "text": "Kanton Vichy-Sud\n\nKanton Vichy-Sud (fr. \"Canton de Vichy-Sud\") je francouzský kanton v departementu Allier v regionu Auvergne. Tvoří ho pouze jižní část města Vichy.\n"}
{"id": "854725", "url": "https://cs.wikipedia.org/wiki?curid=854725", "title": "Kanton Moulins-Ouest", "text": "Kanton Moulins-Ouest\n\nKanton Moulins-Ouest (fr. \"Canton de Moulins-Ouest\") je francouzský kanton v departementu Allier v regionu Auvergne. Tvoří ho sedm obcí.\n\n"}
{"id": "854726", "url": "https://cs.wikipedia.org/wiki?curid=854726", "title": "Youngstown", "text": "Youngstown\n\nYoungstown může být:\n\n"}
{"id": "854728", "url": "https://cs.wikipedia.org/wiki?curid=854728", "title": "Kanton Moulins-Sud", "text": "Kanton Moulins-Sud\n\nKanton Moulins-Sud (fr. \"Canton de Moulins-Sud\") je francouzský kanton v departementu Allier v regionu Auvergne. Tvoří ho tři obce.\n\n"}
{"id": "854730", "url": "https://cs.wikipedia.org/wiki?curid=854730", "title": "Kanton Montluçon-Est", "text": "Kanton Montluçon-Est\n\nKanton Montluçon-Est (fr. \"Canton de Montluçon-Est\") je francouzský kanton v departementu Allier v regionu Auvergne. Tvoří ho šest obcí.\n\n"}
{"id": "854733", "url": "https://cs.wikipedia.org/wiki?curid=854733", "title": "Řecko na Letních olympijských hrách 1896", "text": "Řecko na Letních olympijských hrách 1896\n\nŘecko se účastnilo Letní olympiády 1896. Zastupovalo ho 102 sportovců (102 mužů a 0 žen) v 9 sportech.\n\n"}
{"id": "854736", "url": "https://cs.wikipedia.org/wiki?curid=854736", "title": "Kanton Montluçon-Nord-Est", "text": "Kanton Montluçon-Nord-Est\n\nKanton Montluçon-Nord-Est (fr. \"Canton de Montluçon-Nord-Est\") je francouzský kanton v departementu Allier v regionu Auvergne. Tvoří ho tři obce.\n\n"}
{"id": "854743", "url": "https://cs.wikipedia.org/wiki?curid=854743", "title": "Kanton Montluçon-Ouest", "text": "Kanton Montluçon-Ouest\n\nKanton Montluçon-Ouest (fr. \"Canton de Montluçon-Ouest\") je francouzský kanton v departementu Allier v regionu Auvergne. Tvoří ho čtyři obce.\n\n"}
{"id": "854748", "url": "https://cs.wikipedia.org/wiki?curid=854748", "title": "Kanton Montluçon-Sud", "text": "Kanton Montluçon-Sud\n\nKanton Montluçon-Sud (fr. \"Canton de Montluçon-Sud\") je francouzský kanton v departementu Allier v regionu Auvergne. Tvoří ho pět obcí.\n\n"}
{"id": "854751", "url": "https://cs.wikipedia.org/wiki?curid=854751", "title": "Seznam památných stromů v okrese Sokolov", "text": "Seznam památných stromů v okrese Sokolov\n\nToto je seznam památných stromů v okrese Sokolov, v němž jsou uvedeny památné stromy na území okresu Sokolov.\n\n"}
{"id": "854752", "url": "https://cs.wikipedia.org/wiki?curid=854752", "title": "Hal Clement", "text": "Hal Clement\n\nHarry Clement Stubbs (30. května 1922, Somerville, Massachusetts – 29. října 2003, Milton, Massachusetts), známější pod pseudonymem Hal Clement byl americký vojenský pilot, učitel a spisovatel vědeckofantastické literatury, vůdčí osobnost podžánru zvaného hard science fiction. Je řazen mezi představitele tzv. Zlatého věku science fiction.\n\nNarodil se ve státě Massachusetts ve městě Somerville, ale a vyrůstal v Bostonu. Vystudoval chemii, pedagogiku a na Harvardově univerzitě astronomii. Za druhé světové války se roku 1944 zúčastnil v Evropě jako pilot USAF třiceti pěti bojových letů na bombardérech B-24. Podílel se na také vývoji zbraní. Vojenskou dráhu zakončil jako plukovník v roce 1976.\nUčil také několik let na střední škole základy exaktních věd a matematiku. Zemřel v nemocnici v Miltonu v Massachusetts v důsledku komplikací plynoucích z jeho onemocnění cukrovkou.\n\nDebutoval roku 1942 povídkou \"Proof\" (Důkaz) v pulpovém magazínu \"Astounding Science-Fiction\" a brzy se stal jedním z jeho pravidelných přispěvatelů. Roku 1998 získala jeho povídka \"Uncommon Sense\" cenu Retro Hugo za tok 1946.. V roce 1998 získal ocenění Damon Knight Memorial Grand Master Award (Velmistr žánru sci-fi). Stal se jednou v vůdčích osobností hard science fiction, ale přísně technické pojetí jeho povídek a románů mu nedalo příliš velký prostor pro podrobnější psychologické profily jednajících postav.\nTřídílné vydání nejvýznamnějších autorových prací:\n\n"}
{"id": "854753", "url": "https://cs.wikipedia.org/wiki?curid=854753", "title": "Dead", "text": "Dead\n\nPer Yngve Ohlin (16. ledna 1969 – 8. dubna 1991) byl švédský zpěvák, který proslul především jako vokalista norské black metalové skupiny Mayhem, se kterou hrál od roku 1988 až do své sebevraždy v roce 1991.\n\nPer Ohlin (hovorově Pelle Ohlin) se narodil 16. ledna 1969 ve Stockholmu ve Švédsku. Jako dítě měl velké zdravotní komplikace, trpěl spací poruchou a v deseti měl silné vnitřní krvácení sleziny po úrazu na lyžích. Po převozu do nemocnice byl prohlášen za mrtvého, nicméně se probral, ale byl psychicky nevyrovnaný (obdivoval smrt), kvůli čemuž byl pravděpodobně obětí šikany (údajně byl zmlácen, přestože to je ve Švédsku velmi vzácné. Podle svého bratra prý totiž znechucoval spolužáky svou zálibou ve smrti).\n\nV roce 1986 založil death metalovou kapelu Morbid, se kterou nahrál December Moon. Brzo ale z kapely odešel a přidal se ke kapele Mayhem. Tam se seznámil s kytaristou Euronymem, se kterým si dobře rozuměl (Deadova záliba ve smrti se hodila k Euronymově zálibě v okultismu). S Deadem začalo nejslavnější období kapely. Paradoxně pozornost která Mayhemu pomohla ke slávě byla spíše negativní – Dead se několikrát na jevišti pořezal a nosil šaty které předtím na několik týdnů zahrabal pod zem. Podle ostatních členů skupiny byl mimo jeviště Dead introvertní a uzavřený.\n\nPozději s Euronymem koupili dům nedaleko Kråkstadu, kde oba žili. Euronyma ale začalo Deadovo bláznovství štvát a začali se hádat. V roce 1991, pár dní před svou sebevraždou, požádal Varga Vikernese o několik nábojů do své brokovnice. Dead předtím lovil v lese u svého domu, takže Varg (který Deada znal jen jako hudebníka, takže nevěděl o jeho sebevražedných sklonech) mu náboje dal. Dead se potom pokusil podřezat, ale nůž byl příliš tupý. Dead se potom zastřelil. Napsal vzkaz na rozloučenou, kde bylo napsáno jen \"omlouvám se za krev\". Když Euronymous tělo našel, neotálel a vydal se do obchodu koupit fotoaparát. Deadovo tělo poté několikrát vyfotografoval a přemístil některé věci. Teprve poté zavolal policii. Pohřben byl 26. dubna. Euronymous se stavěl k Deadově sebevraždě velmi chladně a využil jí jenom k ještě větší publicitě okolo kapely. Fotografie s detailem prostřelené hlavy a vyteklého mozku Deada byla použita na přední obal bootlegu Mayhem \"Dawn of the Black Hearts\".\n\nDead byl pravděpodobně psychicky chorý od svých 10 let, kdy prodělal klinickou smrt.\n"}
{"id": "854756", "url": "https://cs.wikipedia.org/wiki?curid=854756", "title": "Francisco Álvarez Martínez", "text": "Francisco Álvarez Martínez\n\nFrancisco Álvarez kardinál Martínez (* 14. července 1925, Santa Eulalia de Ferrones, Španělsko) je španělský římskokatolický kněz, emeritní arcibiskup Toleda, kardinál.\nStudoval v semináři v Oviedu, kněžské svěcení přijal ve zdejší katedrále 11. června 1950. Po získání doktorátu z kanonického práva působil v arcidiecézi Oviedo, kromě pastorace ve farnostech zastával funkce v diecézní kurii (byl sekretářem arcibiskupa a kancléřem).\n\nDne 13. dubna 1973 byl jmenován biskupem Tarazony, biskupské svěcení přijal 3. června téhož roku. Od července 1975 byl apoštolským administrátorem diecéze Calahorra-La Calzada y Logrono, od prosince 1976 sídelním biskupem této diecéze. V květnu 1989 přešel na biskupský stolec diecéze Orihuela-Alicante. V červnu 1995 ho papež Jan Pavel II. jmenoval arcibiskupem toledským a primasem Španělska. Tuto funkci zastával až do své rezignace v říjnu 2002 vzhledem k dovršení kanonického věku.\n\nV únoru 2001 ho papež Jan Pavel II. při konzistoři jmenoval kardinálem. Byl jedním z nejstarších členů kardinálského kolegia, který se účastnil konkláve v roce 2005.\n\n\n"}
{"id": "854759", "url": "https://cs.wikipedia.org/wiki?curid=854759", "title": "Kanton Allanche", "text": "Kanton Allanche\n\nKanton Allanche (fr. \"Canton d'Allanche\") je francouzský kanton v departementu Cantal v regionu Auvergne. Tvoří ho 11 obcí.\n\n"}
{"id": "854760", "url": "https://cs.wikipedia.org/wiki?curid=854760", "title": "Stevens County (Kansas)", "text": "Stevens County (Kansas)\n\nStevens County je okres ve státě Kansas v USA. K roku 2010 zde žilo 5 724 obyvatel. Správním městem okresu je Hugoton. Celková rozloha okresu činí 1 885 km².\n"}
{"id": "854761", "url": "https://cs.wikipedia.org/wiki?curid=854761", "title": "Kanton Arpajon-sur-Cère", "text": "Kanton Arpajon-sur-Cère\n\nKanton Arpajon-sur-Cère (fr. \"Canton d'Arpajon-sur-Cère\") je francouzský kanton v departementu Cantal v regionu Auvergne. Tvoří ho šest obcí.\n\n"}
{"id": "854762", "url": "https://cs.wikipedia.org/wiki?curid=854762", "title": "Sumner County (Kansas)", "text": "Sumner County (Kansas)\n\nSumner County je okres ve státě Kansas v USA. K roku 2010 zde žilo 24 132 obyvatel. Správním městem okresu je Wellington. Celková rozloha okresu činí 3 069 km².\n"}
{"id": "854763", "url": "https://cs.wikipedia.org/wiki?curid=854763", "title": "Kanton Aurillac-1", "text": "Kanton Aurillac-1\n\nKanton Aurillac-1 (fr. \"Canton d'Aurillac-1\") je francouzský kanton v departementu Cantal v regionu Auvergne. Tvoří ho pouze část města Aurillac.\n"}
{"id": "854764", "url": "https://cs.wikipedia.org/wiki?curid=854764", "title": "Thomas County (Kansas)", "text": "Thomas County (Kansas)\n\nThomas County je okres ve státě Kansas v USA. K roku 2010 zde žilo 7 900 obyvatel. Správním městem okresu je Colby. Celková rozloha okresu činí 2 784 km².\n"}
{"id": "854765", "url": "https://cs.wikipedia.org/wiki?curid=854765", "title": "Bílé Srbsko", "text": "Bílé Srbsko\n\nBílé Srbsko, známé také jako Boika, je mýtická oblast původu Srbů dávaná do souvislosti s územím Lužice, které ještě nyní obývají Lužičtí Srbové. Národy, jako Bílí Srbové, jsou označováni přívlastkem „bílí“ ve smyslu „nepokřtění“ („černí“ pak jsou „podřízení“). Tacholf, vévoda lužiskosrbské marky, je roku 861 nazýván \"comes de Boemia\". (Podobné \"Bohemia\" je odvozeno od keltských Bójů.)\n\n"}
{"id": "854766", "url": "https://cs.wikipedia.org/wiki?curid=854766", "title": "Kanton Aurillac-2", "text": "Kanton Aurillac-2\n\nKanton Aurillac-2 (fr. \"Canton d'Aurillac-2\") je francouzský kanton v departementu Cantal v regionu Auvergne. Tvoří ho čtyři obce.\n\n"}
{"id": "854767", "url": "https://cs.wikipedia.org/wiki?curid=854767", "title": "Trego County", "text": "Trego County\n\nTrego County je okres ve státě Kansas v USA. K roku 2010 zde žilo 3 001 obyvatel. Správním městem okresu je WaKeeney. Celková rozloha okresu činí 2 328 km.\n"}
{"id": "854768", "url": "https://cs.wikipedia.org/wiki?curid=854768", "title": "Wabaunsee County", "text": "Wabaunsee County\n\nWabaunsee County je okres ve státě Kansas v USA. K roku 2010 zde žilo 7 053 obyvatel. Správním městem okresu je Alma. Celková rozloha okresu činí 2 071 km².\n"}
{"id": "854769", "url": "https://cs.wikipedia.org/wiki?curid=854769", "title": "Kanton Aurillac-3", "text": "Kanton Aurillac-3\n\nKanton Aurillac-3 (fr. \"Canton d'Aurillac-3\") je francouzský kanton v departementu Cantal v regionu Auvergne. Tvoří ho pouze část města Aurillac.\n"}
{"id": "854771", "url": "https://cs.wikipedia.org/wiki?curid=854771", "title": "Kanton Aurillac-4", "text": "Kanton Aurillac-4\n\nKanton Aurillac-4 (fr. \"Canton d'Aurillac-4\") je francouzský kanton v departementu Cantal v regionu Auvergne. Tvoří ho 10 obcí.\n\n"}
{"id": "854772", "url": "https://cs.wikipedia.org/wiki?curid=854772", "title": "Wallace County", "text": "Wallace County\n\nWallace County je okres ve státě Kansas v USA. K roku 2010 zde žilo 1 485 obyvatel. Správním městem okresu je Sharon Springs. Celková rozloha okresu činí 2 367 km². V tomto okrese se nachází nejvyšší bod Kansasu Mount Sunflower.\n"}
{"id": "854773", "url": "https://cs.wikipedia.org/wiki?curid=854773", "title": "Washington County (Kansas)", "text": "Washington County (Kansas)\n\nWashington County je okres ve státě Kansas v USA. K roku 2010 zde žilo 5 799 obyvatel. Správním městem okresu je Washington. Celková rozloha okresu činí 2 328 km².\n"}
{"id": "854774", "url": "https://cs.wikipedia.org/wiki?curid=854774", "title": "Wichita County (Kansas)", "text": "Wichita County (Kansas)\n\nWichita County je okres ve státě Kansas v USA. K roku 2010 zde žilo 2 234 obyvatel. Správním městem okresu je Leoti. Celková rozloha okresu činí 1 861 km².\n"}
{"id": "854776", "url": "https://cs.wikipedia.org/wiki?curid=854776", "title": "Wilson County (Kansas)", "text": "Wilson County (Kansas)\n\nWilson County je okres ve státě Kansas v USA. K roku 2010 zde žilo 9 409 obyvatel. Správním městem okresu je Fredonia. Celková rozloha okresu činí 1 489 km².\n"}
{"id": "854778", "url": "https://cs.wikipedia.org/wiki?curid=854778", "title": "Naila", "text": "Naila\n\nNaila je město v německé spolkové zemi Bavorsko, v zemském okresu Hof. Leží 18 kilometrů západně od Hofu.\n\nSousední obce: Lichtenberg, Issigau, Berg, Bad Steben, Selbitz, Schwarzenbach am Wald a Schauenstein.\n\nObec je oficiálně rozdělena na 37 částí:\nArcheologické nálezy datují první osídlení území do období 600 až 900. První písemná zmínka o sídle pochází z roku 1343. Od poloviny 15. do poloviny 18. století se zde těžila železná a měděná ruda. S průmyslovou revolucí se zde rozvinul textilní a obuvnický průmysl. Za 2. světové války padlo 200 místních obyvatel. Po válce nastal velký přísun východních uprchlíků. Ekonomický rozvoj obce negativně ovlivnilo rozdělení Německa, po opětovném spojení je patrné zlepšení.\n\nJméno obce nabývalo od 14. století různých podob (\"Neulins, Newlins, Newlin, Neilein, Neylein, Neyla a Naila\").\n\n\nMěsto leží na spolkové silnici 9 a je dosažitelné i železnicí na trati Hof-Bad Steben.\n\n"}
{"id": "854780", "url": "https://cs.wikipedia.org/wiki?curid=854780", "title": "Woodson County", "text": "Woodson County\n\nWoodson County je okres ve státě Kansas v USA. K roku 2010 zde žilo 3 309 obyvatel. Správním městem okresu je Yates Center. Celková rozloha okresu činí 1 309 km².\n"}
{"id": "854781", "url": "https://cs.wikipedia.org/wiki?curid=854781", "title": "Wyandotte County", "text": "Wyandotte County\n\nWyandotte County je okres ve státě Kansas v USA. K roku 2010 zde žilo 157 505 obyvatel. Správním městem okresu je Kansas City. Celková rozloha okresu činí 403 km².\n"}
{"id": "854783", "url": "https://cs.wikipedia.org/wiki?curid=854783", "title": "Bourbon County (Kentucky)", "text": "Bourbon County (Kentucky)\n\nBourbon County je okres v státu Kentucky v USA. K roku 2010 zde žilo 19 985 obyvatel. Správním městem okresu je Paris. Celková rozloha okresu činí 755 km².\n"}
{"id": "854795", "url": "https://cs.wikipedia.org/wiki?curid=854795", "title": "Boyd County (Kentucky)", "text": "Boyd County (Kentucky)\n\nBoyd County je okres v státu Kentucky v USA. K roku 2010 zde žilo 49 542 obyvatel. Správním městem okresu je Catlettsburg. Celková rozloha okresu činí 419 km².\n"}
{"id": "854798", "url": "https://cs.wikipedia.org/wiki?curid=854798", "title": "Breathitt County", "text": "Breathitt County\n\nBreathitt County je okres v státu Kentucky v USA. K roku 2010 zde žilo 13 878 obyvatel. Správním městem okresu je Jackson. Celková rozloha okresu činí 1 283 km².\n"}
{"id": "854799", "url": "https://cs.wikipedia.org/wiki?curid=854799", "title": "Boyd County", "text": "Boyd County\n\nBoyd County je název dvou okresů ve Spojených státech amerických:\n\n"}
{"id": "854800", "url": "https://cs.wikipedia.org/wiki?curid=854800", "title": "Breckinridge County", "text": "Breckinridge County\n\nBreckinridge County je okres v státu Kentucky v USA. K roku 2010 zde žilo 20 059 obyvatel. Správním městem okresu je Hardinsburg. Celková rozloha okresu činí 1 517 km².\n"}
{"id": "854801", "url": "https://cs.wikipedia.org/wiki?curid=854801", "title": "Seznam památných stromů v okrese Rychnov nad Kněžnou", "text": "Seznam památných stromů v okrese Rychnov nad Kněžnou\n\nToto je seznam památných stromů v okrese Rychnov nad Kněžnou, v němž jsou uvedeny památné stromy na území okresu Rychnov nad Kněžnou.\n\n"}
{"id": "854809", "url": "https://cs.wikipedia.org/wiki?curid=854809", "title": "Gray County (Kansas)", "text": "Gray County (Kansas)\n\nGray County je okres ve státě Kansas v USA. K roku 2010 zde žilo 6 006 obyvatel. Správním městem okresu je Cimarron. Celková rozloha okresu činí 2 252 km².\n"}
{"id": "854810", "url": "https://cs.wikipedia.org/wiki?curid=854810", "title": "Seznam památných stromů v okrese Rokycany", "text": "Seznam památných stromů v okrese Rokycany\n\nToto je seznam památných stromů v okrese Rokycany, v němž jsou uvedeny památné stromy na území okresu Rokycany.\n\n"}
{"id": "854811", "url": "https://cs.wikipedia.org/wiki?curid=854811", "title": "Greeley County (Kansas)", "text": "Greeley County (Kansas)\n\nGreeley County je okres ve státě Kansas v USA. K roku 2010 zde žilo 1 247 obyvatel. Správním městem okresu je Tribune. Celková rozloha okresu činí 2 015 km². Byl pojmenován podle Horace Greeleyho.\n"}
{"id": "854814", "url": "https://cs.wikipedia.org/wiki?curid=854814", "title": "Greenwood County (Kansas)", "text": "Greenwood County (Kansas)\n\nGreenwood County je okres ve státě Kansas v USA. V roce 2010 zde žilo 6689 obyvatel. Správním městem okresu je Eureka. Celková rozloha okresu činí 2985 km².\n"}
{"id": "854815", "url": "https://cs.wikipedia.org/wiki?curid=854815", "title": "Hamilton County (Kansas)", "text": "Hamilton County (Kansas)\n\nHamilton County je okres ve státě Kansas v USA. K roku 2010 zde žilo 2 690 obyvatel. Správním městem okresu je Syracuse. Celková rozloha okresu činí 2 584 km².\n"}
{"id": "854817", "url": "https://cs.wikipedia.org/wiki?curid=854817", "title": "Harper County (Kansas)", "text": "Harper County (Kansas)\n\nHarper County je okres ve státě Kansas v USA. K roku 2010 zde žilo 6 034 obyvatel. Správním městem okresu je Anthony. Celková rozloha okresu činí 2 080 km².\n"}
{"id": "854818", "url": "https://cs.wikipedia.org/wiki?curid=854818", "title": "Harvey County", "text": "Harvey County\n\nHarvey County je okres ve státě Kansas v USA. K roku 2010 zde žilo 34 684 obyvatel. Správním městem okresu je Newton. Celková rozloha okresu činí 1 400 km.\n"}
{"id": "854820", "url": "https://cs.wikipedia.org/wiki?curid=854820", "title": "Haskell County (Kansas)", "text": "Haskell County (Kansas)\n\nHaskell County je okres ve státě Kansas v USA. K roku 2010 zde žilo 4 256 obyvatel. Správním městem okresu je Sublette. Celková rozloha okresu činí 1 496 km².\n"}
{"id": "854823", "url": "https://cs.wikipedia.org/wiki?curid=854823", "title": "Hodgeman County", "text": "Hodgeman County\n\nHodgeman County je okres ve státě Kansas v USA. K roku 2010 zde žilo 1 916 obyvatel. Správním městem okresu je Jetmore. Celková rozloha okresu činí 2 228 km².\n"}
{"id": "854826", "url": "https://cs.wikipedia.org/wiki?curid=854826", "title": "Jewell County", "text": "Jewell County\n\nJewell County je okres ve státě Kansas v USA. K roku 2010 zde žilo 3 077 obyvatel. Správním městem okresu je Mankato. Celková rozloha okresu činí 2 368 km².\n"}
{"id": "854827", "url": "https://cs.wikipedia.org/wiki?curid=854827", "title": "Jefferson County (Kansas)", "text": "Jefferson County (Kansas)\n\nJefferson County je okres ve státě Kansas v USA. K roku 2010 zde žilo 19 126 obyvatel. Správním městem okresu je Oskaloosa. Celková rozloha okresu činí 1 442 km².\n"}
{"id": "854829", "url": "https://cs.wikipedia.org/wiki?curid=854829", "title": "Jackson County (Kansas)", "text": "Jackson County (Kansas)\n\nJackson County je okres ve státě Kansas v USA. K roku 2010 zde žilo 13 462 obyvatel. Správním městem okresu je Holton. Celková rozloha okresu činí 1 704 km².\n"}
{"id": "854832", "url": "https://cs.wikipedia.org/wiki?curid=854832", "title": "Johnson County (Kansas)", "text": "Johnson County (Kansas)\n\nJohnson County je okres ve státě Kansas v USA. K roku 2010 zde žilo 544 179 obyvatel. Správním městem okresu je Olathe. Celková rozloha okresu činí 1 244 km².\n"}
{"id": "854833", "url": "https://cs.wikipedia.org/wiki?curid=854833", "title": "Kearny County", "text": "Kearny County\n\nKearny County je okres ve státě Kansas v USA. K roku 2010 zde žilo 3 977 obyvatel. Správním městem okresu je Lakin. Celková rozloha okresu činí 2 257 km². Pojmenován je podle amerického generála Philipa Kearnyho, účastníka mexicko-americké války a americké občanské války.\n"}
{"id": "854834", "url": "https://cs.wikipedia.org/wiki?curid=854834", "title": "Kingman County", "text": "Kingman County\n\nKingman County je okres ve státě Kansas v USA. K roku 2010 zde žilo 7 858 obyvatel. Správním městem okresu je Kingman. Celková rozloha okresu činí 2 245 km².\n"}
{"id": "854836", "url": "https://cs.wikipedia.org/wiki?curid=854836", "title": "Kiowa County (Kansas)", "text": "Kiowa County (Kansas)\n\nKiowa County je okres ve státě Kansas v USA. K roku 2010 zde žilo 2 553 obyvatel. Správním městem okresu je Greensburg. Celková rozloha okresu činí 1 872 km². Pojmenován byl podle indiánského kmene Kiowů.\n"}
{"id": "854837", "url": "https://cs.wikipedia.org/wiki?curid=854837", "title": "Labette County", "text": "Labette County\n\nLabette County je okres ve státě Kansas v USA. K roku 2010 zde žilo 21 607 obyvatel. Správním městem okresu je Oswego. Celková rozloha okresu činí 1 692 km².\n"}
{"id": "854838", "url": "https://cs.wikipedia.org/wiki?curid=854838", "title": "Lane County (Kansas)", "text": "Lane County (Kansas)\n\nLane County je okres ve státě Kansas v USA. K roku 2010 zde žilo 1 750 obyvatel. Správním městem okresu je Dighton. Celková rozloha okresu činí 1 858 km².\n"}
{"id": "854839", "url": "https://cs.wikipedia.org/wiki?curid=854839", "title": "Khalid Skah", "text": "Khalid Skah\n\nKhalid Skah (* 29. ledna 1967 Midelt) je bývalý marocký atlet, běžec na dlouhé tratě, olympijský vítěz v běhu na 10 000 metrů z roku 1992.\nMezinárodní kariéru zahájil jako přespolní běžec, stal se mistrem světa v přespolním běhu v letech 1990 a 1991. První medaili na atletických šampionátech dráze získal na mistrovství světa v atletice v Tokiu v roce 1991, kde skončil třetí v běhu na 10 000 metrů a šestý na poloviční trati.\nŽivotního úspěchu dosáhl na olympiádě v Barceloně v roce 1992, kde zvítězil v běhu na 10 000 metrů. O dva roky později se stal mistrem světa v půlmaratonu. Na světovém šampionátu v roce 1995 získal v běhu na 10 000 metrů stříbrnou medaili.\n\n"}
{"id": "854850", "url": "https://cs.wikipedia.org/wiki?curid=854850", "title": "Brahim Boutayeb", "text": "Brahim Boutayeb\n\nMoulay Brahim Boutayeb (* 15. srpna 1967 Khemisset) je bývalý marocký atlet, běžec na dlouhé tratě, olympijský vítěz v běhu na 10 000 metrů z roku 1988.\nNa olympiádě v Soulu v roce 1988 se stal nečekaným vítězem v běhu na 10 000 metrů. Jeho čas 27:21,46 byl čtvrtým nejlepším v historii a znamenal rovněž olympijský rekord. V následujících letech se soustředil více na tratě 1 500 a 5 000 metrů. Na MS v atletice v Tokiu v roce 1991 získal bronzovou medaili na pětikilometrové trati. O rok později na olympiádě v Barceloně skončil ve finále běhu na 5 000 metrů na čtvrtém místě.\n\nPoté, co na světovém šampionátu ve Stuttgartu v roce 1993 vypadl v rozběhu na 5 000 metrů, skončil s vrcholovou atletikou a věnoval se kariéře jezdce rallye.\n\n"}
{"id": "854856", "url": "https://cs.wikipedia.org/wiki?curid=854856", "title": "Seznam památných stromů v okrese Rakovník", "text": "Seznam památných stromů v okrese Rakovník\n\nToto je seznam památných stromů v okrese Rakovník, v němž jsou uvedeny památné stromy na území okresu Rakovník.\n\n"}
{"id": "854857", "url": "https://cs.wikipedia.org/wiki?curid=854857", "title": "Bullitt County", "text": "Bullitt County\n\nBullitt County je okres v státu Kentucky v USA. K roku 2010 zde žilo 74 319 obyvatel. Správním městem okresu je Shepherdsville. Celková rozloha okresu činí 778 km².\n"}
{"id": "854859", "url": "https://cs.wikipedia.org/wiki?curid=854859", "title": "Světlo Země", "text": "Světlo Země\n\nSvětlo Země (anglicky \"Earthlight\") je sci-fi román od britského autora Arthura C. Clarka, vydaný v roce 1955. Jde o rozšíření stejnojmenné povídky, kterou Clarke napsal o čtyři roky dříve.\n\nSvětlo Země je dobrodružný sci-fi příběh odehrávající se na Měsíci, kde vládní agent hledá špióna na významné observatoři. Příběh se odehrává kontextu silného napětí mezi Zemí (která Měsíc ovládá) a nezávislými osadníky z ostatních planet ve Sluneční soustavě. Přesný rok ve kterém se příběh odehrává není známý, ale je to někdy ve 22. století. Posledních 200 let nebyla žádná válka.\n\nVládní agent je mírný účetní, kterému se jeho úkol nelíbí. Všímá si krásy Měsíce pod \"světlem Země\". Země je na obloze Měsíce mnohem větší než Měsíc na obloze Země.\nPříběh pokračuje několika násilnými incidenty a dojde až k vesmírné bitvě. Je tu také záhada – údajné spatření \"paprsku světla\", které by nemělo být možné na světě bez atmosféry. To je později v příběhu vysvětleno jako paprsek ze zbraně, který obsahoval kovové částice pohybující se velkou rychlostí.\n\nAčkoli mnoho se mnoho Clarkeových románů odehrává v podobné budoucnosti – \"Světlo Země\", \"Měsíční prach\", \"Marťanské písky\", \"Setkání s Rámou\" – příběh lidstva není vždy stejný a knihy netvoří dohromady sérii.\n\nDěj popisuje jak politické napětí mezi vládou politicky sjednocené Země (která Měsíc ovládá) a osadníky a obchodníky ze zbytku Sluneční soustavy, kteří utvořili Federaci, vyvrcholí ve válku o podmínky dostupnosti vzácných těžkých kovů.\n\nKonflikty spustí vydání vědeckého článku, který tvrdí že na Měsíci jsou dosud neobjevená bohatá ložiska těžkých kovů, které Země navrhne monopolizovat. Vládní rozvědka Země se domnívá, že důvěrné informace o tomto nerostném bohatství mohly uniknout k Federaci a donutí účetního Bertrama Sandlera ke spolupráci. Sandler poslán na hlavní astronomickou observatoř na Měsíci, která se nachází poblíž kráteru Platón skrze kterou údajně informace procházejí. Sadlerovo krytí je, že provádí vyšetřování plýtvání vládními penězi.\n\nVzrůstající politické napětí je doprovázeno tím, že si personál observatoře užívá příležitosti pozorovat výbuch supernovy v souhvězdí Draka.\n\nI přes předchozí relativně dlouhé období míru se Země i Federace technologicky připravují na válku. Federace vyvine novou metodu pohonu vesmírných lodí. Země novou štítovou technologii a zbraň která používá elektromagnetem poháněný bajonet z tekutého kovu (zbraň, která je zaměněna za paprsek světla). Takováto zbraň je dnes vyvíjena organizací DARPA.\n\nBitva mezi třemi federálními křižníky a opevněným dolem (projekt Thor) se odehraje u hory Mons Pico poblíž lunární observatoře. Dva astronomové mají jen několik hodin nazbyt. Když přivedou významného vědce ze Země na Pico, uvidí bitvu. Sadler, jehož vyšetřování nikam nevedlo, odhalí své krytí.\n\nZe tří Federálních křižníků jsou dva zničeny společně s dolem v bitvě. Třetí křižník, který se jmenuje Acheron, je vážně poškozen a ustoupí k Marsu. Má jen malou šanci se tam dostat než jeho nukleární reaktor exploduje, ale jeho nový pohon mu umožní setkat se s civilní lodí Pegasus, která zachrání celou posádku.\n\nV nerozhodném souboji mezi mateřskou planetou a dříve závislými kolonisty každá ze stran zakusí větší odpor než předpokládala, diskredituje vlády obou stran. Sadler je schopný se vrátit k civilnímu životu. Stále ho však frustruje, že nebyl schopen zjistit, zda špión, kterého hledal existuje nebo ne. O mnoho let později velitel lodi Acheron sepíše své paměti a odhalí, že informace se dostaly k Federaci od jednoho z neuznávanějších astronomů Země, který si nyní užívá důchod na Měsíci. S touto informací je Sadler schopný potvrdit, že špiónem je Robert Moulton, jeden ze zaměstnanců observatoře, který Sadlera vítal. Román končí tím, že Moulton vysvětluje Sadlerovi i čtenáři jeho brilantní technickou lest, pomocí které posílal informace, používal hlavní teleskop observatoře jako vysílač. Tento signál poté zachytila několik miliónů kilometrů vzdálená federální loď.\n\n"}
{"id": "854860", "url": "https://cs.wikipedia.org/wiki?curid=854860", "title": "Butler County (Kentucky)", "text": "Butler County (Kentucky)\n\nButler County je okres v státu Kentucky v USA. K roku 2010 zde žilo 13 010 obyvatel. Správním městem okresu je Morgantown. Celková rozloha okresu činí 1 118 km².\n"}
{"id": "854862", "url": "https://cs.wikipedia.org/wiki?curid=854862", "title": "Caldwell County (Kentucky)", "text": "Caldwell County (Kentucky)\n\nCaldwell County je okres v státu Kentucky v USA. K roku 2010 zde žilo 13 060 obyvatel. Správním městem okresu je Princeton. Celková rozloha okresu činí 902 km².\n"}
{"id": "854863", "url": "https://cs.wikipedia.org/wiki?curid=854863", "title": "Calloway County", "text": "Calloway County\n\nCalloway County je okres v státu Kentucky v USA. K roku 2010 zde žilo 37 191 obyvatel. Správním městem okresu je Murray. Celková rozloha okresu činí 1 064 km².\n"}
{"id": "854864", "url": "https://cs.wikipedia.org/wiki?curid=854864", "title": "Seznam památných stromů v okrese Přerov", "text": "Seznam památných stromů v okrese Přerov\n\nToto je seznam památných stromů v okrese Přerov, v němž jsou uvedeny památné stromy na území okresu Přerov.\n\n"}
{"id": "854865", "url": "https://cs.wikipedia.org/wiki?curid=854865", "title": "Campbell County (Kentucky)", "text": "Campbell County (Kentucky)\n\nCampbell County je okres v státu Kentucky v USA. K roku 2010 zde žilo 90 336 obyvatel. Správním městem okresu je Alexandria a Newport. Celková rozloha okresu činí 413 km².\n"}
{"id": "854869", "url": "https://cs.wikipedia.org/wiki?curid=854869", "title": "Carlisle County", "text": "Carlisle County\n\nCarlisle County je okres v státu Kentucky v USA. K roku 2010 zde žilo 5 104 obyvatel. Správním městem okresu je Bardwell. Celková rozloha okresu činí 515 km².\n"}
{"id": "854870", "url": "https://cs.wikipedia.org/wiki?curid=854870", "title": "Seznam památných stromů v okrese Prostějov", "text": "Seznam památných stromů v okrese Prostějov\n\nToto je seznam památných stromů v okrese Prostějov, v němž jsou uvedeny památné stromy na území okresu Prostějov.\n\n"}
{"id": "854872", "url": "https://cs.wikipedia.org/wiki?curid=854872", "title": "Carroll County (Kentucky)", "text": "Carroll County (Kentucky)\n\nCarroll County je okres v státu Kentucky v USA. K roku 2010 zde žilo 10 155 obyvatel. Správním městem okresu je Carrollton. Celková rozloha okresu činí 356 km².\n"}
{"id": "854873", "url": "https://cs.wikipedia.org/wiki?curid=854873", "title": "Carter County (Kentucky)", "text": "Carter County (Kentucky)\n\nCarter County je okres v státu Kentucky v USA. K roku 2010 zde žilo 27 720 obyvatel. Správním městem okresu je Grayson. Celková rozloha okresu činí 1 067 km².\n"}
{"id": "854874", "url": "https://cs.wikipedia.org/wiki?curid=854874", "title": "Christian County (Kentucky)", "text": "Christian County (Kentucky)\n\nChristian County je okres v státu Kentucky v USA. K roku 2010 zde žilo 73 955 obyvatel. Správním městem okresu je Hopkinsville. Celková rozloha okresu činí 1 875 km².\n"}
{"id": "854876", "url": "https://cs.wikipedia.org/wiki?curid=854876", "title": "Clay County (Kentucky)", "text": "Clay County (Kentucky)\n\nClay County je okres v státu Kentucky v USA. K roku 2010 zde žilo 21 730 obyvatel. Správním městem okresu je Manchester. Celková rozloha okresu činí 1 220 km².\n"}
{"id": "854877", "url": "https://cs.wikipedia.org/wiki?curid=854877", "title": "Sedgwick County (Colorado)", "text": "Sedgwick County (Colorado)\n\nSedgwick County je okres ve státě Colorado v USA. K roku 2000 zde žilo 2 747 obyvatel. Správním městem okresu je Julesburg. Celková rozloha okresu činí 1 423 km². Byl pojmenován podle Johna Sedgwicka.\n"}
{"id": "854879", "url": "https://cs.wikipedia.org/wiki?curid=854879", "title": "Summit County (Colorado)", "text": "Summit County (Colorado)\n\nSummit County je okres ve státě Colorado v USA. K roku 2010 zde žilo 27 994 obyvatel. Správním městem okresu je Breckenridge. Celková rozloha okresu činí 1 604 km².\n"}
{"id": "854880", "url": "https://cs.wikipedia.org/wiki?curid=854880", "title": "Adams County (Colorado)", "text": "Adams County (Colorado)\n\nAdams County je okres ve státě Colorado v USA. K roku 2010 zde žilo 441 603 obyvatel. Správním městem okresu je Brighton. Celková rozloha okresu činí 3 102 km².\n"}
{"id": "854881", "url": "https://cs.wikipedia.org/wiki?curid=854881", "title": "Alamosa County", "text": "Alamosa County\n\nAlamosa County je okres ve státě Colorado v USA. K roku 2000 zde žilo 14 966 obyvatel. Správním městem okresu je Alamosa. Celková rozloha okresu činí 1 874 km².\n"}
{"id": "854882", "url": "https://cs.wikipedia.org/wiki?curid=854882", "title": "Arapahoe County", "text": "Arapahoe County\n\nArapahoe County je okres ve státě Colorado v USA. K roku 2010 zde žilo 572 003 obyvatel. Správním městem okresu je Littleton. Celková rozloha okresu činí 2 086 km².\n"}
{"id": "854884", "url": "https://cs.wikipedia.org/wiki?curid=854884", "title": "Archuleta County", "text": "Archuleta County\n\nArchuleta County je okres ve státě Colorado v USA. K roku 2010 zde žilo 12 084 obyvatel. Správním městem okresu je Pagosa Springs. Celková rozloha okresu činí 3 511 km².\n"}
{"id": "854886", "url": "https://cs.wikipedia.org/wiki?curid=854886", "title": "Baca County", "text": "Baca County\n\nBaca County je okres ve státě Colorado v USA. K roku 2000 zde žilo 4 517 obyvatel. Správním městem okresu je Springfield. Celková rozloha okresu činí 6 623 km².\n"}
{"id": "854887", "url": "https://cs.wikipedia.org/wiki?curid=854887", "title": "Bent County", "text": "Bent County\n\nBent County je okres ve státě Colorado v USA. K roku 2000 zde žilo 5 968 obyvatel. Správním městem okresu je Las Animas. Celková rozloha okresu činí 3 991 km².\n"}
{"id": "854888", "url": "https://cs.wikipedia.org/wiki?curid=854888", "title": "Boulder County", "text": "Boulder County\n\nBoulder County je okres ve státě Colorado v USA. K roku 2010 zde žilo 294 567 obyvatel. Správním městem okresu je Boulder. Celková rozloha okresu činí 1 946 km².\n"}
{"id": "854889", "url": "https://cs.wikipedia.org/wiki?curid=854889", "title": "Seznam památných stromů v okrese Praha-východ", "text": "Seznam památných stromů v okrese Praha-východ\n\nToto je seznam památných stromů v okrese Praha-východ, v němž jsou uvedeny památné stromy na území okresu Praha-východ.\n\n"}
{"id": "854892", "url": "https://cs.wikipedia.org/wiki?curid=854892", "title": "Chaffee County", "text": "Chaffee County\n\nChaffee County je okres ve státě Colorado v USA. K roku 2000 zde žilo 16 242 obyvatel. Správním městem okresu je Salida. Celková rozloha okresu činí 2 629 km². Byl pojmenován podle politika Jerome B. Chaffeeho.\n"}
{"id": "854893", "url": "https://cs.wikipedia.org/wiki?curid=854893", "title": "Cheyenne County (Colorado)", "text": "Cheyenne County (Colorado)\n\nCheyenne County je okres ve státě Colorado v USA. K roku 2010 zde žilo 1 836 obyvatel. Správním městem okresu je Cheyenne Wells. Celková rozloha okresu činí 4 614 km².\n"}
{"id": "854894", "url": "https://cs.wikipedia.org/wiki?curid=854894", "title": "Clear Creek County", "text": "Clear Creek County\n\nClear Creek County je okres ve státě Colorado v USA. K roku 2000 zde žilo 9 322 obyvatel. Správním městem okresu je Georgetown. Celková rozloha okresu činí 1 027 km².\n"}
{"id": "854895", "url": "https://cs.wikipedia.org/wiki?curid=854895", "title": "Conejos County", "text": "Conejos County\n\nConejos County je okres ve státě Colorado v USA. K roku 2000 zde žilo 8 400 obyvatel. Správním městem okresu je Conejos. Celková rozloha okresu činí 3 343 km².\n"}
{"id": "854897", "url": "https://cs.wikipedia.org/wiki?curid=854897", "title": "Costilla County", "text": "Costilla County\n\nCostilla County je okres ve státě Colorado v USA. K roku 2000 zde žilo 3 663 obyvatel. Správním městem okresu je San Luis. Celková rozloha okresu činí 3 187 km².\n"}
{"id": "854898", "url": "https://cs.wikipedia.org/wiki?curid=854898", "title": "Crowley County", "text": "Crowley County\n\nCrowley County je okres ve státě Colorado v USA. K roku 2000 zde žilo 5 518 obyvatel. Správním městem okresu je Ordway. Celková rozloha okresu činí 2 073 km².\n"}
{"id": "854899", "url": "https://cs.wikipedia.org/wiki?curid=854899", "title": "Custer County (Colorado)", "text": "Custer County (Colorado)\n\nCuster County je okres ve státě Colorado v USA. K roku 2000 zde žilo 3 503 obyvatel. Správním městem okresu je Westcliffe. Celková rozloha okresu činí 1 916 km². Byl pojmenován podle vojáka George Armstronga Custera.\n"}
{"id": "854900", "url": "https://cs.wikipedia.org/wiki?curid=854900", "title": "Delta County (Colorado)", "text": "Delta County (Colorado)\n\nDelta County je okres ve státě Colorado v USA. K roku 2000 zde žilo 27 834 obyvatel. Správním městem okresu je Delta. Celková rozloha okresu činí 2 975 km².\n"}
{"id": "854901", "url": "https://cs.wikipedia.org/wiki?curid=854901", "title": "January Jones", "text": "January Jones\n\nJanuary Kristen Jones (* 5. ledna 1978, Sioux Falls, Jižní Dakota, Spojené státy americké) je americká herečka. Její nejznámější rolí je Betty Draper v seriálu \"Šílenci z Manhattanu\", za kterou získala nominaci na dvě ceny Zlatý glóbus a Cenu Emmy.\n\nNarodila se a byla vychovávána v městě Sioux Falls jako dcera Karen, prodavačky v obchodě ze sportovním zbožím a Marvina Jonesových. Její otec je trenérem, učitelem tělocviku a fitness trenérem. Je pojmenována po January Wayne, postavě z knihy od Jacqueline Susann, \"Once Is Not Enough\". Má dvě sestry, Jacey a Jinu.\n\nHrála vedlejší role ve filmech \"Kurs sebeovládání\", \"Láska nebeská\" a \"Hříšný tanec 2\". V roce 2005 se objevila v roli frustrované manželky amerického pohraničního strážce ve filmu \"Tři pohřby\", který režíroval a ve kterém zároveň i hrál Tommy Lee Jones. Ve filmu \"Návrat na vrchol\" (2006) ztvárnila roli Carol Dawson, ženy fotbalového trenéra Williama \"Red\" Dawsona.\n\nMěla hlavní ženskou roli ve filmu \"Slib věčné lásky\" jako nejstarší dítě průkopnické rodiny. Její postava se zamiluje do tajemného muže, který zachránil život jejímu otci. V současné době se objevuje v dramatickém seriálu \"Šílenci z Manhattanu\", odehrávajícím se v Americe v šedesátých letech, jako mladá příměstská žena v domácnosti a matka Betty Draper Francis. Je též známá za roli Cadence Flaherty, lásku Steva Stiflera a Paula Finche v komedii \"\", třetím dílu filmové série Prci, prci, prcičky.\n\nObjevila se v osmnácté řadě seriálu \"Právo a pořádek\" v epizodě \"Quit Claim\", kde hrála podvodnici. Také se objevila v britském snímku \"Piráti na vlnách\", který je o pobřežní pirátské rozhlasové stanici v šedesátých letech.\n\nV roce 2002 se umístila na 82. místě v žebříčku \"100 nejpřitažlivějších žen\" časopisu Maxim. V květnu 2009 se objevila na obálce britského vydání časopisu GQ.\n\nDne 14. listopadu 2009 uváděla epizodu \"Saturday Night Live\" obsahující hudební vystoupení od hostující skupiny The Black Eyed Peas. Podala výkon, který se setkal s negativními kritikami.\n\nV roce 2011 se objevila po boku Liama Neesona a Diane Kruger v thrilleru \"Neznámý\" a ztvárnila Emmu Frost ve snímku \"\".\n\nV rozhovoru pro časopis \"Vanity Fair\" v roce 2009 oznámila, že se přidala k neziskové organizaci Oceana jako jejich celebrita-mluvčí a bude pracovat na záchraně ohrožených žraloků. V letech 2003 až 2006 chodila se zpěvákem a skladatelem Joshem Grobanem.\n\nDne 13. září 2011 se jí narodil její první syn, kterého pojmenovala Xander Dane Jones.\n\n"}
{"id": "854902", "url": "https://cs.wikipedia.org/wiki?curid=854902", "title": "Dolores County", "text": "Dolores County\n\nDolores County je okres ve státě Colorado v USA. K roku 2000 zde žilo 1 844 obyvatel. Správním městem okresu je Dove Creek. Celková rozloha okresu činí 2 766 km².\n"}
{"id": "854903", "url": "https://cs.wikipedia.org/wiki?curid=854903", "title": "Seznam památných stromů v okrese Plzeň-sever", "text": "Seznam památných stromů v okrese Plzeň-sever\n\nToto je seznam památných stromů v okrese Plzeň-sever, v němž jsou uvedeny památné stromy na území okresu Plzeň-sever.\n\n"}
{"id": "854904", "url": "https://cs.wikipedia.org/wiki?curid=854904", "title": "Suprematismus", "text": "Suprematismus\n\nSuprematismus je umělecké hnutí z počátku 20. století, jehož podstatou je geometrická abstrakce. V roce 1915 ho založil ukrajinsko-polský malíř Kazimír Malevič, když vystavil svůj obraz Černý čtverec. Někteří členové ruské avantgardy v jeho duchu tvořili do počátku 30. let.\n\n Ve 2. desetiletí 20. století vzniká v malířství směr později nazývaný geometrická abstrakce. Je pokračováním negativního vymezování vůči impresionistickému předmětnému a pocitovému stylu malířství. Umělci docházeli k podobnému ztvárnění světa nezávisle na sobě. V roce 1912 namaloval František Kupka slavnou \"Dvoubarevnou fugu\", ve stejné době vytváří geometrické kompozice Vasilij Kandinskij.\n\nNejpozději roku 1915 vystavil Kazimír Malevič obraz \"Černý čtverec\", nazývaný také \"Černý čtverec na bílém pozadí\". Tímto aktem se obecně datuje vznik suprematismu. Na jeho počátku však stála práce na opeře Vítězství nad sluncem z roku 1913, na jejímž vzniku se spojili čtyři ruští avantgardní umělci: Velimir Chlebnikov, Michail Matuškin, Alexej Kručonych a Malevič, který navrhl kostýmy a výpravu. Na skice k 5. obrazu opery se objevuje kombinace čtverců a trojúhelníků, která Maleviče inspirovala k Černému čtverci.\n\n\"\"Nevynalezl jsem nic, jen noc, a zahlédl jsem to nové, co jsem nazval suprematismus. Formulovalo se to ve mně v černé ploše, která vytvořila čtverec a potom kruh. V nich jsem uviděl nový barevný svět.\"\" Termín „suprematismus“ odvodil Malevič z latinského slova „suprematia“, které lze přeložit jako nadvláda, převaha. Myslel tím, že barva a forma mají mít převahu nad zobrazováním předmětné skutečnosti. Zároveň ale měly mít „čisté pocity“, jinými slovy senzibilita, převahu nad racionální geometrickou konstrukcí. Barevné geometrické obrazce: čtverce, obdélníky, trojúhelníky, nepravidelné mnohoúhelníky, kruhy a kříže, většinou na bílém pozadí, vytvářejí svět suprematismu. Základní Malevičovou premisou bylo, že malířství má být nepředmětové, že jeho smyslem není zobrazovat jen přírodní formy (hory, řeky, lidi). I jeho základní teoretické dílo, vydané roku 1927 Bauhausem v Dessau, se jmenuje \"Ne–předmětový svět\". Důležitou roli zde hraje všudypřítomná zářivá barva, která je podle Maleviče základní substancí vesmíru.\n\n Malevičův suprematismus inspiroval za jeho života řadu významných ruských avantgardních umělců, mezi něž patří zejména Ivan Puni, Ljubov Popovová, Alexandr Rodčenko, Naděžda Udalcovová, Ivan Kljun, Nikolaj Suetin, Pavel Mansurov, Alexandra Exterová, Varvara Stěpanovová a Olga Rosanovová. Suprematismus měl vliv na tvorbu sochaře a malíře Vladimíra Tatlina, který je známý zejména jako zakladatel konstruktivismu. Nejvýznamnějším ruským umělcem, který byl suprematismem ovlivněn, byl El Lisickij. V letech 1922 a 1923 představil tvorbu svou a dalších „suprematických“ umělců v galeriích v Berlíně, Hannoveru a Drážďanech a tím jejich dílo zpřístupnil i západoevropské veřejnosti. V Rusku se umělci ovlivnění suprematismem představili roku 1919 na velké 10. národní výstavě v Moskvě, kde shrnuli dosavadní výsledky své činnosti. Suprematismus byl inspirativní i pro umělce mimo Rusko. Pod jeho vlivem byl po určitou dobu architekt Frank Lloyd Wright, ovlivnil sochaře Alexandra Caldera, Antoine Pevsnera nebo Nauma Gaboa.\n\nMalevič založil suprematismus za první světové války. V roce 1917 se moci v Rusku zmocnili bolševici. Revoluce v umění v prvních letech probíhala paralelně s revolucí politickou. Zhruba od roku 1921, kdy Lenin vyhlásil tzv. Novou ekonomickou politiku (NEP), ale přestal režim ruskou avantgardu a tím i suprematismus podporovat. Malevič musel postupně opustit dvě umělecké školy, kde působil jako pedagog, tisk jeho práce \"Teorie doplňkových elementů v malířství\" byl zakázán. V roce 1932 ustanovil Stalin socialistický realismus jako jedinou přípustnou uměleckou formu a suprematismus byl definitivně pohřben. Teprve za perestrojky, v roce 1988, byla Malevičovi v Petrohradě uspořádána retrospektivní výstava.\n\n\n\n"}
{"id": "854905", "url": "https://cs.wikipedia.org/wiki?curid=854905", "title": "Farmington (Utah)", "text": "Farmington (Utah)\n\nFarmington je správní město okresu Davis County ve státě Utah. K roku 2010 zde žilo 18 275 obyvatel. S celkovou rozlohou 20,1 km² byla hustota zalidnění 601,5 obyvatel na km².\n"}
{"id": "854906", "url": "https://cs.wikipedia.org/wiki?curid=854906", "title": "Seznam památných stromů v okrese Plzeň-jih", "text": "Seznam památných stromů v okrese Plzeň-jih\n\nToto je seznam památných stromů v okrese Plzeň-jih, v němž jsou uvedeny památné stromy na území okresu Plzeň-jih.\n\n"}
{"id": "854915", "url": "https://cs.wikipedia.org/wiki?curid=854915", "title": "Jenerál", "text": "Jenerál\n\nJenerál je lidové označení vojenské hodnosti generál. V přeneseném významu též může znamenat:\n"}
{"id": "854917", "url": "https://cs.wikipedia.org/wiki?curid=854917", "title": "Horečka Glee noci", "text": "Horečka Glee noci\n\nHorečka Glee noci (v americkém originále Saturday Night Glee-ver) je šestnáctá epizoda třetí série amerického hudebního televizního seriálu \"Glee\" a v celkovém pořadí šedesátá epizoda tohoto seriálu. Scénář k epizodě napsal Matthew Hodgson, režíroval ji Bradley Buecker a poprvé se vysílala ve Spojených státech dne 17. dubna 2012 na televizní stanici Fox a skládá hold filmu \"Horečka sobotní noci\".\n\nV původním vysílání epizodu sledovalo celkem 6,23 milionů amerických diváků a získala 2,4/7 Nielsenova ratingu/podílu na trhu ve věkovém okruhu od osmnácti do čtyřiceti devíti let. Celková sledovanost klesla o 8% oproti předchozí epizodě s názvem Velký bratr, která se vysílala dne 10. dubna 2012.\n\nPoté, co zjistí, že maturanti Mercedes (Amber Riley), Santana (Naya Rivera) a Finn (Cory Monteith) si nejsou jisti ohledně jejich budoucnosti, tak vedoucí sboru Will Schuester (Matthew Morrison) a Sue Sylvester (Jane Lynch) se je snaží motivovat pomocí filmu ze sedmdesátých let, \"Horečka sobotní noci\". Ačkoliv většina členů New Directions není nadšena myšlenkou vystupovat na disko, ale jsou nadšeni cenou, kterou jim Sue slíbila za nejlepší výkon.\n\nWade Adams (Alex Newell), student a transvestita z konkurenčního sboru Vocal Adrenaline a fanoušek Mercedes a Kurta (Chris Colfer), je požádá o radu ohledně vystupování v převleku za ženu. Oni jsou sice proti, ale Sue je později přesvědčí, aby ho přesvědčili, ať se převlékne za ženu, aby Vocal Adrenaline prohráli své regionální kolo a nesoutěžili s nimi na národním kole soutěže sborů. Mercedes a Kurt později litují svého rozhodnutí a vydají se na soutěž, aby Wadovi řekli opět jejich původní radu, ale zastaví je nový vedoucí Vocal Adrenaline, Jesse St. James (Jonathan Groff). Pouze Jesse zjistí, že Wade je na jevišti v ženských šatech a ze začátku trvá na tom, aby okamžitě slezl z jeviště, ale z Wadova vystoupení se stane ohromný úspěch.\n\nMercedes zpívá \"Disco Inferno\" a prozrazuje, že ačkoliv chce být hvězdou, tak ale neví, jak získat nahrávací smlouvu a pochybuje, že se přestěhuje do Kalifornie na vlastní pěst. Její bývalý přítel Sam (Chord Overstreet) ji později ukáže jí vystupující v \"Disco Inferno\" ve videu na Youtube, které zveřejnil hned po jejím výkonu. Video získalo velmi nadšené reakce. Sam jí řekne, že věří v ní a v její talent a políbí ji.\n\nPoté, co zazpívá \"If I Can't Have You\", Santana prozrazuje, že se nezajímá o chození na vysokou školu, ale chce být slavná všemi dostupnými prostředky. To vede její přítelkyni Brittany (Heather Morris) k tomu, aby zveřejnila milostnou nahrávku jí a Santany, aby se mohla Santana stát slavnou. Sue si pár zavolá do své kanceláře a řekne Santaně, jak zklamaná je Santaninou touhou po slávě za každou cenu, když se domnívá, že Santana má na rozdíl od jiných slavných lidí také velký talent. Sue poté dává Santaně dopis od jedné z nejlepších vysokoškolských roztleskávačských programů, který nabízí Santaně plné stipendium a prozrazuje, že to byl Brittanin nápad. Santana řekne Brittany, jak moc ji miluje, protože se nikdo nestará více o její budoucnost, než ona.\n\nPuck (Mark Salling) podporuje Finna, aby s ním odjel do Los Angeles, aby se stal jeho partnerem v nové firmě, která čistí bazény, ale Finn se rozhodne, že půjde s Rachel do New Yorku, jak bylo původně v plánu. Ačkoliv je Puck zklamaný, tak Finnovi slibuje, že bude úspěšný v tom, co bude v životě dělat.\n\nRachel (Lea Michele) a Finn se smíří po jejich nedávné hádce a Rachel se snaží pomoci Finnovi najít jeho vlastní sen. Ačkoliv Rachel, Will a školní výchovná poradkyně Emma Pillsbury (Jayma Mays) mu nabídnou řadu vysokých škol, Finn hází brožuru se seznamem škol do koše. Když ho ohledně toho Will konfrontuje, tak mu Finn vysvětlí, že cítí, že není pro nic kvalifikován. Will donutí Finna, aby se podíval na \"Horečku sobotní noci\", což se ukáže, že ho to inspirovalo: Finn zpívá \"More Than a Woman\" pro Rachel a řekne jí, že se chce stát hercem a rozhodl se zapsat do Actors Studia v New Yorku.\n\n"}
{"id": "854922", "url": "https://cs.wikipedia.org/wiki?curid=854922", "title": "Severín Pařížský", "text": "Severín Pařížský\n\nSeverín Pařížský († kolem 540 nebo 555 v Paříži) je francouzský světec. Jako mnich se usadil v první polovině 6. století v poustevně na levém břehu Seiny u Paříže.\n\nPodle legendy měl Severín mladému Chlodoaldovi, nejmladšímu synovi krále Chlodomera, ve své poustevně u cesty na Orléans nabídnout ochranu, vystříhat mu tonzuru a tím mu zachránit život. Podle jiných pramenů si Chlodoald své dlouhé vlasy, které nosil jako merovejský princ, ostříhal sám na znamení, že se vzdává svých nároků na vládu.\n\nPo Severínově smrti měl Chlodoald na jeho paměť vybudovat modlitebnu, ve které byl poustevník pohřben. Ta byla zanedlouho zvětšena na kapli a posléze povýšena na kostel, který byl během normandských nájezdů vypálen. Kostel svatého Severína Pařížského byl obnoven v 11. století a v období gotiky přestavěn do dnešní podoby.\n\n"}
{"id": "854925", "url": "https://cs.wikipedia.org/wiki?curid=854925", "title": "Antalovecka Poljana", "text": "Antalovecka Poljana\n\nAntalovecka Poljana (též \"Antalovská Polana\", , , 968 m n. m.) je zalesněná hora v západní části masivu Makovycja ve Vihorlatsko-gutinské oblasti. Nachází se nad vsí Antalovci mezi městy Užhorod, Perečín a Seredné. Leží na hranicích okresů Užhorod a Perečín na západě Zakarpatské oblasti (jihozápadní Ukrajina). Severní a severovýchodní svahy kopce jsou strmé, jižní a východní naopak pozvolné. Téměř souvislý lesní porost tvoří zejména duby, habry a buky. Rostou zde ohrožené druhy rostlin, např. sněženka podsněžník (\"Galanthus nivalis\"), rulík zlomocný (\"Atropa bella-donna\") a lilie zlatohlavá (\"Lilium martagon\"). Typickými zástupci fauny jsou sovy, strakapoudi, srnci, jezevci, kuny apod. Severně od Antalovecké Poljany se nachází hřbet Synatorija, na východ leží hora Makovycja (978 m) a na jihozápad hora Dil (793 m). Západní svahy hory spadají do údoilí řeky Uh, severní do údolí řeky Tur'ja. Nejbližšími vesnicemi jsou Antalovci, Orichovycja s Kam'janycja.\n\n"}
{"id": "854927", "url": "https://cs.wikipedia.org/wiki?curid=854927", "title": "Seznam památných stromů v okrese Brno-venkov", "text": "Seznam památných stromů v okrese Brno-venkov\n\nToto je seznam památných stromů v okrese Brno-venkov aktuální k roku 2020, ve kterém jsou uvedeny památné stromy v okrese Brno-venkov. Symbolem † jsou označeny památné stromy, jejichž ochrana byla zrušena. Symbolem †† jsou označeny zaniklé památné stromy.\n\n"}
{"id": "854931", "url": "https://cs.wikipedia.org/wiki?curid=854931", "title": "Sam Hood", "text": "Sam Hood\n\nSamuel John Hood (20. srpna 1872 v jižní Austrálii - 8. června 1953) byl australský portrétní fotograf a fotoreportér.\n\nJeho kariéra začala na konci 80. let 19. století. Úspěšně podnikal ve fotografování lodí (tyto negativy jsou nyní v majetku Australského národního námořního muzea v Sydney) a portrétů lidí na konci devatenáctého a počátku 20. století. Svou činnost přizpůsoboval měnící se povaze komerční fotografie. Svůj první fotografický ateliér otevřel v roce 1899 a hlavním zdrojem jeho příjmů byla svatební fotografie a portréty. Své příjmy doplňoval prodejem hotových a zarámovaných obrazů plachetnic pro posádky plavidel, kterak přijížděli do přístavu v Sydney. Prý vyfotografoval každou loď, která během jeho kariéry vplula do přístavu v Sydney, což trvalo 60 let (1890-1950).\n\nV roce 1918 získal Dalny Studio na adrese Pitt Street č.p. 124 a začal expandovat své podnikání do oblasti novinářské fotografie. Dodával fotografie pro \"The Sydney Mail\", the \"Australasian\", the \"Daily Guardian\", the \"Daily Telegraph Pictorial\", the \"Labor Daily\", the \"Sun\", the \"Daily News\" a \"The Sydney Morning Herald\". Novinářská fotografie začala stále více a více převládat v jeho podnikání a v roce 1934 nastoupil na krátký čas do redakce \"Labor Daily\" jako fotograf na plný úvazek, a do svého fotografické studia zapojil ostatní pracovníky.\n\nNa začátku jeho fotožurnalistické kariéry se objevila celá řada technologických novinek v reprodukci fotografií půltonovou technikou. V australských novinách se začal půltónový tisk využívat v 80. letech 19. století a zabývali se jí převážně a zejména dřevorytci, jejichž úkolem bylo ilustrovat články novým způsobem. Redakce \"The Sydney Morning Herald\" fotografie nereprodukovala až do roku 1908. Sam Hood je uznáván jako fotografický průkopník v tomto oboru - obzvláště v zachycování vzrušujících, triviálních a zejména sportovních okamžiků.\n\nPro Dalny Studio pracovala celá řada fotografů, například: Ernie Bowen, Gus Daley, Jack Lazern, Lethington Maitland stejně jako Samovy vlastní děti Gladys a Ted.\n\nV polovině 30. let 20. století většina novin zaměstnávala své vlastní fotografy, a Hoodovy provize z novin začaly klesat. Hood hledal jiný způsob výdělku a získal řadu dlouhodobých reklamních a obchodních smluv. Na konci 30. let a počátku let 40. přispěl množstvím fotografií staveb, ulic a budov v Sydney do \"Building, Construction and Australasian Engineer\". Hood měl také rozsáhlé kontakty v zábavního průmyslu, který si jej najímal, aby fotografoval celebrity, události a hvězdy, stejně jako divadelní reklamu. Během své kariéry působil jako \"stock-in-trade\" pro komerční fotografy: portréty, svatby a dokonce i pohřby.\n\nKnihovna The State Library of NSW získala od dcery Sama Gladyse Hooda v roce 1973 sbírku negativů, která obsahovala asi 30 000 snímků. Příběh o Samu Hoodovi je dobře zdokumentován ve složce vyrobené touto institucí (Sydney Exposures, Through the eyes of Sam Hood & his studio 1925 - 1950) včetně několika jeho fotoaparátů a příslušenství.\n\n\n"}
{"id": "854938", "url": "https://cs.wikipedia.org/wiki?curid=854938", "title": "Kokrhel menší", "text": "Kokrhel menší\n\nKokrhel menší (\"Rhinanthus minor\") je nižší hemiparazitická, žlutě kvetoucí rostlina, jeden z mnoha druhů poloparazitického rodu kokrhel.\n\nMístem původu této byliny je Evropa, kde vyjma nejjižnějších oblastí je poměrně hojně rozšířena a Severní Amerika. Tam původní populace vyrůstají současně se s populacemi druhotně zavlečenými z Evropy.\n\nNa území České republiky roste hojně a poměrně rovnoměrně. Dává přednost půdám vlhkým, slabě kyselým, bohatým na humus ale na živiny poměrně chudým. Vyrůstá na loukách, pastvinách, okolo lesů a také kolem cest, vzácně jako i plevel v pěstovaných zemědělských plodinách. V podmínkách České republiky se kokrhel menší nejčastěji vyskytuje ve svazu \"Arrhenatherion\", kde je považován za diagnostický druh.\n\nVytváří tzv. sezónní ekotypy, tzn. že jinak vypadají rostliny vyrůstající na jaře a jinak na podzim. Časné typy mají menší počet lodyžních článků a bývají větvené málo nebo vůbec ne a rostou více na vlhkých pozemcích, u podzimních je tomu naopak.\n\nJednoletá, poloparazitická rostlina se slabým jednoletým kořenem rozmnožující se výhradně semeny.\n\nPřímá čtverhranná lodyha vysoká 10 až 40 cm bývá rozvětvená ve vstřícné, přímé větve které jsou roztroušeně chlupaté nebo zcela lysé a lesklé, často jsou svisle fialově čárkované. Jsou porostlé vstřícnými, přisedlými, krátce chlupatými listy úzce eliptickými až kopinatými, okraje často ohrnutých čepelí jsou pilovité. Výše nad listy vyrůstají širší, trojhranné, tupě špičaté, hluboce pilovité zelené listeny které mají někdy hnědý, červený nebo fialový nádech.\n\nKvěty rostou jednotlivě v úžlabí listenů a vytvářejí v počtu 8 až 12 krátké jednostranné hroznovité květenství, které bývá v dolní části řídké a v horní hustější.\n\nZelený, elipsovitý, ze stran zmačknutý 4zubý vytrvalý kalich, dlouhý 6 až 9 mm, je lysý a jen po okrajích krátce chlupatý. Zlatožlutá pyskatá koruna je dlouhá 10 až 15 mm, má skoro rovnou trubku a je téměř z poloviny objatá kalichem. Horní pysk s dvěma krátkými bělavými nebo namodralými cípy je vyklenutý a dolní 3laločný pysk je od něho oddálen, takže ústí koruny je otevřené.\n\nDvojmocné tyčinky s nitkami přirostlými ke koruně nesou prašníky, které jsou vždy dva a dva na tyčinkách stejně dlouhých k sobě přiblíženy svými otvory tak, že se pyl z nich může vysypávat až obě tyčinky od sebe oddálí hmyz hodlající sát nektar vylučovaný žlázou pod semeníkem. Ze svrchního semeníku na dlouhé, nazpět ohnuté čnělce ční blizna. Nebyl-li během otevření květu přenesen na bliznu cizí pyl (převážně čmeláky), čnělka se před zavřením květu narovná až se blizna dostane do polohy pod prašníky a pyl se na ní vysype, dojde k samoopylení. Kokrhel menší kvete hlavně v květnu a červnu.\n\nPlodem jsou zploštělé, pouzdrosečně se poltící dvoupouzdré, chrastící tobolky zasunuté do vytrvalých, nafouklých kalichů. Četná plochá semena mají blanitou obrubou sloužící jako křídlo. Vysypávání zralých semen nastává za příhodného větru který navíc rozkýve nadmutý kalich a napomáhá tak zanést semena dále od mateřské rostliny.\n\nKokrhel menší se rozmnožuje pouze generativně, tj. semeny. Mladé rostlinky vyrůstající ze semene vyklíčivšího v zemi vypouštějí nejprve svůj drobný hlavní kořen. Teprve z něj postupně vyrůstají postranní kořínky na kterých se, když se setkají s kořeny jiné rostliny, vyvinou skoro průsvitné přísavné bradavičky, haustoria. Ta vrostou do cévních svazků kořene parazitované rostliny. Semena snesou přeschnutí a mohou přezimovat i mimo vlhkou půdu, podržují si klíčivost po několik let.\n\nHostitelskými rostlinami jsou druhy z rozličných čeledí, nejčastěji z bobovitých a lipnicovitých, dále z hluchavkovitých, hvězdnicovitých, mořenovitých aj. Na málo vhodném druhu poloparazit míň prospívá a méně mu redukuje biomasu (neškodí tolik). Svého hostitele potřebuje k získávání anorganických živin, slouží mu jako náhražka vlastních kořenů. Může však růst i bez něho, ovšem za cenu nižší vitality a snížené schopnosti se rozmnožit.\n\nV minulosti byl kokrhel menší leckde považován za plevelnou rostlinu. V současnosti, kdy roste převážně mimo obdělávaná pole a způsobované škody jsou minimální, je obvykle v přírodě trpěn. Jeho likvidace na loukách a pastvinách je celkem jednoduchá. Posečením louky v době jeho kvetení se téměř celá roční generaci vyhubí a v dalších létech jich vyroste minimum, v době dozrávání semen se naopak zajistí jejich dobré rozptýlení pro další roky.\n\nKokrhel patří mezi slabě jedovaté rostliny, obsahuje toxickou sloučeninu aukubin, která má tlumivý účinek na centrální nervovou soustavu.\n\n\n \n"}
{"id": "854940", "url": "https://cs.wikipedia.org/wiki?curid=854940", "title": "Výpadek dodávky elektřiny", "text": "Výpadek dodávky elektřiny\n\nVýpadek dodávky elektřiny je přerušení dodávky elektrické energie, ať už z důvodu poruchy elektrárny, nebo kvůli selhání přenosové soustavy.\n\nProtože krátkodobým výpadkům nelze zabránit, jsou důležité a na elektřině silně závislé instituce (například nemocnice) obvykle chráněny zdroji nepřerušovaného napájení včetně záložních generátorů elektrického proudu. V méně důležitých případech se používají alespoň zdroje nepřerušovaného napájení (obsahující akumulátory), které umožní překlenout krátkodobý výpadek proudu a nebo poskytnout dostatek energie pro vypnutí či přechod do nouzového režimu.\n\nMístní výpadky elektřiny v bytě či budově mohou být způsobeny poruchou elektrického zařízení, která (například kvůli nadproudu vzniklému z důvodu elektrickému zkratu) vede k vypnutí elektrického jističe, k přepálení pojistky a nebo vypnutí proudového chrániče.\n\nVýpadky vedení v rozsahu vesnice jsou často způsobeny poničením nadzemního vedení nízkého napětí v důsledku špatného počasí, například větru vyvracejícího sloupy vedení.\n\nI původně místní výpadky ovšem mohou vést ke kaskádovému selhání, které způsobí postupně výpadek v mnohem významnější části přenosové soustavy.\n\nRozsáhlé výpadky elektřiny se označují také anglickým slovem a pro moderní společnost, jejíž hladký chod do značné míry na dodávkách elektrické energie závisí, představují velký problém. Vznikají zejména v důsledku mimořádné události v přenosové soustavě a mohou postihnout i území několika států.\n\nNa rozdíl od jiných komodit musí být u dodávek elektřiny v každém okamžiku vzájemně vyrovnána bilance výroby a spotřeby elektrické energie. Vznik nerovnovážného stavu např. v důsledku poruchy části přenosové soustavy může vyvolat dominový efekt, kdy na jedné straně je automaticky omezována spotřeba elektřiny z důvodu přetížení soustavy a na druhé straně v důsledku jejího odlehčení jsou odpojovány od sítě nezatížené odlehčené výrobní zdroje.\n\nBlackoutu často předchází rozpad elektrizační soustavy a vznik ostrovních provozů. U dostatečně velkých ostrovních provozů s dostatečným regulačním výkonem a vyrovnanou bilancí výroby a spotřeby lze ostrovní provoz udržet až do doby opětovného připojení k elektrizační soustavě.\n\nK důsledkům blackoutu patří mimo jiné prakticky okamžité zastavení průmyslu, kolejové dopravy a výpadky komunikačních sítí – internetu a mobilního signálu. Při výpadku proudu nelze natankovat na většině českých čerpacích stanicích, což může způsobit nedostatek pohonných hmot. Během blackoutu lze spustit chod vodních elektráren, zatímco uhelné a jaderné elektrárny zůstávají mimo provoz kvůli energetickým nárokům na chod dopravníků a drtiček uhlí, resp. na chlazení jaderných reaktorů.\n\nV České republice zabezpečuje předcházení rozsáhlým výpadkům proudu státní společnost ČEPS, která pečuje o stabilitu elektrické sítě a spolupracuje na cvičeních, jež blackouty simulují a během nichž se nacvičuje spolupráce záchranných složek a odstraňování následků rozsáhlých výpadků. V ČR dosud k žádnému rozsáhlému výpadku elektřiny nedošlo. Potenciální riziko představují rozsáhlé přenosy energie ze severu Německa na jih, ke kterým je využívána i česká přenosová soustava. O tom, proč došlo k výpadku elektřiny v dané lokalitě, se dozvíte z webů distributorů elektřiny (např u ČEZu je to web bezstavy.cz). Nicméně, je nutné mít aspoň mobilní připojení k internetu, protože klasická domácí wi-fi v době výpadku proudu nebude fungovat.\n"}
{"id": "854941", "url": "https://cs.wikipedia.org/wiki?curid=854941", "title": "Jiří Payne", "text": "Jiří Payne\n\nJiří Payne, plným jménem Jiří Tomáš Payne, (* 7. července 1956 Praha) je český politik a jaderný fyzik, v letech 1990 až 2002 postupně poslanec České národní rady a Poslanecké sněmovny PČR za Občanské fórum a ODS, později místopředseda Svobodných a poradce prezidenta Václava Klause. V letech 2017 až 2019 poslanec Evropského parlamentu.\n\nJeho otec Harry Donald Payne se kvůli sňatku s Češkou vzdal nároku na americké občanství. Jeho bratry jsou MUDr. Jan Payne a spisovatel Petr Pazdera Payne. Absolvoval základní školu a gymnázium v Botičské ulici v Praze a pak vystudoval Matematicko-fyzikální fakultu Univerzity Karlovy (obor jaderná fyzika). Po dobu studií pracoval v Ústavu jaderného výzkumu v Řeži jako pomocná vědecká síla. V roce 1981 dokončil studium a složil závěrečné zkoušky. Fakulta mu ale kvůli jeho politickým a náboženským aktivitám odmítla vydat diplom. Bylo mu zamezeno v profesním životě. Na jeho případ upozornila Amnesty International. Promoci měl nakonec až v roce 1989. Mezitím pracoval jako programátor a lektor programování, pak po zostření jeho pronásledování byl od roku 1984 pečovatelem v domově důchodců a od roku 1986 topičem. Navštěvoval bytové teologické a filozofické semináře. Sám organizoval bytové kurzy hebrejštiny. V letech 1982–1989 ho sledovala Státní bezpečnost (spolu s jeho otcem a bratry) pod krycím jménem \"Fyzik\" a byl evidován jako prověřovaná osoba. V roce 1988 se účastnil opozičních demonstrací, byl zadržen policií a obviněn z podněcování a organizování demonstrací. Trestní stíhání bylo zastaveno až po pádu režimu. Byl aktivní i jako zpravodaj organizace Výbor na obranu nespravedlivě stíhaných.\n\nVe volbách v roce 1990 byl za Občanské fórum zvolen do České národní rady. Zastával zde post místopředsedy zahraničního výboru. V září 1990 se podílel na vzniku Meziparlamentního klubu demokratické pravice coby pravicového křídla v rámci Občanského fóra. Na jaře 1991 byl členem přípravného výboru pro založení ODS. Opětovně byl do ČNR zvolen ve volbách v roce 1992, nyní již za ODS (volební obvod Praha). Zasedal v mandátovém a imunitním výboru a v zahraničním výboru.\n\nOd vzniku samostatné České republiky v lednu 1993 byla ČNR transformována na Poslaneckou sněmovnu Parlamentu České republiky. Zde mandát obhájil v sněmovních volbách v roce 1996 a sněmovních volbách v roce 1998. V letech 1992–1996 byl předsedou zahraničního výboru sněmovny, v letech 1996–2002 jeho místopředsedou. Po roce 1996 byl náměstkem ministra obrany. Na ministerstvu řídil sekci zahraničních vztahů a podílel se na koordinaci přístupových jednání pro vstup Česka do NATO. V roce 1996 také připravoval volební kampaň ODS před volbami do senátu.\n\nV roce 1998, tedy v době, kdy byl poslancem, způsobil dopravní nehodu, když se střetl se sanitním vozem. Při nehodě utrpěla Payneova dcera těžké zranění, zraněn byl i Payne a řidič sanitky. Payne souhlasil se svým vydáním k trestnímu stíhání s tím, že poslanecká imunita se na takové případy vztahovat nemá. Sněmovna Payna ke stíhání vydala. Soud ho nepotrestal odnětím svobody, ale nařídil mu zaplatit způsobenou škodu a další peníze poslat na obecně prospěšné účely.\n\nPo odchodu ze sněmovny v roce 2002 se věnoval správě rodinného majetku. Od roku 2004 byl externím politickým poradcem prezidenta Václava Klause. V roce 2007 založil s manželkou Janou firmu Coventina, která se zabývá developerskými projekty na rodinných pozemcích.\n\nV roce 2009 patřil mezi zakladatele Strany svobodných občanů a stal se jejím místopředsedou. V letech 2010, 2012 a 2013 mandát obhájil. Místopředsedou strany byl do prosince 2015, kdy už v nové volbě post neobhajoval. V senátních volbách roku 2012 kandidoval za Stranu svobodných občanů do horní komory parlamentu za senátní obvod č. 26 - Praha 2. Získal 6 % hlasů a nepostoupil do 2. kola.\n\nV doplňovacích volbách do Senátu PČR v září 2014 kandidoval za Svobodné v obvodu č. 22 – Praha 10, kde se uvolnilo místo po Jaromíru Štětinovi. Se ziskem 7,39 % hlasů skončil na 7. místě a nepostoupil tak ani do druhého kola. V komunálních volbách v říjnu 2014 kandidoval za Svobodné do Zastupitelstva Hlavního města Prahy. Jakožto lídr kandidátky byl i kandidátem strany na post pražského primátora. Svobodní získali 3,57 % hlasů a nezískali žádný mandát.\n\nVe volbách do Evropského parlamentu v květnu 2014 kandidoval za Svobodné na 2. místě jejich kandidátky. Získal 3 696 přednostních hlasů, tj. 4,64 % hlasů odevzdaných pro Svobodné, mandát ale nezískal (stal se prvním náhradníkem). Na konci srpna 2017 však na svůj mandát rezignoval Petr Mach, protože se chtěl věnovat kampani před volbami do Poslanecké sněmovny PČR v říjnu 2017. Payne se tak stal v září 2017 novým poslancem Evropského parlamentu.\n\nV listopadu 2017 byl zvolen místopředsedou Svobodných. Na začátku března 2019 však na tuto funkci rezignoval, dle vlastních slov se totiž nedokázal ztotožnit se současným směřováním strany (Svobodní už podle něj nejsou stranou, kterou zakládal).\n\nJe znám jako kritik evropské integrace. Kritizoval Lisabonskou smlouvu, neboť podle něho odporuje právnímu řádu ČR. Kritizoval zavedení cestovních pasů pro děti, protože paradoxně před vstupem ČR do Schengenského prostoru děti pas mít nemusely. Marxismus považuje za druh náboženství, a diskuse s jeho představiteli mají být vedeny religiózními nikoliv vědeckými argumenty.\n\nPodpořil zamýšlenou výstavbu amerického protiraketového radaru v ČR. Kritizoval církevní restituce, protože díky nim podle Payna získá církev příliš velkou moc, a nedojde k odluce církve od státu. Kritizoval smlouvu ACTA, kterou považuje za \"vynucování pravidel analogového světa ve světě digitálním\".\n\n"}
{"id": "854944", "url": "https://cs.wikipedia.org/wiki?curid=854944", "title": "Seznam památných stromů v okrese Mělník", "text": "Seznam památných stromů v okrese Mělník\n\nToto je seznam památných stromů v okrese Mělník, v němž jsou uvedeny památné stromy na území okresu Mělník.\n\n"}
{"id": "854951", "url": "https://cs.wikipedia.org/wiki?curid=854951", "title": "Seznam památných stromů v okrese Chrudim", "text": "Seznam památných stromů v okrese Chrudim\n\nToto je seznam památných stromů v okrese Chrudim, v němž jsou uvedeny památné stromy na území okresu Chrudim.\n\n"}
{"id": "854955", "url": "https://cs.wikipedia.org/wiki?curid=854955", "title": "Záruby", "text": "Záruby\n\nZáruby (dříve též \"Ostrý vrch\", , , 767,4 m n. m.) je zalesněná hora v centrální části Malých Karpat. Leží nad vsí Smolenice asi 17 km jižně od Senice a 20 km severozápadně od Trnavy na území okresu Trnava (Trnavský kraj). Hora je součástí Národní přírodní rezervace Záruby (území CHKO Malé Karpaty). Na západním úbočí se nachází zřícenina hradu Ostrý Kameň. Záruby jsou nejvyšším bodem Malých Karpat.\n\n\nKopec je také národní přírodní rezervací, jejíž území vyhlášeno či novelizováno v roce 1984 na rozloze 299,99 ha. Ochranné pásmo nebylo stanoveno.\n\n"}
{"id": "854961", "url": "https://cs.wikipedia.org/wiki?curid=854961", "title": "Amami (souostroví)", "text": "Amami (souostroví)\n\nSouostroví Amami ( [Amami-guntó]) je skupina ostrovů na hranici mezi Východočínským mořem a Filipínským mořem, která je v rámci prefektury Kagošima součástí Japonska.\n\nSouostroví leží v severní části souostroví Rjúkjú, táhne se v délce asi 200 km od severu k jihu. Od Kjúšú je vzdáleno necelých 400 km. Stejně jako v celém souostroví Rjúkjú je i zde pevnina pozůstatkem rozsáhlého pevninského mostu, který se zhruba před 5 mil. let rozlámal a následně byl z větší části zatopen. Většina ostrovů je celkem hornatá a nejvyšším vrcholem je hora Juwan (694 m n. m.) na hlavním ostrově. Pouze ploché ostrovy Joron, Okinoerabu a Kikai jsou korálového původu, přičemž poslední z nich je s ročním zdvihem 2 mm nejrychleji rostoucím korálovým ostrovem na světě. Ostrovy jsou tvořeny převážně vápenci, na Okinoerabudžimě a Tokunošimě se dokonce nacházejí krasové jeskyně. Na ostrovech bylo v r. 1974 zřízeno chráněné území o rozloze 78,61 km², které zahrnuje i přilehlé části moře.\n\nJaponská geografie řadí Amami spolu se souostrovími Ósumi a Tokara do souostroví Sacunan.\nFlóra je na ostrovech subtropická a nacházejí se zde jedinečné subtropické deštné pralesy, tvořené převážně mangrovníky. Pokud jde o faunu, žije zde několik endemických druhů jako králík japonský (Pentalagus furnessi), sojka nádherná (Garrulus lidthi) a jedovatí hadi (Ovophis okinavensis a Trimeresurus flavoviridis). V roce 1979 bylo kvůli boji s hady na ostrov introdukováno 30 kusů promyky malé, která nyní působí značné škody na původní fauně.\n\nKlima na ostrovech je oceánické, subtropické. Oproti Okinawě tu jsou však chladnější zimy, kdy denní teploty dosahují 10 °C. Sněhové srážky byly několikrát zaznamenány ve větších nadmořských výškách, naposledy 16. ledna 2011. Ovšem i v zimních měsících může denní maximum přesáhnout 20 °C. Na druhé straně v létě denní maxima zřídka přesáhnou 35 °C. Roční úhrn srážek přesahuje 2 000 mm s maximem v období dešťů v červnu. Poté nastává stabilní letní počasí následované obdobím tajfunů, kterých přichází do roka více (v průměru 3, ale i 8); při nich rychlost vzduchu dosahuje běžně 40 až 50 m/s.\n\nVíce než polovina obyvatel (asi 66 000) žije na ostrově Amami Óšima, kde leží i největší město Amami se zhruba 45 tis. obyvateli. Většina obyvatel mluví amamštinou, což je jeden z japonsko-rjúkjúských jazyků. Japonština je rozšířena jako druhý jazyk.\n\nSouostroví Amami je součástí prefektury Kagošima. Dělí se na dva okresy :\nPřehled obydlených ostrovů dává následující tabulka. Kromě tam uvedených ostrovů patří k souostroví 5 neobydlených ostrovů - \"Edatekudžima (枝手久島), Enijabanaredžima (江仁屋離島), Sukomodžima (須子茂島), Kijamašima (木山島), Hanmjašima (ハンミャ島)\".\n\nHlavním zdrojem obživy na ostrovech býval rybolov a zemědělství. V současnosti se pěstuje především cukrová třtina, sladké brambory, rýže (ve dvou sklizních), banány, papája, mango, ananas a květiny. Po druhé světové válce vzrostl význam domácí turistiky, a to zejména proto, že v letech 1953 až 1971 se jednalo o nejjižnější část Japonska. Z průmyslu je významné zpracování mořských produktů (tuňáci, krevety) dále pěstování perel a mořských ryb a také místní kosmetika.\n\nOstrovy jsou propojeny trajekty. Na ostrovech Amami Óšima, Okinoerabudžima, Kikaidžima, Tokunošima a Jorondžima jsou letiště místního významu. Uvažuje se o stavbě mostu mezi ostrovy Amami Óšima a Kakeromadžima, ovšem vysoko odhadované náklady kvůli značné hloubce průlivu a velkému zatížení větrem mají za následek oddalování realizace projektu.\n\nNa Tokunošimě jsou známky lidské přítomnosti, které se datují do doby před 32 tisíci let. Později bylo trvalé osídlení přerušeno, patrně kvůli sopečné činnosti, která zanechala mocné vrstvy popela z doby před 24 až 22 tisíci let. Nejmladší vrstvy popela jsou staré asi 6 400 let a na ně navazují nálezy keramiky z období Džómon (4. tisíciletí př. n. l.). Keramické výrobky z tohoto období se nalézají na více ostrovech a dokazují, že některá sídla byla obývána po několik staletí.\n\nPrvní písemná zmínka o Amami se nalézá v japonských pramenech z r. 657. Později vznikly zápisy i o jednotlivých ostrovech. Roku 735 tudy cestoval do Číny japonský vyslanec. V 11. století začaly na ostrovech vznikat opevněné tvrze a nejpozději ve 12. století sem proniklo zemědělství, což mělo za následek majetkovou diferenciaci a později vznik knížectví. Knížectví podle všeho bylo poplatné feudálům z Kjúšú, ale později narůstal vliv království Rjúkjú, do závislosti na němž se ostrovy dostaly. Ještě v r. 1537 se podařilo uhájit nezávislost, ale v r. 1571 byla ostrovy připojeny k tomuto království.\n\nHraniční poloha ostrovů vedla k tomu, že se zde střetávaly zájmy Japonského císařství a království Rjúkjú, které uznávalo suverenitu čínského císaře. Tyto střety dosáhly vrcholu v 17. století, kdy se Amami nakrátko dostalo pod japonskou kontrolu. S úpadkem Číny vliv Japonska vzrůstal a koncem 19. století Japonsko ostrovy anektovalo spolu s celým královstvím Rjúkjú.\n\nPo porážce Japonska ve druhé světové válce podléhalo souostroví americké správě. Podle čl. 3 sanfranciské smlouvy patřily ostrovy k územím, která měla být se souhlasem OSN převedena do správy USA. Pro odpor Sovětského svazu OSN takový souhlas nevydalo. Ostrovy byly navráceny Japonsku 25. prosince 1953 jako první z těchto území.\n\n"}
{"id": "854964", "url": "https://cs.wikipedia.org/wiki?curid=854964", "title": "Almara", "text": "Almara\n\nAlmara (z latiny) je rozměrná skříň v sakristii, která slouží k uchovávání liturgických předmětů.\n"}
{"id": "854971", "url": "https://cs.wikipedia.org/wiki?curid=854971", "title": "Zdravínek jarní", "text": "Zdravínek jarní\n\nZdravínek jarní (\"Odontites vernus\") je poloparazitická, nevysoká, načervenale kvetoucí bylina, jediný druh z rodu zdravínek který roste v přírodě České republiky.\n\nRostlinný druh pocházející z Eurasie kde je rozšířen v mírném a boreálním pásmu od Britských ostrovů a Pyrenejského poloostrova přes Balkán, Ural a Kavkaz až do severovýchodní Asie po řeku Amur. Na severu je evropský areál výskytu ohraničen středem Skandinávie, na jihu jihem Itálie a Řeckem; neroste na středomořských ostrovech a v Malé Asií. Zavlečen byl do Severní Ameriky kde se rozšířil hlavně na východním pobřeží Kanady.\n\nV České republice vyrůstá roztroušeně a mísy až hojně, nejčastěji v termofytiku a teplejších oblastech mezofytika, v oreofytiku se mu nedaří. Vyskytuje se často v sušších trávnicích, na okrajích lesů, okolo polních cest, na pastvinách, polích i neobdělávaných úhorech, nejčastěji na zásaditých, těžších půdách dostatečně zásobených živinami. Ke spatření je obvykle na lokalitách ve středních, jižních a severozápadních Čechách, vzácněji v západních Čechách a v podhůří Orlických hor a Bílých Karpat.\n\nJe diagnostickým druhem břehových společenstev svazů \"Agropyro-Rumicion crispi\" a pastvin svazu \"Cynosurion\".\n\nV přírodě České republiky se podle ustálených názorů vyskytují dva poddruhy zdravínka jarního:\n\nZdravínek jarní pozdní se od nominálního poddruhu zdravínku jarního pravého odlišuje větším počtem (3 až 12 párů) a větší délkou větví odbočujících téměř vodorovně z hlavní lodyhy, listeny menšími než jsou květy, kratší korunou, ne delší než 7 mm, a podstatně také pozdější dobou kvetení (od července do září, zatímco zdravínek jarní pravý vykvétá od května do července). Zdravínek jarní pozdní je hodně variabilní, záleží převážně na druhu a kvalitě hostitelské rostliny. Osídluje různá ruderální stanoviště a v přírodě ČR se celkově vyskytuje mnohem častěji.\n\nV poslední době začínají na základě vědeckých výzkumů někteří autoři prosazovat názor, že ve Střední Evropě, a pravděpodobně i v ČR, se vyskytují tři typy zdravínku jarního:\n\nPoloparazitická jednoletá bylina, rozmnožující se výhradně semeny, která dorůstá do 40 cm. Má lodyhu převážně silně větvenou, odbočující větve odstávají mnohdy pod úhlem téměř 90° a bývají na koncích poněkud obloukovitě ohnuté. Na hustě krátce chlupaté lodyze vyrůstají vstřícně kopinaté až čárkovitě kopinaté přisedlé listy které jsou po obvodě tupě zubaté. Směrem vzhůru znenáhla listy přecházejí v pilovité listeny, často načervenalé nebo nafialovělé, které se postupně zmenšují.\n\nChlupaté květy na krátkých stopkách rostou z paždí listenů a směřují na jednu stranu. Vytvářejí řídké, jednostranné, hroznovité květenství; pod nejnižšími květy je několik listenů s pouhými rudimenty květů.\n\nKvěty vyrůstají na opačnou stranu než listeny. Čtyřcípý trubkovitý až zvonkovitý vytrvalý kalich je často nafialovělý. Dvoupyská koruna je světle fialová až načervenalá, někdy nachová, mělce vykrojený přilbovitý horní pysk je obloukovitě ohnutý, dolní pysk je třícípý. Tyčinky jsou 4, dvě jsou delší, jejich prašníky se skládají ze dvou od sebe zřetelně oddělených pouzder která jsou vespod protažená do hrotu. Květy se po rozkvětu mohou opylit přednostně entomogamicky, nestane-li se tak, opylí se později autogamicky.\n\nPlodem je dvoupouzdrá, hnědá, elipsoidní tobolka. Bývá dlouhá 7 až 9 mm, je chlupatá a obalena vytrvalým kalichem. Drobná hnědá semena jsou podlouhle vejčitá až podlouhle oválná, 1,4 až 2 mm dlouhá a zbrázděna na povrchu několika podélnými žebry. Semena se rozšiřují hlavně větrem nebo vodou.\n\nZdravínek jarní se rozmnožuje výhradně semeny kterých na jedné rostlině dozrává i 10 tisíc. Semena z rostliny vypadají většinou současně se sklizní parazitované plodiny, u ozimů před sklizni. Těsně po uzrání jsou semena špatně klíčivá, lépe klíčí až na jaře po stratifikaci v půdě (ve vlhku a chladu) z hloubky do 2 cm. V půdě si podržují klíčivost několik let, na povrchu ji po vysušení brzy ztrácejí.\n\nKořínky mladé rostlinky se časně po vyklíčení potřebují dostat do kontaktu s kořeny vhodné hostitelské rostliny, nejčastěji to bývají obilniny a traviny, z kterých pomocí haustorií přichycených k cévním svazkům kořenů patazitované rostliny čerpají nezbytné živiny. Přestože je tato poloparazitická rostlina schopná žít i neparaziticky, dokáže jen asi v 8 % dorůst do stavu dospělosti, tj. vykvést.\n\nV \"Černém a červeném seznamu cévnatých rostlin z roku 2000\" je zdravínek jarní, pravděpodobně nominální poddruh, zařazen mezi druhy silně ohrožené (C2).\n\n \n"}
{"id": "854973", "url": "https://cs.wikipedia.org/wiki?curid=854973", "title": "Garderoba", "text": "Garderoba\n\nSlovo garderoba může mít více významů:\n"}
{"id": "854980", "url": "https://cs.wikipedia.org/wiki?curid=854980", "title": "Stanislav Pěnička", "text": "Stanislav Pěnička\n\nStanislav Pěnička (* 5. října 1939) je bývalý český sportovní funkcionář a politik, v 90. letech 20. století poslanec České národní rady a Poslanecké sněmovny za ODS, později za Unii svobody, v letech 1997-1998 předseda Svazu lyžařů.\n\nVe volbách v roce 1992 byl zvolen do České národní rady za ODS (volební obvod Východočeský kraj). Zasedal v rozpočtovém výboru.\n\nOd vzniku samostatné České republiky v lednu 1993 byla ČNR transformována na Poslaneckou sněmovnu Parlamentu České republiky. Zde mandát obhájil v sněmovních volbách v roce 1996. V letech 1992-1996 byl místopředsedou rozpočtového výboru. V lednu 1998 přestoupil do poslaneckého klubu nově utvořené Unie svobody. Krátce před svým přestupem k Unii svobody měl v prosinci 1997 dopravní nehodu, po níž odmítl dechovou zkoušku. Čelil pak kritice. V březnu 1998 se ale ke kritickým výzvám kvůli jeho dopravní nehodě připojila i Unie svobody, která mu doporučila pozastavit členství. Mandátový a imunitní výbor sněmovny mu uložil zaplacení pokuty. Pěnička se bránil tím, že poukazoval na rozpory ve znaleckých posudcích a označil chování policistů po nehodě za arogantní. Proti verdiktu sněmovního výboru se odvolal a uspěl. V květnu 1998 podepsal analýzu \"Jednadvacet záznamů o pravicové havárii\", kterou sepsal Milan Uhde, v níž se kriticky hodnotila i Unie svobody.\n\nV červnu 1997 byl zvolen předsedou Svazu lyžařů. Bytem se uvádí v Tanvaldu. V březnu 1998 z funkce odstoupil. V červnu 1999 se stal marketingovým ředitelem fotbalového klubu Jablonce.\n\nPozději se vrátil do ODS. V komunálních volbách v roce 2002 a komunálních volbách v roce 2006 byl za ODS zvolen do zastupitelstva města Semily. Profesně uváděn jako zástupce ředitele školy, v roce 2006 jako místostarosta. K roku 2004 se zmiňuje jako předseda organizace ODS v Semilech a aktér sporu mezi dvěma křídly tamních občanských demokratů.\n\nVe volebních obdobích 2004-2008 i 2008-2012 byl členem \"Výboru pro výchovu, vzdělávání, zaměstnanost a sport\" zastupitelstva Libereckého kraje. V letech 2008-2012 byl dokonce jeho předsedou.\n\nV senátních volbách roku 2012 kandidoval do horní komory parlamentu za senátní obvod č. 35 - Jablonec nad Nisou. Byl kandidátem hnutí Semiláci. Získal 3 % hlasů a nepostoupil do 2. kola. Profesně se uvádí jako zástupce ředitele střední školy v Tanvaldu a krajský zastupitel v Libereckém kraji. Do krajského zastupitelstva byl zvolen v krajských volbách roku 2004 a krajských volbách roku 2008 za ODS. V polovině června roku 2012 ovšem z ODS vystoupil.\n\n"}
{"id": "854984", "url": "https://cs.wikipedia.org/wiki?curid=854984", "title": "Pavel Pešek", "text": "Pavel Pešek\n\nPavel Pešek (* 31. března 1964 České Budějovice) je český politik, v 90. letech 20. století a počátkem 21. století poslanec České národní rady a Poslanecké sněmovny za ODS, později za Unii svobody.\n\nMaturoval roku 1982 na gymnáziu Český Krumlov. V roce 1989 absolvoval Vysokou školu zemědělskou v Praze. Je ženatý, má dvě děti.\n\nVe volbách v roce 1992 byl zvolen do České národní rady za ODS (volební obvod Jihočeský kraj). Zasedal v zemědělském výboru.\n\nOd vzniku samostatné České republiky v lednu 1993 byla ČNR transformována na Poslaneckou sněmovnu Parlamentu České republiky. Zde mandát obhájil v sněmovních volbách v roce 1996 a sněmovních volbách v roce 1998. Od roku 1996 byl místopředsedou poslaneckého klubu ODS. V lednu 1998 přestoupil do poslaneckého klubu nově utvořené Unie svobody, přičemž pak od ledna 1998 zastával funkci místopředsedy klubu Unie svobody a od března 1998 předsedy tohoto klubu. Ve volebním období 1998-2002 byl místopředsedou klubu Unie svobody. V letech 1996-1998 byl místopředsedou zemědělského výboru sněmovny a také členem organizačního výboru, v němž pak v letech 1998-2002 působil na místopředsednickém postu, zatímco setrval na pozici řadového člena zemědělského výboru. V roce 2002 se uvádí jako místopředseda Unie svobody-DEU. Do sněmovny ale toho roku zvolen nebyl. Patřil totiž mezi řadu politiků Unie svobody, které přeskočili díky preferenčním hlasům lidovečti kandidáti v rámci volební aliance KDU-ČSL a US-DEU, takzvaná \"Koalice\". Za US-DEU se nicméně ještě podílel na dojednávání koaliční vlády s ČSSD a KDU-ČSL. V lednu 2003 již na post místopředsedy strany nekandidoval.\n\nV období let 2002-2007 zasedal v dozorčí radě České konsolidační agentury. V květnu 2006 informovala média, že se v této agentuře, respektive v její dceřiné společnosti Galileo Real, pohřešuje půl miliardy korun. Pešek byl tehdy předsedou dozorčí rady společnosti IMOB, která spravovala pohledávky komanditní společnosti Galileo Real, a na svůj post v důsledku aféry rezignoval. Svůj odchod tehdy komentoval následovně: „\"přestože za celou věc necítím žádnou odpovědnost, považuji za morálně správné, abych jako předseda dozorčího orgánu rezignoval\".“\n\nOd června 2006 působil jako asistent a poradce poslance ODS Michala Doktora. V jeho týmu setrval i poté, co Doktor odešel z ODS.\n\nV komunálních volbách v roce 1998 a komunálních volbách v roce 2002 kandidoval za US-DEU neúspěšně do zastupitelstva města Český Krumlov. Profesně uváděn jako poslanec, v roce 2002 jako podnikatel.\n\n"}
{"id": "854987", "url": "https://cs.wikipedia.org/wiki?curid=854987", "title": "Otakar Kamper", "text": "Otakar Kamper\n\nOtakar Kamper (19. srpna 1878 Praha-Karlín – 30. června 1942 Kobyliská střelnice – popraven za heydrichiády) byl český muzikolog, a hudební historik, povoláním bankovní úředník. Byl bratrem Jaroslava Kampera.\n\nPo ukončení gymnaziálních studií se Otakar Kamper stal studentem (1893–1896) Českoslovanské obchodní akademie, kde byl jeho učitelem angličtiny Josef Václav Sládek. Po absolvování akademie se stal bankovním úředníkem, zároveň se intenzivně věnoval svému zájmu o hudbu a hudební historii. Odborně katalogizoval Křižovnický hudební archiv v Praze, který představuje mimořádně cenný a zachovalý fond k hudební kultuře barokní Prahy i k dějinám chrámové hudby v 17.–20. století. Jeho práce skončila v roce 1942, kdy byl křižovnický konvent přepaden a zabrán jako sídlo gestapa. Otakar Kamper, v té době rada Hypoteční banky, byl téhož roku spolu se svou manželkou Růženou Kamperovou roz. Stuchlou popraven.\n\nVěnoval se pramennému výzkumu české hudby zejména 18. století, kde se soustředil zejména na dějiny opery, oratoria a chrámové hudby. Některé jeho pramenné práce (zejména kniha věnovaná F. X. Briximu), založené na poznatcích z křižovnického archivu, měly značný význam. Publikoval také životopisné statě např. o Robertu Führerovi, Františku Škroupovi, Janu Ladislavovi Dusíkovi. Některé Führerovy mše upravil pro liturgické účely, psal také do Ottova slovníku naučného.\n\n\n"}
{"id": "854988", "url": "https://cs.wikipedia.org/wiki?curid=854988", "title": "Václav Kozel", "text": "Václav Kozel\n\nVáclav Kozel (* 19. listopadu 1940 Praha) je současný dirigent Big Bandu Českého rozhlasu a jeden z nejzkušenějších aranžérů a skladatelů. \n\nUž od dětství byl okouzlen hudbou a začal tedy s harmonikou a klavírem. V 60. letech studoval klarinet u profesora \"Karla Dlouhého\".\n\nOd mládí patřil k předním představitelům na jazzové scéně. Na podzim roku 1959 nastoupil do orchestru \"Vlastimila Kloce\" a hostoval jako saxofonista i v jiných orchestrech, například v orchestru Karla Vlacha. Protože se mu líbil jazz, účinkoval v různých jazzových klubech. Mezi jeho spoluhráče patřili například Rudolf Rokl, Antonín Gondolán, Laco Deczi, Studio 5 s Karlem Velebným. Ve Vídni jamoval například s Duke Ellingtonem.\n\nV 60. letech založil svůj první big band, absolvoval aranžerské kurzy u Karla Krautgartnera. Později hrál na klavír a varhany v orchestru Karla Vlacha, pro který aranžoval mnoho skladeb. V té době začal skládat hudbu pro televizní filmy, reklamy a jazzové televizní pořady. V těch doprovázel osobnosti jako Karel Gott, Václav Hudeček, Karel Hála, Karel Černoch aj.\n\nStál při založení Jazzklubu Parnas, kde vystupoval se svým \"Nonetem\" v řadě koncertů. Časem se Nonet rozrostl na big band nazvaný \"All Stars Big Band\". Hosty tohoto big bandu byli například Karel Velebný, Evžen Jegorov, Zdeněk Pulec, Václav Týfa, Svatopluk Košvanec, Ivan Smažík, Rudolf Rokl, Karel Růžička starší a další. Jako dirigent All Stars Big Bandu se zúčastnil festivalu \"Pražské jaro\" a hrál s Freddie Colem, Rich Perrym, George Mrázem aj.\n\nV 90. letech působil na \"konzervatoří Jaroslava Ježka\" jako profesor výuky orchestrální praxe. V této době rovněž založil Big Chess band, orchestr složený z nadějných mladých muzikantů, kterým předává své zkušenosti. Od září 2002 pracuje jako dirigent Big bandu Českého rozhlasu. V roce 2011 vydal s \"Karlem Gottem\" CD nazvané \"Sentiment\", kde předvádí své aranžérské a dirigentské dovednosti.\n\n\n"}
{"id": "854990", "url": "https://cs.wikipedia.org/wiki?curid=854990", "title": "David ben Solomon Altaras", "text": "David ben Solomon Altaras\n\nDavid ben Solomon Altaras (1675–1714) byl italský rabín, autor a editor.\nJeho otcem byl rabín španělského původu Solomon Altaras. David působil jako vrchní rabín španělské synagogy v Benátkách. Kromě vlastních prací vydával i díla jiných rabínů.\n\n"}
{"id": "854999", "url": "https://cs.wikipedia.org/wiki?curid=854999", "title": "TRANSCENTRUM bus", "text": "TRANSCENTRUM bus\n\nTRANSCENTRUM bus s.r.o. (zkratkou \"TC bus\") byl český autobusový dopravce se sídlem v Kosmonosích, původně v Mladé Boleslavi. Společnost byla založena v prosinci 1997. Od listopadu 2003 převzala regionální autobusovou dopravu objednávanou Středočeským krajem v okrese Mladá Boleslav a zůstala v okrese dominantním dopravcem. Síť linek dopravce přesahovala do okolních okresů a krajů, směrem k České Lípě, Jičínu, Lysé nad Labem a Praze. Od roku 2007 se stala prostřednictvím mateřské společnosti ARRIVA holding Česká republika s.r.o. součástí skupiny Arriva, kterou v roce 2010 získaly do vlastnictví Deutsche Bahn. K 1. lednu 2015 (podle živnostenského rejstříku už k 10. prosinci 2014) byla společnost TRANSCENTRUM bus s.r.o. přejmenována na ARRIVA STŘEDNÍ ČECHY s.r.o. K 31. prosinci 2014 s ní byla sloučena společnost BOSÁK BUS s. r. o. \n\nTRANSCENTRUM bus s.r.o. na svém webu jako svého předchůdce v provozování linkové dopravy uvádí mladoboleslavskou, později kosmonoskou firmu TC TRANSCENTRUM spol. s r.o. Ta byla založena na konci roku 1991 a jejími společníky byli Josef Libich, Petr Kadlec, Miroslav Pískač a František Čáslava.\n\nV prosinci 1997 byla založena TRANSCENTRUM bus s.r.o. Zpočátku bylo společníky (vlastníky) rovným dílem po 16,66 % šest fyzických osob (František Čáslava, Petr Kadlec, Jiří Krejza, Miroslav Kučera, Josef Libich, Miloslav Piskač), v červenci 2004 byl podíl Miloslava Piskače rozdělen mezi tři z ostatních společníků. Zpočátku se společnost zabývala nepravidelnou osobní dopravou, zejména službami pro cestovní ruch a smluvní dopravou pro firmu ŠKODA Auto. Mimo to provozovala 6 linek pravidelné autobusové dopravy na Chotětovsku. Koncem roku 2003 uzavřela se Středočeským krajem smlouvu o převzetí autobusové dopravy v závazku veřejné služby v okrese Mladá Boleslav.\n\nV prosinci 2006 (do obchodního restříku zapsáno v únoru 2007) se jediným společníkem stala ARRIVA holding Česká republika s.r.o., což byla první akvizice dopravního holdingu ARRIVA v České republice (v roce 2007 pak koupila ještě autobusové firmy Bosák bus a OSNADO).\n\nK 1. lednu 2015 mají být společnosti Bosák Bus s. r. o. a Transcentrum Bus s. r. o. sloučeny do nové společnosti Arriva Střední Čechy. Podle živnostenského rejstříku byla společnost TRANSCENTRUM bus s.r.o. k 10. prosinci 2014 přejmenována na ARRIVA STŘEDNÍ ČECHY s.r.o., podle obchodního rejstříku až 1. ledna 2015. Podle obchodního rejstříku přešlo 31. 12. 2014 na společnost TRANSCENTRUM bus s.r.o. v důsledku fúze sloučením jmění společnosti BOSÁK BUS, spol. s r.o. včetně práv a povinností z pracovněprávních vztahů. Až do konce února platily jízdní řády s názvem společnosti TRANSCENTRUM BUS, jízdní řády s novým názvem společnosti byly pro obě provozní oblasti vydány s platností od 1. března 2015.\n\nV čele stojí ředitel, který je zároveň jednatelem. Podřízeni mu jsou finanční ředitel, dopravní ředitel pro osobní dopravu, vedoucí servisu, vedoucí provozního úseku, sekretariát a externí správce sítě. Ředitelem a jednatelem společnosti je v roce 2012 Ing. Martin Bělovský. V roce 2006 byl ředitelem František Čáslava.\n\nPodnik měl provozovny Kosmonosy, Benátky nad Jizerou, Mnichovo Hradiště a Bělá pod Bezdězem. Informační středisko má na autobusovém nádraží v Mladé Boleslavi, které však sama neprovozuje. V ostatních městech, kde má provozovny, používá pro prodej svých čipových karet smluvně knihkupectví.\n\nDopravce je členem Asociace dopravních, spedičních a servisních společností Středních Čech a od 1. července 2009 též členem Asociace dopravních, spedičních a servisních firem Čech, Moravy a Slezska.\n\nV Mladé Boleslavi vznikla provozovna státní autobusové dopravy již pod hlavičkou ČSD. Po roce 1948 byla začleněna do ČSAD, v jejímž rámci došlo k několika reorganizacím od původního celostátního národního podniku přes krajské (1952–1960), okresní (1960–1963) a znovu krajské (1960–1990) národní podniky ČSAD a státní podnik \"Československá automobilová doprava Mladá Boleslav\" od prosince 1990. Jeho privatizací vznikla k 1. lednu 1994 akciová společnost ČSAD Mladá Boleslav a. s., která převzala někdejší dopravní závod 110 s provozovnami Mladá Boleslav, Mnichovo Hradiště, Bělá pod Bezdězem a Benátky nad Jizerou. V červnu 1996 se ČSAD Mladá Boleslav a. s. přejmenovala na Seco Trans a. s. a v srpnu 2002 na Seco GROUP a. s.\n\n27. srpna 2003 Rada Středočeského kraje schválila vypovězení smlouvy o závazku veřejné služby stávajícímu dopravci Seco GROUP a. s. k 31. říjnu 2003 a 24. září 2003 schválila smlouvu ve shodném rozsahu s TRANSCENTRUM bus s. r. o., která provoz převzala od 1. listopadu 2003.\nVeřejnou pravidelnou dopravou se údajně zabývala už firma TC TRANSCENTRUM spol. s r.o. před prosincem 1997.\n\nDo roku 2003 se TRANSCENTRUM bus s.r.o. zabývala zejména nepravidelnou dopravou a službami pro cestovní ruch (zájezdy), neveřejnou dopravou zaměstnanců pro automobilku Škoda a okrajově provozovala 6 linek veřejné autobusové dopravy na Chotětovsku. Od listopadu 2003 na základě smlouvy se Středočeským krajem převzala po firmě Seco GROUP a. s. provozování veřejné autobusové dopravy v okrese Mladá Boleslav.\n\nV roce 2012 provozovala asi 68 autobusových linek, převážně regionálních. Naprostou většinou veřejné linkové autobusové dopravy podnik provádí v rámci závazku veřejné služby pro Středočeský kraj. Do Středočeské integrované dopravy ani Pražské integrované dopravy dopravce není zapojen. Liberecký kraj a Královéhradecký kraj se na celkovém objemu objednaných výkonů podílejí na přesahujících úsecích linek po 1 %. V případě, že by společnost neuspěla v blížícím se výběrovém řízení ve Středočeském kraji, musela by svou činnost zásadně zredukovat. Se Středočeským krajem má většina dopravců včetně tohoto smlouvu do roku 2019, v roce 2011 kraj smlouvy plošně vypověděl a začal připravovat výběrová řízení, ale po rezignaci hejtmana Davida Ratha výpovědi stáhnul.\n\nDo 11. prosince 2005 provozoval v Mladé Boleslavi městskou tzv. nákupní linku 265 401 k centru Olympia, jinak žádnou městskou hromadnou dopravu neprovozuje.\n\n8 linek směřuje z Mladoboleslavska do Prahy, část z nich je rychlíkových či polorychlíkových. Do prosince 2003 provozoval i dálkové linky 530 250 z Josefova Dolu na Jablonecku do Prahy a z Liberce do Prahy.\n\n7 linek (505, 540, 541, 543, 551, 552, 553) zčásti spadá do integrovaného systému IREDO v Královéhradeckém kraji, do nějž se společnost zapojila 13. června 2010.\n\n7 linek (260005, 260006, 260280, 260530, 260580, 260610, 540810), zejména do okolí Bezdězu, zasahuje do Libereckého kraje, nejsou však zahrnuty do integrovaného systému IDOL. S Libereckým krajem má dopravce uzavřenou smlouvu na období od roku 2004 do roku 2013. V letech 2005–2012 se roční výkon TRANSCENTRUM bus pro Liberecký kraj pohyboval kolem 80 až 110 tisíc km ročně a 40 až 50 spojů v pracovní den.\n\nV roce 2012 podnik zajišťoval linkovou dopravu 98 autobusy, v pracovní dny do pravidelného provozu vypravoval 85 autobusů a obsluhované území zahrnovalo 159 obcí.\n\nK 1. lednu 2004 zavedli čtyři největší dopravci v Libereckém kraji jednotný systém odbavování pomocí bezkontaktních čipových karet a 1. listopadu 2005 se k systému připojila i TRANSCENTRUM bus s. r. o. Odbavovací čipové karty společnosti spadají pod dohodu vzájemné použitelnosti s dopravci BusLine a. s. (dříve ČSAD Semily a. s. a ČSAD Jablonec nad Nisou a. s.), ČSAD Liberec a. s. a Dopravní podnik města Mladé Boleslavi s. r. o. a ČSAD Česká Lípa a. s. Dohoda se ovšem vztahuje pouze na starší čipové karty standardu EmCard. Se zavedením integrovaného dopravního systému IDOL, do nějž TRANSCENTRUM bus není zapojen, přestaly být karty vzájemně použitelné. Do 31. prosince 2011 emitoval TC bus 13 084 karet standardu EMCard 1 kB.\n\nZajišťuje neveřejnou dopravu pro řadu místních firem, například Škoda Auto a. s., Johnson Control, Behr CZ, a různé další formy neveřejné autobusové i automobilové dopravy. Přeprava zaměstnanců společnosti ŠKODA AUTO a. s. minibusy a osobními vozidly a zvláštní autobusová linka z Městce Králové do Mladé Boleslavi se na neveřejné dopravě podílejí nejvíce.\n\nVe službách cestovního ruchu spolupracovala s cestovními kancelářemi jako Čedok, Fischer, Firo Tour, a se sesterskou incomingovou cestovní agenturou TC Travel Prague.\n\nNa nejsilnějšího konkurenta v oblasti pravidelné i nepravidelné dopravy považuje firma společnost BusLine a. s.\n\nVozový park je pro veřejnou linkovou dopravu tvoří v roce 2012 autobusy značky Karosa (Iveco) a SOR.\n\nVozový park pro nepravidelnou dopravu obnáší autobusy Bova Magiq (2x), Bova Futura s nákladním přívěsem, Irisbus Evadys, Karosa Axer, Karosa C 955, minibus Renault Master a mikrobus Volkswagen Caravelle.\n\nV roce 2006 měl podnik 124 autobusů. V roce 2012 údajně zajišťoval linkovou dopravu 98 autobusy. V květnu 2012 uváděl, že provozuje 100 autobusů o průměrném stáří 11 let.\n\nV roce 2012 utvořila TRANSCENTRUM bus s.r.o. se sesterskou společností Arriva vlaky s.r.o. konsorcium, které se účastnilo výběrového řízení na dopravce na rychlíkové lince Olomouc - Krnov - Ostrava. V tomto řízení nakonec byly podány jen dvě nabídky, nabídka tohoto konsorcia skončila druhá za Student Agency. Konsorcium Arrivy v nabídce požadovalo kompenzaci (dotaci) 189,10 Kč na vlakokilometr, RegioJet 188 Kč. RegioJet nabídl dopravu novými vlaky, Arriva nabídla tři varianty, počítající s využitím nových nebo nově rekonstruovaných vlaků. V polovině ledna 2013 ministerstvo dopravy oznámilo, že nabídku Arrivy vyřadilo, protože nedodala potřebná osvědčení o vzdělání vedoucích zaměstnanců. Soutěžní podmínky vyžadovaly ve vedení dvě odborně způsobilé osoby, zatímco drážní zákon vyžaduje pouze jednu. Ministerstvo poté soutěž zrušilo a zakázku přímo bez další soutěže nabídlo Student Agency.\n\nZa rok 2011 měl podnik výnosy kolem 120 milionů Kč z pravidelné osobní dopravy (ztráta asi 11 milionů Kč), 39 milionů z nepravidelné osobní dopravy (zisk necelé 4 miliony Kč), 20 milionů z cestovní kanceláře (zisk přes 440 tisíc Kč) a 23 milionů z opravárenské činnosti (zisk necelé 2 miliony Kč). Celková ztráta činila 5 422 267 Kč.\n\nV roce 2006 podnik zaměstnával přes 200 lidí. K roku 2011 uváděl 166 zaměstnanců, základní kapitál 2 miliony Kč, výnosy 197,8 milionů Kč, z toho 54 % z pravidelné osobní dopravy, a zisk před zdaněním 1,431 milionu Kč.\n\n"}
{"id": "855005", "url": "https://cs.wikipedia.org/wiki?curid=855005", "title": "Sedmipočetníci", "text": "Sedmipočetníci\n\nSedmipočetníci (\"svatí Sedmipočetníci\", Sedm slovanských svatých či Sedm apoštolů Bulharska) je souhrnné označení pro sedm svatých: svatý Cyril, svatý Metoděj, svatý Gorazd, svatý Kliment, svatý Naum, svatý Sáva a svatý Angelár. Jde o sv. Cyrila a sv. Metoděje a jejich žáky; nekteří z nich po vyhnání z Velké Moravy založili v Ochridu středisko slovanské bohoslužby. Sv. Kliment se tam stal biskupem a je tam i pochován.\n\nCyril, Metoděj a jejich žáci jsou společně uctíváni především v Řeckokatolické církvi a mezi pravoslavnými hlavně v Bulharsku, jejich svátek připadá na 27. červenec; katolická církev tento den slaví svátek Svatého Gorazda a jeho společníků. Zřejmě jediná kaple v Česku zasvěcená společně Svatým Sedmipočetníkům se nachází v obci Vír (okres Žďár nad Sázavou) (Kaple svatých Sedmipočetníků a Svaté Zdislavy).\n\n\n\n"}
{"id": "855022", "url": "https://cs.wikipedia.org/wiki?curid=855022", "title": "Armin Joseph Deutsch", "text": "Armin Joseph Deutsch\n\nArmin Joseph Deutsch (25. ledna 1918 - 11. listopadu 1969) byl americký astronom a spisovatel vědeckofantastické literatury. V roce 1946 obdržel na University of Chicago doktorát z astronomie. V letech 1964 – 1967 působil jako předseda Americké astronomické společnosti (American Astronomical Society). Je po něm pojmenován na Měsíci kráter Deutsch.\n\n\n"}
{"id": "855027", "url": "https://cs.wikipedia.org/wiki?curid=855027", "title": "Kostel svatého Bartoloměje (Teplice)", "text": "Kostel svatého Bartoloměje (Teplice)\n\nKostel svatého Bartoloměje je poblíž centra lázeňského města Teplice, byl postaven v druhé polovině 19. století v pseudorománském slohu. Od roku 1990 je v soukromých rukách a pro církevní účely nevyužíván. Je chráněn jako kulturní památka České republiky.\n\nByl postaven z podnětu pruského krále Bedřicha Viléma IV. podle návrhu architekta Friedricha Augusta Stülera v letech 1861–1884 a pojmenován St. Bartholomäus-Kirche. O 20 let později byla ke kostelu přistavěna mohutná hranolová věž, díky níž je stavba jednou z dominant města. U kostela je terasa s balustrádami.\n\nKostel byl původně luteránský, v letech 1945 až 1965 patřil Československé církvi husitské, která jej pojmenovala kostelem Prokopa Holého. Poté připadl městu, jež jej v roce 1990 prodalo soukromníkovi, který zde otevřel restauraci a diskotéku. Později byl kostel na přelomu první a druhé poloviny 90. let odprodán teplickému developerovi Jaroslavu Třešňákovi, který kostel zakonzervoval, ale nijak jej nevyužívá.\n\nNa jaře 2013 byl kostel zapojen do akce Noc kostelů. Byla zde prezentace vězeňské kaple, práce kaplanů u vězeňské služby a Církve československé husitské.\n\nKostel je na návrší nad křižovatkou Chelčického a Českobratrské ulice, zhruba 500 metrů od středu města. Do jmenovaných ulic nezajíždí MHD, je zde možné parkovat autem. Ke kostelu nevede žádná z vyznačených turistických tras. Areál je oplocen a uzamčen.\n\n"}
{"id": "855031", "url": "https://cs.wikipedia.org/wiki?curid=855031", "title": "Oberkotzau", "text": "Oberkotzau\n\nOberkotzau je městys v německé spolkové zemi Bavorsko, v zemském okresu Hof. Leží 5 kilometrů jižně od Hofu.\n\nObec je oficiálně rozdělena na 8 částí:\nÚzemí Oberkotzau patří k nejstaršímu osídlení v severní oblasti Horních Franků. Sídlo vzniklo při ústí říčky Schwesnitz do saské Sály a původně se skládalo ze tří osad. Jmenovaly se \"Schwandewitz\", \"Koczaw\" a \"Saaldorf\". První písemná zmínka o \"Kotzau\" pochází z 26. března 1234. První doložené použití názvu \"Oberkotzau\" je z roku 1696. Území bylo pod správou rodu z Kotzau a získalo řadu privilegií. V polovině 17. století rod vymřel a obec převzalo knížectví Bayreuth.\n\n\nOberkotzau leží na železničních tratích Hof–Bamberg, Hof–Řezno a Oberkotzau–Cheb.\n\n"}
{"id": "855036", "url": "https://cs.wikipedia.org/wiki?curid=855036", "title": "Ekologická likvidace vozidel", "text": "Ekologická likvidace vozidel\n\nEkologická likvidace vozidel je technologický a administrativní proces vyřazování vozidel z provozu a evidence. Legislativa velmi hojně užívá termín \"vozidlo s ukončenou životností\".\n\nPrimárním cílem je efektivní stahování nebezpečných odpadů z životního prostředí. Druhotným cílem je dosáhnout požadovaného stupně recyklace materiálů z vozidel s ukončenou životností. Proces ekologické likvidace začíná už při výrobě nových vozidel. Evropská unie si přeje omezit vznik odpadů pocházejících z vozidel a posílit opětné využití, recyklaci a další formy zhodnocení vozidel s ukončenou životností a jejich součástí. Ve snaze dosáhnout těchto dvou cílů stanovuje nové požadavky pro evropské výrobce vozidel, aby navrhovali vozidla, která se snadno recyklují. Stupněm zpracování bude splnění požadavků plynoucích ze směrnice Evropského parlamentu a Rady 2000/53/ES, která ukládá minimální přípustnou míru recyklace autovraků na 95 % jeho hmotnosti.\n\nEkologickou likvidaci autovraků stanovuje zákon 185/2001 Sb., kde řadí vozidlo s ukončenou životností do kategorie nebezpečných odpadů. S nebezpečnými odpady musí být náležitě zacházeno. Proto jsou majitelé vozidel s ukončenou životností nuceni předávat vozidla pouze autorizovaným zpracovatelům autovraků. Autorizovaných zpracovatelů jsou v každém kraji desítky. Někteří dokonce vytvářejí sdružení. Majitel vozu za ekologickou likvidaci autovraku neplatí. Zákon zakazuje zpracovatelům autovraků ukládat poplatek ze ekologickou likvidaci vozidla. To neplatí v případě tzv.nekompletního vraku. Pokud ale některé části chybí, může firma požadovat finanční náhradu. Kompletnost se vztahuje k částem, které jsou nebezpečným odpadem, nebo jsou znečištěny nebezpečným odpadem. Účel kompletnosti autovraku je konzistentní s primárním cílem ekologické likvidace. Naopak, je-li jeho vůz kompletní, může dokonce od autovrakoviště dostat zaplaceno. Některé firmy dnes u ekologické likvidace vozidel nabízejí jako bonus například i odtah vozidla k likvidaci zdarma.\n\nLegislativa vychází z požadavků směrnice Evropského parlamentu a Rady 2000/53/ES, která byla implementována do české legislativy zákonem č. 185/2001 Sb., o odpadech. Tyto dva dokumenty jsou základními a stěžejními dokumenty ekologické likvidace vozidel. V současné době jsou zpracovatelé autovraků povinni zpracovávat a recyklovat na 85 % jeho hmotnosti. Směrnice 2000/53/ES všech udává, že od 1. ledna 2015 musí být stupeň zpracování vyšší. Stupněm zpracování bude splnění požadavků plynoucích ze směrnice Evropského parlamentu a Rady 2000/53/ES, která ukládá minimální přípustnou míru recyklace autovraků na 95 % jeho hmotnosti. Protože stávající metody a postupy nejsou pro budoucí požadavky postačující, bude nutné zvýšit efektivitu zpracování autovraků. Situace v České republice je o to komplikovanější, že na trhu existuje velké množství malých zpracovatelů autovraků spolu s kovošroty a sběrnými dvory, které ekologickou likvidaci autovraku provádějí také.\n\nObecně lze říci, že plnění standardů zpracování autovraků bude po roce 2015 jen velmi těžko dosažitelné. Způsobů, jak dosáhnout požadovaného stupně zpracování, není mnoho. Obecně neexistuje mnoho variant řešení, jak dosáhnout požadovaného stupně recyklace autovraků. Problémem je, jak donutit podnikatelské subjekty, aby vynakládaly své prostředky na dodatečné zpracovávání materiálů z ekologicky likvidovaných vozidel. Svým způsobem může velmi významně zasáhnout stát, který bude požadovat určitý stupeň zpracování autovraků. Nástroje, které se státu a veřejné správě nabízí, můžeme dělit do dvou skupin, a to:\n\nObecně administrativními nástroji jsou například různé kvóty, zákazy a povolení v oblasti ekologické likvidace autovraků. Primárním problémem je při ekologické likvidace množství odpadů, které končí na skládkách. Toto množství bude nutné po roce 2015 významně redukovat. Administrativním nástrojem v oblasti likvidace autovraků může například být zákaz skládkování odpadů, či povolené kvóty na skládkování.\n\nObecně ekonomickými nástroji mohou být různé formy daní či subvencí. Jednalo by se zejména o nástroje opět aplikované na vzniklý odpad z autovraků.\n\nCelkově je ale velice důležité promyslet, jaký nástroj může stát přijmout. V procesu ekologické likvidace autovraků platí tržní mechanizmy. Proto může nevhodná kombinace nástrojů být spíše kontraproduktivní.\n\n"}
{"id": "855048", "url": "https://cs.wikipedia.org/wiki?curid=855048", "title": "Analýza zainteresovaných stran", "text": "Analýza zainteresovaných stran\n\nAnalýza zainteresovaných stran (stakeholder analysis) je postup používaný při řízení projektů, řešení konfliktů a podobně. Jedná se o identifikaci a analýzu subjektů, kteří jsou buď do projektu aktivně zapojeni, nebo jejich zájmy jsou ovlivněny jeho realizací. Často také mohou ovlivnit průběh nebo výsledky projektu. Cílem je posouzení tohoto ovlivnění a naplánování strategie pro jednání se zainteresovanými stranami. Jde o činnost nutnou pro následné řízení zainteresovaných stran. \n\nJednou z metod identifikace zainteresovaných stran je mapování podle otázek:\nZařadit je vhodné i strany, které fakticky kritériím neodpovídají, ale bylo identifikováno riziko, že by se mohly na základě nedostatečných nebo nesprávných informací samy řadit mezi zainteresované strany.\n\nK popisu zainteresovaných stran je nutno zvolit kritéria. Kritéria popisu stran si volí ten kdo provádí analýzu. Možnými kritérii pro jejich popis je například:\nDoporučeným postup v rámci soupisu zainteresovaných stran je posoudit a zaznamenat jejich prioritu. Je nutné si uvědomit, že jedna zainteresovaná strana může mít několik cílů. \n\nPodle vlivu a zájmu lze rozdělit zainteresované strany do následujících kategorií. Tyto kategorie jsou následně uplatnitelné například při volbě způsobu řízení zainteresovaných stran.\n\n\n\n"}
{"id": "855052", "url": "https://cs.wikipedia.org/wiki?curid=855052", "title": "Mass Effect: Odveta", "text": "Mass Effect: Odveta\n\nMass Effect: Odveta (anglicky \"Mass Effect: Retribution\") je sci-fi román od autora Drewa Karpyshyna. Kniha byla publikována roku 2010, česky roku 2011. Jedná se o třetí knihu ze série Mass Effect, která příběhem předchází stejnojmennou hru vydanou pro Xbox 360, PlayStation 3 a Microsoft Windows; vyvinutou společností BioWare\n\nPříběh se odehrává po událostech ze hry Mass Effect 2.\n\nZáhadný ve své pracovně přemýšlí o jeho Shepardovu rozhodnutí zničit základnu Kolektorů. Kai Lenga vyslal, aby pátral po uprchlíkovi Graysonovi.\n\nGrayson žije jako uprchlík, pod falešným jménem Paul Johnson, Pracuje pro asarijku Ariu T´Loakovou (nepsáná vládkyně Omegy, známá také jako Královna pirátů). S partou žoldáků, batariánem Sanakem a asarijkou Lesslie (Graysonova milenka a také dcera Arie), našli velké množství rudopísku (droga), který patří gangu Spárů (největší nezávislý gang na Omeze). Grayson rudopísek ukryje ve svém bytě, Sanak mu nevěří, protože Grayson byl na rudopísku dříve závislý. Ariu Graysonova práce potěšila.\nKai Leng zjistil mnoho o Graysnovy, číhá na něj na Omeze. Ve vhodnou chvíli ho, i s partou žoldáků, přepadl u něj v bytě. Graysona uspal a unesl, Lesslie, která byla v bytě s Graysonem, zabil. Podřezal ji hrdlo. Předtím, než byl Grayson unesen, stihl ještě poslat Kahlee poslat tajné informace o Cerberu (teroristická pro-lidská organizace).\n\nAria pátrala, po tom, kdo ukradl rudopísek a hlavně po vrahovi své dcery, Sanak vinil Graysona.\nZáhadný se rozhodl Graysona zneužít na odporné Smrťácké experimenty.\n\nKahlee se na Citadele setkala se svým milencem Paulem Andersonem (nyní je poradcem lidského radního Donnela Udiny a diplomat Aliance), pověděla mu o Graysonovi, rozhodli se varovat Radu, před Smrťáckou (Reaperskou) hrozbou.\n\nCerberus implantoval Graysonovi Smrťácké implantáty, Grayson byl indoktrinován, stal se loutkou v rukou Smrťáků, občas se mu ale podařilo projevit i svou vůli, proto ho Cerberus zdrogovával Rudopískem. Grayson se díky implantátům stal silnějším, rychlejším a zdatnějším. Stal se napůl biotikem a napůl syntetikem (kyborgem).\n\nAliance zaútočila na stanici Cerberu, díky Kahlee a Andersonovi, Záhadný s Kai Lengem uprchli v záchranném modulu. Graysona zajali členové Aliance, při přepravě ale Smrťáci donutily Graysona, aby zabil své zachránce, získal tak raketoplán.\nKai Leng a Záhadný nalhaly v Afterlife Arii, že Grayson zradil Cerberus a přidal se ke skupině turianských roajalistů. Aria slíbila, že Graysona najde a zabije ho, pokud ji Záhadný zaplatí čtyři miliony. Později Sanak zajal Kahlee a Andersona, měli sloužit jako návnada a přilákat Graysona.\n\nGrayson krátce přebral kontrolu nad svým tělem, a letěl tedy za Kahlee na Omegu. Na Omeze Graison vstoupil do připravené léčky, vůbec už nevypadal jako člověk, ovšem opět se ho zmocnili Smrťáci, stal se znovu jejich avatarem. Pod vlivem Smrťáků Grayson postřílel tým Arie, zabil i Sanaka a uprchl, byl velmi mocný a výborně si poradil se silnou přesilou, ale jeho tělo takové vypětí sil velmi vyčerpávalo.\n\nKai Leng viděl, jak si Grayson poradil s přesilou, zajal Kahlee a Andersona, chtěl je také použít jako návnadu, aby nalákal Graysona. Nicméně zanedlouho se Kahlee s Andersonem se osvobodily a zajaly Kai Lenga, společně odletěli na Grissomovu akademii.\nSmrťáci ovládající Graysona chtěli zničit talentované biotiky z projektu Vzestup, proto Grayson letěl na Grissomovu akademii.\nV Grissomově akademii se Kai Leng osvobodil, Grayson pozabíjel několik členů ochranky, spustil se poplach. Andersonovi se podařilo Graysona postřelit, byl už sice poškozený a vyčerpaný, ale nezastavilo ho to, Grayson unesl Kahlee. Kai Leng je přepadl a společně s Andersonem Graysona rozstříleli, když Grayson umíral, tak cítil radost a osvobození.\n\nAnderson Kai Lenga postřelil, do nohy, ale podařilo se mu uprchnout, bez Graysonova těla, které chtěl Záhadný na výzkum. Anderson s Kahlee se pokusil přesvědčit Radu, že Smrťáci jsou vážnou hrozbou, ale i přes důkaz Grasonova těla, jim Radní nevěřili.\n\nCerberus utrpěl velké ztráty, Záhadný zavolal Arii, pokusil se s ní udobřit, tím, že ji zaplatil za data z přepadené stanice Cerberu. Poté si uvědomí, že Smrťáci (Reapeři) jsou skutečnou hrozbou a rychle přicházejí.\n\n"}
{"id": "855054", "url": "https://cs.wikipedia.org/wiki?curid=855054", "title": "Kredenc", "text": "Kredenc\n\nKredenc z italského termínu \"credenza\" je rozměrná dvouetážová skříň dvojího využití.\n\na) Nejčastěji slouží v jídelně, a to ve spodní etáži k ukládání nádobí a příborů, a v horní etáži k vystavování reprezentačního nádobí, zvláště picího skla nebo porcelánových servisů.\n\nb) Je to chrámová skříň, umístěná zpravidla v sakristii a sloužící pro chrámové nádobí, nářadí a náčiní. Ve spodní části může mít zásuvkový oddíl pro paramenta.\n\n\n"}
{"id": "855067", "url": "https://cs.wikipedia.org/wiki?curid=855067", "title": "Vasilij III.", "text": "Vasilij III.\n\nVasilij III. Ivanovič (: Василий III Иванович, 25. března 1479 – 3. prosince 1533, Moskva) z rodu Rurikovců, syn Ivana III. Vasiljeviče a byzantské princezny Sofie Palaiologovny, vládl od roku 1505 jako veliký kníže moskevský . Anexemi zbývajících nezávislých knížectví (1510 Pskov, 1521 Rjazaň) a dobytím Smolenska na litevském velkoknížectví v roce 1514 završil sjednocení ruského území kolem Moskvy.\n\nVelkokníže Vasilij III. se stal jedním z adresátů prorockých listů pskovského mnicha Filofeje (1465–1542), který v jednom z nich napsal: „Два Рима пали, а третий стоит, а четвёртому не быть“ – tedy „Dva Římy padly, třetí stojí a čtvrtého již nebude.“ Odtud pak pochází teze o Moskvě jako třetím Římu.\n"}
{"id": "855085", "url": "https://cs.wikipedia.org/wiki?curid=855085", "title": "Dobrivoje Božić", "text": "Dobrivoje Božić\n\nDobrivoje Božić (23. prosince 1885, Raška – 13. října 1967, Bělehrad) byl srbský inženýr a vynálezce, který proslul zdokonalením vlakové samočinné tlakové brzdy.\n\nDobrivoje Savatija Božić se narodil v Rašce. Studoval na Vysokých školách technických v Karlsruhe a Drážďanech. Jeden z jeho profesorů byl i Rudolf Diesel. Po absolutoriu v roce 1911 se vrátil do Srbska.\n\nJeho první zaměstnání bylo v železniční dílně Niši. Hned od počátku se věnoval výzkumu v oboru brzdění železničních kolejových vozidel, a to až do vypuknutí druhé světové války. V roce 1922 nechal u patentního úřadu ve Spojených státech zaregistrovat svůj systém průběžné tlakové brzdy pro osobní i nákladní vlaky. Božićova brzda byla přijata Mezinárodní železniční unií a od roku 1931 zaváděna i u ČSD\n\nBěhem druhé světové války Dobrivoje a jeho manželka Radmila se synem Draganem uprchli do Kanady. Ve své vlasti byl prohlášen za zrádce a jeho veškerý majetek byl zabaven, včetně vily v Bělehradě, kde dnes sídlí Demokratická strana. V roce 1950 se manželům Božićovým narodil v kanadském Kingstonu syn Branko. Krátce poté se Dobrivoje a Radmila rozvedli.\n\nV roce 1964 se Dobrivoje Božić vrátil do Bělehradu, kde o tři roky později zemřel.\n\n"}
{"id": "855086", "url": "https://cs.wikipedia.org/wiki?curid=855086", "title": "Seznam manželek vládců Albánie", "text": "Seznam manželek vládců Albánie\n\nToto je seznam manželek panovníků Albánie. Manželky panovníků užívali titul \"královna Albánců\", \"královna Albánie\", \"albánská kněžna\", \"paní albánského království\" atd.\n\n"}
{"id": "855092", "url": "https://cs.wikipedia.org/wiki?curid=855092", "title": "Vandr", "text": "Vandr\n\nVandr (z něm. \"wandern\", putovat) označuje tradiční povinné několikaleté cestování po vyučení se řemeslu. Tato tradice má původ ve středověku.\n\nVe středověku musel učedník několik let žít a pracovat v domácnosti svého mistra. Po ukončení učení musel řemeslník (tovaryš) strávit několik let na cestách a získávat zkušenosti z různých dílen. Po ukončení tohoto období si mohl založit svoji dílnu, vyrobit mistrovský kus a po jeho schválení se stát členem cechu a otevřít si ve městě v rámci cechu svoji dílnu.\n\n\n"}
{"id": "855094", "url": "https://cs.wikipedia.org/wiki?curid=855094", "title": "Tomáš Sedlák", "text": "Tomáš Sedlák\n\nTomáš Sedlák (* 21. června 1972) je bývalý český fotbalový brankář.\n\nHrál za Duklu Praha, FC Baník Ostrava, FC Karviná a FC NH Ostrava. V československé a české lize nastoupil celkem k 10 utkáním.\n\n"}
{"id": "855101", "url": "https://cs.wikipedia.org/wiki?curid=855101", "title": "Jiří Vosyka", "text": "Jiří Vosyka\n\nJiří Vosyka (* 8. června 1969) je bývalý český fotbalista, brankář.\n\nHrál za FC Union Cheb, Slováckou Slavii Uherské Hradiště, FC LeRK Brno, FC Viktoria Plzeň, MUS Most a v Německu za SpVgg Bayern Hof. V československé a české lize nastoupil k 97 utkáním.\n\n"}
{"id": "855104", "url": "https://cs.wikipedia.org/wiki?curid=855104", "title": "René Nekuda", "text": "René Nekuda\n\nMgA. René Nekuda (* 29. srpna 1986 Chrudim) je vyučující tvůrčího psaní, cestovatel po zemích třetího světa, moderátor a blogger.\n\nV roce 2005 Nekuda zvítězil v „první tištěné reality show“ \"Hledá se dobrovolník do Keni\", kterou pořádaly čtrnáctideník \"Nový prostor\" a Humanistické centrum Narovinu. Strávil tak listopad v Keni, kde dokumentoval práci centra a psal články pro \"NP\". V dalších letech navštívil Indii (srpen 2009), Kolumbii (pět týdnů v létě 2010) a Indonésii (měsíc v létě 2011); do Keni se vrátil v srpnu 2013. O těchto cestách pořádá přednášky s promítáním fotografií ve školách a knihovnách po České republice.\n\nPo maturitě na Gymnáziu K. V. Raise v Hlinsku (2006), kde byl jeho spolužákem básník Jan Těsnohlídek, vystudoval Nekuda tvůrčí psaní na Literární akademii Josefa Škvoreckého (bakalář 2009, magistr umění 2011) u Daniely Fischerové, s níž mají přátelské vztahy.\n\nJako chlapec se René Nekuda věnoval skautingu, dobrovolnictví, počítačovým a RPG hrám (je v Síni slávy Dračího doupěte z roku 2004). Během studií pořádal veřejné akce, moderoval křty knih a vystupoval jako recitátor nebo herec. Získal 2. místo v kategorii povídka soutěže pro středoškoláky O cenu Filipa Venclíka r. 2005; 1. a jediné udělené místo v kategorii publicistika bienále Hořovice Václava Hraběte 2008. V listopadu 2009 získal na 45. Mezinárodním festivalu poezie ve Valašském Meziříčí cenu Jiřího Demla za osobitý výběr a odpovídající interpretaci básně (Mustafa Stitou – Afirmace).\n\nKoncem roku 2006 se spolužáky z LA studujícími u Ivony Březinové založili „tvůrčí skupinu Hlava nehlava“. V jejích prvních třech antologiích z let 2007 až 2009 není Nekuda zastoupen; publikoval po jedné povídce ve společné knize Březinové a jejích studentů z r. 2010, nepočítané za skupinovou, a ve čtvrté skupinové r. 2011.\n\nNa jarních večerech dramatického čtení děl studentů LA v divadle Viola „Divadelní Violky“ v letech 2009 až 2011 byly provedeny Nekudovy jednoaktovky \"Sladko-slaná hlava\" (2009, režie Hana Kofránková), \"Do Háje\" (2010) a \"1879 aneb Úterý 21. října, Edisonova noc\" (2011, obě režie Věra Slunéčková). Nekuda v pořadech i vystupoval, stejně jako v dalších studentských představeních „Literární aktovky“ na malé scéně Studia Ypsilon v květnu 2012 a 2013.\n\nIhned po absolvování Literární akademie Josefa Škvoreckého roku 2011 na ní Nekuda začal učit tvůrčí psaní; v akademickém roce 2012–2013 byl krátce zástupcem vedoucího Katedry tvůrčího psaní. Pořádá i samostatné kursy, například na literárním festivalu Šrámkova Sobotka v červenci 2012 a 2013.\n\nV dubnu 2012 se spisovatelem Michalem Vieweghem a romistkou Karolínou Ryvolovou vedl Nekuda workshop \"Romové na Nové scéně\". Texty některých účastníků posloužily jako podklad pro divadelní workshop finsko-romského režiséra Veijo Baltzara v červnu.\n\nŽije v Praze. Od října 2012 pořádá ve smíchovské MeetFactory zhruba každé dva měsíce debaty o literatuře \"Večery pod letlampou\"; režíruje pásmo pořadů o moderních amerických spisovatelích připravované LA v Americkém centru. Na podzim 2012 uspořádal elektronickou knihu 23 povídek svých studentek a studentů \"Ti, kteří kradou mango\", v listopadu 2013 dalších 21 \"Instantní životy\".\n\nV dubnu 2013 absolvoval krátké školení výuky tvůrčího psaní na Chapman University (Los Angeles, USA). V říjnu 2013 oznámil práci na mezinárodním literárním projektu Hakuna Matata, do kterého jsou zapojeny jeho kurzy tvůrčího psaní a kurzy z několika dalších evropských zemí, které píší společnou sbírku povídek inspirovanou Nekudovými rozhovory, jež vytvořil v keňském slumu Kibera. \n\nRené Nekuda se aktivně účastní mnoha konferencí o tvůrčím psaní v ČR i v zahraničí. Často také podporuje různé charitativní akce (např. několik let moderuje předáváním cen dobrovolníkům Křesadlo FOKUSU Vysočina ).\n\n\n\n\n\n\n\n"}
{"id": "855110", "url": "https://cs.wikipedia.org/wiki?curid=855110", "title": "Slovotvorný význam", "text": "Slovotvorný význam\n\nSlovotvorný význam, tedy strukturní význam, je oproti lexikálnímu významu obecnější. Jedná se o význam třídy slov s určitým základem, obohaceným příponami a předponami. Ty slovu dávají význam. Slovotvorný význam se řídí jen strukturou slova a význam slova nebývá často totožný s jeho lexikálním významem. \n\n\nDalším příkladem může být slovo krejčí, které má slovotvorný význam „ten, kdo krájí“, ale lexikální význam je „kdo šije šaty“. \nZde vidíme, že slovotvorný význam se řídí pouze strukturou slova a lexikální význam dodává slovu aktuálně platnou sémantickou náplň.\n\nSlova mají kromě slovotvorného významu také lexikální význam a gramatický význam.\n\n\nK progresivním slovotvorným předponám patří mnohé přejímané z cizích jazyků. Jejich význam je všeobecně známý. Jedná se o typ předpon (prefixů) jako mega, super, ultra, mini, pseudo, multi... \n\n\n\n"}
{"id": "855124", "url": "https://cs.wikipedia.org/wiki?curid=855124", "title": "Hobart (Washington)", "text": "Hobart (Washington)\n\nHobart je obec v okrese King v americkém státě Washington. V roce 2010 měla 6 221 obyvatel, z čehož 92 % tvořili běloši, 2 % Asiaté a 1 % Afro-Američané. 4 % obyvatelstva byla hispánského původu. Rozloha obce činí 48,6 km². Své jméno nese po Garretu Hobartovi, 24. viceprezidentovi Spojených států.\n"}
{"id": "855130", "url": "https://cs.wikipedia.org/wiki?curid=855130", "title": "Ad maiorem Dei gloriam", "text": "Ad maiorem Dei gloriam\n\nAd maiorem Dei gloriam je latinské motto Tovaryšstva Ježíšova (jezuitů). Heslo lze do češtiny přeložit jako „K větší slávě Boží“. Zkratka v podobě A. M. D. G. se poměrně často vyskytuje na církevních stavbách, na podstavách křížů a podobně.\n\nVariantní podobou je Omnia ad maiorem Dei gloriam (česky „Všechno pro větší slávu Boží“), ve zkratce OAMDG.\n"}
{"id": "855132", "url": "https://cs.wikipedia.org/wiki?curid=855132", "title": "Inglewood-Finn Hill", "text": "Inglewood-Finn Hill\n\nInglewood-Finn Hill je anektovaná obec v okrese King v americkém státě Washington. Její počet obyvatel v roce 2010 byl 22 707, přesto byla o rok později anektována sousedním Kirklandem.\n\nObec byla založena pojmenována roku 1888 osadníkem L. A. Woldem. Jelikož se nachází přímo mezi Kirklandem a Kenmorem, dlouho připadala v úvahu její anexe jedním z těchto měst. V prosinci 2009 bylo v referendu rozhodnuto o spojení s větším Kirklandem. Avšak čtvrť Norway Hill na severovýchodě území bývalé obce leží v anexním území města Bothell.\n\nZ celkové rozlohy 20,6 km² tvoří 27 % vodní plocha. Z 22 707 obyvatel, kteří zde v roce 2010 žili, tvořili 82 % běloši, 9 % Asiaté a 2 % Afro-Američané. 6 % obyvatelstva bylo hispánského původu.\n"}
{"id": "855135", "url": "https://cs.wikipedia.org/wiki?curid=855135", "title": "Schauenstein (město)", "text": "Schauenstein (město)\n\nSchauenstein je město v německé spolkové zemi Bavorsko, v zemském okresu Hof.\n\nObec je oficiálně rozdělena na 18 částí:\nPrvní písemná zmínka o obci je z roku 1230. V roce 1291 byla povýšena na město. Od roku 1792 patřilo pod Prusko, po tylžském míru v roce 1807 pod Francii a v roce 1810 připadlo Bavorsku. V roce 1818 vznikla současná obec.\n\nPo konci 2. světové války zde americké vojenské síly zřídily přechodný záchytný tábor pro židovské osoby, který spravovala UNRRA. Dočasně se na území obce ukrýval válečný zločinec Josef Mengele.\n\n1. ledna 1972 byly k území připojeny obce Neudorf a Volkmannsgrün.\n\n"}
{"id": "855141", "url": "https://cs.wikipedia.org/wiki?curid=855141", "title": "Süe Žuej-chung", "text": "Süe Žuej-chung\n\nSüe Žuej-chung (; * 4. dubna 1968 Cicikar) je bývalá čínská rychlobruslařka.\n\nStartovala na Asijských zimních hrách v roce 1990, na tratích 500 a 1000 m se umístila shodně na pátém místě. Zúčastnila se Zimních olympijských her 1992 (500 m – 13. místo, 1000 m – 27. místo). V prosinci 1992 poprvé nastoupila do závodů Světového poháru, v únoru 1993 se poprvé objevila na Mistrovství světa ve sprintu, kde skončila na 18. příčce. O rok později již na světovém sprinterském šampionátu získala bronzovou medaili, na ZOH 1994 byla čtvrtá (500 m) a dvanáctá (1000 m). Dalších úspěchů dosáhla v následujících letech. Na Asijských zimních hrách 1996 vyhrála závod na 500 m, na téže distanci zvítězila v celkovém pořadí Světového poháru v sezóně 1996/1997 a získala zlato na Mistrovství světa na jednotlivých tratích 1997. Na Mistrovství světa ve sprintu 1997 vybojovala stříbro. V roce 1998 startovala na zimní olympiádě, jejím nejlepším výsledkem bylo 14. místo v závodě na 500 m. V roce 1999 získala na Asijských zimních hrách zlaté medaile v závodech na 500 a 1000 m, po sezóně 1998/1999 ukončila sportovní kariéru.\n"}
{"id": "855147", "url": "https://cs.wikipedia.org/wiki?curid=855147", "title": "Šihomi Šinjaová", "text": "Šihomi Šinjaová\n\nŠihomi Šinjaová ( , \"Šinja Šihomi\"; * 10. srpna 1979 Mijada) je bývalá japonská rychlobruslařka.\n\nStartovala na Asijských zimních hrách v roce 1996, kde v závodě na 500 m skončila na sedmém místě. V následujících letech startovala v domácích závodech a šampionátech či menších mezinárodních závodech. V roce 2001 debutovala ve Světovém poháru. Roku 2003 získala bronzovou medaili na Mistrovství světa ve sprintu, byla třetí (500 m) a čtvrtá (1000 m) na Asijských zimních hrách a na Mistrovství světa na jednotlivých tratích se umístila na páté (500 m) a dvanácté (1000 m) příčce. V sezóně 2003/2004 zvítězila v celkovém pořadí Světového poháru v závodech na 100 m. Úspěchem také bylo čtvrté místo na světovém sprinterském šampionátu 2007 a dvě čtvrtá místa (100 m, 500 m) na Asijských zimních hrách tentýž rok. Startovala na Zimních olympijských hrách 2010, kde v závodě na 500 m skončila čtrnáctá. Po sezóně 2009/2010 ukončila kariéru.\n\n"}
{"id": "855155", "url": "https://cs.wikipedia.org/wiki?curid=855155", "title": "Matylda Toskánská", "text": "Matylda Toskánská\n\nMatylda Toskánská či Matylda z Canossy, zvaná též „Velká hraběnka“ (1046 – 24. červenec 1115, Bondeno di Roncore) byla toskánská markraběnka, která sehrála významnou roli v boji o investituru mezi římským císařem Jindřichem IV. a papežem Řehořem VII., jehož spojenkyní byla. Právě ona vlastnila hrad Canossa, který se stal svědkem císařova pokoření v lednu 1077. Vzhledem ke své bezdětnosti odkázala svá rozsáhlá panství na severu Itálie papeži, po její smrti však o toto dědictví nastal veliký a dlouhý spor mezi císařstvím a papežstvím.\n\nMatylda byla nejmladším dítětem toskánského markraběte Bonifáce III., držitele mnoha panství v Lombardii a Emilii. Její matkou byla Beatrix, dcera hornolotrinského vévody Fridricha II.\n\nKdyž byl její otec Bonifác roku 1052 zavražděn, provdala se Matyldina matka za vévodu Gottfrieda III. Dolnolotrinského, který byl v té době ve sporu s císařem Jindřichem III. o dědictví po svém otci. Císař proto roku 1055 odvlekl Matyldu i její matku do zajetí do Německa, propustil ji však ještě téhož roku. Matylda byla pak dvakráte provdána: za svého nevlastního bratra Gottfrieda Hrbatého a roku 1089 za bavorského vévodu Welfa, ale obě tato manželství byla, jak se zdá jen formální.\n\nPo smrti své matky i prvého manžela se roku 1076 Matylda ujala přímé vlády ve svém dědictví. Již před vypuknutím sporu Řehoře VII. s Jindřichem IV. byla v přátelském poměru k Římu – hned roku 1067 a opět roku 1074 pomáhala papeži proti Normanům – a za sporu samého stála rozhodně na papežově straně. Z počátku se snažila zprostředkovat dohodu a ještě roku 1077 v Canosse, kam se k ní papež uchýlil, se snažila Řehoře obměkčit, od roku 1080 však stála při papeži již s celým důrazem své moci. Válka byla vedena se střídavým štěstím a Matylda se uchýlila k odprodeji kostelního vybavení kvůli nedostatku financí. Teprve roku 1084 dobyla u Sorbarie poněkud rozhodnějšího vítězství. Druhé, ještě vážnější nebezpečí porážky jí hrozilo od roku 1090 a zejména v roce 1092, ale i to Matylda odvrátila – sem patří politický význam jejího sňatku s Welfem – a založila dočasný spolek lombardských měst, díky němuž získala i ztracená území: Ferraru (1101), Parmu (1103) a Mantovu (1114), ale i pro Paschala II. získala celou Lombardii.\n\nS její politikou ovšem souhlasí, že roku 1093 podporovala odboj krále Konrada proti císaři. S Jindřichem V. však bojovala nešťastně (1110–11) a musela se mu na čas pokořit. Své země od Ceprana až k Radicofani odkázala roku 1077 a opět roku 1102 „sv. Petru“, ale hned, jak zemřela (1115), nastal veliký a dlouhý spor mezi císařstvím a papežstvím o toto Matyldino dědictví.\n\nMatylda je zjev, který imponuje – lid případně hned tehdy jmenoval ji „velkou hraběnkou“ – , a zejména její přátelství s Řehořem VII., jak Gregorovius praví, „poměr světodějného působení, stojí ojediněle v dějinách“ a nenávist i pomluva snažily se nadarmo je pošpinit. S nadšením pro theokratické ideály Řehořovy a s tuhou energií v jich provádění spojovala Mathilda hlubokou pokoru náboženskou a velmi živý zájem o vědu.\n\n"}
{"id": "855157", "url": "https://cs.wikipedia.org/wiki?curid=855157", "title": "Příběh opravdového člověka", "text": "Příběh opravdového člověka\n\nPříběh opravdového člověka (1947, Повесть о настоящем чело­веке) je román ruského sovětského spisovatele Borise Nikolajeviče Polevého z období Velké vlastenecké války.\n\nRomán byl napsán během autorovy účasti na Norimberském procesu (jak o tom sám Polevoj píše ve své knize z roku 1969 \"Norimberský deník\") a je založen na skutečném příběhu Hrdiny Sovětského svazu letce Alexeje Maresjeva (v knize vystupuje pod jménem Meresjev).\n\nV románu se Polevoj snažil vytvořit obraz ideálního sovětského hrdiny a jen do roku 1954 bylo vydáno 2,34 miliónů exemplářů. Za svůj úspěch však kniha vděčí nikoliv kvalitě, nýbrž záměru, který byl podporován oficiální komunistickou propagandou.\n\nNadporučík Alexej Petrovič Meresjev byl sovětský letec, kterého sestřelily německé stíhačky. Zřítil se do zasněženého lesa na nacisty okupovaném území nedaleko města Staraja Russa a při pádu si těžce poranil obě nohy. Osmnáct dní se plazil ke svým zasněženou pustinou, kde jedl ježky, dokonce našel i masovou konzervu. Za tu dobu urazil asi 60 kilometrů. Pak ho našli dva malí kluci z blízké vesnice, kde se ho ujal děda Michajla, který mu svou péčí zachránil život. Poté ho převezli do moskevského lazaretu, kde mu museli amputovat obě nohy a on se musel začít učit chodit na protézách. Po překonání dočasné deprese se rozhodl, že se stůj co stůj opět stane stíhacím letcem. Díky houževnaté přípravě ovládl své protézy tak, že na nich mohl i tancovat. Jeho snahu znovu létat jeho nadřízení pochopitelně odmítali, že letadlo přece nemůže ovládat beznohý. Když jim však ukázal, jak umí tancovat, řekli mu, že to s ním zkusí a poslali ho do přípravné školy. Nakonec se jeho přání splnilo a mohl se vrátit ke svému pluku. Román končí leteckým bojem, v němž Meresjev sestřelil tři nacistická letadla a doletěl bez benzínu zpět na letiště.\n\nO své knize sám autor napsal: \"Nazval jsem knihu „Příběh opravdového člověka“, protože Alexej Meresjev je opravdový sovětský člověk, kterého nikdy nechápal a až do své hanebné smrti nepochopil Hermann Goring a kterého nechápou až doposud všichni ti, kdo zapomínají na poučení dějin a i nyní ještě tajně sní o tom, že půjdou cestou Napoleona a Hitlera.\"\nPodle knihy vznikla roku 1948 stejnojmenná opera Sergeje Prokofjeva a roku 1949 stejnojmenný sovětský film režiséra Alexandra Stolpera.\n\nRomán \"Příběh opravdového člověka\" dosáhl v letech 1948 až 1984 dvaceti tří českých vydání, všechna v překladu Julie Heřmanové. Kniha vyšla v těchto nakladatelstvích:\n\n"}
{"id": "855160", "url": "https://cs.wikipedia.org/wiki?curid=855160", "title": "Sídlo (právo)", "text": "Sídlo (právo)\n\nSídlo v právu označuje adresu, na které právnická osoba či fyzická osoba podnikající skutečně sídlí a která je obvykle zapsána v nějakém veřejném rejstříku (např. obchodním). Žádná právnická osoba či fyzická osoba podnikající nemůže existovat bez svého sídla. Sídlo může být jen jedno. U právnické osoby se její sídlo stanovuje při zřízení právnické osoby. U fyzické osoby podnikající platí, že pokud se nezapisuje do veřejného rejstříku, je jejím sídlem místo, kde má hlavní obchodní závod, popřípadě, kde má bydliště. Pokud se později sídlo právnické nebo fyzické osoby podnikající změní, je potřeba tuto změnu promítnout nejen do veřejného rejstříku, ale i do dalších právních dokumentů.\n\nPojetí sídla se v minulosti v právním řádu ČR měnilo, a to zejména se zřetelem k otázce, zda má být preferováno materiální nebo formální pojetí sídla (viz níže).\n\nSídlo představuje jeden ze základních identifikačních údajů určujících právnickou osobu. Bez sídla je existence právnické osoby vyloučena. Každá právnická osoba může mít jen jedno sídlo a jen v jediném určitém místě. To sice zákon výslovně nestanoví, plyne to však zřetelně z povahy a logiky věci.\n\nPři ustavení právnické osoby se určí její sídlo. Znamená to tedy, že určení sídla je povinnou náležitostí zakladatelského právního jednání (např. společenské smlouvy, zakladatelské listiny, stanov – § 123 odst. 1) a zápisu do veřejného rejstříku, ve kterém je právnická osoba zapsána (§ 120 odst. 1).\n\nV zakladatelském jednání stačí uvézt název obce, kde je sídlo právnické osoby, do veřejného rejstříku však právnická osoba navrhne zapsat plnou adresu sídla. \"Adresa je dána určitými znaky, kterými jsou název obce (popř. i její části), název ulice (nebo náměstí, nábřeží atp.), číslo popisné nebo evidenční a číslo orientační a poštovní směrovací číslo (PSČ). Jestliže má určitý dům více vchodů, a tudíž mu bylo přiděleno více čísel orientačních a (v rozporu s tehdejší i současnou právní úpravou) i čísel popisných, musí být jednoznačné, ve kterém domovním vchodě je sídlo umístěno.\"\n\nPrávnické osoby, které se nezapisují do žádného veřejného rejstříku, musí mít určeno své sídlo plným způsobem již v zakladatelském právním jednání. Takovými příklady jsou zpravidla právnické osoby, jejichž základ je veřejnoprávní. Např. obec, kraj, Česká národní banka apod.\n\nSídlo zapsané ve veřejném rejstříku může být jen jedno. Občanský zákoník tedy rozlišuje formální a skutečné sídlo. Ideově zákon vychází z koncepce zapsaného sídla právnické osoby (viz § 137 odst. 2), která je korigována ochranou třetích osob. Ty se mohou dovolávat též skutečného sídla, pokud není možné na zapsaném sídle fyzicky nikoho zastihnout. Jako sídlo proto nelze akceptovat údaj, že např. právnická osoba sídlí v neexistující ulici, na adrese kotelny atp. Rovněž tak není přípustnou pouze poštovní schránka nebo adresa poste restante (v takovém případě hovoříme o fiktivním sídle).\n\nSídlem právnické osoby je místo, kde se nachází těžiště činnosti právnické osoby, odkud je právnická osoba řízena a kde zasedají a působí členové statutárního orgánu. Skutečné sídlo má své limity například v případě, kdy právnická osoba má hlavní závod na území ČR, ale všichni členové jejího statutárního orgánu mají sídla v zahraniční. V takové případě je těžké lokalizovat skutečné sídlo právnické osoby.\n\nSídlo právnické osoby se určí podle zápisu ve veřejném rejstříku, v němž je dotčená právnická osoba registrována, bez ohledu na to, kde právnická osoba skutečně sídlí.\n\nObčanský zákoník připouští sídlo právnické osoby v bytě stejně jako dřívější právní úprava (občanský zákoník z roku 1964), ale opustil předchozí koncepci nepřipouštějící umístění sídla právnické osoby v bytě, pokud by to odporovalo povaze právnické osoby nebo rozsahu její činnosti. Původní znění: \"Sídlo nesmí být v bytě, pokud to odporuje povaze právnické osoby nebo rozsahu její činnosti. Pokud se osoba zapisuje do veřejného rejstříku, stačí, když její zakladatelský dokument uvede název obce, ve které se její sídlo nachází. Každý se může dovolat skutečného sídla právnické osoby\". \"V případě organizační složky podniku se sídlem rozumí adresa jejího umístění\". Zkoumání rozsahu činnosti právnické osoby se nahrazuje posouzením oprávněných zájmů třetích stran. Klíčovým se tedy stává klid a pořádek v domě, ve kterém má být sídlo právnické osoby umístěno.\n\nMůže se stát, že k narušování klidu a pořádku v domě dojde až za trvání (existence) právnické osoby. Tímto dojde k tomu, že se obsah zápisu ve veřejném rejstříku dostane do rozporu s právním předpisem. Rejstříkový soud může vyzvat zapsanou osobu ke zjednání nápravy. Pokud tato ve stanovené lhůtě nápravu nezjedná, může ji soud bez návrhu zrušit s likvidací, pokud je tento postup v zájmu ochrany třetích osob.\n\nSídlo obchodní společnosti může mít podobu virtuální kanceláře. Ta se využívá především jako fakturační a korespondenční adresa. Společně s ní získá i možnost příslušné administrativní činnosti a vyhne se tak pronájmu či koupi drahých kancelářských prostor.\n\nPřípadům tzv. fiktivního sídla se ale veřejný rejstřík brání. Podle § 45 odst. 1 zákona o veřejných rejstřících zákonodárce ukládá navrhovateli, aby doložil právní důvod užívání „prostor“, do nichž je umístěno sídlo podnikatele, jehož se zápis týká. Nemůže tedy být toto sídlo reprezentováno pouze schránkou či P. O. Boxem. Pokud by zápis sídla ve veřejném rejstříku odporoval § 45 odst. 1 VeřRej, rejstříkový soud vyzve zapsanou osobou ke zjednání nápravy.\n\nSídlo právnické osoby lze za jejího trvání změnit. V případě změny sídla přináší výhody určení sídla v zakladatelském právním jednání pouze určením obce, ve které je sídlo právnické osoby umístěno (snižuje transakční náklady takové změny). V případě změny v rámci hranic katastrálních území dané obce není nutné rozhodovat o změně zakladatelského právního jednání. Do veřejného rejstříku je ale nutné uvést celou novou adresu sídla právnické osoby.\n\n\"Právnická osoba, která má sídlo v zahraničí, může přemístit sídlo na území České republiky. To neplatí, pokud to nepřipouští právní řád státu, ve kterém má právnická osoba sídlo, nebo pokud jde o právnickou osobu zakázanou podle § 145.\" \"Právnická osoba, která má sídlo v České republice, může přemístit své sídlo do zahraničí, pokud to neodporuje veřejnému pořádku a pokud to připouští právní řád státu, do něhož má být sídlo právnické osoby přemístěno.\"\n"}
{"id": "855162", "url": "https://cs.wikipedia.org/wiki?curid=855162", "title": "Takšoň", "text": "Takšoň\n\nTakšoň (kolem 931 - kolem 971) byl v letech 955–970 náčelníkem hlavního staromaďarského kmene. Byl synem druhého arpádovského náčelníka Zoltána, manželku měl z kmene Pečeněhů. Zvolen byl v roce 955 po svém předchůdci Fajszovi, sesazeném v souvislosti porážkou Maďarů v bitvě na Lechu. Uzavřel smlouvu se synem Oty I. Liudolfem, vévodou švábským. V roce 970 utrpěl porážku od Byzanticů u Adrianopole. Za jeho vlády započala christianizace Maďarů. Někteří přijali ritus pravoslavný a jiní ritus katolický. Měl syna Gejzu, který po něm nastoupil na trůn.\n"}
{"id": "855171", "url": "https://cs.wikipedia.org/wiki?curid=855171", "title": "Letiště Kašgar", "text": "Letiště Kašgar\n\nLetiště Kašgar neboli Letiště Kcha-š', (IATA: KHG, ICAO: ZWSH) je letiště sloužící pro město Kašgar v ujgurské autonomní oblasti Sin-ťiang v Číně.\n\nLetiště bylo vybudováno v roce 1953 a je po letišti Diwopu v Urumči druhým největším letištěm v Sin-ťiangu. Nachází ve výšce 1380 m n. m. Má jednu dráhu 08/26 s betonovým povrchem s rozměry 3 200 × 41 metrů.\n\n"}
{"id": "855177", "url": "https://cs.wikipedia.org/wiki?curid=855177", "title": "Rumunsko na Letních olympijských hrách 2008", "text": "Rumunsko na Letních olympijských hrách 2008\n\nRumunsko se účastnilo Letní olympiády 2008. Zastupovalo ho 101 sportovců (40 mužů a 61 žen) v 16 sportech.\n\n"}
{"id": "855179", "url": "https://cs.wikipedia.org/wiki?curid=855179", "title": "Klášter Bois", "text": "Klášter Bois\n\nKlášter Bois (francouzsky \"Abbaye-aux-Bois\") bylo cisterciácké opatství v Paříži. Nacházelo se mezi ulicemi \"Rue de Sèvres\" a \"Rue de la Chaise\" v 7. obvodu.\n\nŽenský klášter byl založen roku 1202 pod názvem Notre-Dame-aux-Bois v Ognolles. Opatství se rychle rozvíjelo díky podpoře papeže a francouzských králů a darům místní šlechty a měšťanů. Stoletá válka a Hugenotské války opatství těžce zasáhly a po několika stěhováních se v roce 1654 díky ochraně Anny Rakouské usídlilo v Paříži. V roce 1667 byla povolena změna názvu kláštera. V roce 1680 složil Marc-Antoine Charpentier pro klášter skladbu \"Leçons de ténèbres\". V roce 1718 nechaly jeptišky vybudovat nový klášterní kostel. Klášter se věnoval výchově dcer nejvyšších společenských vrstev.\n\nV roce 1792 za Velké francouzské revoluce byl klášter zrušen a budovy byly znárodněny. Během Hrůzovlády sloužil jako věznice. V roce 1798 bylo vybavení kláštera prodáno a budovy byly přestavěny na byty, zůstal pouze kostel. Ten byl obnoven roku 1802 pro bohoslužby farnosti Saint-Thomas d'Aquin. Královským nařízením z 18. listopadu 1827 se do budov v ulici \"Rue de Sèvres\" mohly nastěhovat augustiniánky, které obnovily klášter jako vzdělávací zařízení a část prostor pronajaly osamoceně žijícím ženám z vyšší společnosti.\n\nV roce 1904 byl klášter opět zrušen a v roce 1907 byly budovy strženy kvůli rozšíření ulice \"Rue de Sèvres\" a vytvoření ulic \"Rue Récamier\" a \"Square Roger-Stéphane\". Na místě, kde stála původně kaple, bylo v roce 1919 postaveno divadlo Théâtre Récamier, které dnes slouží jako zkušební scéna Comédie-Française.\n\nV křídle, které sloužilo jako soukromé byty (dnes \"Square Roger-Stéphane\"), žila od roku 1819 až do své smrti Madame Récamier, která zde provozovala svůj slavný literární salón, kam docházeli François René de Chateaubriand a mladí spisovatelé jako Alphonse de Lamartine, Charles-Augustin Sainte-Beuve nebo Honoré de Balzac.\n\n"}
{"id": "855182", "url": "https://cs.wikipedia.org/wiki?curid=855182", "title": "Úmanyar", "text": "Úmanyar\n\nÚmanyar, (tzn. ti ne z Amanu) jsou jedna ze skupin elfů objevujících se ve fiktivním světě J. R. R. Tolkiena.\n\nPo probuzení u jezera Cuiviénen byli elfové pozváni Valar k cestě do Amanu, Země neumírajících. Část elfů odejít nechtěla, a tak došlo k prvnímu dělení elfů, na Eldar, elfy Velké pouti a Avari, neochotné. Eldar se dále dělili na tři zástupy, Vanyar, Noldor a Teleri. Teleri byli nejpočetnější a také nejpomalejší, a zůstali daleko vzadu. Už na úpatí Mlžných hor se od zástupu oddělil jistý Lenwë s početným zástupem elfů, později nazývaných Nandor. V Beleriandu na břehu moře se uskutečnilo třetí dělení elfů, protože vůdce Teleri, Elwë Singollo se zamiloval do Maii Melian a zůstal zde. Řada Teleri zůstala zde a hledala ho. Těm se říká Eglath, opuštění. Další část Teleri pod vedením Círdana Stavitele lodí zůstala na břehu moře, kde vybudovala přístavy Brithombar a Eglarest. Těm se říká Falathrim. Zbytek Teleri odplul na západ. Zatím Elwë nalezl znovu svůj lid, Eglath. Tak si Eglath začali říkat Sindar, Šedí elfové, a brzy vybudovali mocnou říši Doriath chráněnou Melianiným pásem. Tak se všem Teleri, co neodpluli začalo říkat Úmanyar.\n\nNandor se nežilo dobře, byli v lesích neustále napadáni skřety a jinými stvůrami, a tak Lenwëho sin Denethor odvedl mnoho Nandor do Ossiriandu, kde si založili téměř nedobytné království. V první bitvě Beleriandských válek však Denethor padl a Ossiriandští elfové přísahali, že už nikdy nevyjdou otevřeně do války a začali si říkat Laiquendi.)\n\nV Beleriandských válkách postupně padalo jedno Úmanyarské království za druhým. Říši Falathrim dobyli skřeti, Doriath napadli trpaslíci a zabili Thingola, jak si začal říkat Elwë a říši definitivně zničili Noldor. Poté se Beleriand potopil. V dalších věcích už všichni Úmanyar odpluli do Amanu nebo žili ve dvou Nandorských říších Lórien a Lesní říše.\n\n\n"}
{"id": "855188", "url": "https://cs.wikipedia.org/wiki?curid=855188", "title": "Kapucínské kláštery v Paříži", "text": "Kapucínské kláštery v Paříži\n\nKapucínské kláštery v Paříži byly konventy řádu kapucínů, kterých bylo v Paříži od 16. do 18. století několik.\n\nKardinál Karel Lotrinský-Guise (1524-1574) pozval po svém návratu z Tridentského koncilu v roce 1563 čtyři mnichy kapucínského řádu na panství zámku Meudon. Po jeho smrti se kapucíni vrátili zpět do Itálie.\n\nV témže roce 1574 zřídil františkán Pierre Deschamps s povolením francouzského krále Karla IX. a papeže Řehoře XIII. malý klášter v Picpus. O něco později vyslal do kláštera z Benátek řádový generál 12 mnichů a dva laické bratry. Kateřina Medicejská, matka Karla IX., usadila skupinu mnichů v ulici \"Rue Saint-Honoré\".\n\nV červenci 1576 udělil král Jindřich III. kapucínům v ulici \"Rue Saint-Honoré\" zvláštní ochranu. Klášter se rozkládal v prostoru dnešních domů č. 351 až 369 a 100 až 120. V letech 1603-1610 byl vybudován nový klášterní kostel i nové budovy. V roce 1722 k nim přibyla velká obytná budova. V roce 1731 byla na ulici \"Rue Saint-Honoré\" vybudována nová zeď s portálem a roku 1735 získal kostel nový chór.\n\nKonvent byl během Velké francouzské revoluce uzavřen a od roku 1790 využíván jako kanceláře Národního shromáždění a jako Národní archiv. V roce 1804 byly budovy zbořeny a na jejich místě vznikly ulice \"Rue de Castiglione\", \"Rue de Rivoli\" a \"Rue du Mont-Thabor\".\n\nV klášterním kostel byly pochováni:\n\nTento klášter na předměstí obývali novicové pařížské kapucínské provincie a stál na náměstí \"Place des Capucins\". Založil ho François Godefroy de la Tour, když kapucínům v závěti z roku 1613 odkázal svůj dům na předměstí Faubourg Saint-Jacques (dnes 14. obvod). Stodola tohoto domu sloužila jako kaple, až kardinál Pierre de Gondi (1533-1616) vyčlenil prostředky na vybudování kostela a rozšíření kláštera. Konvent byl zrušen v roce 1783 a mniši přesídlili do ulice \"Rue Neuve-Sainte-Croix\". Budovy byly v roce 1784 předány nemocnici pro léčení pohlavních chorob.\n\nKapucínský klášter v ulici \"Rue du Perche\" ve čtvrti Marais založil v roce 1623 Athanase Molé. V 18. století byl vybudován nový klášterní kostel. Za Velké francouzské revoluce byl klášter zrušen a budovy a pozemky rozprodány. Kostel od roku 1802 sloužil opět bohoslužbám jako Saint-François-dAssise při farnosti Saint-Merri.\n\nKrálovna Luisa Lotrinská, manželka Jindřicha III. určila ve své závěti v roce 1601, aby bylo z její pozůstalosti vyplaceno 60 000 liber na založení kláštera kapucínek v Bourges. Klášter však nebyl založen v Bourges, ale v Paříži. Základní kámen nového konventu byl položen 29. června 1604 a stavba byla dokončena v roce 1606.\n\nV roce 1686 nařídil král Ludvík XIV. stržení klášterních budov, aby mohlo vzniknout náměstí \"Place Louis le Grand\". Řeholnicím postavil nový klášter na severní straně nově vzniklého náměstí. V roce 1756 byla provedena další novostavba včetně nového kostela.\n\nTaké tento klášter byl zrušen v roce 1790. V budovách se následně tiskly asignáty. Zahrady byly přeměněny na veřejný park, ve kterém se usídlila divadla. Budovy kláštera byly strženy v roce 1806 kvůli výstavbě nových ulic, např. \"Rue de la Paix\". Klášter se dochoval v názvech ulic \"Rue des Capucines\" a především \"Boulevard des Capucines\".\n\nV klášterním kostele byli pohřbeni:\n\n"}
{"id": "855192", "url": "https://cs.wikipedia.org/wiki?curid=855192", "title": "Srdce (Glee)", "text": "Srdce (Glee)\n\nSrdce (v americkém originále Heart) je třináctá epizoda třetí série amerického hudebního televizního seriálu \"Glee\" a v celkovém pořadí padesátá sedmá epizoda tohoto seriálu. Scénář k ní napsala Ali Adler, režíroval ji jeden z tvůrců seriálu Brad Falchuk a poprvé se vysílala ve Spojených státech dne 14. února 2012 na americkém televizním kanálu Fox. Epizoda obsahuje milostné písničky ke dnu svatého Valentýna, které zpívají členové sboru na McKinleyově střední. V tomto díle se také poprvé objeví speciální hostující hvězdy, a to Jeff Goldblum a Brian Stokes Mitchell jako dva otcové Rachel a vítěz soutěže \"The Glee Project\", Samuel Larsen v roli přestupujícího studenta Joa Harta.\n\nV epizodě zazněla verze Whitney Houston písně \"I Will Always Love You\", původně od Dolly Parton, kterou zpívala Mercedes (Amber Riley) a daná epizoda již byla doručena do vysílání, než tři dny před vysíláním epizody Whitney Houston nečekaně zemřela. V závěrečných titulcích epizody je uvedeno, že epizoda je věnována právě jí. Recenzenti Rileyino ztvárnění ocenili velmi pozitivními ohlasy a i všechny ostatní hudební vystoupení byla dobře přijata. Byla jednou ze dvou písní, které se umístily v žebříčcích Billboard Hot 100 a Canadian Hot 100 společně se \"Stereo Hearts\", zatímco se ostatních šest písní neumístilo.\n\nRecenze epizody se velmi lišily, ale byla převaha pozitivních reakcí nad těmi negativními. Největší nadšení směřovalo k představení Racheliných otců, ačkoliv ředitel Figgins (Iqbal Theba) byl chválen za své krátké scénky a scéna s Kurtem (Chris Colfer) a Karofskym (Max Adler) byla také chválena. Epizoda stala významnou také proto, že obsahovala polibek Santany (Naya Rivera) a Brittany (Heather Morris), který byl prvním lesbickým polibkem v seriálu.\n\nV původním vysílání epizodu sledovalo celkem 6,99 milionů amerických diváků a získala 2,8/8 Nielsenova ratingu/podílu na trhu ve věkové skupině od osmnácti do čtyřiceti devíti let. Celková sledovanost epizody klesla o více než 11% oproti předchozí epizodě s názvem Učitel španělštiny.\n\nWill (Matthew Morrison) zadá jako úkol týdne ve sboru zpívat nejlepší zamilované písně pro den svatého Valentýna. Sugar (Vanessa Lengies) to bere jako příležitost oznámit, že pořádá valentýnský večírek, na kterou musí mít každý doprovod, včetně jí. Artie (Kevin McHale) a Rory (Damian McGinty) se oba snaží získat Sugar pro sebe a nalákat jí dárky a zpívají ji: Artie zpívá \"Let Me Love You\" a Rory, který se dozvěděl, že jeho vízum pro druhý rok na McKinleyově střední bylo zamítnuto, vystupuje s písní \"Home\". Sugar si jako svého partnera na večírek vybírá Roryho.\n\nSantana (Naya Rivera) a Brittany (Heather Morris) se již téměř políbí na chodbě, když jim v tom náhle ředitel Figgins (Iqbal Theba) zabrání. Řekne jim, že obdržel stížnosti ohledně jejich projevů náklonnosti na veřejnosti, na což Santana zareaguje, že to není fér a ať se podívá na daleko delší veřejné polibky Finna (Cory Monteith) a Rachel (Lea Michele).\n\nQuinn (Dianna Agron), Mercedes (Amber Riley) a Sam (Chord Overstreet) jsou členi křesťanského kroužku a rozhodnou se vybrat peníze tím, že budou zpívat zamilované zprávy na Den svatého Valentýna. Novým členem jejich kroužku je Joe Hart (Samuel Larsen), který byl předtím vyučován doma. Skupina zpívá Rachel \"Stereo Hearts\", což jí věnuje Finn. Santana si je později najímá, aby zazpívali pro Brittany, což vyvolá diskuzi mezi členy ohledně morality homosexuality; Joe se musí rozhodnout, jestli se mu chce zpívat píseň o lásce pro homosexuální pár.\n\nMercedes se rozchází se Shanem (LaMarcus Tinker), ale nebude chodit se Samem, protože se cítí vinná z citového zranění Shana a chce si být jistá jejími vlastními city. Jako svou píseň zpívá \"I Will Always Love You\" a Sam odchází v slzách.\n\nFinn a Rachel prozradí své svatební plány ve sboru New Directions a většina sboristů nejeví příliš nadšení. Rachelini dva otcové Hiram a LeRoy Berryovi (Jeff Goldblum a Brian Stokes Mitchell) spolu s Finnovou matkou Carole (Romy Rosemont) a jeho nevlastním otcem Burtem Hummelem (Mike O'Malley) se chovají k nim velice povzbudivě a pro pár zorganizují přespání přes noc v Rachelině pokoji a čekají, že realita žití společně je donutí přehodnotit své myšlenky ohledně svatby. Nicméně jejich plán nevyjde a zasnoubený pár radostně oznámí, že se vezmou ještě dříve, než se původně plánovalo.\n\nKurt celý týden dostává valentýnky a dárky od neznámého ctitele a Kurt věří, že je to Blaine (Darren Criss), který leží stále doma a zotavuje se po operaci oka. Přichází tedy na Sugařin večírek dříve, kde zjistí, že jeho obdivovatel je ve skutečnosti bývalý tyran Dave Karofsky (Max Adler), který Kurtovi vyzná lásku. Kurt se ho snaží jemně odmítnout, ale důležitá slova jejich rozhovoru zaslechne jeden z Karofkeho spolužáků a Karofsky utíká.\n\nKdyž je večírek v plném proudu, křesťanský kroužek přináší svou píseň, mashup \"Cherish / Cherish\" věnovaný pro Brittany od Santany a pár se políbí. Sugar a Rory tančí, ale Rory je zmatený, když mu řekne, že mu bude chybět, když bude odcházet. Přichází Blaine, který se konečně uzdravil a zpívá hlavní vokály v písni \"Love Shack\".\n\n"}
{"id": "855197", "url": "https://cs.wikipedia.org/wiki?curid=855197", "title": "Kostel svatého Ducha (Krnov)", "text": "Kostel svatého Ducha (Krnov)\n\nKostel svatého Ducha je situován v bezprostřední blízkosti centra města Krnova. Je chráněn jako kulturní památka České republiky. Je využíván jako koncertní a obřadní síň. Jeho počátky spadají do 13. století, později byl barokně přebudován. Nacházejí se v něm nástěnné malby z konce 14. a počátku 15. století. V koncertní síni se během roku koná řada koncertů, přičemž vyvrcholením hudební sezóny jsou bezesporu Krnovské hudební slavnosti, v jejichž rámci zde v uplynulých letech vystoupila operní pěvkyně Eva Urbanová nebo fléstnista Jiří Stivín.\n\nNa místě obou budov původně stával románský kostel o čtvercovém půdoryse se západovýchodní orientací.\n\nHistorie kostela v aktuální podobě sahá přinejmenším do roku 1371, kdy byl komplex zmíněn v klauzuli krnovského pekařského cechu.\n\nV jiném dokumentu městské rady z roku 1408 je zmíněno, že původní špitál před nedávnem zanikl, a musel být znova obnoven řádem německých rytířů.\n\nDále byl s největší pravděpodobností provozován řádem minoritů, jejichž klášter se nacházel poblíž. Roku 1452 byl celý komplex zatopen při povodni. Z této doby pochází klenbový strop, který byl do té doby rovný, trámový.\n\nV roce 1522 byl kostel odsvěcen, a prodělal zásadní úpravu interiéru v podobě přepatrování. Poté byl prostor využíván jako šenk (údajně nevalné pověsti) a sýpka a na místě tou dobou již zchátralého špitálu bylo vybudováno stavení.\n\nRok 1546 přinesl pro kostel další ránu, tentokrát v podobě požáru, který postihl celé město. To se opakovalo také v roce 1646. V té době již ale kostel se špitálem opět spravovali minorité, kteří se největší mírou podepsali na jeho obnově.\n\nDíky špitálníkům přibyla kostelu věžička, sakristie, dva postranní oltáře, kazatelna, a chór s varhanami a roku 1657 byl kostel opět vysvěcen.\n\nNávrh čelní fasády vytvořil G.Fr.Gans roku 1755, k realizaci však došlo až v letech 1771–73 pod vedením významného stavitele Michala Clementa.\n\nV roce 1866 došlo ke změně materiálu střešní krytiny, a tak dosavadní šindelovou střechu nahradila břidlicová. Touto dobou byl kostel patrně spoluzasvěcen svaté Alžbětě a Barboře.\n\nDodatečně byl kostel upravován v letech 1896 a 1905, a to v novogotickém stylu. Od té doby kostel ztrácel na významu, a postupně chátral, až se přestal využívat úplně.\n\nŠpitál sloužil sociálním účelům do konce druhé světové války. Až v roce 1972 byl komplex kostela a špitálu podroben důkladnému stavebně historickému průzkumu, který odkryl nová významná fakta, a tak napomohl obnově celého komplexu. \n\nZvenku zdivo zajišťují odstupňované opěráky obdélníkového půdorysu se stříškami. Z východní strany ke kostelu přiléhá budova klasicistního špitálu, a z jižní strany klasicistní dostavba sakristie, která je napojena na presbytář.\n\nPodoba kostela první fázi z počátku 15. století výstavby byla již pravděpodobně stejně podélná s užším, trojboce ukončeným presbytářem s orientací na jih, jak ji nalezneme dnes. Tou dobou bylo vztyčeno obvodové zdivo presbytáře o dvou nestejných pravoúhlých polích a trojúhelníkovém závěru, nad nímž byla později vystavěna atypická čtyřpaprsčitá klenba.\n\nV jižní zdi a závěru bychom našli vysoká úzká okna s lomeným obloukem. V presbytáři nalezneme tufitové a terakotové žebra a přípory, které sbíhají do geometrických jehlancových konzol (v koutech jednoduše, na rozhraních polí ve ztrojeném svazku).\n\nProfil žebra má podobu pětibokého klínu s hlubokým výžlabkem. Svorníky kleneb jsou kruhové, s malovaným znamením cechu podkovářů a pravděpodobně zlatníků a stužkářů.\n\nHlavní obdélníková loď má tři nestejná prostorová pole, a v její západní zdi nalezneme vysoké okno zakončené lomeným obloukem, a půlkruhové barokní okno.\n\nTvarově jsou profily žeber klenby totožné s profily v presbytáři, liší se však proporčně a především materiálově – místo tufitu zde byla použita terakota, pravděpodobně pocházející od zdejších cihlářů.\n\nUkončení klenebních žeber je řešeno stejně jako v presbytáři.\n\nSvorníky mají terčovitou a štítkovou podobu. Od presbytáře je hlavní loď dělena lomeným triumfálním obloukem, a stejně řešeným triumfálním obloukem byla k hlavní lodi připojena dnes již zaniklá podélná kaple Panny Marie, která se nacházela za východní zdí.\n\nDá se předpokládat, že původně měla mít hlavní loď další okna v uličním průčelí na sever.\n\nVzhledem k tomu, že objekt téměř jedno století chátral a navíc už neslouží původním účelům, interiér doznal značných změn proti původní podobě. Byla odstraněna většina náboženských symbolů a všechny oltáře. Celý presbytář dnes zabírají koncertní varhany a piano. V severní části hlavní lodi se nachází dřevěný kůr sloužící jako tribuna, který byl instalován na přelomu 20. a 21. století.\n\nZa zmínku také stojí nástěnná výmalba s biblickými motivy především v hlavní lodi, která má značnou uměleckou a historickou hodnotu. Byla objevena při výzkumu na konci 20. století, a nese stopy násilného přepatrování prostoru v první polovině 16. století. Tento objev zásadně zvedl význam objektu, a významně tak přispěl k tendencím o rekonstrukci celého komplexu.\n\nOpěrný systém napovídá, že během první fáze výstavby docházelo ke změnám. Je možné, že klenby mohly mít jinou, složitější podobu, která mohla využívat například opěráků u vstupního portálu.\n\n\n"}
{"id": "855198", "url": "https://cs.wikipedia.org/wiki?curid=855198", "title": "Rumunsko na Letních olympijských hrách 2004", "text": "Rumunsko na Letních olympijských hrách 2004\n\nRumunsko se účastnilo Letní olympiády 2004. Zastupovalo ho 108 sportovců (50 mužů a 58 žen) v 16 sportech.\n\n"}
{"id": "855201", "url": "https://cs.wikipedia.org/wiki?curid=855201", "title": "Třída Montford Point", "text": "Třída Montford Point\n\nTřída Montford Point je třída pomocných vojenských plavidel námořnictva Spojených států amerických provozovaných jeho složkou Military Sealift Command. Plavidla třídy \"Montford Point\" slouží jako mobilní přístaviště a plovoucí vojenské základny. Mají široké využití od pomoci při humanitárních misích a přírodních katastrofách, po vojenské výsadkové operace.\n\nPrvní dvě jednotky třídy jsou koncipovány jako mobilní přístaviště, sloužící k překládce vozidel a zásob z transportních lodí na vyloďovací čluny a výsadková vznášedla Landing Craft Air Cushion. Umožňují tak provádění výsadkových operací i v místech, kde by to jinak ztěžoval nedostatek přístavů. Mobilní přístaviště mají spolupracovat především s plavidly kategorie „Large Medium-Speed Roll-on/Roll-off“ tříd \"Bob Hope\", \"Watson\", \"Gordon\" a \"Shughart\", či s plavidly kategorie „Joint High Speed Vessel“ třídy \"Spearhead\". Původní kategorizace těchto plavidel Mobile Landing Platform (MLP) byla v roce 2015 změněna na Expeditionary Transfer Dock (ESD).\n\nDalších pět jednotek je stavěno ve výrazně upravené podobě plovoucích předsunutých vojenských základen (Afloat Forward Staging Base, AFSB). V roce 2015 bylo jejich označení změněno na Expeditionary Mobile Base (ESB).\n\nStavba třídy je součástí realizace konceptu nasazení expedičních sil Sea Base. Koncepce nasazení mobilních výsadkových bází byla v předstihu testována na cvičeních amerického námořnictva. Například v roce 2005 k tomu byla využita loď pro přepravu vozidel USNS \"Watkins\" (T-AKR-315) a loď pro přepravu rozměrných nákladů \"Mighty Servant 1\".\n\nVyprojektování a stavba prvních dvou jednotek této třídy byla objednána roku 2011 u loděnice General Dynamics National Steel and Shipbuilding Company (NASSCO) v San Diegu. Třetí jednotka byla u NASSCO objednána v únoru 2012 a čtvrtá v srpnu 2012.\n\nV srpnu 2019 byla objednána stavba šesté a sedmé jednotky, včetně opce na jednotku osmou.\n\nStavba první jednotky \"Montford Point\" začala v červnu 2011, v roce 2012 byla loď spuštěna na vodu a v červenci 2013 vyplula ze San Diega na první zkušební plavbu. Zařazena byla v květnu 2013.\n\nJednotky třídy \"Montford Point\":\n\nKonstrukce této třídy vychází z ropných tankerů třídy \"Alaska\". Plavidlo může přepravit až 1112 vojáků americké námořní pěchoty s vybavením. Ponese též 100 000 galonů pitné vody a 590 000 galonů paliva JP5. Bude vybaveno balastními nádržemi, které umožní ponoření lodě až po úroveň nákladové paluby, což značně zjednoduší překládku vozidel a materiálu. V nákladové palubě budou tři spoty pro přistání výsadkových vznášedel LCAC. Pohonný systém tvoří dva diesely MAN/B&W. Lodní šrouby jsou dva. Nejvyšší rychlost bude 15 uzlů. Dosah je 9500 námořních mil při rychlosti 15 uzlů.\n\n"}
{"id": "855208", "url": "https://cs.wikipedia.org/wiki?curid=855208", "title": "Plesosaurus", "text": "Plesosaurus\n\nPlesosaurus (v americkém originále Prom-asaurus) je devatenáctá epizoda třetí série amerického hudebního televizního seriálu \"Glee\" a v celkovém pořadí šedesátá třetí epizoda seriálu. Napsal ji Ryan Murphy, režíroval Eric Stoltz, poprvé se vysílala ve Spojených státech dne 8. května 2012 na televizní stanici Fox a obsahuje maturitní ples na Střední škole Williama McKinleyho.\n\nEpizoda v den vysílání přilákala k obrazovkám celkem 6,67 milionů amerických diváků a získala 2,7/8 Nielsenova ratingu/podílu na trhu ve věkovém okruhu od osmnácti do čtyřiceti devíti let. Sledovanost i ratingy mírně vzrostly oproti předchozí epizodě s názvem Přijímačky, která se vysílala o týden dříve, tedy dne 1. května 2012.\n\nŘeditel McKinleyovy střední, Figgins (Iqbal Theba) má setkání s Brittany (Heather Morris), kde jí říká, že jako prezidentka třídy není efektivní a sdělí ji, že uvažuje o zbavení jí této pozice. Jako výsledek Brittany slíbí, že učiní nadcházející maturitní ples nezapomenutelným. Rozhodne se, že téma plesu tento rok budou dinosauři a ukládá zákaz gelu na vlasy na maturitním plese, což rozzuří Blaina (Darren Criss), známého tím, že si geluje vlasy.\n\nSue (Jane Lynch) vyhlásí tři finalisty pro krále a královnu plesu, což zahrnuje Finna (Cory Monteith) a Brittany pro krále plesu a Santanu (Naya Rivera) a Quinn (Dianna Agron) pro královnu plesu. Becky Jackson (Lauren Potter) je velmi naštvaná za to, že nebyla nominovaná. Rachel (Lea Michele) je překvapená, když vidí plakát, který vychvaluje Finna a Quinn jako společné kandidáty a konfrontuje ho ohledně toho, protože je naštvaná, že na maturitním plese bude Finn tančit s Quinn—jeho bývalou přítelkyní—místo s ní. Mezitím Quinn udělala velký pokrok na rehabilitaci s Joeovou (Samuel Larsen) pomocí a již s pomocí může chodit. Požádá Joa, aby to do maturitního plesu udržel v tajnosti. Později, když Finn uvidí rozesmátou Quinn na vozíčku, která úspěšně zneužívá svého nedávného postižení k tomu, aby získala hlasy na ples, tak začne Finn mít pochybnosti ohledně jejich společné kampaně.\n\nPo diskuzi ohledně jejich vlastních pochybností o plese s Blainem a Kurtem (Chris Colfer) se Rachel rozhodne uspořádat proti plesový večírek v hotelovém pokoji. Puck (Mark Salling) je stále sklíčený proto, že propadl u testu, který potřeboval k tomu, aby se dostal k maturitě a souhlasí, že na večírek přijde, stejně jako stále nazlobená Becky. Večírek začíná rozpačitě a Becky ho nazve \"nejhorším anti-plesem jaký kdy byl\". Mezitím na plese Finn přichází pro Quinn na dámské toalety, kde uvidí, že Quinn už může normálně chodit a je naštvaný, že kvůli jejímu postižení ji upřednostnil před Rachel. Quinn prosí Finna, aby zůstal na povinný tanec, s čímž souhlasí, ale během tance několikrát Quinn vyzve, aby si stoupla. Joe konfrontuje Finna a Sue mu vyhrožuje, že ho vyhodí z maturitního večírku, ale Finn odchází dobrovolně. Přichází na proti-plesovou párty a přesvědčuje Rachel a další, aby se s ním vrátili na ples. Rachel mu slibuje, že s ním půjde, stejně jako Kurt a Blaine, ale Puck a Becky zůstávají na pokoji. Becky řekne Puckovi o své toize stát se královnou plesu a on se rozhodne korunovat sebe a Becky jako krále a královnu anti-plesu, koruny vytvoří z krabice od piv a poté se oba dva vrací na ples.\n\nNa McKinleyově střední se Rachel omlouvá Quinn a řekne jí, že pro ní volila a je šťastná, že se staly kamarádkami. Santana a Quinn počítají hlasy pro krále a královnu plesu, zjistí, že pro Brittany jako krále plesu volili jen čtyři lidé a Finn vyhrál, zatímco Quinn Santanu porazila pouze o jeden hlas. Ačkoliv získaly titul, který vždy chtěly, si Santana uvědomí, že nechtěla vyhrát, pokud nevyhraje i Brittany a Quinn její vítězství naplňuje pouze prázdnotou. Dohodne se se Santanou, že přepíše výsledky. Králem plesu je zvolen sice Finn, ale královnou plesu zvolí Rachel. Finn a Rachel tančí na \"Take My Breath Away\", což zpívají Quinn a Santana a Quinn překvapí celý dav tím, že si během vystoupení z vozíku stoupne.\n\nEpizodu režíroval Eric Stoltz a scénář k ní napsal jeden z tvůrců Ryan Murphy. Natáčení epizody začalo dne 27. března 2012, zatímco se ještě natáčela předchozí epizoda s názvem Přijímačky a natáčení skončilo 5. dubna 2012. Scény z plesu se točily den před ukončením natáčení.\n\nMezi vedlejší role, které se v této epizodě objeví, patří členové sboru Sam Evans (Chord Overstreet), Rory Flanagan (Damian McGinty) a Joe Hart (Samuel Larsen), dále ředitel Figgins (Iqbal Theba), roztleskávačka Becky Jackson (Lauren Potter) a fotbalový hráč a Mercedesin bývalý přítel Shane Tinsley (LaMarcus Tinker). Helen Mirren se v seriálu již podruhé objevila jako vnitřní hlas Becky Jackson, ale nebyla uvedena v titulcích.\n\nPět písní z epizody bylo vydáno jako singly a jsou dostupné ke stažení: \"Love You Like a Love Song\" od Seleny Gomez & the Scene v podání Nayi Rivery; \"Big Girls Don't Cry\" od Fergie v podání Ley Michele, Chrise Colfera a Darrena Crisse; \"What Makes You Beautiful\" od One Direction v podání Samuela Larsena, Damiana McGintyho, Kevina McHala a Harryho Shuma mladšího; \"Take My Breath Away\" od Berlin v podání Dianny Agron a Nayi Rivery a \"Dinosaur\" od Keshy v podání Heather Morris.\n\n"}
{"id": "855212", "url": "https://cs.wikipedia.org/wiki?curid=855212", "title": "FK Senica 2012/13", "text": "FK Senica 2012/13\n\nTento článek se podrobně zabývá sestavou a zápasy týmu FK Senica v sezoně 2012/2013. V této sezoně FK Senica neobhajuje žádnou trofej z předchozí sezony, ve které skončila v Corgoň lize na 4. místě. V této sezoně Senica nastoupila v Evropské lize, v 1. předkole tým porazil maďarský MTK Budapešť, poté ale vypadl, když podlehl kyperskému APOEL FC.\n\n\"Hráči, jejichž jména jsou napsána tučnou kurzívou, jsou současnými (2013) reprezentanty svých zemí (někteří pouze v mládežnických kategoriích.)\"\n\nPoznámky:  —  = nezveřejněno (dohoda mezi kluby),  †  = odhadovaná cena,  +  = opce na prodloužení smlouvy\n\nPoznámky:  —  = nezveřejněno (dohoda mezi kluby),  †  = odhadovaná cena,  +  = opce na prodloužení smlouvy\n\n\nPoslední úprava: 26. května 2013 (po 33. kole)\nVysvětlivky: † = \"odehrál pouze podzimní část\"\n\nPoslední úprava: 26. května 2013 (po 33. kole).\nVysvětlivky: Z = Zápasy; V = Výhry; R = Remízy; P = Prohry; VG = Vstřelené góly; OG = Obdržené góly; B = Body.\n\nJednozápasová kola\nČtvrtfinále\n\n"}
{"id": "855214", "url": "https://cs.wikipedia.org/wiki?curid=855214", "title": "Paul Nizan", "text": "Paul Nizan\n\nPaul-Yves Nizan (7. února 1905, Tours – 23. května 1940, v Audruicq u Dunkerque) byl francouzský filozof a spisovatel.\n\nNarodil se v Tours, Indre-et-Loire a studoval v Paříži, kde se spřátelil se spolužákem Jean-Paul Sartre v Lycée Henri IV. Stal se členem Francouzská komunistická strana. Zemřel v bitvě u Dunkerque, boji proti německé armádě v druhé světové válce.\n\nMezi jeho díla patří romány: Antoine Bloye (1933), Le Cheval de Troie a La conspiration (1938); eseje: „Les Chiens de garde“ (1932) a „Aden Arabie\" (1931), které představil novému publiku, když jej představil v roce 1960 s předmluvou od Sartre \"Bylo mi dvacet, nenechám někoho říct, jsou to nejlepší léta vašeho života“ to se stalo jedním z nejvlivnějších sloganů studentských protestů v průběhu května.\n\nMezi jeho hlavní romány patří:\n"}
{"id": "855218", "url": "https://cs.wikipedia.org/wiki?curid=855218", "title": "Kostel svatého Prokopa (Čestlice)", "text": "Kostel svatého Prokopa (Čestlice)\n\nKostel svatého Prokopa stojí uprostřed obce Čestlice ve Středočeském kraji. Byl postaven na místě kostela pocházejícího již ze 14. století. Dnes slouží jako farní kostel čestlické farnosti a pravidelné místo setkávání farnosti při bohoslužbách i kulturních akcích. Je chráněn jako kulturní památka České republiky.\n\nPodle pověsti byl původní kostel založen na místě, kam chodil svatý Prokop konat bohoslužby při svých cestách ze Sázavy do Prahy. Původně toúdajně byl malý kostelík bez věže, s dřevěnou zvonicí nad sakristií. Kamenný gotický kostelík v 19. století kapacitou nepostačoval potřebám místních farníků. Proto byl pojat do novostavby kostela z let 1863 až 1864. Zachoval se z něj pětiboký presbytář s žebrovou klenbou s reliéfem anděla na svorníku, s částí zdiva, které byly po přestavbě přeměněny v kapli panny Marie. Kostel dne 23. října roku 1864 vysvětil arcibiskup pražský, kardinál Bedřich Schwarzenberg. Při této příležitosti byla do cibule pod křížem na vrcholku věže uložena pamětní listina. Během druhé světové války byla z kostelu odcizena cínová křtitelnice a také kostelní zvony.\n\nJednolodní kostel s boční kaplí a hranlovou věží na západním průelí má sedlovou střechu. Loď kostela má plochý dřevěný strop, presbytář má tříboký závěr, v boční kapli je zachována původní gotická kříová klenba.\n\nInteriér kostela je barokní. Obraz na hlavním oltáři namaloval vídeňský malíř Josef Keszler. Svatý Prokop je vyobrazen v legendární scéně, jak podává pohár vody klečícímu knížeti Oldřichovi. V nástavci oltáře je kopie poutního obrazu Chrudimského svatého Salvátora. Na bočním oltáři na epištolní straně je obraz sv. Antonína, dílo Vojtěcha Hellicha z roku 1864. Od téhož malíře je obraz Panny Marie v boční kapli.\n\nKazatelna je dřevěná, barokními, s řezanými soškami čtyř evangelistů z 2.čtvrtiny 18.století. \n\nUvnitř kostela se také nachází 4 renesanční náhrobky z let 1610-13 příslušníků rodu Mosauru z Valdova, pánů v Dobřejovicích.\n\nVarhany, které se v kostele nachází, byly postaveny v roce 1882 varhanářem Karlem Antonem Eisenhutem. Naposledy byly opraveny dílnou Rejna - Černý roku 1912.\n\n\nAktuální časy bohoslužeb jsou vždy k dispozici na stránkách farnosti (viz níže).\n\n"}
{"id": "855221", "url": "https://cs.wikipedia.org/wiki?curid=855221", "title": "Tchaj-an (rozcestník)", "text": "Tchaj-an (rozcestník)\n\nTchaj-an může být:\n\n"}
{"id": "855227", "url": "https://cs.wikipedia.org/wiki?curid=855227", "title": "Schwarzenbach am Wald", "text": "Schwarzenbach am Wald\n\nSchwarzenbach am Wald je město v německé spolkové zemi Bavorsko, v zemském okresu Hof. Leží na spolkové silnici 173.\n\nObec je oficiálně rozdělena na 41 částí:\nPrvní písemná zmínka o sídle pochází z roku 1388. Ve středověku se zde těžila železná a měděná ruda. Od roku 1792 patřilo území Prusku, po tylžském míru v roce 1807 Francii a po roce 1810 Bavorsku. Současná obec vznikla v roce 1818. 1. ledna 1972 byla připojena obec Meierhof.\n\n\n"}
{"id": "855230", "url": "https://cs.wikipedia.org/wiki?curid=855230", "title": "Tchaj-an (okres)", "text": "Tchaj-an (okres)\n\nTchaj-an () je okres v Čínské lidové republice. Leží v provincii Liao-ning a patří k městské prefektuře An-šan. Má rozlohu 1393 čtverečních kilometrů a v roce 2010 v něm žilo 379 tisíc obyvatel. Jeho správním střediskem je obec Tchaj-an.\n\nJe zde stanice nejstarší čínské vysokorychlostní tratě Čchin-chuang-tao – Šen-jang.\n"}
{"id": "855233", "url": "https://cs.wikipedia.org/wiki?curid=855233", "title": "Pavel Petržílek", "text": "Pavel Petržílek\n\nPavel Petržílek (* 23. prosince 1939) je bývalý český politik, v 90. letech 20. století poslanec České národní rady a Poslanecké sněmovny za ČSSD.\n\nPočátkem 70. let 20. století se přestěhoval za prací na Mostecko a po několik let pracoval v personálním oddělení podniku důl Hlubina.\n\nVe volbách v roce 1992 byl zvolen do České národní rady za ČSSD (volební obvod Severočeský kraj). Zasedal v ústavněprávním výboru.\n\nOd vzniku samostatné České republiky v lednu 1993 byla ČNR transformována na Poslaneckou sněmovnu Parlamentu České republiky. Zde setrval do sněmovních voleb v roce 1996.\n\nDo roku 1994 byl generálním ředitelem Hornické zaměstnanecké zdravotní pojišťovny. Lidové noviny zjistily, že Petržílek byl společníkem firmy \"Autocentrum Louny\", která s touto pojišťovnou uzavřela smlouvu na výrobu reklamních tabulí. V říjnu 1996 byl obviněn z porušování povinnosti při správě cizího majetku v době svého působení v hornické pojišťovně. Měl poskytnout ručení za závazky jisté obchodní společnosti navzdory tomu, že musel vědět o její špatné hospodářské\nsituaci. V září 1998 pak byl zadržen a obviněn z pokusu o vraždu a vydírání. Měl být součástí organizované skupiny, která vydírala jednapadesátiletou podnikatelku z Pardubic.\n\nV roce 2001 se uvádí jako advokát z Mostu.\n\n"}
{"id": "855236", "url": "https://cs.wikipedia.org/wiki?curid=855236", "title": "František Pluhař", "text": "František Pluhař\n\nFrantišek Pluhař (* 11. února 1937) je bývalý český politik, v 90. letech 20. století poslanec České národní rady a Poslanecké sněmovny za ODS.\n\nVe volbách v roce 1992 byl zvolen do České národní rady za ODS (volební obvod Severomoravský kraj). Do prosince 1992 zasedal ve výboru pro veřejnou správu, regionální rozvoj a životní prostředí, pak ve výboru pro sociální politiku a zdravotnictví.\n\nOd vzniku samostatné České republiky v lednu 1993 byla ČNR transformována na Poslaneckou sněmovnu Parlamentu České republiky. Zde setrval do sněmovních voleb v roce 1996. V senátních volbách na podzim 1996 neúspěšně kandidoval do horní komory parlamentu za senátní obvod č. 75 - Karviná. Kandidoval jako člen ODS ale coby nezávislý kandidát (ODS měla v tomto obvodu svého oficiálního kandidáta). Získal ale jen necelých 5 % hlasů a nepostoupil do 2. kola.\n\nV komunálních volbách v roce 1994 byl za ODS zvolen do zastupitelstva města Karviná. Za ODS pak neúspěšně do tamního zastupitelstva kandidoval i v komunálních volbách v roce 1998. Profesně je uváděn jako lékař.\n\n"}
{"id": "855237", "url": "https://cs.wikipedia.org/wiki?curid=855237", "title": "Čang Te-ťiang", "text": "Čang Te-ťiang\n\nČang Te-ťiang ( , pinyin: \"Zhāng Déjiāng\"; * 4. listopadu 1946) je čínský politik, předseda Stálého výboru Všečínského shromáždění lidových zástupců (2013–2018) a člen stálého výboru politbyra Ústředního výboru Komunistické strany Číny (2012–2017), předtím vicepremiér vlády Čínské lidové republiky (2008–2013) a člen politbyra (2002–2017).\n\nČang Te-ťiang se narodil v okrese Tchaj-an v Liao-ningu a studoval korejštinu na univerzitě Jen-pien. Pak v srpnu 1978 nastoupil na Kim Ir-senovu univerzitu v Severní Koreji a v roce 1980 tam získal titul z ekonomie.\n\nČangův politický postup začal v době vlády Ťianga Ce-mina a na jeho úspěchu se podílely vazby na Severní Koreu, které mu pomáhaly zvládat nelegální imigraci Severokorejců do Čínské lidové republiky. V březnu 1990 doprovázel Ťianga Ce-mina na cestě do Severní Koreje a krátce nato byl jmenován zástupcem tajemníka strany v Ťi-linu. V roce 1995 povýšil na tajemníka.\n\nV roce 1998 se stal tajemníkem strany v Če-ťiangu a listopadu 2002 se přesunul na místo stranického vůdce v Kuang-tungu. Zde se pustil do integrace ekonomiky v deltě Perlové řeky. Hned po nástupu do funkce nechal vypracovat studie ohledně ekonomické propojenosti Hongkongu, Macaa, Kuang-tungu, Fu-ťienu, Ťiang-si, Kuej-čou, S’-čchuanu, Jün-nana, Chu-nana, Chaj-nana a Kuang-si. Někteří tyto plány kritizovali coby megalomanské, každopádně region za Čangovy vlády zažíval ekonomický rozkvět.\n\nV roce 2008 se stal vicepremiérem Čínské lidové republiky pro energetiku, komunikace a dopravu.\n\nV březnu 2012 nastoupil do funkce tajemníka strany v Čchung-čchingu, z které byl po aféře odvolán Po Si-laj.\n\nNa podzim byl na zasedání ústředního výboru po XVIII. sjezdu KS Číny zvolen členem stálého výboru politbyra ÚV a v březnu následujícího roku předsedou Stálého výboru Všečínského shromáždění lidových zástupců. Obě funkce vykonával jedno volební období a po pěti letech, roku 2017, resp. 2018 odešel do penze.\n"}
{"id": "855241", "url": "https://cs.wikipedia.org/wiki?curid=855241", "title": "Willem Drost", "text": "Willem Drost\n\nWillem Drost (19. dubna 1633 Amsterdam – 25. února 1659 Benátky) byl nizozemský malíř a nejlepší Rembrandtův žák. Později pracoval v Benátkách, kde se orientoval na tenebrismus a vedl malíře Johanna Karla Lotha.\n\nV souvislosti s Rembrandtem je uváděn malíř Willem Drost. Tento málo známý umělec se narodil roku 1633 ve čtvrti \"Nieuwe Kerk\" v Amsterdamu. Jeho otcem byl Jan Barentsz (1587–1639), který je nejprve uváděn jako knihvazač, knihkupec a dokonce i jako učitel. Spolu s Marritje Cleasdr měli osm dětí. Po manželově smrti je uváděna jako pozůstalá vdova se čtyřmi dětmi. Dcera se provdala za výrobce nábytku a nejstarší syn byl lazebníkem, který oslabenou rodinu dlouhodobě podporoval. \n\nV patnácti letech vstoupil do učení k Rembrandtovi. Kruh kolem Rembrandta čítal v průběhu let kolem padesáti malířů. Ačkoliv je často považován za osamělého génia, vychoval řadu umělců a ovlivnil několik dalších generací. K nejnadanějším patřil Willem Drost. Kontakt na Rembrandta zřejmě zprostředkoval ebenista Herman Doome, jehož syn Lambert byl také následovníkem Rembrandtovým. Odborné publikace kladou učení u mistra Rembrandta buď do roku 1648 nebo do rozmezí let 1650–1652. Do svého odchodu do Benátek maloval pod zřejmým rembrandtovským vlivem.\n\nKolem roku 1655 či 1656 se přestěhoval do Itálie, krátce zřejmě zavítal do Říma a odtud pokračoval do Benátek. Vstoupil mezi umělce ovládající techniky mistra ostrého svitu Caravaggia (1571–1610). Drosta zaujal zejména španělský malíř José de Ribera. Malíři tenebrismu využívali protikladu zatemnělého pozadí, před které kladli silně ozářené postavy. Přítomnost trojdimenzionálního vyznění supluje temnosvit, který smazává ostré přechody. Mezi zástupci jmenujme Giana Battistu Langettiho a Antonia Zanchiho a také Carla Lotha.\n\nDrost se rychle etabloval, kvality mladičkého malíře dokládá dochovaná korespondence florentského agenta dvora Cosima III. Medici v Benátkách. Jelikož se kníže zajímal roku 1685 o nákup Drostova portrétu, napsal agent, že Drost „byl slovutným umělcem své doby a mistrem Carla Lotha, jenž je stále živ a na kterého Drost dohlížel.“ Dokázal velmi mlád, ve věku okolo dvaceti dvou let, podávat takový výkon, že mohl nasměrovat svého o rok staršího současníka Carla Lotha. Loth pocházející z Mnichova, se narodil roku 1632 a v Benátkách si získal světovou klientelu. Před svou smrtí dokonce tento „Apelles“ zastával funkci dvorního říšského malíře. Využívá stejných postav ba i námětů ve svých obrazech jako Drost, blízkost je patrná především v mytologických kompozicích. Nutno připomenout, že Humprecht Jan Černín, který pobýval v Benátkách ještě za Drostova života, zakoupil nespecifikovanou mytologickou malbu.\n\nDíky zaměňování za Jacoba van Dorstena se předpokládalo, že Drost zemřel v Nizozemí daleko později než roku 1659. Ve skutečnosti zemřel po dlouhé nemoci s horečkou a dýchacími problémy v domě nizozemského obchodníka v Benátkách Cornelia van Baerle. Ještě před smrtí pracoval Drost na čtveřici obrazů evangelistů, stihl dokončit jeden, zbytek obrazů za něj převzal jeho žák a přítel Carl Loth.\n\nRozsah díla je problematické určit. Poprvé je uváděn jako žák Rembrandtův roku 1656 v inventáři bratří Corregiů. Rembrandt vedl dílnu jinak než Rubens, nemaloval monumentální obrazy do zámků a na oltáře. Objednavateli bylo především měšťanstvo a tomu odpovídá i jiná tematika děl. Jestliže měl Rembrandt 50 učedníků či následovníků a velká část přejala jeho malbu do detailu, a připomeneme-li občasnou taktiku obchodníků, kteří nechávali tato díla signovat jako Rembrandtův výtvor, stává se určení děl terčem polemik a útoků historiků umění mezi sebou. Není divu, že uměleckohistorické magazíny plní vždy po Rembrandtově výstavě čilý ruch spekulací a pochyb o autorském určení. Velkou prací přispěl na poli kresby historik umění Werner Sumowski ve dvanácti svazcích \"Drawings of the Rembrandt school\", kde zařadil mistrovy jednotlivé žáky. Drostovi připsal na 26 kreseb. Podobně objevným skutkem bylo vydání Drostovy monografie z roku 2002, která vzešla z výzkumu Jonathana Bikkera.\nK rembrandtovskému nádechu zlatavého světla uveďme obraz \"Danielovo vidění\" z berlínských sbírek, který je obyčejně datován k roku 1650. Velice se blíží dokonalosti Rembrandtově. Po roce 1650 vznikl patrně i obraz uložený v pražské Národní galerii. \"Zvěstování Panny Marie\" poukazuje na Mariin výraz v momentě, kdy jí anděl sděluje radostnou zvěst. Na Mariinu tvář se snáší božská zář, velké překvapení a nenadálé vyrušení vyjadřuje i moment padající knihy. Obraz není úplný, zřejmě požárem v blíže neurčené době se poničil a byl zmenšen, jinak by zde byl zachycen archanděl Gabriel. Vincenc Kramář doporučil nákup obrazu v roce 1923 a připisoval jej Rembrandtovi, o čemž svědčila i signatura. Obraz byl zakoupen, ale určení nebylo definitivní, mělo se jednat o první Rembrandtův obraz v českých veřejných sbírkách. V 30. letech nebyl zahrnut do významného inventáře mistrova díla od historika umění Brediuse a teprve nedávno byl připsán Willemu Drostovi. Signatura poukazuje na vztah učitele k žákům. Rembrandt, když uznal, že práce žákova dosahuje kvalit, neváhal obrazy signovat.\n\nV průběhu padesátých let se Drost stal samostatným malířem činným v Amsterdamu. Ani další dvojice obrazů (portrét ženy v Museum Bredius v Haagu, mužský portrét v Metropolitním muzeu umění v New Yorku), se neobejde bez dohadů. Portréty vznikly někdy kolem roku 1653, tedy ještě za pobytu v Amsterdamu. Dvojice portrétů, když ji postavíme vedle sebe, poukazuje na to, že se nejedná o manžely, to by musil muž mít ženu po své levici. Spíše se jedná o snoubence. Muž se velice podobá figuře na autoportrétní kresbě, kterou rok předtím načrtl, patrné to je především v partii očí a nosu. Podepsal se a vročil jako „W DROST/1652“ (Rijksmuseum, Amsterdam).\n\nO domnělé ženě nic nevíme, archivní podklady selhávají. Dosud se nenašly dokumenty, které by odpověděly na otázku, zda byl ženatý. Předpokládejme, že možná nastávající nebo manželka zemřela či se oženili. Svou ženu by bezpochyby ponechal doma před odchodem do Itálie. Bývalo běžné se na riskantní cestu vydat sám, zvláště když umělec neměl zahraniční kontakty.\n\nObraz muže obsahuje na nápisce jméno Rembrandtovo, druhotný zásah byl odhalen při restaurování. Zřejmě se jedná o výsledek obchodní taktiky, aby se lépe obraz zpeněžil. Pod nápiskou najdeme pozůstatek po Drostově signatuře. Obraz demonstruje vlastní osobu malíře a její dovednost.\n\nLíbezná tvář ženy nás dovádí k dalším pracím, které stihl vymalovat ještě v Nizozemí. Žena v brokátových šatech (Wallace Collection, Londýn) z anglických sbírek je důvěrně známa svou tváří z předchozího portrétu ženy. Pozoruhodné je, že častokrát volí Drost osvětlení z levého horního rohu.\n\nPojmenování pro další obraz vychází především s podobnosti s Domenichinovou prací počátku 17. století, \"Sibylou Kumskou\". Právě ona podle středověkého přesvědčení předpovídala Spasitelův příchod. Na obou obrazech nalézáme ženskou polopostavu s knihou či svitkem v rukou v honosném oděvu. Obraz Drostův ze sbírek Metropolitního muzea v New Yorku je poněkud zešeřený, jako by zpřesňoval dávnost doby věštkyně. Srovnává se s pozdními díly Rembrandtovými. Dívka z výše zmíněného portrétu je zde idealizovaná pro náboženský účel obrazu. Při rentgenovém zkoumání se našly stopy starší malby pod stávající.\n\n"}
{"id": "855244", "url": "https://cs.wikipedia.org/wiki?curid=855244", "title": "Medailon", "text": "Medailon\n\nMedailon (z francouzštiny \"medaillon\", malá medaile) může znamenat:\n\n"}
{"id": "855247", "url": "https://cs.wikipedia.org/wiki?curid=855247", "title": "Umar II.", "text": "Umar II.\n\nUmar II. (682 – 11. února 720), celým jménem Umar ibn Abd al-Azíz. Arabský chalífa z rodu Umajjovců v letech 717 – 720. Synovec chalífy Sulajmána. Za jeho vlády došlo k řadě zásadních vnitřních reforem chalífátu.\n\nUmar se narodil v Medině jako syn egyptského místodržitele Abd al-Azíze. Byl zde vychován a vzdělán místními teology a právníky. Pod jejich vlivem se z něj stal člověk přísných mravních zásad a přepjatě zbožný asketa. V letech 705 – 712 byl místodržícím v Medině. Jeho režim však byl příliš shovívavý vůči podvratným živlům, kteří se sem stahovali z oblasti Iráku před přísností místodržitele al-Hadždžádže. Ten nakonec zasáhl u chalífy Al-Valída a ten Umara z jeho pozice odvolal.\n\nRoku 716 zemřel Sulajmánův syn, který měl nastoupit na trůn, a dvorní teolog Radžá ibn Haiwa al-Kindí prosadil u chalífy Sulajmána nástupnictví Umarovo. \n\nUmar II. byl spíše stoupencem míru a jako chalífa se více věnoval vnitřním poměrům a problémům rozsáhlé říše.\n\nVojenské akce byly omezeny na minimum. Arabská říše se musela vzpamatovat z kruté porážky u Konstantinopole v letech 717 – 718. Na západní hranici chalífátu se ve velké míře uplatnili islamizovaní Berbeři, kteří pod vedením umajjovských správců podnikali útoky proti křesťanům v Asturii a ve Francii. Na východní hranici říše docházelo také k občasným kořistnickým výpravám směřujícím do střední Asie. \n\nI přes náboženskou horlivost a zbožnost se chalífa choval shovívavě vůči příznivcům Alíovců i cháridžitům, čímž dosáhl relativního klidu a poklesu útoků těchto sektářů.\n\nZcela jinak se díval na problematiku konverzí než jeho předchůdci. Uplatnil různé výhody, kterými byli lákáni jinověrci k přestupům na Islám. Jiná vyznání byla zatížena vyššími daněmi a zároveň postižena řadou zákazů např. zákaz stavění chrámů, vyšších domů, chování vepřů, pití vína, nošení zbraní, jízda na koni etc. Tyto metody slavily úspěchy hlavně u Berberů v Maghrebu. \n\nZároveň Umar II. řešil problém daňové povinnosti nových muslimů. Podle jeho předchůdce Umara měli muslimové platit pouze náboženskou daň a ostatní příjmy měly plynout z plateb jinověrců. Došlo však k masovým konverzím a útěkům nových muslimů z obdělávané půdy do měst. Tím se výrazně snížily příjmy chalífátu, které se například al-Hadždžádž snažil zvednout nařízením, že konvertité musí nadále platit daně a dále násilným připoutáváním k půdě. Tento stav však pravověrný Umar II. vnímal jako rozpor s platným islámským právem. Musel však udržet stávající výši příjmů nebo ji dokonce zvednout.\n\nPo poradě s právníky a teology učinil zásadní rozhodnutí. Půda, ze které plynou muslimské obci příjmy, nesměla být od roku 718 prodávána muslimům, a pokud se její majitel stal muslimem, připadla pak obci, která nesla hromadně povinnost tyto dávky platit. Konvertita k Islámu byl tak zbaven povinnosti platit dávky a mohl se odstěhovat, chtěl-li však na pozemcích zůstat, byly platby nahrazeny nově zavedeným nájemným. Fiskální zájmy státu tak byly dány do souladu s islámským právem. \n\nZároveň chalífa zrušil jiné dávky a poplatky, které nebyly v souladu se zákonem a opět obnovil dřívější platby potomkům bojovníků z dřívějších velkých výbojů.\n\nUmar II. také vystupoval proti mravní volnosti, za jejíž původce považoval hlavně básníky a pěvce. Odstranil je od dvora, Umar ibn Abí Rabí´a, tvůrce milostné poezie, musel složit slib, že přestane skládat básně, al – Ahvas byl poslán do vyhnanství na ostrov v Rudém moři. \n\nPo Umarově smrti se opět uplatnil Abdulmalikův následnický systém. Na trůn usedl již třetí z jeho synů – Jazíd II.\n\n"}
{"id": "855249", "url": "https://cs.wikipedia.org/wiki?curid=855249", "title": "Boris Strugackij", "text": "Boris Strugackij\n\nBoris Natanovič Strugackij (rusky \"Борис Натанович Стругацкий\"; 15. dubna 1933 Leningrad – 19. listopadu 2012 Petrohrad) byl ruský spisovatel, který se proslavil spolu se svým o osm let starším bratrem Arkadijem řadou sci-fi románů. Po bratrově úmrtí v roce 1991 psal dál pod pseudonymem S. Vitickij.\n\nNarozen roku 1933. Matka byla učitelka ruské literatury, otec expert na umění a redaktor časopisu. Zůstal po celou dobu války s matkou v Leningradě obleženém fašisty. Otec mu zemřel roku 1942 při cestě přes Ladožské jezero. V Leningradě absolvoval maturitní zkoušku a pokračoval ve studiu na fakultě fyziky a mechaniky při Lomonosově státní univerzitě v oboru astronomie. Po promoci nastoupil jako asistent na Pulkovskou hvězdárnu v Leningradě. Zaměřil se na studium vzniku hvězd v naší galaxii. V roce 1960 se dostal na Kavkaz, kde měl možnost pracovat na tamním velkém teleskopu.\n\nS bratrem se opět setkal po roce 1955 a brzy poté spolu napsali první sci-fi román \"Planeta nachových mračen\". Společně naspali více než 25 románů a novel a také jednu divadelní hru. Hlavně zpočátku to byly knihy naplněné komunistickou vizí společnosti. Později byl znatelný posun až k surrealistickému zpracování soudobých problémů, za což byli podrobování kritice.V té době používali také pseudonym S. Jaroslavcev, protože měli problémy s vydáváním knih. Některé práce jim vyšly pouze v samizdatu (např. \"Ošklivá káčátka\").\n\nKdyž Arkadij roku 1991 zemřel, psal Boris dál pod pseudonymem S. Vitickij, protože se spolu již dříve dohodli, že jméno Bratři Strugačtí se nebude dál používat.\n\nBoris Strugackij podlehl kombinaci zápalu plic a rakoviny krve v pondělí 19. listopadu 2012 v rodném Petrohradu, bylo mu 79 let.\n\nVíce o společně napsaných knihách se dočtete v článku Arkadij a Boris Strugačtí.\n\n"}
{"id": "855250", "url": "https://cs.wikipedia.org/wiki?curid=855250", "title": "Conches-en-Ouche", "text": "Conches-en-Ouche\n\nConches-en-Ouche je francouzská obec v departementu Eure v regionu Normandie. V roce 2009 zde žilo 5 007 obyvatel. Je centrem kantonu Conches-en-Ouche.\n\n\n"}
{"id": "855252", "url": "https://cs.wikipedia.org/wiki?curid=855252", "title": "Cizinec v cizí zemi", "text": "Cizinec v cizí zemi\n\nCizinec v cizí zemi je román z roku 1961 amerického spisovatele Roberta A. Heinleina. Vypráví příběh Valentina Michaela Smithe, člověka, který přichází poprvé na Zem v rané dospělosti, narodil se na Marsu a byl vychován Marťany. Román zkoumá jeho interakci s pozemskou kulturou a její případnou transformaci. Název je odkazem na Exodus 2:22. Podle Heinleina byl pracovní název knihy \"Kacíř\". Několik pozdějších vydání románu jej propagovalo jako \"nejslavnější sci-fi román, který byl kdy napsán\".\n\nDěj se točí okolo člověka vychovaného na Marsu a jeho adaptaci na pozemskou kulturu, která je obrazem konzumní společnosti dvacátého století.\n\nProtagonista Valentine Michael Smith je synem dvou astronautů z první expedice na Mars, který osiřel poté, co celá posádka zemřela a byl vychován Marťany. Marťané mají kompletní kontrolu nad svými těly (naučená schopnost, kterou Valentine také ovládá). O dvacet let později přivede Smithe na Zem druhá expedice a Smith se stává dědicem celé první expedice, přestože existují Marťané, mohl by se stát vlastníkem celého Marsu.\nProtože Smith není zvyklý na pozemské prostředí, je po svém příletu přijat do nemocnice, kde se spřátelí se zdravotní sestrou Gillian – první ženou, kterou kdy viděl. \nGillian poté vypráví o svých zážitcích se Smithem novináři Billu Paxtonovi, společně se poté pokusí vyvrátit vládní lži o něm. Poté, co Ben zmizí, Gillian přesvědčí Smithe, aby s ní opustil nemocnici.\nJsou ale napadeni vládními agenty, Smith je pošle do čtvrtého rozměru a když vidí vyděšenou reakci Gillian, upadne do stavu podobnému katatonii. Gillian odvede Smitha k Jubalu Harshawovi, slavnému spisovateli, lékaři a právníkovi.\nSmith nadále projevuje psychické schopnosti a nadlidskou inteligenci společně s dětinskou naivitou. Když se mu Jubal snaží vysvětlit náboženství, Smith chápe pojem \"Bůh\" jen jako \"Ten jenž grokuje\", což jsou všechny formy života, jiné pozemské pojmy jako oblečení, válka nebo žárlivost jsou mu cizí, na druhou stranu posmrtný život bere jako něco známého a samozřejmého, protože vládu Marsu tvoří duchové zemřelých Marťanů a je zvykem, aby blízcí zemřelého snědli jeho pozůstatky. Nakonec Harshaw získá pro Smitha svobodu.\n\nNyní svobodný Smith se stává celebritou a prozkoumává mnoho pozemských náboženství a dokonce i krátce působí jako kouzelník v cirkusu.\n\nPoté založí svojí církev, \"Církev Všech Světů\", jejíž členové se učí marťanský jazyk a získávají psychokinetické schopnosti. Církev je nakonec v obležení a Smith je zatčen policií, ale uteče a vrátí se ke své církvi a oznámí Jubalovi, že své obrovské jmění přepsal na církev. S pomocí tohoto jmění a svých nových schopností budou členové církve schopni přetvořit lidskou kulturu a společnost, nakonec ti, kteří se nenaučí marťanským způsobům, zemřou a nahradí je \"Homo Superior\". Ti zachrání lidstvo před zničením Marťany, kteří kdysi zničili Planetu V.\n\nSmith je nakonec zabit rozzuřeným davem, poté krátce promluví k Jubalovi z posmrtného života a zachrání ho tak před sebevraždou. Jubal a někteří členové církve podle Smithova přání snědí Smithovy pozůstatky a poté se vrátí do Jubalova domova. Na konci knihy je naznačeno, že Valentine Michael Smith mohl být inkarnací archanděla Michaela.\nCizinec v cizí zemi uvedl do angličtiny slovo \"grokovat\" což doslova znamená \"pít\", ale také \"milovat\" a \"být jedním s\". Slovo se rychle stalo populárním mezi fanoušky sci-fi, hipíky a hackery a dostalo se do Oxfordského slovníku.\n\n\n\n\nKniha byla vydána v roce 1994 nakladatelstvím And Classic a v roce 2009 jej v češtině vydalo nakladatelství Banshies.\n\n"}
{"id": "855253", "url": "https://cs.wikipedia.org/wiki?curid=855253", "title": "Sajuri Ósugaová", "text": "Sajuri Ósugaová\n\nSajuri Ósugaová ( , \"Ósuga Sajuri\"; * 27. října 1980 Šibecu) je bývalá japonská rychlobruslařka a cyklistka.\n\nNa velkých mezinárodních akcích debutovala v roce 1998, kdy nastoupila do závodů Světového poháru. V roce 1999 se na Asijských zimních hrách umístila na šestém (500 m) a osmém místě (1000 m). V roce 2000 se poprvé zúčastnila světových šampionátů, na Mistrovství světa ve sprintu skončila na 11. příčce, na Mistrovství světa na jednotlivých tratích byla v závodě na 500 m čtvrtá. Zúčastnila se Zimních olympijských her 2002, na distanci 500 m byla dvanáctá, na dvojnásobné trati se umístila na 18. místě. Z Asijských zimních her 2003 si přivezla bronzovou medaili ze závodu na 500 m, na kilometru byla šestá; šesté příčky také dosáhla na Mistrovství světa na jednotlivých tratích 2003 (trať 500 m). V sezóně 2004/2005 zvítězila v celkovém pořadí Světového poháru v závodech na 100 m. Byla osmá na půlkilometrové distanci na zimní olympiádě 2006. Na trati 500 m vybojovala na světovém šampionátu na jednotlivých tratích 2007 bronzovou medaili. V sezóně 2010/2011 již nastupovala pouze v domácích závodech.\n\nJako cyklistka startovala na Mistrovství světa 2003 (13. místo v časovce) a na Letních olympijských hrách 2004 (10. místo v časovce).\n"}
{"id": "855260", "url": "https://cs.wikipedia.org/wiki?curid=855260", "title": "The Cardinals", "text": "The Cardinals\n\nThe Cardinals byla česká beatová (vokální) skupina, která vznikla v roce 1967 v Praze po rozpadu kapely The Hurican. Do kapely nastoupil Jan A. Vaculík jako zpěvák a dal kapele profesionální ráz, psal texty. Kapela se orientovala na vícehlasý vokál, dělala tak vokální muziku. Kapelu ovlivnily kapely jako The Kinks, Crosby, Stills, Nash & Young. Josef Kůstka psal hudbu a hrál na kytaru. Kapela směřovala ke komerci, skoro k pop-music, Kůstka ale chtěl kapelu tvrdšího rázu. To vše se změnilo když do kapely nastoupil zpěvák a klávesista Lešek Semelka, poté byla skupina progresivnější. Kolem roku 1971 se The Cardinals stali doprovodnou kapelou Petry Černocké. Vstup sovětských vojsk a následná normalizace v tu dobu postupně likvidovala anglicky zpívající české bigbítové kapely, jako byla třeba skupina The Cardinals, která ji nabídla spolupráci. Tento tah se do jisté míry vydařil, protože s česky zpívající zpěvačkou soubor přežil, ale s bigbítovým duchem odešli i někteří muzikanti, jako zpěvák Jan A. Vaculík, kytarista Josef Kůstka nebo zpěvák Lešek Semelka. V podstatě již popovou skupinu Kardinálové, pak mnoho let vedl skladatel Zdeněk Merta.\n\nJedním z největších hitů skupiny se stala v roce 1973 píseň „Hastrmane, tatrmane, melou“, kterou zpíval Ronny Marton.\n\n\n"}
{"id": "855261", "url": "https://cs.wikipedia.org/wiki?curid=855261", "title": "Union des démocrates et indépendants", "text": "Union des démocrates et indépendants\n\nUnion des démocrates et indépendants (UDI), česky Unie demokratů a nezávislých, je francouzská politická strana, která vznikla v roce 2012 na základě stejnojmenné skupiny v Národním shromáždění. Sdružuje sedm středových politických stran, které si i nadále uchovávají vlastní existenci:\n\n\n"}
{"id": "855264", "url": "https://cs.wikipedia.org/wiki?curid=855264", "title": "Vladimír Procházka (poslanec ČNR)", "text": "Vladimír Procházka (poslanec ČNR)\n\nVladimír Procházka (* 29. května 1936) je bývalý český politik, v 90. letech 20. století poslanec České národní rady a Poslanecké sněmovny za Liberálně sociální unii, pak za Českomoravskou unii středu.\n\nVe volbách v roce 1992 byl zvolen do České národní rady za koalici Liberálně sociální unie (volební obvod Jihomoravský kraj). Zasedal v hospodářském výboru a byl jeho místopředsedou.\n\nOd vzniku samostatné České republiky v lednu 1993 byla ČNR transformována na Poslaneckou sněmovnu Parlamentu České republiky. Zde setrval do sněmovních voleb v roce 1996. V prosinci 1994 přešel do poslaneckého klubu Českomoravské unie středu. V senátních volbách na podzim 1996 neúspěšně kandidoval do horní komory parlamentu za senátní obvod č. 62 - Prostějov. Kandidoval jako člen ČMUS v rámci aliance Moravskoslezská koalice. Získal ale jen necelých 6 % hlasů a nepostoupil do 2. kola.\n\nV komunálních volbách v roce 1994 a opětovně v komunálních volbách v roce 1998 a komunálních volbách v roce 2002 byl zvolen do zastupitelstva obce Lešany jako bezpartijní. Neúspěšně do tamního zastupitelstva kandidoval i v komunálních volbách v roce 2006. Profesně je uváděn jako důchodce.\n\n"}
{"id": "855265", "url": "https://cs.wikipedia.org/wiki?curid=855265", "title": "Vladimír Procházka", "text": "Vladimír Procházka\n\nJméno a příjmení Vladimír Procházka má více nositelů:\n\n"}
{"id": "855269", "url": "https://cs.wikipedia.org/wiki?curid=855269", "title": "Franz Clam-Gallas", "text": "Franz Clam-Gallas\n\nFrantišek hrabě Clam-Gallas (německy \"Franz Graf Clam-Gallas\", 26. července 1854, Liberec – 20. ledna 1930, Frýdlant) byl český šlechtic, velkostatkář a v rodové tradici majitel panství Liberec, Frýdlant, Grabštejn a Lemberk, majitel Clam-Gallasovského paláce v Praze a ve Vídni. Byl poslední mužský příslušník rodu Clam-Gallasů.\n\nFrantišek Clam-Gallas byl syn hraběte Eduarda Clam-Gallase, rakouského generála pěchoty, a vnuk hrabětes Kristiána Kryštofa Clam-Gallase, pozemkového vlastníka v severních Čechách. Měl sedm dcer, avšak žádné mužské potomky. Byl tak posledním mužským příslušníkem rodu. \n\n20. dubna 1882 se ve Vídni oženil s hraběnkou Marií z Hoyos-Sprinzensteinu (12. srpen 1858 Horn – 5. leden 1938 Vídeň), dcerou Arnošta Karla hraběte z Hoyos-Sprinzensteinu a Eleonory Idy Marie hraběnky Paarové. Z manželství pocházelo sedm dcer:\n\n\nManželka Marie byla poslední, jejíž tělo bylo uloženo v roce 1938 do rodinné hrobky v kostele Navštívení Panny Marie v Hejnicích.\n\n\n"}
{"id": "855271", "url": "https://cs.wikipedia.org/wiki?curid=855271", "title": "Jaroslav Procházka", "text": "Jaroslav Procházka\n\nJméno a příjmení Jaroslav Procházka má více nositelů:\n\n"}
{"id": "855272", "url": "https://cs.wikipedia.org/wiki?curid=855272", "title": "Medailon (šperk)", "text": "Medailon (šperk)\n\nMedailon je nejčastěji oválný nebo kruhový přívěsek s reliéfem nebo obrázkem, který se nosí na řetízku.\n\nMedailony s gemmou byly v oblibě už ve starověku a pak opět v renesanci. Mohly plnit také funkci amuletu. Později se často vyráběly medailony se smaltovaným nebo malovaným portrétem. V 19. století se často nosily medailony otvírací, s obrázkem nebo uzlíčkem vlasů uvnitř. Mohly být i obdélné nebo ve tvaru srdíčka. Ve 20. století patřily medailonky s raženým reliéfem k nejběžnějším lidovým šperkům.\n"}
{"id": "855273", "url": "https://cs.wikipedia.org/wiki?curid=855273", "title": "Goodwill", "text": "Goodwill\n\nGoodwill obchodní společnosti je ekonomický pojem označující rozdíl mezi tržní hodnotou firmy a aktivy obchodní společnosti, snížené o závazky. Označuje hodnotu nevlastněného, nehmotného majetku obchodní společnosti jako jsou například dobré vztahy se zákazníky, jméno firmy nebo zkušení zaměstnanci. Reflektuje postavení obchodní společnosti na trhu, kvalitu a hlavně tradici. Vysoký goodwill mají třeba známí výrobci luxusního zboží. Kvalita a dlouhověkost jejich výrobků jim zajišťují potřebné renomé v očích spotřebitelů. Goodwill se dá rozlišovat dvěma způsoby, na goodwill původní a druhotný. Původní goodwill se vytváří vlastní činností obchodní společnosti, není však v účetnictví obchodní společnosti vykazován, protože není spolehlivě ocenitelný. Druhotný goodwill získává společnost při akvizici jiné společnosti. \n\nZjednodušeně řečeno se dá hodnota goodwillu vyčíslit jako rozdíl mezi nákupní cenou a účetní hodnotou kupované společnosti. Jeho vykázání se uplatňuje především při fúzích a akvizicích. Přesné a spolehlivé vyčíslení je nicméně poměrně obtížné. Hodnota podniku se totiž může v čase rychle měnit. Ovlivňují ji ekonomické změny, nová konkurence nebo špatná reklama.\n\n\nPředstavme si investora společnosti ZZZ a. s., který koupí firmu YYYY s.r.o. K zjištění goodwillu firmy je třeba zjistit účetní hodnotu všech aktiv firmy YYYY s.r.o.\nCelková aktiva firmy činí 23 000 000 Kč a závazky 8 000 000 Kč. Odečteme-li závazky od aktiv, zjistíme, že hodnota firmy činí 15 000 000 Kč. Protože však společnost byla koupena za 23 000 000 Kč, stává se rozdíl 8 000 000 Kč goodwillem firmy.\n\n"}
{"id": "855274", "url": "https://cs.wikipedia.org/wiki?curid=855274", "title": "Stanislav Procházka", "text": "Stanislav Procházka\n\nJméno a příjmení Stanislav Procházka má více nositelů:\n"}
{"id": "855277", "url": "https://cs.wikipedia.org/wiki?curid=855277", "title": "Haas Ensemble", "text": "Haas Ensemble\n\nHaas Ensemble je český smyčcový komorní orchestr, který vznikl v roce 2005 jako Roxy Ensemble. Od roku 2009 je známý pod jménem Komorní orchestr Pavla Haase. \n\nHaas Ensemble založil v roce 2005 houslista Radim Kresta jako Roxy Ensemble. Název byl odvozen od klubu Roxy na Dlouhé třídě v Praze, kde orchestr zahajoval svoji činnost. V roce 2009 se ke 110. výročí narození hudebního skladatele Pavla Haase orchestr přejmenoval na Komorní orchestr Pavla Haase, a pod tímto názvem fungoval až do roku 2012, kdy poprvé vystoupil pod označením Haas Ensemble. Hudební spolupráce souboru s Janem Budařem byla zaznamenána na jeho třetím albu z roku 2008. Česká televize odvysílala v kulturním pořadu Terra musica v roce 2011 medailon orchestru. \nOrchestr dlouhodobě spolupracuje s dirigentem Tomášem Hanákem, u dirigentského pultu se však vystřídala řada dalších, například Vojtěch Spurný, Jan Kučera nebo Ondřej Vrabec. Vystoupil se sólisty Ivanem Vokáčem, Karlem Dohnalem, Ivanem Ženatým a dalšími. \n\nV repertoáru jsou skladby od doby baroka po soudobé skladby. Nejčastěji orchestr zařazuje skladby 20. století. \n\nSoubor v minulosti vystupoval v tradičních pražských sálech jako je Dvořákova síň Rudolfina, Smetanova síň Obecního domu, České muzeum hudby, Sál Martinů na HAMU, ale i v klubových prostorách. Pořádá vlastní koncertní cyklus, hrál na festivalech Pražské jaro, Dvořákova Nelahozeves, \nPražské premiéry, České doteky hudby, zahajoval s Pražským filharmonickým sborem Svatováclavské slavnosti. \n\n\n"}
{"id": "855279", "url": "https://cs.wikipedia.org/wiki?curid=855279", "title": "Fiorenzo Angelini", "text": "Fiorenzo Angelini\n\nFiorenzo kardinál Angelini (1. srpna 1916 Řím − 22. listopadu 2014 tamtéž) byl italský římskokatolický kněz, emeritní vysoký úředník římské kurie, kardinál.\n\nStudoval na několika římských univerzitách, kněžské svěcení přijal 3. února 1940, v letech 1945 až 1959 působil jako národní asistent Katolické akce, v letech 1947 až 1954 byl papežským ceremonářem.\n\ndne 27. června 1956 byl jmenován titulárním biskupem, biskupské svěcení přijal 29. července téhož roku.\nÚčastnil se jednání II. vatikánského koncilu. Od února 1977 patřil mezi pomocné biskupy římské diecéze. 16. února 1985 byl jmenován protoprezidentem Papežské rady pro pastoraci zdravotníků. Od 1. března 1989 byl plnoprávným prezidentem této rady.\n\nV červnu 1991 ho při konzistoři papež Jan Pavel II. jmenoval kardinálem. Několikrát zastupoval papeže jako zvláštní vyslanec při církevních slavnostech, například při Světovém dni nemocných v letech 1996, 1997 či 1999. V říjnu 1996 vzhledem k dovršení osmdesáti let rezignoval na svoji funkci a zároveň pozbyl práva účasti v konkláve.\n\n\n"}
{"id": "855281", "url": "https://cs.wikipedia.org/wiki?curid=855281", "title": "Gil'ad Šaron", "text": "Gil'ad Šaron\n\nGilad Šaron, hebrejsky גלעד שרון, \"Gil'ad Šaron\", (* 1966, Cahala, Izrael) je izraelský novinář, spisovatel a farmář.\n\nGil'ad je synem Ariela Šarona a jeho ženy Lily Šaron. Studoval ekonomii a publikuje v \"Jedi'ot achronot\". Podílí se také na vedení rodinné farmy Chavat Šikmim. V roce 2011 vydal biografii o svém otci pod názvem \"Sharon: The Life of a Leader\".\n\nV listopadu 2012 při ozbrojeném izraelsko-palestinském konfliktu (Operace Pilíř obrany) vyzval v komentáři pro deník \"The Jerusalem Post\" k tvrdému postupu proti Palestincům na celém území Gazy. Prohlásil, že „\"obyvatelé Gazy nejsou nevinní, zvolili si Hamás. Obyvatelé Gazy nejsou rukojmí, zvolili si to dobrovolně a musí nést důsledky\".“ Zároveň doporučil, aby „\"byly srovnány se zemí celé čtvrti Gazy, celá Gaza\"“ a poukázal na paralelu s americkým postupem proti Japonsku v roce 1945 („\"Američané se nezastavili po Hirošimě, když Japonci nekapitulovali dostatečně rychle, udeřili také na Nagasaki\"“).Jeho prohlášení jsou Araby považována za genocidní. Kritika zazněla i od řady proizraelsky smýšlejících osob.\n"}
{"id": "855283", "url": "https://cs.wikipedia.org/wiki?curid=855283", "title": "Emiel Mellaard", "text": "Emiel Mellaard\n\nEmiel Remco Mellaard (* 21. března 1966, Spijkenisse, Jižní Holandsko) je bývalý nizozemský atlet, jehož specializací byl skok daleký. V této své disciplíně je dosud držitelem národních rekordů v hale i pod širým nebem.\n\nPrvého výrazného úspěchu dosáhl v roce 1985 na světových halových hrách v Paříži, kde skončil pátý a v letní sezóně vybojoval na juniorském mistrovství Evropy v Chotěbuzi bronzovou medaili. O rok později skončil na evropském šampionátu ve Stuttgartu těsně pod stupni vítězů, na 4. místě. Od bronzové medaile, kterou získal Ital Giovanni Evangelisti ho dělil jediný centimetr. Na Mistrovství světa v atletice 1987 v Římě neprošel kvalifikací.\n\nV roce 1988 reprezentoval na Letních olympijských hrách v jihokorejském Soulu, kde v kvalifikaci o dva centimetry překonal osmimetrovou hranici a postoupil do dvanáctičlenného finále. V něm předvedl nejdelší pokus v první sérii, když skočil 771 cm. Do užšího finále se tímto výkonem neprobojoval o obsadil konečné 11. místo. 19. února 1989 se stal v nizozemském Haagu halovým mistrem Evropy (814 cm). O dva týdny později na halovém MS v Budapešti skončil v kvalifikaci (742 cm).\n\nO rok později jen těsně neobhájil titul halového mistra Evropy a na HME ve skotském Glasgowě získal stříbrnou medaili. Porazil ho jen Dietmar Haaf ze Západního Německa, který ve finále skočil o tři centimetry dál. Na halovém mistrovství Evropy v italském Janově v roce 1992 obsadil 6. místo. V roce 1993 se zúčastnil halového MS v Torontu, kde ve finále měřil jeho jediný platný pokus pouhých 677 cm, což stačilo na celkové 11. místo.\n\n\n"}
{"id": "855284", "url": "https://cs.wikipedia.org/wiki?curid=855284", "title": "Česká kancelář pojistitelů", "text": "Česká kancelář pojistitelů\n\nČeská kancelář pojistitelů (ČKP) je profesní organizace pojistitelů, kteří jsou na území ČR oprávněni provozovat pojištění odpovědnosti z provozu vozidla (tzv. povinné ručení). ČKP byla zřízena jako právnická osoba zákonem č. 168/1999 Sb., o pojištění odpovědnosti z provozu vozidla. Od 1. ledna 2009 vymáhá ČKP příspěvky nepojištěných do garančního fondu, tuto povinnost zavedla novela výše uvedeného zákona. Kontrolu nad chodem ČKP vykonává Česká národní banka.\n\nČeská kancelář pojistitelů v rozsahu stanoveném zákonem:\n\n\n\n\n\n\n\n\nČeská kancelář pojistitelů provozuje databázi, ve které lze podle registrační značky vyhledat, u které pojišťovny je na vozidlo sjednaná smlouva. V databázi ale nejsou evidována policejní auta.<ref name=\"idnes.cz/zpravy/domaci/verejna-databaze-ceska-kancelar-pojistitelu-registracni-znacky-policejni-auta-policie.A190207_105027_domaci_cern\"></ref>\n\nČKP vystupujue ve vztahu k poškozeným (těm, kterým byla provozem vozidla způsobena škoda a mají nárok na pojistné plnění) jako garant a poskytovatel: \n\n\n\n\n\n\n\nVe vztahu k povinným (těm, kteří odpovídají za škodu způsobenou nezjištěným vozidlem nebo vozidlem bez pojištění odpovědnosti) má ČKP právo na náhradu toho, co za povinné osoby plnila.\n\nZ garančního fondu ČKP jsou vypláceny náhrady škod poškozeným z dopravních nehod, které byly způsobeny nepojištěnými vozidly. Podle § 24c novely zákona č. 168/1999 Sb. o pojištění odpovědnosti z provozu vozidla vymáhá ČKP od 1. ledna 2009 na vlastnících nebo provozovatelích nepojištěných registrovaných vozidel příspěvky nepojištěných do tohoto fondu za každý den, kdy nebylo jejich vozidlo pojištěno. Při obesílání provozovatelů či vlastníků nepojištěných registrovaných vozidel vychází ČKP z údajů Centrálního registru vozidel (CRV) a dat od pojišťoven. Vzhledem k tomu, že významná část dat od CRV je obsahově nesprávná, dochází někdy k omylu a ČKP obešle s výzvou k úhradě příspěvku nepojištěných do garančního fondu osobu, která má vozidlo pojištěno. \n\nTento výklad je však poněkud zastaralý. Zákon mluví o provozování vozidla bez pojištění, což si však nesprávně ČKP vykládá. Až rozhodnutí Ústavního soudu IV. ÚS 2221/13 jasně řeklo, že samotné nevyřazení vozidla z evidence vozidel neznamená faktické provozování vozidla, tedy vznik nároku ČKP na příspěvek nepojištěných. \n\n\n"}
{"id": "855285", "url": "https://cs.wikipedia.org/wiki?curid=855285", "title": "Loď v ohrožení", "text": "Loď v ohrožení\n\n„Loď v ohrožení“ (v originále „Starship Down“) je v pořadí šestá epizoda čtvrté sezóny seriálu \"\".\n\nNa žádost karemmského ministerstva obchodu zamíří kapitán Benjamin Sisko s \"Defiantem\" do odlehlé soustavy v Gamma kvadrantu, aby s nimi prodiskutoval sporná místa v nové obchodní dohodě. Karemmové souhlasili, aby se Ferengové stali prostředníky mezi nimi a Federací, protože Dominion by nikdy netoleroval přímý obchod. Dalším problémem je složitý systém daní a poplatků ve Federaci, na který si stěžuje karemmský ministr Hanok. Ukáže se, že tyto poplatky zavedli Ferengové, aby tak získali část zisku pro sebe. Velením lodi je mezitím pověřen nadporučík Worf a v blízkosti \"Defiantu\" objeví dvě lodě Jem'Hadarů.\n\nJem'Hadarové chtějí potrestat Karemmy za obchodování s Federací, takže Hanok navrhne, že se vzdá a odpovědnost převezme na sebe. Sisko je proti a snaží se s nepřítelem vyjednávat, ale ten začne střílet. Karemmská loď se pokusí zmizet v atmosféře nedalekého plynného obra, kam je následují Jem'Hadarové i \"Defiant\", který ovšem na takovouto akci není stavěný. I přes snahu Kiry a Dax vylepšit senzory, je \"Defiant\" napaden a poškozen, včetně impulsního pohonu. Navíc se kvůli vysokému tlaku atmosféry protrhne trup a Jadzia, která na místě upravovala sekundární rozvod, se nadýchá plynného fluoru. Na pomoc jí vyrazí doktor Bashir, oba ale zůstanou uvězněni v oddělené komoře. Krátce nato zaútočí jedna Jem'Hadarská loď, kterou sice \"Defiant\" zničí, ale sám přitom utrpí od fotonového torpéda těžké poškození. Spojení uvnitř lodi je přerušené, kapitán v bezvědomí a někteří velící důstojníci mrtví. Hanok se v zasedací místnosti od Quarka dozvídá, jak to bylo s poplatky, a protože Ferengovo jednání považuje za podlé, navrhuje odstoupení od smlouvy. Kira zůstává na můstku a snaží se kapitána udržet v bdělém stavu a při životě, dokud nepřijde Bashir. Ten je od zbytku lodi odříznutý, navíc komora není tepelně izolována a s Dax se musí vzájemně zahřívat. Velení znovu přebírá Worf a snaží se podřízené techniky vybičovat k maximálnímu úsilí. Náčelník O'Brien mu poradí, aby místo na důsledném plnění rozkazů více věřil jejich schopnostem a podpořil je pochvalou. K \"Defiantu\" míří druhé torpédo a jeho detonace by znamenala zničení lodě. K nárazu dojde, ale nic se nestane. Nevybuchlá hlavice vězí ve stěně jednací místnosti, ve které se nacházejí Quark a Hanok.\n\nKaremman navrhuje útěk, ale Quark chce hlavici zneškodnit, i když neví jak. Po odstranění krytu stačí vytáhnout odpalovací diodu, jenže jsou tu dvě. Hanok nezná riskování, takže se úkolu zhostí Fereng. Má štěstí, hlavice se následně sama deaktivuje. Ministrovi se vypjatá situace zalíbí a Quark mu slíbí, že mu ukáže hazardní hru dabo. Technici spraví pohon, ale ke zničení druhé Jem'Hadarské lodě potřebují zbraň. Na Worfův návrh upraví deflektor tak, aby vyslal jeden silný nepřerušovaný phaserový paprsek. Zásah se podaří a nepřítel je zničen. Kapitán je ošetřen, odříznutí členové posádky osvobozeni a karemmská loď zachráněna. Její posádka se zotavuje na stanici Deep Space Nine, kde Quark ve svém baru podle slibu učí Hanoka hazardním hrám.\n"}
{"id": "855287", "url": "https://cs.wikipedia.org/wiki?curid=855287", "title": "Operace Pilíř obrany", "text": "Operace Pilíř obrany\n\nOperace Pilíř obrany (: עַמּוּד עָנָן, \"Amud anan\", doslova „sloup oblakový“) byla operace IOS v pásmu Gazy zahájená 14. listopadu 2012 zabitím Ahmada Džabarího, velitele vojenského křídla Hamásu. Cílem operace bylo zastavit a znemožnit pokračování raketových útoků palestinských militantních organizací z pásma Gazy proti území Izraele.\n\nPodle izraelského prohlášení bylo hlavním důvodem zahájení operace intenzivní raketové ostřelování izraelského území palestinskými radikálními skupinami a stupňujícími se útoky proti izraelským vojákům na hranici mezi Izraelem a pásmem Gazy. Naproti tomu vláda Palestinské autonomie popřela označení za agresora, ale naopak deklarovala právo hájit své občany proti blokádě pásma Gazy a proti izraelské okupaci západního břehu Jordánu a Jeruzaléma.\n\nSamotnou operaci zahájilo izraelské letectvo raketovými útoky na jednoho z čelných představitelů Hamásu Ahmada Džabarího a řadu dalších cílů v pásmu Gazy a to včetně civilních, které palestinští radikálové dle tvrzení izraelských představitelů využívají pro vojenské účely. Palestinské odbojové skupiny odpověděly zintenzivněním raketových útoků, při kterých byly nasazeny rakety středního a dlouhé doletu schopné zasáhnout velké městské aglomerace.\n\nZintenzivnění bojů vyvolalo mezinárodní vlnu reakcí; arabské a muslimské země podpořily boj palestinských organizací a odsoudily Izrael za agresivní jednání, západní země většinou vyjadřovaly podporu Izraeli a jeho právu na ochranu jeho území. Řada zemí požadovala ukončení útoků proti civilnímu obyvatelstvu a vyslovila se proti rozšíření bojů. Před zahájením pozemní operace, ke které se Izrael začal připravovat, varovaly i některé ze západních zemí. Proti eskalaci násilí se vyjádřily i mezinárodní a nadnárodní organizace. RB OSN, která se kvůli zahájení bojů sešla na svém mimořádném zasedání nedosáhla žádného výsledku. \n\nSe zvyšováním intenzity bojů se začaly zvyšovat i počty civilních obětí. Na straně Palestinců v důsledku izraelských útoků ztráty na civilním obyvatelstvu v konečném součtu činily 105 mrtvých včetně žen a dětí. Na straně Izraele zahynuli na následky raketových útoků palestinských skupin 4 civilisté včetně jedné ženy. \n\nV jednáních o ukončení bojů se angažovaly některé arabské země v čele s Egyptem. Egyptský prezident Muhammad Mursí nabídl oběma stranám zprostředkovaná jednání o příměří. Tato jednání nakonec vyústila ve sjednání klidu zbraní, které vstoupilo v platnost 21. listopadu. Zahájením klidu zbraní prohlásil Izrael operaci Pilíř obrany za ukončenou. Obě strany si zároveň nárokují vítězství.\n\nSamotná operace začala 14. listopadu 2012 v 16 hodin (izraelského času) útokem izraelského letectva v Gaza City, při kterém byl ve svém autě zabit A. Džabarí, velitel ozbrojeného křídla Hamásu známého jako Brigády mučedníka Izzuddína Kásama. Po tomto útoku následovaly útoky izraelského letectva proti dalším 20 objektům Hamásu v pásmu Gazy, ve kterých podle tvrzení Izraele Hamás ukrývá rakety. Představitelé IOS sdělili, že část těchto raket je uskladněna v obytných oblastech díky zvyku Hamásu používat civilní obyvatelstvo jako živé štíty. \n\nJako odpověď na izraelský útok zahájili palestinští radikálové raketové útoky na jižní Izrael, zejména na města Beerševa, Ašdod atd. Část těchto raket byla zničena raketami systému protiletecké ochrany nesoucímu název Železná klenba. Ještě večer 14. listopadu bylo zaznamenáno vystřelení raket proti jadernému výzkumnému středisku v Dimoně. Rakety proti Izraeli byly vypáleny i ze Sinaje.\n\nV noci ze 14. na 15. listopadu izraelská vláda rozhodla o povolání části záloh (až 30 tisíc záložníků) pro případ nutnosti uskutečnit pozemní operaci.\n\nBěhem noci izraelské letectvo pokračovalo v útocích proti cílům v Gaze. Dle mluvčího IOS bylo během více než stovky útoků zabito sedm radikálů.\n\nJedna z raket vypálená z pásma Gazy zasáhla budovu v Kirjat Mal'achi, kde podle izraelských zdrojů zabila tři Izraelce a dalších pět lidí včetně jedenáctiměsíčního dítěte zranila. Během dne dopadly na předměstí Tel Avivu dvě rakety Fadžr-5. Výbuchy si nevyžádaly žádné škody na zdraví. Od války v Perském zálivu se jednalo o první rakety, které zasáhly toto izraelské město.\n\nBěhem celého dne pokračoval Izrael v leteckých útocích proti pásmu Gazy. Podle palestinských zdrojů si nálet na jihu pásma vyžádal životy čtyř lidí, včetně jedné ženy a dvou dětí. V bombardovaných oblastech pásma Gazy izraelská letadla shazovala letáky vyzývající obyvatele, aby se nezdržovali poblíž budov a zařízení náležející Hamásu a jejich ozbrojeným silám. Tyto zprávy byly Izraelem vysílány i v arabštině na frekvencích Hamásu.\n\nV noci z 15. na 16. listopadu izraelská letadla provedla dalších 70 útoků proti cílům v pásmu Gazy s cílem zničit odpalovací zařízení pro rakety. Podle palestinských zdrojů bylo během těchto náletů zabito 15 osob, včetně pěti palestinských bojovníků a dvou dětí.\n\nRaketa vypálená z pásma Gazy zranila v Azoru 5 izraelských civilistů.\n\nPásmo Gazy během dne navštívil egyptský premiér Hišám Kandíl. Cílem bylo podle jeho prohlášení ukázat solidaritu s palestinským lidem. Během tříhodinové návštěvy bylo vyhlášeno příměří. To však porušil Hamás, když jeho bojovníci odpálili další rakety proti Jeruzalému. Podle tvrzení Hamásu ale příměří porušil Izrael, když během příměří provedl nálet. Velení IOS to ale kategoricky popřelo.\n\nPři výbuchu v Gaze byl zabit čtyřletý chlapec. Palestinské zdroje obvinily z jeho smrti Izrael. IOS vinu odmítlo s tím, že v daném prostoru žádné bombardování neprobíhalo. Odborníci z palestinského \"Centra pro lidská práva\" po průzkumu místa sdělili, že chlapec byl zabit při explozi palestinské rakety. To připustila i chlapcova matka.\n\nDo 15. listopadu bylo z pásma Gazy proti Izraeli odpáleno asi 500 raket, z nichž Železná klenba 184 zničila za letu. Během této doby provedl Izrael útoky proti 500 cílů v pásmu Gazy.\n\nTvrzení bojovníků Hamásu, že se jim podařilo sestřelit izraelskou stíhačku F-16 Izrael popřel.\n\nBěhem večera izraelská vláda schválila mobilizování 30–75 tisíc příslušníků armádních záloh. Ministr zahraničí Izraele prohlásil, že izraelská vláda neuvažuje o svržení palestinské vlády vedené Hamásem.\n\nIzraelské letectvo zařadilo mezi své cíle v pásmu Gazy kromě vojenských i objekty vládní, když jeho letadla zničila administrativní budovy Hamásu.\n\nPásmo Gazy navštívil tuniský ministr zahraničí Rafik Abdesalem a vyzval svět k zastavení izraelské „do očí bijící agrese“. Světová zdravotnická organizace uvedla, že nemocnice v Gaze jsou zahlcené oběťmi bombardování a čelí kritickému nedostatku léků a zdravotnického materiálu. Podle ministerstva zdravotnictví v Gaze během bombardování utrpělo zranění 245 dospělých a 137 dětí, na izraelské straně bylo za posledních dvanáct hodin při palestinských raketových útocích zraněno 16 osob. Izraelské ministerstvo obrany oznámilo otevření hraničního přechodu Kerem Šalom pro humanitární dodávky do pásma Gazy.\n\nPodle CNN začal Izrael s přesunem vojáků a tanků, což by mohlo předznamenávat invazi do Gazy.\n\nIzrael pokračoval v bombardování pásma Gazy. Během bombardování byl zabit J. Abiya, dle IOS zodpovědný za většinu raketových útoků. Během bombardování byly v Gaze zasaženy i budovy, ve kterých sídlí novináři, zraněno bylo sedm palestinských novinářů, novináři z dalších redakcí Sky News, ARD, Kuwait TV atd. vyvázli bez zranění. IOS, která se rozhodla ničit i komunikační zařízení Hamásu, obvinila její představitele, že používá novináře jako živé štíty. Naproti tomu organizace Reportéři bez hranic prohlásila útok za porušení Ženevské úmluvy.\n\nVe čtvrti Hayy al-Nasr v Gaze zasáhla izraelská raketa vypálená na dům velitele palestinských raketových operací dům sousední. Při výbuchu zahynulo 12 (podle jiných zdrojů 9) členů domácnosti. Izrael přiznal, že došlo k omylu, cílem mělo být blízké odpaliště raket. Dalších 15 lidí zahynulo při dalších útocích.\n\nPalestinské rakety vystřelené proti Izraeli zranily v Aškelonu dva lidi. Při dopadu další rakety byl vážně zraněn pracovník izraelské záchranné služby. Pět lidí, včetně dvouleté dívky, bylo zraněno při zásahu auta v Ofakimu. Další vypálené rakety byly zničeny protiraketovým systémem či dopadly do neobydlených oblastí.\n\nBěhem dne povolil Izrael průjezd 80 nákladním automobilům s potravinami a zdravotnickým materiálem do Gazy přes přechod Kerem Šalom. Podle izraelského ministerstva zahraničí zabránil Hamás v odchodu 22 cizích státních příslušníků z Gazy. Mělo se jednat o Italy, Kanaďana, Jihokorejce, Francouze, šest japonských novinářů a dva turecké zdravotníky.\n\nBěhem zasedání izraelské vlády řekl Benjamin Netanjahu, že IOS jsou připraveny na významné rozšíření operace. Podle britského ministerstva zahraničí by se tak ale Izrael připravil o většinu mezinárodní podpory.\n\nIzraelské útoky proti pásmu Gazy byly zahájeny již za úsvitu. V okolí Gaza City zahynuli při jednom z útoků čtyři lidé včetně čtyřletého dítěte a dvou devatenáctiletých žen. V as-Saraja bylo při útoku IOS zabito osmnáctiměsíční dítě.\n\nPodle tvrzení IOS od začátku operace dopadlo v Izraeli 570 raket vypálených z Gazy a 307 jich bylo zničeno nad obydlenými oblastmi.\n\nBěhem dalšího izraelského bombardování bylo zničeno policejní ředitelství v Gaze. Samotný nálet byl vysílán živě na CNN a Al Jazeera English. Živě byl na Al Jazeera vysílán i raketový poplach v Aškelonu. Vypálené rakety byly ale zničeny ve vzduchu. Kromě leteckých útoků začal Izrael na pásmo Gazy útočit i z moře. Čtyři bojovníci Islámského džihádu byli při leteckém útoku zabiti v multimediálním centru v Gaze. V uprchlickém táboře Džabalija zahynuly při náletu dvě děti.\n\nV Egyptě začala zprostředkovaná jednání mezi Hamásem a Izraelem o příměří. Izrael je podle B. Netanjahua připraven na vyhlášení 24- až 48hodinového příměří a částečné uvolnění blokády Gazy. Palestinské skupiny zároveň ustaly v ostřelování Izraele.\n\nProti jihu Izraele bylo příslušníky palestinských milicí vystřeleno dalších 80 raket, z nichž 28 bylo zničeno již za letu. Jedna z raket dopadla do beduínské vesnice Rejwan, kde zabila civilistu. Proti Beršebě bylo vystřeleno 18 raket, z nichž nejméně 9 bylo sestřeleno a 3 dopadly přímo v Beršebě, přičemž jedna z nich po výbuchu šrapnelem poškodila autobus, druhá automobil a třetí dopadla na fotbalový stadion. Další rakety byly vystřeleny proti Aškelonu a Ofakimě. Dvě rakety byly vypáleny proti Jeruzalému, dopadly ale do volného prostoru mezi palestinskými vesnicemi na Západním břehu Jordánu. Další rakety zasáhly Kirjat Malachi, Sderot a Ašdod. Při raketovém útoku proti Eškolu byl odpoledne zabit jeden izraelský voják, při dalším dopadu rakety byl při explozi zabit jeden izraelský civilista a zraněno 15 izraelských vojáků. Jedna ze dvou dalších raket vypálených proti Jeruzalému zranila v šestipatrové budově čtyři lidi.\n\nPři izraelském leteckém a dělostřeleckém bombardování Gazy byly ničeny raketomety a zabiti 3 palestinští bojovníci, z nichž 2 byli přímo zapojeni do raketových útoků. Velení IOS prohlásilo, že od začátku operace bylo zničeno i 50 tunelů sloužící k pašování zbraní. Během útoku bezpilotního letounu byly v Sabře zničeny dva automobily. Při tomto útoku zahynulo šest lidí, čtyři lidé zahynuli v Bagdádské ulici v Gaze. V Gaze byly při hraní fotbalu zabity dvě děti.\n\nPro podezření ze špionáže bylo v Gaze popraveno šest Palestinců obviněných ze spolupráce z Izraelem. Podle zdroje z Hamásu byli \"přistiženi\" s kamerami a hi-tech technikou. Tělo jednoho z těchto údajných spolupracovníků bylo po popravě přivázáno za motorku a vláčeno ulicemi. \n\nPři protiizraelských demonstracích na západním břehu Jordánu došlo ke střetům mezi palestinskými demonstranty a izraelskou policií. Jeden Palestinec byl zastřelen v Halhúlu při napadení izraelského vojáka, další dva Palestinci byli zastřeleni při házení Molotovových koktejlů v Hebronu.\n\nPři izraelském bombardování Gazy byla třemi raketami zasažena budova Agence France-Presse, nikdo ale nebyl zraněn. IOS uvedla, že útok byl mířen na zpravodajské středisko Hamásu sídlící v 7. patře budovy. Při dalších útocích byli zabiti čtyři palestinští novináři. Izraelští představitelé se k útokům přiznali a uvedli, že se jednalo o pracovníky Hamásu napojené na palestinské bojovníky.\n\nDo Izraele přicestovala americká ministryně zahraničí Hillary Clintonová. Ta se sešla s B. Netanjahuem. K setkání s představiteli Hamásu nedošlo, neboť USA považují Hamás za teroristickou organizaci. USA dále odmítly marockou iniciativu na zastavení palby a žádaly, aby další země nepodkopávaly egyptskou zprostředkovatelskou úlohu. Důvodem odmítnutí byl navíc fakt, že se v marockém návrhu hovoří pouze o izraelském ostřelování a nezohledňuje se palestinské ostřelování Izraele. Za toto odmítnutí bylo USA kritizováno Ruskem. Ruský zástupce v RB OSN zároveň obvinil západní státy ze zdržovací taktiky. Egyptský prezident Morsájí prohlásil, že k dohodě mezi bojujícími stranami by mohlo dojít již 20. listopadu, ale jednání nakonec selhala a násilí pokračovalo. Mluvčí Hamásu později uvedl, že dosažení dohody o příměří je blízko.\n\nProti palestinských bojovníkům připravujícím odpálení raket v okolí Džabalie a Chan Junis zaútočila izraelská letadla. V uprchlickém táboře Nusseret v Gaze si izraelský nálet vyžádal život čtyřleté dívky, dalších šest lidí zahynulo v Gaza City. V Chan Junis zahynul osmdesátiletý muž s dospívající vnučkou.\n\nZ Gazy bylo proti Izraeli odpáleno 116 raket. V oblasti Eškolu bylo při výbuchu rakety zraněno sedm lidí. Další rakety byly vypáleny proti Sdot Negev, Hof Aškelon, Šaar Hanagev a Bnei Šimon. V Beer Ševa zasáhla raketa dům, v Netivoru byla po zásahu domu zraněna jedna osoba. Další raketa explodovala v Ašdodu. Další dvě rakety v Beer Tuvii zranili jednu ženu a poškodili budovu.\n\nPři dalším izraelském útoku v Gaze byla byly poškozeny objekty Al Jazeery a Associated Press, budova Agence France-Presse byla napadena dvakrát, přičemž při druhém útoku zahynulo v sousedství dvouleté dítě.\n\nMinistryně zahraničí USA H. Clintonová a egyptský ministr zahraničí Mohamed Amr oznámili, že 21. listopadu večer vstupuje v platnost příměří. Po vyhlášení blížícího se příměří odpálili palestinští bojovníci proti jižnímu Izraeli další rakety. Na to Izrael odpověděl dělostřeleckou palbou. Fotbalový zápas ligy UEFA mezi Hapoel Ironi Kirjat Šmona a Athletic Bilbao, který se měl uskutečnit na stadionu v Haifě, byl kvůli napjaté bezpečnostní situaci odložen.\n\nOd 20.00 SEČ vstoupilo v platnost dohodnuté příměří. Izraelští představitelé uvedli, že pokud Hamás poruší příměří, odpoví Izrael tvrdými protiopatřeními. Na raketové útoky z pásma Gazy provedené po vyhlášení příměří ale Izrael neodpověděl silou.\n\nBěhem dopoledne došlo v autobuse městské dopravy Tel Avivu k výbuchu nastražené bomby. Atentát provedl izraelský občan arabského původu, který výbušninu umístil v přeplněném autobuse. Ta byla poté dálkově odpálena. Výbuch si vyžádal 20 zraněných. Mezinárodní společenství čin odsoudilo a prohlásilo za teroristický. K činu se přihlásila ozbrojená složka Fatahu Brigády mučedníků od Al-Aksá, Fatah označil čin za \"požehnaný\".\n\nProtože Izrael a Hamás spolu odmítly vyjednávat, ujaly se role zprostředkovatelů Egypt a USA.\n\nIzrael zveřejnil 6 požadavků vůči Palestincům, kterými podmínil své přistoupení na ukončení bojů:\n\nPožadavky Hamásu, jejichž splnění požaduje výměnou za příměří:\n\n21. listopadu oznámili egyptský ministr zahraničí Mohamed Kámil a americká ministryně zahraničí Hillary Clintonová uzavření dohody o klidu zbraní, které při zprostředkovaných jednáních uzavřeli zástupci Hamásu a Izraele. Dohoda o klidu zbraní vstoupila v platnost ve 20.00 SEČ. Ukončení bojů považují jak Izrael tak Hamás za své vítězství. Izraelský ministr obrany Ehud Barak prohlásil, že díky bombardování byly zničeny palestinské rakety dlouhého i středního doletu. Zároveň pohrozil \"tvrdšími akcemi\", pokud Hamás dohodu poruší. Podle prvního průzkum izraelské televizní stanice Chanel 2 je 70% Izraelců proti příměří. \n\nPoté, co dohoda o klidu zbraní vstoupila v platnost bylo z pásma Gazy vystřeleno na území Izraele 12 raket, přičemž všechny dopadly v neobydlených oblastech. Izraelská armáda na odpálení raket neodpověděla. \nV pásmu Gazy byl zabit 1 muž a další byli zraněni zbloudilými kulkami při oslavné střelbě.\n\nVedoucí představitelé Hamásu považují ukončení bojů za své vítězství, neboť možnosti Izraele dále napadat Gazu jsou pryč.\n\nBěhem izraelských útoků bylo zabito 158 lidí, z to bylo 55 příslušníků palestinských ozbrojených skupin. Zbývající 103 oběti byli civilisté včetně 1 policisty, 30 dětí a 13 žen.\n\nPodle představitelů IOS bylo zabito 177 Palestinců, z čehož bylo 120 ozbrojenců. Podle údajů OSN bylo na straně Palestinců zabito 103 civilistů. Podle tvrzení izraelského vojenského letectva byla přijata veškerá opatření, která měla zabránit civilním obětem. Letadla shazovala letáky, ve kterých v arabštině upozorňovala civilní obyvatelstvo na nadcházející útok. \n\nBěhem izraelských útoků byla v Gaze zničena část infrastruktury a to včetně vládních budov. Celkem bylo úplně zničeno 55 domů, další byly ve větší či menší míře poškozeny. Zničeny dále byly 2 mešity, 34 poškozeny, zničeno bylo 8 vládních budov, 13 úřadoven policie a bezpečnosti včetně policejního ředitelství, 2 mosty a 28 vzdělávacích institucí utrpělo různé škody. Podle izraelských zdrojů bylo také zničeno 19 velitelských středisek, 140 tunelů sloužící k pašování zbraní, 26 výroben a skladů zbraní a desítky raket a odpalovacího zařízení. Celkové škody se vyčíslují.\n\nIzrael považuje výsledek celé operace za své vítězství, neboť operace splnila svůj účel a své cíle. Bylo ukončeno ostřelování území Izraele a leteckými údery byly narušeny řídící a velící struktury Hamásu. Díky úderům byla dále snížena palestinská schopnost vést další raketové útoky proti Izraeli. Izrael zároveň uvolnil námořní blokádu a povolil rybářům rybolov do vzdálenosti 6 námořních mil od pobřeží. Tato vzdálenost byla ale 22. března 2013 snížena na 3 námořní míle jako reakce na raketový útok.\n\nBěhem samotné operace na straně Izraele zahynulo 6 lidí; dva příslušníci IOS umístění poblíž hranice mezi Izraelem a pásmem Gazy. Zbývající 4 oběti byli civilisté včetně těhotné ženy, kteří zahynuli při raketovém bombardování Izraele. Při raketových útocích bylo zraněno 20 příslušníků IOS a 219 civilistů.\n\nBěhem ostřelování ze strany palestinských radikálů bylo proti Izraeli celkem vypáleno 1506 raket z nichž 875 explodovalo na neobydlených místech, 421 jich bylo zničeno ve vzduch antiraketami systému Železná klenba, 50 jich explodovalo v obydlených oblastech. 152 raket se nepodařilo odpálit. Během raketové kampaně proti Izraeli byly palestinskými odbojovými skupinami vůbec poprvé odpáleny rakety dlouhého doletu Fadžr-5, a to proti Tel Avivu a Jeruzalému.\n\nBěhem raketového ostřelování bylo v Izraeli poškozeno více jak 1000 budov, obytných domů a bytů. Škody se odhadují na 25,6 milionů dolarů.\n\nV první fázi operace se do útoků proti cílům v pásmu Gazy zapojilo pouze izraelské letectvo. Izraelské území je proti raketovým útokům chráněno tzv. raketovým deštníkem nazývaným Železná klenba a tvořeným bateriemi protiraketových střel Tamir napojených na radary.\n\nPři útocích proti izraelskému území palestinské radikální skupiny požívají neřízené, ze země odpalované střely Kásam a ruské rakety Grad. Kromě toho začaly používat i íránské rakety Fadžr-5 (česky Úsvit) s doletem až 75 km, přičemž se hovoří i o možnosti nasazení jejich dvoustupňové verze, jež je ale náročnější na odpalování. \n\nPalestinské ozbrojené skupiny jsou OSN kritizované za cílené útoky proti civilnímu obyvatelstvu v Izraeli. Jako válečný zločin je označováno i používání vlastního obyvatelstva jako živých štítů pro vedení palby. Tím podle těchto tvrzení nespočívá vina za civilní oběti na IOS, ale na palestinských ozbrojencích. Další kritika se týká získávání mezinárodních sympatií využíváním civilních obětí včetně civilních obětí zabitých vlastní palbou. Dany Ajalon prohlásil, že 10% všech vystřelených raket nedosáhlo Izrael a dopadlo do pásma Gazy.\n\nIOS obvinily Hamás z využívání taktiky lidských štítů. Jerusalem Post a Fox News prohlásily, že odpalovací zařízení palestinských raket jsou záměrně umisťována vedle nemocnic, škol, mešit a dětských hřišť. IOS dále obvinily palestinské bojovníky ze zneužívání mezinárodní ochrany poskytované novinářům. Podle tohoto tvrzení Muhammed Šamalah, vojenský velitel pro jižní Gazu využíval vozidlo jasně označené zkratkou TV, což znamená, že se jednalo o vozidlo tisku.\n\nPodle New York Times je politickými představiteli a obhájci lidských práv masakr rodiny Dalú prohlašován za válečný zločin.\nMluvčí IOS smrt celé rodiny nejprve prohlásil za nehodu, ale také řekl, že útok byl záměrný. PCHR označila útok za \"příklad do očí bíjícího útočení na civilisty\". Z páchání válečných zločinů a zločinů proti lidskosti byl Izrael obviněn i na mimořádné schůzce Ligy arabských států konané na úrovni ministrů zahraničí. Turecký premiér Recep Tayyip Erdogan nazval Izrael teroristickým státem a obvinil ho z etnických čistek. \n\nZa válečný zločin jsou označovány i izraelské útoky proti civilním budovám, policejním stanicím, mediálním centrům, bankám, fotbalovým stadionům i proti budově ministerstva kultury a vzdělávání, kritizována je i izraelská vojenská strategie ospravedlňující útoky na civilisty a civilní infrastrukturu.\n\nRaketové útoky IOS proti dvěma mediálním centrům, při kterých bylo zraněno nejméně 9 palestinských novinářů (a zabiti i palestinští ozbrojenci včetně jednoho z velitelů Islámského džihádu) a poškozeny i kanceláře místních a zahraničních mediálních organizací odsoudila organizace Reportéři bez hranic (RBH). Christophe Deloire, generální tajemník RBH prohlásil: \"Ani cílená mediální podpora Hamásu nečiní útoky legitimními... útoky na civilní cíle jsou válečnými zločiny a závažným porušením Ženevských úmluv.\" Útoky proti palestinským novinářům byly vedeny na základě obvinění, že patří k Hamásu. 20. listopadu zaútočilo izraelské letectvo na automobil přepravující novináře z Gazy a tři z nich zabil. David Carr, dopisovatel New York Times poznamenal, že mluvčí IOS, který o těchto novinářích řekl, že měli vztah k násilné činnosti neoznačil útok jako chybu. Carr obvinil Izrael z používání \"amorfních frází\" o teroristické činnosti k ospravedlnění útoků. Organizace Human Rights Watch prohlásila, že vysílání prohamásovské či protiizraelské propagandy nečiní z civilního vysílače legitimní vojenský cíl. Abdal Nasir Najjar, předseda Syndikátu palestinských novinářů požádal o mezinárodní vyšetření útoků proti palestinským novinářům a dále řekl: \"Chceme, aby Izrael skoncoval s politikou zabíjení a zraňování novinářů, protože není žádný rozdíl mezi izraelskými, palestinskými či mezinárodními novináři.\"Organizace RBH prohlásila, že útoky proti novinářům v Gaze byly úmyslné.\n\nPropagandistická válka se rozeběhla na sociální síti Twitter. Obě zúčastněné strany, jak Izrael, tak Hamás na svých účtech zveřejňují nejen informace o svých akcích včetně fotek a videí, ale i pohrůžky protivníkům. Oficiální účet IOS byl za otevřenou pohrůžku násilím na nějakou dobu zablokován. Součástí této kampaně jsou i falešné účty.\n\nŘada izraelských webů se stala cílem útoků skupiny Anonymous. Podle některých zdrojů se k 18. listopadu jednalo o 700 kyberútoků. Podle IOS se jejich specialistům podařilo odrazit 44 miliónu útoků. Během hackerského útoku vedeného z Kuvajtu byla odstavena webová stránka izraelského Likudu, obsah řady webů byl nahrazen zprávami odsuzujícími izraelskou kampaň a vyjadřující podporu obyvatelům Gazy. \n\nIzraelská mediální kampaň na sociálních sítí je některými nezávislými pozorovateli vnímána jako nevhodná či dokonce agresivní. Wired Magazine ji dokonce popsal jako \"hyperbojovnou\". IOS se začátkem operace znovuzprovoznila webovou stránku s gamifikačními funkcemi, tj. funkcemi, které vnášejí prvky počítačových her do neherní oblasti. Obsah této stránky někteří nezávislí i novináři popisují jako \"urážlivý\", \"naprosto děsivý\" či \"ostudný\".\n\nHamas je při své mediální kampani na Twitteru obviňován z rozšiřování podvržených fotografií mrtvých dětí, kterými se snaží získat mezinárodní podporu. Jako příklady jsou uváděny fotografie mrtvých dětí ze syrské občanské války, z nichž některé byly již v minulosti zveřejněny. V reakci na tato obvinění varoval Hamas obyvatele Gazy před šířením takových fotografií, neboť takové chování poškozuje národní bezpečnost a napomáhá izraelské psychologické válce. \n\nEvropská unie, USA, Velká Británie a další evropské země vyjádřily podporu izraelského práva na obranu a odsoudily palestinské raketové útoky. Naproti tomu Írán, Egypt, Turecko a další arabské či muslimské země izraelskou operaci odsoudily. Rada bezpečnosti OSN na svém zasedání nedosáhla jednoznačného rozhodnutí.\n\n"}
{"id": "855289", "url": "https://cs.wikipedia.org/wiki?curid=855289", "title": "Sběratel polibků", "text": "Sběratel polibků\n\nSběratel polibků (v anglickém originále \"Kiss the Girls\") je americký kriminální thriller z roku 1997 režiséra Garyho Fledera. V hlavních rolích se představí Morgan Freeman, Cary Elwes a Ashley Judd. Scénář Davida Klasse vychází z knižní předlohy, bestselleru \"Kiss the Girls\" autora Jamese Pattersona.\n\nHerečka Ashley Judd byla nominována v roce 1998 na cenu Satellite v kategorii „Best Supporting Actress in a Motion Picture – Drama“, zvítězila ale Julianne Moore (film \"Hříšné noci\"). V době vydání se film \"Sběratel polibků\" nepromítal v centrální Virginii kvůli nevyřešeným vraždám tří nezletilých dívek (16letá Sofia Silva, 15letá Kristin Lisk a její 12letá sestra Kati). Toto rozhodnutí bylo učiněno v duchu respektu k rodinám obětí. Vraždy byly později připsány sériovému vrahovi Richardu Evonitzovi.\n\nDetektiv, spisovatel detektivek a forenzní psycholog Alex Cross míří do Durhamu v Severní Karolíně, kde je pohřešována jeho neteř Naomi. Od detektiva Nicka Ruskina a dalších místních policistů se dozví, že Naomi je poslední z několika žen, které poslední dobou zmizely. Krátce po jeho příjezdu je nalezena jedna z pohřešovaných žen mrtvá, přivázána v lese ke stromu. Detektiv Cross je přizván k vyšetřování. Následně je unesena ze svého domu lékařka Kate McTiernanová.\n\nKdyž se Kate probere, zjistí, že se nachází v cele. Maskovaný muž, který si říká Casanova ji seznamuje se svými pravidly. Tvrdí, že jí dá svou lásku. Kate je vězněna v nějakém podzemním komplexu s ostatními dívkami a ženami včetně Naomi. Ačkoli je pod vlivem drog, podaří se jí z komplexu uprchnout a zachránit se skokem do vodopádu. Později ji naleznou děti, které na řece rybaří. Katin stav se přes všechnu péči v nemocnici zhoršuje. Slábne a začíná mít třes. Cross přijde na to, že jí byl aplikován prostředek s názvem „sistol“, který se při běžných odběrech neprojeví. Jakmile se Kate zotaví, je odhodlána Alexovi pomoci nalézt Naomi a zachránit další vězněné ženy. Stále existuje šance, že jsou naživu, pokud jsou poslušné.\n\nCasanova podstrčí Crossovi pode dveře vzkaz. Je to pozdrav, zpráva, že ví o jeho přítomnosti. Než detektiv stačí vyběhnout z bytu, zločinec je pryč. Detektiv Cross vydedukuje, že Casanova touží po dominanci, ženy jej musejí poslouchat a dodržovat jeho určená pravidla. Jeho prvotním impulsem není vražda, ale pocit moci nad jiným člověkem. Ženy, které se odmítnou podrobit a vzdorují však zabije. \n\nStopa vede do Los Angeles, kde si jistý plastický chirurg dr. William Rudolph před lety objednal větší množství sistolu. Rudolph je sledován, v baru se seznámí s dívkou a odváží si ji na chatu. Během zásahu policii unikne a postřelí kolegu detektiva Crosse. Cross jej má na mušce, když Rudolph sedí za volantem svého vozu, ale neodváží se jej zastřelit. Šance vypátrat vězněné ženy by rapidně poklesla.\n\nKate si uvědomí, že ve své cele slyšela na pozadí tekoucí vodu. Vrátí se s Alexem a Sethem Samuelem (přítelem Naomi) do lesa, kde ji našly děti. Cross nalezne vchod do podzemního komplexu. Uvnitř právě probíhá výměna názorů mezi dr. Williamem Rudolphem a skutečným Casanovou. Detektiv vtrhne dovnitř a během pronásledování vážně postřelí Rudolpha. Casanova unikne, ženy doposud držené v zajetí (včetně Naomi) jsou osvobozeny.\n\nKate pozve detektiva Crosse na večeři. Ten si ještě předtím prohlíží nástěnku s případem Casanovy a všimne si detailu, znaku, jenž je na zprávě od hledaného zločince. Tento znak se shoduje se znakem, který použil policista Nick Ruskin. Cross se snaží telefonicky varovat Kate, ale Ruskin už je u ní v domě a odpojil telefon. Kate netuší, že jeho návštěva je pro ni nebezpečná a chová se přirozeně. Pozve jej dál. Ruskin alias Casanova jí začne postupně odhalovat detaily z jejího soukromí, což jí prozradí, s kým má tu čest. Pokusí se bránit a podaří se jí Ruskina připoutat k plynové troubě. Ruskin ji přitom řízne nožem na ruce. Pak se snaží osvobodit a vyrve přívod plynu. Když vytáhne zapalovač, vejde dovnitř detektiv Cross, který spěchal za Kate (věděl, že je v nebezpečí). Ruskin je rozhodnut vyhodit dům do povětří a chystá se škrtnout zapalovačem. Washingtonský policista pohotově uchopí karton s mlékem a vystřelí přes něj, aby utlumil zážeh při výstřelu. Ruskin je po zásahu do hlavy na místě mrtev.\n\n\n"}
{"id": "855303", "url": "https://cs.wikipedia.org/wiki?curid=855303", "title": "Hned jsem tam", "text": "Hned jsem tam\n\nHned jsem tam (v americkém originále On My Way) je čtrnáctá epizoda a zimní finále třetí sezóny amerického hudebního televizního seriálu \"Glee\" a v celkovém pořadí padesátá osmá epizoda tohoto seriálu. Scénář k ní napsal Roberto Aguirre-Sacasa, režíroval ji Bradley Buecker a poprvé se vysílala ve Spojených státech dne 21. února 2012 na televizním kanálu Fox. Epizoda obsahuje souboj New Directions se sborem Slavíci na Daltonově akademii na regionální soutěži sborů, dále Rachel (Lea Michele) a Finn (Cory Monteith) přesouvají svou svatbu. Vrací se speciální hostující hvězdy Jeff Goldblum a Brian Stokes Mitchell jako Rachelini dva otcové a díl též obsahuje neúspěšný pokus Dava Karofskeho (Max Adler) o sebevraždu.\n\nTato epizoda získala silné a rozmanité reakce od kritiků. Většina svou největší chválu směřovala ke scénám s Karofskym, jak ho události vedly k sebevraždě, tak i když ho Kurt (Chris Colfer) navštívil v nemocnici. Nicméně mnoho kritiků označilo tento díl za dějově nevyvážený a zbytek epizody, zvláště regionální soutěž sborů a zápletka se svatbou Rachel a Finna, dějově epizodě nestačil. Poslední scéna, která končí, když je Quinn (Dianna Agron) v potenciální smrtelné autonehodě, byl pro řadu kritiků kontroverzní.\n\nJedinou písní, která získala silně nadšený ohlas, se stala „Cough Syrup“, kterou zpíval Blaine (Darren Criss) a byla použita jako hudební podkresba pro Karofskeho sekvenci vedoucí k sebevraždě. Ostatní písně, které všechny zazněly na regionální soutěži, se setkaly s různými názory. Pět ze šesti singlů vydaných z této epizody se umístilo v žebříčcích Billboard Hot 100 a Billboard Canadian Hot 100; mashup písní „Fly“ a „I Believe I Can Fly“ v podání New Directions se umístil nejvýše ve Spojených státech, zatímco singl „What Doesn't Kill You (Stronger)“ v podání Troubletones jako části sboru New Directions, se umístil mezi pěti nejlepšími písněmi v Kanadě.\n\nV původním vysílání epizodu sledovalo 7,46 milionů amerických diváků a získala 3,0/8 Nielsenova ratingu/podílu na trhu ve věkovém okruhu od osmnácti do čtyřiceti devíti let. Celková sledovanost epizody stoupla oproti předchozí epizodě z názvem Srdce, která se vysílala o týden dříve.\n\nRegionální kolo soutěže sborů se blíží a hlavní zpěvák sboru Slavíci z Daltonovy akademie, Sebastian Smythe (Grant Gustin) vyhrožuje, že zveřejní sexuálně explicitní počítačově upravené fotky Finna Hudsona (Cory Monteith) na internetu, pokud hlavní zpěvačka New Directions, Rachel Berry (Lea Michele) ze soutěže neodstoupí. Rachel, která věří, že její výkon na regionálním kole je rozhodující k přijetí na NYADU, to odmítne, což rozzlobí Finna.\n\nDave Karofsky (Max Adler) je odhalen v škole (jeho spolužáci zjistí, že je homosexuál) a následně je jimi šikanován v šatně. Je také nemilosrdně napaden na internetu. Zničený Karofsky se pokusí o sebevraždu oběšením, ale jeho otec ho včas najde a zachrání. Tyto zprávy způsobí pozdvižení na McKinleyově střední škole; členové personálu věří, že mohli udělat více, aby mu pomohli v době, když byl u nich studentem, zatímco Kurt se obviňuje, že ignoroval Karofskeho opakované telefonáty ten týden. Také to šokuje Sebastiana, který Karofskeho krutě odmítl v gay baru a zničí upravené fotky Finna, tudíž jeho pokus o vydírání. Vedoucí sboru New Directions, Will Schuester (Matthew Morrison) řekne všem členům sboru, aby před ostatními odhalili jednu věc, na kterou se v budoucnosti těší, aby jim připomněl, že nezáleží na tom, jak hluboko jejich životy spadly, neměli by zapomínat na to, co hezké je před nimi. Rachel a Finn se jeden druhému omluví a rozhodnou se vzít ihned po regionálním kole.\n\nRegionální kolo se otvírá se Slavíky, kteří zpívají dvě písně, \"Stand\" a \"Glad You Came\". Druhá skupina pojmenovaná Golden Goblets má také velmi působivé vystoupení. Před vystoupením New Directions, Finn ve zkušebně oznámí, že se po soutěži ihned s Rachel vezmou a řekne skupině, aby žili každý den tak, jako by to byl jejich poslední. New Directions otvírají své vystoupení mashupem písní „Fly“ a „I Believe I Can Fly“, na což navazuje vystoupení Troubletones s písní „What Doesn't Kill You (Stronger)“. Rachel ukončuje jejich vystoupení písní \"Here's to Us\". New Directions vyhrávají regionální kolo a Slavíci končí na druhém místě.\n\nQuinn Fabray (Dianna Agron) požádá trenérku roztleskávaček Sue Sylvester (Jane Lynch), aby ji dovolila vrátit se k roztleskávačkám, ale Sue to odmítá, ačkoliv Quinn prozradí, že je těhotná. Nicméně Sue po regionálním kole změní názor a dává Quinn uniformu roztleskávačky. Quinn si také rozmyslí svůj názor ohledně svatby Finna a Rachel a řekne Rachel, že jejich svatbu nyní již podporuje a doufá, že ještě není pozdě, aby mohla být družičkou.\n\nHiram Berry (Jeff Goldblum) a Burt Hummel (Mike O'Malley) se pokusí na poslední chvíli překazit svatbu. Rachel se zdráhá začít bez Quinn, která jela domů, aby si vyzvedla své šaty pro družičku a píše Quinn sms zprávu, aby zjistila, kde je. Quinn během jízdy odpovídá na Rachelinu zprávu, když se její auto náhle srazí s nákladním automobilem.\n\n"}
{"id": "855305", "url": "https://cs.wikipedia.org/wiki?curid=855305", "title": "Důkaz (Clement)", "text": "Důkaz (Clement)\n\nDůkaz (v anglickém originále „Proof“) je vědeckofantastická povídka amerického spisovatele Hala Clementa, která vyšla poprvé v červnu 1942 v časopise \"Astounding Science Fiction\". Byla to autorova první povídka v žánru sci-fi. Česky vyšla ve sbírce \"Těžká planeta\" (Triton, 2005).\n\nPojednává o civilizaci obývající Slunce, která podniká lety do kosmu. Během jednoho letu se stane podivná nehoda, kterou si Slunečňané neumí vysvětlit.\n\n\nKron a Akro jsou příslušníky plynné civilizace žijící v nitru Slunce, která musí tvrdě bojovat o své místo na Slunci (doslova). Slunečňané musí podstupovat boje s konkurenčními formami života uvnitř hvězdy a jsou nuceni podnikat lety do vesmíru. Na palubě kulovité sluneční kosmické lodi diskutuje velitel Kron se svým hostem, nejmenovaným Sírianem. Sírian předkládá svou tezi, že kdyby se podařilo potlačit vysokou pohybovou energii atomů, musí se to nějak projevit (obě civilizace neznají jiné skupenství než plynné). Kron s ním souhlasí a vypráví mu historku z mezihvězdného letu, kterou podnikl společně se svým krajanem Akrem, když mu dělal doprovod. Během návratu na mateřskou hvězdu Slunce došlo k podivné události v oblasti kolem slunečního rovníku, která není dostatečně zmapovaná (zde se nacházejí oběžné dráhy planet). Akrova kosmická loď se střetne se Zemí, aniž by dokázala určit, co se stalo, protože Slunečnané neznají pevné skupenství hmoty. Svědkem nárazu je na Zemi Gordon Aller, z jehož pohledu to vypadá jako pád meteoritu. Aller má co dělat, aby si zachránil život. Naprosto nechápe, co se stalo, protože po pádu vzniklo podivné lávové jezero, které se zvětšuje. Z místa dopadu vytryskl výron energie.\n\nKron dokázat zachytit záření, které se uvolnilo při nárazu Akrovy lodi a určit vlnový kmitočet prvků. Našel v něm spektra železa, vápníku, uhlíku, křemíku a dalších. To jej vedlo k přesvědčení, že musí existovat hmota, která nevydává žádné energetické záření a přesto je schopna pohltit jejich kosmické plavidlo. Tato hypotéza je příliš i na Síriana.\n\n"}
{"id": "855308", "url": "https://cs.wikipedia.org/wiki?curid=855308", "title": "Stmívač", "text": "Stmívač\n\nStmívač je zařízení využívané ke změně intenzity osvětlení. Používá se jak v domácnostech, tak ve veřejném sektoru. Změnou průběhu napětí řídícího žárovku je možné snížit intenzitu světelného výkonu. Ačkoliv se zařízení variabilně měnící napětí používají pro různé účely, stmívače jsou obecně určeny k ovládání intenzity osvětlení žárovek (odporová zátěž), halogenových žárovek, kompaktních zářivky (CFL) a světelných diod (LED). \n\nStmívače mohou být od malých o velikosti běžného spínače osvětlení používaného v domácnostech po vysokovýkonové jednotky používané ve větších aplikacích (např. divadla, kina, obchodní domy nebo osvětlení fasád apod.). Malé domácí stmívače jsou zpravidla používány pro přímé ovládaní světelných zátěží, ale mohou být vybaveny i dálkovou komunikací a napojeny na centrální řídící systém budovy. Moderní profesionální stmívače jsou většinou řízeny digitálním řídicím systémem, jako KNX, nebo DALI. V novějších systémech, jsou tyto protokoly často používány ve spojení s protokolem ethernet.\n\nZákladní dělení\n\nZákladní typy stmívačů\n"}
{"id": "855314", "url": "https://cs.wikipedia.org/wiki?curid=855314", "title": "Martin Přibáň", "text": "Martin Přibáň\n\nPhDr. Martin Přibáň (* 28. listopadu 1958 Opava) je český politik a středoškolský učitel, v 90. letech 20. století poslanec České národní rady a Poslanecké sněmovny za ODS, později za Unii svobody.\n\nV letech 1974–1978 vychodil gymnázium v Brně, Lerchova ulice. V letech 1978–1983 absolvoval Filozofickou fakultu Univerzity Jana Evangelisty Purkyně v Brně (obor dějepis–český jazyk), kde potom v roce 1987 složil státní rigorózní zkoušku v oboru historie. V období let 1984–1985 pracoval jako učitel na ZŠ Klobouky u Brna, pak v letech 1985–1986 byl zaměstnán v Moravském zemském muzeu v Brně a od roku 1986 do roku 1988 v Muzeu Slavkov u Brna. V letech 1988–1992 učil na základní škole pro slabozraké a nevidomé v Brně. Po konci poslanecké kariéry pak nastoupil roku 1998 jako učitel na gymnázium v Břeclavi, kde působí dodnes (2019). Je ženatý, má tři děti (Radek, Pavel, Barbara).\n\nVe volbách v roce 1992 byl zvolen do České národní rady za ODS (volební obvod Jihomoravský kraj). Zasedal ve výboru pro vědu, vzdělání, kulturu, mládež a tělovýchovu.\n\nOd vzniku samostatné České republiky v lednu 1993 byla ČNR transformována na Poslaneckou sněmovnu Parlamentu České republiky. Zde mandát obhájil v sněmovních volbách v roce 1996. V letech 1992-1996 byl místopředsedou poslaneckého klubu ODS. V lednu 1998 přestoupil do poslaneckého klubu nově utvořené Unie svobody. V období let 1996–1998 pokračoval ve sněmovně jako člen výboru pro vědu, vzdělání, kulturu, mládež a tělovýchovu, v letech 1996–1997 kromě toho působil v zahraničním výboru. V letech 1994–1998 navíc zasedal v stálé komisi pro sdělovací prostředky. Ve sněmovně se zabýval mediální tematikou.\n\nDo odchodu z ODS působil na postu předsedy oblastní organizace strany v Břeclavi. Počátkem roku 1998 se na Břeclavsku podílel na budování struktur Unie svobody.\n\nPoté, co v roce 1998 skončilo jeho působení v poslanecké sněmovně, byl v červnu 1998 zvolen předsedou rady České tiskové kanceláře. V lednu 2002 na členství v radě rezignoval s odkazem na to, že v následujících sněmovních volbách kandiduje za Unii svobody a nechce spojovat své politické angažmá s postem v radě ČTK.\n\nV listopadu 2002 ho sněm Unie svobody v Jihomoravském kraji zvolil na post místopředsedy krajské organizace strany. Ihned poté nové vedení jihomoravské Unie svobody směřovalo celostátnímu vedení strany výzvu k rezignaci v důsledku úbytku voličstva.\n\nV komunálních volbách v roce 1994, komunálních volbách v roce 1998 a komunálních volbách v roce 2002 kandidoval neúspěšně do zastupitelstva města Břeclav, v roce 1994 jako člen ODS, pak jako kandidát US-DEU. Profesně se uvádí jako mediální poradce, k roku 2002 jako profesor gymnázia. Opětovně bez úspěchu kandidoval do tamního zastupitelstva v komunálních volbách v roce 2006, nyní coby bezpartijní, profesí učitel. Následně se vrátil do ODS a v komunálních volbách v roce 2010 byl za ni do zastupitelstva Břeclavi zvolen, povoláním uváděn jako středoškolský učitel.\n\n"}
{"id": "855319", "url": "https://cs.wikipedia.org/wiki?curid=855319", "title": "Miroslav Raška", "text": "Miroslav Raška\n\nMiroslav Raška (* 13. května 1958) je bývalý český politik, v 90. letech 20. století poslanec České národní rady a Poslanecké sněmovny za KSČ, respektive KSČM, pak za Demokratickou stranu práce na kandidátce Liberálně sociální unie, později člen klubu Českomoravské unie středu, Liberální strany národně sociální a Občanského národního hnutí.\n\nV únoru 1990 byl zvolen předsedou koordinačního centra Svazu mladých (do té doby Socialistický svaz mládeže) v České socialistické republice. Ve volbách v roce 1990 byl zvolen do České národní rady za KSČ, respektive za její českou část KSČM (volební obvod Severomoravský kraj). V průběhu volebního období ale přešel do reformistické levicové frakce Demokratická strana práce. Ta se před volbami v roce 1992 rozhodla, že své kandidáty umístí na kandidátní listiny jiných stran.\n\nVe volbách v roce 1992 tak byl Raška zvolen do České národní rady za koalici Liberálně sociální unie (volební obvod Západočeský kraj). Zasedal ve výboru pro sociální politiku a zdravotnictví. Od vzniku samostatné České republiky v lednu 1993 byla ČNR transformována na Poslaneckou sněmovnu Parlamentu České republiky. Zde setrval do sněmovních voleb v roce 1996. V únoru 1995 přešel do poslaneckého klubu Českomoravské unie středu, pak od září 1995 zasedal v klubu Liberální strany národně sociální. V únoru 1996 opět změnil příslušnost a stal se členem sněmovní frakce Občanského národního hnutí.\n\n"}
{"id": "855322", "url": "https://cs.wikipedia.org/wiki?curid=855322", "title": "Martin Pařízek", "text": "Martin Pařízek\n\nMartin Pařízek (* 30. prosince 1974 Gottwaldov) je bývalý český fotbalový brankář.\n\nHrál za FC Boby Brno, FC Švarc Benešov, FC LeRK Brno, SK Tatran Poštorná, SK LeRK Prostějov, FC Petra Drnovice, v Řecku za FC Ionikos a Niki Volos, v Íránu za Saba Battery FC a po návratu za druholigový klub FK Kunovice. V české lize nastoupil ke 31 utkáním, v řecké nejvyšší soutěži nastoupil v 16 utkáních.\n\nIhned po skončení hráčské kariéry v Kunovicích se začal věnovat trénování brankářů v SK Spartak Hulín.\n\n"}
{"id": "855323", "url": "https://cs.wikipedia.org/wiki?curid=855323", "title": "Georges Cottier", "text": "Georges Cottier\n\nGeorges Marie Martin kardinál Cottier OP (25. dubna 1922 Carrouge – 31. března 2016 Řím) byl švýcarský římskokatolický kněz, dominikán, kardinál.\nPocházel z oblasti Ženevy z významné hodinářské rodiny. V Ženevě také vystudoval klasickou filologii. Řeholní sliby složil v roce 1945, kněžské svěcení přijal 2. července 1951. Pokračoval ve studiích v Římě a ve Švýcarsku, kde na sklonku padesátých let obhájil doktorandskou práci na téma „Ateismus u mladého Marxe a jeho hegelovský původ“. Později vyučoval na univerzitách v Ženevě a Fribourgu, hostoval také na frankofonních a italských akademických pracovištích. Jako odborný poradce se účastnil II. Vatikánského koncilu a působil v komisi pro dialog s nevěřícími. V roce 1986 byl jmenován členem Mezinárodní teologické komise a o tři roky později se stal jejím sekretářem. Od prosince 1989 do prosince 2005 byl teologem Papežského domu. Dne 20. října 2003 přijal biskupské svěcení, o den později při konzistoři ho papež Jan Pavel II. jmenoval kardinálem.\n\n\n"}
{"id": "855324", "url": "https://cs.wikipedia.org/wiki?curid=855324", "title": "Rumunsko na Letních olympijských hrách 2000", "text": "Rumunsko na Letních olympijských hrách 2000\n\nRumunsko se účastnilo Letní olympiády 2000. Zastupovalo ho 145 sportovců (71 mužů a 74 žen) v 16 sportech.\n\n"}
{"id": "855337", "url": "https://cs.wikipedia.org/wiki?curid=855337", "title": "Autobazar", "text": "Autobazar\n\nAutobazar je prodejna automobilů, které nejsou zcela nové, právě vyrobené. Většinou se zde prodávají vozidla, se kterými už někdo jezdil a jako použité je nabídl do autobazaru dalším zájemcům. Najdeme zde vozidla zakoupená v ČR, v zahraničí, a také vozidla po druhém i třetím majiteli. Taková vozidla jsou označována jako ojeté vozy.\n\nVýhoda nákupu automobilu v autobazaru je především v nízké pořizovací ceně vozidla. S každým ujetým kilometrem cena vozu klesá, a autobazar umožňuje pořídit si funkční vozidlo za zlomek ceny nového. Toho využívají zákazníci, pro které je nové vozidlo finančně nedostupné, ale přesto chtějí jezdit. V autobazarech najdeme vozidla rodinná, nenápadná, stejně jako luxusní limuzíny, terénní vozy, motorky i užitková vozidla.\n\nHlavní nevýhodou autobazaru je nejistota zákazníků, co si vlastně kupují. Prodejce, zaměstnanec autobazaru chce vozidlo co nejdříve prodat, je tedy v jeho zájmu popsat vůz jako bezchybný a ideální pro potřeby zájemce. Zákazník, který si vozidlo vybírá, naopak celkem oprávněně pochybuje, že vozidlo, které už někdo roky řídil, je stejně funkční, jako když sjelo z výrobního pásu. \n\nObecně je velmi důležité před koupí zkontrolovat technický průkaz - mimo jiné zde můžete vyčíst, zda vozidlo není zatížené leasingem nebo zástavním právem. To patří mezi nejvážnější potíže při nákupu ojetého vozidla. \n\nPro velké české autobazary, jako jsou AAA AUTO nebo Auto ESA, je klíčovým úkolem své zákazníky uklidnit, že zde se neklame. Chtějí prodávat dlouhodobě, proto musí budovat důvěru ve svou značku. Musí bojovat proti třem hlavním strachům zákazníků:\n\n\nDále že ojeté vozidlo nemá skryté vady, že bude jezdit i za rok či za dva.\n\nVelké autobazary poskytují záruky a garance, které se blíží zárukám prodejců nových vozidel.\n\nPři nákupu autobazary zjišťují skutečné stáří vozidel, zda vozidlo nebylo bourané či odcizené, jaký je skutečný stav najetých kilometrů. To vše bez ohledu na to, co o vozidle říká předchozí majitel či servisní knížka.\n\n"}
{"id": "855347", "url": "https://cs.wikipedia.org/wiki?curid=855347", "title": "Hermann Grab", "text": "Hermann Grab\n\nHermann Grab, celým jménem Hermann Grab rytíř z Hermannswörthu (6. května 1903 v Praze – 2. srpna 1949 v New Yorku), byl česko-německý klavírní virtuos pražského původu, německy píšící spisovatel a právník z židovské rodiny, římsko-katolického vyznání. \n\nRod Grabů patří k nejstarším česko-německým židovským rodům. Jejich rodina vybudovala v druhé polovině 19. století v pražské Libni na Pelc-Tyrolce v okolí usedlosti Košinky největší rakousko-uherskou továrnu na voskované a pogumované plátno, tapety a barviva i s malou obytnou čtvrtí. Firma \"Synové Moritze Graba\" (\"M. Grab Söhne\") brzy expandovala také do Brna, Liberce a Vídně a v dalších městech měla své sklady. Grabové založili pro své zaměstnance důchodový fond, zřejmě první nadaci toho druhu v celé monarchii. \nHermannův dědeček Hermann starší (* 1843) byl původní profesí lakýrník a přišel z Drahelčic do Libně se svým otcem Moisesem Moritzem (1812-1895) a dvěma bratry Danielem a Emanuelem. Syn Hugo Grab (1872-1937) v rodinné továrně nejprve pracoval jako technik, než dostudoval na pražské univerzitě filozofii a oženil se s Elly (1882-1941), dcerou velkoprůmyslníka Maxmiliána Blocha. Za první republiky nadále zůstával podílníkem firmy. Hermann mladší byl jejich prvorozený syn, jeho bratr Leo byl o pět let mladší. Rodina byla za zásluhy o rozvoj průmyslu, kulturní mecenášství, humanitární a další zásluhy povýšena do rytířského stavu císařem Františkem Josefem I. Hermannův otec Hugo Grab nechal v roce 1929 přestavět stavení sousedící s vilou Košinka na reprezentativní rodinnou vilu, kde se Hermann setkával např. s tchánem své sestřenice Richardem Straussem či svými přáteli: filosofem Theodorem Adornem, Maxem Brodem či Klausem Mannem.\n\nJeho rodiče byli formálně židé israelitského vyznání a německé národnosti. Hermann a jeho bratr Leo byli vychováni a vzděláni jako Němci a římští katolíci, v roce 1919 se dali pokřtít. Hermann studoval německé piaristické gymnázium Na Příkopech a už jako dítě projevoval hudební nadání. Poté odešel studovat na univerzity do Berlína, Vídně, Heidelbergu (doktorát z filozofie) a zpátky do Prahy, kde získal roku 1928 doktorát na právnické fakultě německé univerzity. Celou dobu během studií se věnoval hře na klavír.\n\nV letech 1932–38 přispíval do německojazyčného časopisu Bohemia a působil jako hudební redaktor Prager Montagsblattu. Zde také v roce 1934 vyšla jeho první povídka, o rok později vydal svou první knihu – Městské sady. Pro toto dílo mu bývá přezdíváno \"pražský Proust\". V psaní i nadále pokračoval a na konci února 1939 mu bratr Leo, který po Mnichovu se svou rodinou prozíravě emigroval do Paříže, vyjednal klavírní turné po Francii, odkud pak bezmocně sledoval i březnovou okupaci zbytku ČSR. Matka Elly byla deportována do ghetta v Lodži, kde roku 1941 zahynula .\nKdyž Německo obsadilo i sever Francie a jižní Francii ovládl Vichistický režim, musel Hermann Grab z Hermannswörthu i tento azyl narychlo opustit; v Paříži zanechal cennou sbírku hudebních nástrojů i veškeré své dosud nevydané literární dílo. Přes Španělsko a Portugalsko emigroval do USA. Od roku 1941 v New Yorku vyučoval hře na klavír na Mannes College of Music, o rok později se oženil s učitelkou hudby Blankou Kotikovou (1905–2006). Po konci války Hermannovi zdravotní komplikace nedovolily návrat do vlasti a v roce 1946 mu lékaři diagnostikovali rakovinu, jíž po třech letech nakonec podlehl.\n\nPosmrtně vyšla sbírka jeho povídek Svatba v Brooklynu, které ještě za svého života uspořádal, ale již nestačil vydat.\n\n\n"}
{"id": "855358", "url": "https://cs.wikipedia.org/wiki?curid=855358", "title": "Milan Forgáč", "text": "Milan Forgáč\n\nMilan Forgáč (* 2. ledna 1968) je bývalý slovenský fotbalista, obránce.\n\nHrál za ZVL Považská Bystrica, Inter Bratislava, FC Union Cheb, FC LeRK Brno a FK Dubnica. V československé a české lize nastoupil k 65 utkáním, ve slovenské lize nastoupil ve 13 utkáních.\n\n"}
{"id": "855361", "url": "https://cs.wikipedia.org/wiki?curid=855361", "title": "Vládci loutek", "text": "Vládci loutek\n\nVládci Loutek je sci-fi román z roku 1951 Roberta A. Heinleina, ve kterém američtí tajní agenti bojují s parazitickými vetřelci z vesmíru. Román původně vycházel na pokračování v časopise \"Galaxy Science Fiction\". Tematicky kniha evokuje pocit paranoii, později zachycený ve filmu \"Invaze zlodějů těl\" z roku 1956, který má podobnou premisu.\n\nHeinleinův román také opakovaně zdůrazňuje analogii mezi mysl ovládajícími vetřelci a komunistickými Rusy, odráží tak v té době převládající „rudý děs“.\n\nTento román je jediným Heinleinovým průnikem do subžánru „invaze mimozemšťanů“. Jeho přístup k příběhu je jiný než u většiny předchozích příběhů o invazích. Nenahlíží na příběh z pohledu „bezbranného lidstva“ typického pro příběhy následující po \"Válce světů\" a také nepoužívá tradiční hororové prvky. Vetřelci jsou dostatečně děsiví, zápletka se soustřeďuje hlavně na provedení invaze, kterou vetřelci připravují a svobodní lidé se proti ní pokouší bránit. Příběh je zasazen do raného 21. století (první scéna se odehrává 12. června 2007) po jaderné válce mezi Sovětským svazem a Západem, která obě strany vyčerpala, ale nezlomila. Po horké válce se zase vrátili ke studené válce. Společenské zvyky se změnily (jsou více liberální), což je pro Heinleina typické. Létající auta a paprskomety jsou běžné. Existují vesmírné stanice a byla založena kolonie na Venuši. Vesmírná technologie je mnohem pokročilejší než na začátku skutečného 21. století. Například v poslední scéně je vesmírná válečná loď poslána na dvanáctiletou cestu na Titan nejenom s podporou života pro velkou posádku, ale také s výzbrojí dostatečnou k napadení celé planety. Nicméně Heinlein nemyslel na satelitní komunikaci a televizní vysílání je stále omezené stejně jako v době vzniku knihy.\nToto hraje důležitou roli. Velká země jako USA je rozdělena na mnoho \"bloků\", které získávají televizní signál od sousedních bloků a pak jej posílají dál. Když vetřelci ovládnou jeden z těchto bloků, ovládnou v něm všechnu komunikaci a izolují ho od okolního světa.\n\nSam: Narozen jako Elihu Nivens, je klasickým příkladem Heinleinova hrdiny - velmi talentovaný, nezávislý, loajální ke svým přátelům a nesmiřitelný sok svých nepřátel. Je mu přes třicet, ale svůj vzhled změnil tolikrát, že i on sám pochybuje, jaká byla jeho původní podoba.\n\nMary: Narozena jako Allucquere v náboženské komunitě na Venuši, je tradiční Heinleinova hrdinka. Je vysoká rusovláska, otrlá a brilantní. Její profesionální zevnějšek skrývá hluboké psychické jizvy ze setkání s vetřelci v dětství. Jen Stařec zná pravdu, díky hluboké hypnotické analýze, kterou musí podstoupit všichni agenti.\n\nStařec: Narozen jako Andrew Nivens je hlava tajné vládní agentury, ale přeje si, aby nikdy nemusela existovat. Svou práci dělá zdráhavě, protože by ji nikdo jiný nedělal pořádně. Reprezentuje třetí z Heinleinových oblíbených typů postavy \"moudrého a mrzutého starce\".\n\nRomán \"Vládci loutek\" byl v ČR poprvé vydán v roce 1992 nakladatelstvím AG Kult. Totéž nakladatelství jej vydalo znovu v roce 2000. V roce 2011 román vydalo nakladatelství Banshies.\n\nThe Brain Eaters, film z roku 1958, je v mnohém podobný Vládcům Loutek. Heinlein producenty filmu zažaloval za plagiátorství.\n\nTéma románu se odráží v episodě Operace:Vyhlazení seriálu Star Trek z roku 1967 a podobně v epizodách \"Plnoletost\" a \"Spiknutí\" seriálu , kde mlžům podobní vetřelci ovládají těla vysoce postavených důstojníků hvězdné flotily.\n\nRomán byl zfilmován v roce 1994 v hlavní roli s Donaldem Sutherlandem. Přestože se film držel knihy docela věrně, nebyl úspěšný ani u kritiků ani u diváků.\n\nPodobnou zápletku má i film Roberta Rodrigueze \"Fakulta\", kde je vetřelci ovládnuta škola.\n"}
{"id": "855366", "url": "https://cs.wikipedia.org/wiki?curid=855366", "title": "Protipřenos", "text": "Protipřenos\n\nProtipřenos (z ang. \"counter-transference\") je komunikační porucha, která nastává mezi dvěma subjekty (nadřízený - podřízený, rodič - dítě, lékař - pacient, prodavač - zákazník apod.), pokud je chování jednoho subjektu („nositel“) ovlivněno jeho minulými vztahy. Jeho reakce na druhý subjekt („klient“) jsou potom zkreslené vzhledem k nevyřešeným otázkám z minulosti. Protipřenos je častý a podceňovaný jev, se kterým musíme počítat a pracovat s ním.\n\nPojem „\"protipřenos\"“ úzce souvisí s pojmem „\"přenos\"“. Přenos je vztah mezi nositelem a klientem, kdy klient přenáší na nositele své minulé zkušenosti, vztahy, city, apod. V takovéto situaci může vzniknout přenosová neuróza - přenesení zkušeností a citů do vztahu k nositeli. Nejde jen o iluzivní vnímání druhé osoby, přenos často obsahuje nevědomé potřeby manipulovat s lidmi či vyprovokovat situace, v nichž se skrytě opakují zkušenosti s dřívějšími vztahy.\n\nPojem „\"protipřenos\"“ použil jako první známý psychoanalytik Sigmund Freud. Uvedl, že protipřenos vzniká vlivem pacienta na analytikovy nevědomé pocity, jehož příčinou jsou analytikovy komplexy a vnitřní odpor, a jehož důsledkem je pak omezení analytikovy schopnosti podrobovat pacienta analýze. Analytik se musí obrnit - „vytvořit si hroší kůži, již potřebuje, aby mohl protipřenos ovládnout“. \n\nJelikož je protipřenos nevědomý mechanismus, musí být rozpoznán a přemožen - pokud si ho uvědomíme, zničíme ho. Proto Freud zdůrazňuje, že je třeba protipřenosovou reakci analyzovat, porozumět jí, a tím redukovat její intenzitu. Nejsilnější dojem udělá přiznání pocitů k pacientovi - ten se stane přirozeným, přátelštějším a otevřenějším. Emocionální harmonie, která potom nastává mezi lékařem a pacientem, se nazývá „\"raport\"“ termín „\"le rapport\"“ - z francouzské psychologické školy). \n\nPříklad protipřenosu lze ilustrovat i na jedné Freudově anekdotě:\n„Pastor šel obrátit na víru těžce nemocného pojišťovacího agenta. Jejich rozmluva trvala velmi dlouho - když pastor konečně vyšel z pokoje, ukázalo se, že nemocný zůstal i nadále bezvěrcem, ale pastor se nechal pojistit.“\n\nPodle Freuda může být protipřenos vykládán buď jako terapeutova nevědomá a neurotická reakce na pacientův přenos, nebo jako ekvivalent pacientova přenosu vůči analytikovi (předpona \"proti-\" zde pouze odlišuje přenos pacienta vůči analytikovi a přenos analytika vůči pacientovi).\n\nVše, co bylo uvedeno výše, se dá aplikovat nejen na vztahy lékař - pacient, ale i na jakoukoli komunikační situaci. V tomto článku uvádíme obecný vztah nositel - klient, kdy „nositel“ může představovat nadřízeného, rodiče, učitele, lékaře, policistu, číšníka, prodavače apod., který vystavuje „klienta“ (podřízený, dítě, pacient, zákazník apod.) svému protipřenosu. \n\nObecně je jakékoli vnášení konfliktů nositele protipřenosu do komunikační situace rušivé, jelikož klient je nucen reagovat na jemu nevlastní problémy. A i zde platí, že odhalení pocitů nositele vůči klientovi je velmi důležité. Například rodiče či učitelé se často nutí do přátelských postojů vůči dětem, i když jsou neposlušné - děti jsou si však dobře vědomy narůstající negativní tenze a potřebují, aby došlo k projevu této agresivity ze strany dospělých (i když potom dítě dostane vynadáno, pociťuje úlevu). \nJádrem protipřenosu jsou zpravidla dřívější zkušenosti jeho nositele, které nebyly dostatečně zpracovány, a tudíž má nositel tendenci je projektovat do současných vztahů. Zpravidla jde o zkušenosti s významnými osobami z dětství, jako jsou rodiče, prarodiče, sourozenci či učitelé. Pokud u nositele nebyly naplněny jeho základní potřeby v těchto vztazích (bezpečí, přijetí, ocenění), nebo zažil frustraci, zraňování nebo odmítání, má tendenci vytvořit si pravidla ve vztazích k druhým lidem, která ho před dalším stresem ve vztazích chrání (ovšem za cenu menší otevřenosti v těchto vztazích). Následující vztahy pak upevňují pohled na vztahy původní, který se stává automatickým, z velké části nevědomým a nereflektovaným. Tento automatický „schematický“ pohled pak ovlivňuje chování k druhým.\n\nNa protipřenos má vliv mnoho skutečností. Je to především osobnost nositele - jeho rysy, lidskost, zralost či trpělivost. Záleží na tom, jaké má nositel životní preference a hodnoty, důležitá je míra jeho sebereflexe a otevřenosti. U klienta velice záleží na tom, zda je pro nositele atraktivní, či nikoli. Ne/atraktivitu klienta může nositel protipřenosu vnímat skrze jeho osobnost, vzhled, ale i postavení či konexe ve společnosti. Velký vliv na protipřenos má i rodina či vzdělání - jak už bylo řečeno výše, právě nevyřešené vztahy s rodiči či učiteli jsou velmi často příčinou problémů ve vztazích pozdějších. Na protipřenos můžou mít negativní dopad i životní situace a problémy nositele (rozvod, problémy s pojišťovnou apod.) či somatické vlivy jako jsou například nemoci nebo jen pouhá únava.\n\nProtipřenos se může projevovat různými způsoby a zjednodušeně lze tyto projevy klasifikovat jako pozitivní (především kladné pocity ke klientovi, v myšlení a chování nositele převažují sympatie, náklonnost, podpora, ochota apod.), negativní (především negativní pocity, v myšlení a chování nositele převažují hněv, nepřátelství, zklamání, strach, podezíravost apod.) či ambivalentní (objevuje se obojí).\nV užším smyslu slova se dá mluvit o konkrétnějším dělení protipřenosových reakcí na devět typů:\nVe vztahu nositele a klienta v podstatě není žádný problém, dobře se jim spolupracuje a není důvod nic měnit.\nVztah, kdy je klient pro nositele nějakým způsobem výjimečný (krásný, originální, inteligentní apod.). Nositel ho obdivuje, někdy je jím přímo fascinován. Pro zlepšení vztahů a redukci protipřenosu by si měl nositel ujasnit vlastní postoje, jejich kořeny a vliv na jeho chování vůči klientovi.\nJak již název napovídá, nositel má pocit, že klient si sám neporadí, a tudíž že ho musí nositel sám chránit, pomáhat mu a radit, jinak se klientovi něco stane, a bude to chyba právě nositele. Vztah může dojít až do situace, kdy nositel klienta přímo řídí a vůbec ho nenechává samostatně jednat. V tomto případě by si měl nositel opět ujasnit své vlastní postoje a nechat rozhodování a plánování věcí na klientovi.\nPokud je nositel ke klientovi sexuálně přitahován, flirtuje s ním, „nechtěně“ se ho dotýká, často s ním mluví o sexu apod., nutně si musí své chování uvědomit, přiznat si své pocity ke klientovi a pokud možno se jich zbavit, nebo je alespoň neprojevovat.\nTyto reakce jsou charakteristické tím, že se nositel bojí, že by mu mohl klient ublížit, vysmát se mu nebo ho odmítnout. V důsledku toho nositel pociťuje strach, úzkost, bojí se klientovi sdělit, co si doopravdy myslí. V tomto případě by měl nositel pracovat hlavně na svém sebevědomí a sebepřijetí.\nMůže se stát, že klient nositele z nějakého důvodu irituje. To vede k tomu, že nositel má na klienta vztek, moralizuje a poučuje ho, bagatelizuje jeho potřeby, popřípadě na něho záměrně nemá čas. Nositel by si měl své agresivní chování uvědomit a redukovat ho.\nPokud nositel neví, co po něm klient chce, pociťuje obavy či napětí a spolupracuje s klientem pouze „formálně“. V takovém případě by měl nositel zpracovat své postoje a svůj vztah s klientem si vyjasnit.\nV případě, že má nositel pocit, že se na něj klient vytahuje, soupeří s ním v názorech, chlubí se a předvádí a velmi špatně nese klientovy výhry. Tak jako v předchozím případě by měl nositel zpracovat své postoje vůči klientovi, popřípadě jít do přímé konfrontace s ním s cílem vyjasnit si vzájemné postoje.\nPříkladem těchto reakcí je, že si nositel myslí, že klient je hlupák (slaboch, hysterický apod.) a tím pádem jím pohrdá, nudí se s ním, povyšuje se nad něj, bagatelizuje jeho potřeby a posmívá se mu. Zde je potřeba zapracovat na vzájemných mezilidských vztazích, najít příčinu nositelových pocitů a postojů a zredukovat jejich působení na klienta.\n\n\n\n\n"}
{"id": "855374", "url": "https://cs.wikipedia.org/wiki?curid=855374", "title": "Guntis Ulmanis", "text": "Guntis Ulmanis\n\nGuntis Ulmanis (* 13. září 1939, Riga) je lotyšský politik. V letech 1993-1999 byl prezidentem Lotyšska, historicky prvním po vystoupení země ze SSSR, pátým od roku 1918. \n\nV letech 1965–1989 byl členem Komunistické strany Sovětského Svazu. Roku 1992 vstoupil do agrárnické středové strany Lotyšský zemědělský svaz (\"Latvijas Zemnieku savienība\"). Roku 1993 ho parlament zvolil v dvoukolové volbě prezidentem, a to přesto, že po prvním kole byl až třetí, roku 1996 byl znovuzvolen, tentokrát již v prvním kole. Během výkonu své funkce například vyhlásil moratorium na udílení trestu smrti, jak žádala Evropská unie, o vstup do níž Ulmanis velmi usiloval. \n\nPo skončení prezidentského mandátu odešel z politiky a stal se sociálním aktivistou. Založil nadaci, která pořádala Mistrovství světa v hokeji roku 2006 v Rize a zrekonstruovala Rižský hrad. Roku 2010 se do politiky vrátil na kandidátce nově vzniklého uskupení Pro dobro Lotyšska! (\"Par Labu Latviju!\"), které však ve volbách příliš neuspělo, získalo jen osm křesel v parlamentu.\n\nJeho prastrýcem byl Kārlis Ulmanis, prezident a premiér meziválečného Lotyšska.\n\n"}
{"id": "855378", "url": "https://cs.wikipedia.org/wiki?curid=855378", "title": "António Ramalho Eanes", "text": "António Ramalho Eanes\n\nAntónio Ramalho Eanes (* 25. ledna 1935) je portugalský politik a voják. V letech 1976–1986 byl prezidentem Portugalska.\n\nProžil dlouhou kariéru v portugalském koloniálním vojsku. Tzv. Karafiátová revoluce roku 1974 ho zastihla v Angole. Ihned se vrátil do vlasti a stal se členem Hnutí armádních sil (\"Movimento das Forças Armadas\"), které sdružovalo vojenské důstojníky podporující revoluci. Roku 1975 řídil operace proti radikálním levicovým silám při pokusu o převrat 25. listopadu (tzv. \"25 de Novembro\"). Roku 1976 byl zvolen v přímých volbách prezidentem již v prvním kole, když získal 61,59 procenta hlasů. I při volbách 1980 byl zvolen již v prvním kole, tentokrát s 56,44 procenty. Po skončení prezidentského mandátu se postavil do čela Strany demokratické obnovy (\"Partido Renovador Democrático\").\n\n"}
{"id": "855380", "url": "https://cs.wikipedia.org/wiki?curid=855380", "title": "Rocker", "text": "Rocker\n\nRocker může být:\n"}
{"id": "855381", "url": "https://cs.wikipedia.org/wiki?curid=855381", "title": "Koadjutorium", "text": "Koadjutorium\n\nKoadjutorium je povinnost dítěte podílet se na chodu rodinné domácnosti, tedy pomáhat a případně i finančně přispívat na úhradu společných potřeb rodiny, ve které žije. Nejde však o přímou vyživovací povinnost vůči rodičům, protože plnění neslouží k osobní potřebě rodiče, ale je určena výhradně na úhradu společných potřeb celé rodiny. Tato povinnost se vztahuje jak na děti nezletilé, tak na děti již zletilé, které žijí ve společné domácnosti se svými rodiči. Pokud by se zletilé děti na chodu domácnosti dostatečně nepodílely a žily dál ve společné domácnosti, jednalo by se z jejich strany o bezdůvodné obohacení.\n\nKoadjutorium je v českém právu upraveno od 1. ledna 2014 v § 886 nového občanského zákoníku (dříve bylo obsaženo v ustanovení § 31 odst. 4, resp. zcela původně v § 35 zákona o rodině). Slovenská úprava je obsažena v § 43 odst. 2 zákona č. 36/2005 Z. z., o rodine a o zmene a doplnení niektorých zákonov, a je obdobné té české. Povinnost dítěte přispívat na úhradu potřeb rodiny je zde však stanovena neurčitěji podle jeho „schopností, možností a majetkových poměrů“.\n\nAby se dítě mělo povinnost podílet se na chodu domácnosti svým přispěním, musí být splněny následující podmínky:\n\nDítě se na chodu společné domácnosti může podílet několika způsoby. Rozsah činnosti dítěte ve společné domácnosti je přiměřený jeho možnostem a schopnostem a odpovídá odůvodněním potřebám rodiny. V úvahu přicházejí následující způsoby:\n\nPodle občanského zákoníku jsou rodiče povinni a oprávnění řádně pečovat o jmění dítěte a řádně je spravovat. V případě, že jsou příjmy z takového majetku dítěte vyšší než je potřebná suma k správě takového majetku, jsou rodiče povinni použít zisk nejprve k výživě nezletilého. Co zbude ze zisku, mohou rodiče použít na výživu vlastní a na výživu sourozence dotyčného dítěte. Toto využití výnosu je možné až tehdy, kdy rodiče vyčerpají všechny vlastní příjmové a majetkové zdroje, a přesto nejsou schopni jinak výživu řádně zajistit. Pro využití výnosu je nutné splnění podmínky společného bydlení. V rámci koadjutoria však platí, že dítě není povinno svým rodičům odevzdávat veškeré své příjmy, jde jen o přiměřený příspěvek na chod domácnosti.\n\nPovinnost podílet se na chodu společné domácnosti s rodiči mělo dítě i podle zákona o rodině (č. 94/1963 Sb.), který byl účinný do 31. prosince 2013. Podle jeho § 31 bylo dítě, které žilo ve společné domácnosti s rodiči, povinno jim podle svých schopností pomáhat a přispívat i na úhradu společné domácnosti v případě, že mělo vlastní příjem či majetek, kterého bylo možno používat pro společné potřeby rodiny. Tato povinnost však platila pouze pro nezletilé děti žijící ve společné domácnosti s rodiči či jedním z nich. Stejně jako podle nového občanského zákoníku, povinnost podílet se na společné domácnosti zanikala se zánikem vyživovací povinnosti rodiče k dítěti. \n"}
{"id": "855384", "url": "https://cs.wikipedia.org/wiki?curid=855384", "title": "Řízení zainteresovaných stran", "text": "Řízení zainteresovaných stran\n\nŘízení zainteresovaných stran (stakeholder management) je jednou z částí komplexního řízení projektů. Jedná se o řízení subjektů, které jsou buď do projektu aktivně zapojeny, nebo jejichž zájmy jsou ovlivněny realizací projektu. Tyto subjekty mohou ovlivnit průběh nebo výsledky projektu. Cílem řízení zainteresovaných stran je maximálně eliminovat negativní ovlivnění projektu a zároveň podpořit dosažení cílů projektu. Jde o činnost navazující na analýzu zainteresovaných stran. Některé zdroje uvádí analýzu zainteresovaných stran jako součást jejich řízení. \n\nV průběhu řešení projektu dochází ke změnám zainteresovaných stran. Mění se jednak množina zainteresovaných stran, tak jejich postoj a míra vlivu. V důsledku těchto změn je nutné se vracet cyklicky k analýze zainteresovaných stran a na základě jejího výsledku korigovat jejich řízení. Součástí každého řídícího procesu musí být i monitoring a zjišťování zpětné vazby. To jsou další důležité vstupy pro analýzu a plánování řízení zainteresovaných stran. \n\nZákladním obecným cílem řízení zainteresovaných stran je zajištění jejich spokojenosti. Plánování řízení zainteresovaných stran je vhodné provádět na základě výsledků jejich analýzy. Výstupem analýzy je kategorizace zainteresovaných stran. Základní rozhodnutí o způsobu řízení zainteresovaných stran je prováděno na základě jejich kategorií a také identifikace skutečných příčin proč jsou strany projektem dotčeny. \n\nKlíčem řízení je komunikace. Je to základní způsob, jak ovlivnit chování zainteresovaných stran. Dalším možným způsobem je přizpůsobení projektu. V projektu lze pak korigovat metody dosahování cílů projektu, tak i cíle samotné. \n\nPřed samotným procesem komunikace je vhodné zvážit následující otázky : \n\nNa základě vyhodnocení odpovědí stanovíme cíle komunikace a její obsah. \nSoučástí návrhu způsobu komunikace je dohoda o ní se zainteresovanou stranou. Volba formy komunikace se také řídí tím kdo je v daném případě zainteresovanou stranou. Každá forma komunikace má své výhody i nevýhody. Zvolená forma komunikace může zásadně ovlivnit její výsledek. \n\nMezi obvyklé formy komunikace se zainteresovanými stranami patří:\n\nKorekce metod dosahování cílů projektu a cílů projektu jako takových na základě vlivu zainteresovaných stran je používána především v etapách plánování a zahájení projektu, ale nelze je vyloučit ani během projektu. Vliv zainteresovaných stran s rostoucí dobou projektu klesá. Náklady zapracování změn s dobou projektu rostou. \n\n\n\n"}
{"id": "855387", "url": "https://cs.wikipedia.org/wiki?curid=855387", "title": "Stanislav Hoffman", "text": "Stanislav Hoffman\n\nStanislav Hoffman (* 27. března 1945, Praha) je bývalý československý atlet, běžec, který se specializoval na střední a dlouhé tratě. Zpočátku se specializoval na běh na 1500 m. Později se věnoval také běhu na 3000 m, 5000 m a 10 000 m. Dodnes je držitelem českého rekordu v běhu na 1500 metrů v kategorii do 22 let (3:39,1 – 13. srpen 1966, Praha). Je čtyřnásobným vítězem závodu Běchovice-Praha (1970, 1973, 1974, 1977).\n\nV počátcích se věnoval sportovní gymnastice. S atletikou začal v oddíle CHZ Litvínov (1961 – 1964). V letech (1965 – 1980) závodil za Duklu Praha, kde jeho trenérem byl Alexander Zvolenský.\n\nV roce 1964 se zúčastnil prvého ročníku evropských juniorských her (předchůdce ME juniorů v atletice) ve Varšavě, kde obsadil v běhu na 1500 metrů 5. místo. Na Mistrovství Evropy v atletice 1966 v Budapešti doběhl ve finále na 10. místě (3:46,5). V roce 1967 se konaly ve sportovní hale (dnes Tesla Arena) na pražském Výstavišti evropské halové hry v atletice. Na start běhu na 1500 metrů se postavilo sedm závodníků. Zlato bral Brit John Whetton, stříbrnou medaili získal Josef Odložil a bronz vybojoval Stanislav Hoffman, který cílem proběhl v čase 3:50,5. V roce 1971 na ME v atletice v Helsinkách se zúčastnil rozběhu na 5000 metrů, do finále se však nedostal. Na následujícím evropském šampionátu v Římě v roce 1974 již do finále běhu na 5000 metrů postoupil a doběhl v něm na 7. místě. Na dvojnásobné trati skončil na 12. místě, když 10 000 metrů zvládl v čase 28:44,4.\n\nCelkově 26 krát reprezentoval v mezistátních utkáních (1966 – 1977), z toho čtyřikrát v evropském poháru.\n\n"}
{"id": "855405", "url": "https://cs.wikipedia.org/wiki?curid=855405", "title": "Kanton Champs-sur-Tarentaine-Marchal", "text": "Kanton Champs-sur-Tarentaine-Marchal\n\nKanton Champs-sur-Tarentaine-Marchal (fr. \"Canton de Champs-sur-Tarentaine-Marchal\") je francouzský kanton v departementu Cantal v regionu Auvergne. Tvoří ho čtyři obce.\n\n"}
{"id": "855409", "url": "https://cs.wikipedia.org/wiki?curid=855409", "title": "Kanton Chaudes-Aigues", "text": "Kanton Chaudes-Aigues\n\nKanton Chaudes-Aigues (fr. \"Canton de Chaudes-Aigues\") je francouzský kanton v departementu Cantal v regionu Auvergne. Tvoří ho 12 obcí.\n\n"}
{"id": "855410", "url": "https://cs.wikipedia.org/wiki?curid=855410", "title": "Kanton Condat", "text": "Kanton Condat\n\nKanton Condat (fr. \"Canton de Condat\") je francouzský kanton v departementu Cantal v regionu Auvergne. Tvoří ho devět obcí.\n\n"}
{"id": "855411", "url": "https://cs.wikipedia.org/wiki?curid=855411", "title": "Kanton Jussac", "text": "Kanton Jussac\n\nKanton Jussac (fr. \"Canton de Jussac\") je francouzský kanton v departementu Cantal v regionu Auvergne. Tvoří ho pět obcí.\n\n"}
{"id": "855412", "url": "https://cs.wikipedia.org/wiki?curid=855412", "title": "Remarketing", "text": "Remarketing\n\nRemarketing je metoda cílení internetové reklamy, kterou nabízí systém na PPC kampaně Google AdWords. Jedná se o jednu z možností, jak oslovit konkrétní cílovou skupinu lidí, kteří již jednou přišli na webové stránky zadavatele remarketingu. Remarketing je několikrát účinnější než jiné druhy PPC reklamy\n\nTato metoda spočívá v zacílení na uživatele, kteří někdy v minulosti navštívili web zadavatele. Technicky reklama funguje tak, že uživatelé, kteří navštívili webové stránky, jsou označeni pomocí cookies (jejich prohlížeč si tyto cookies uloží) a tyto cookies jsou pak přiřazeny do tzv. Seznamu uživatelů. Pouze uživatelé, kteří jsou zařazeni v daném seznamu, následně uvidí spuštěnou reklamu ve formátu bannerové reklamy či textového inzerátu. Jedná se tedy o znovuoslovení těch, kteří již jednou byli na webových stránkách.\n\nRemarketing mohou využít ti, kteří mají účet v Google AdWords. Lze také oslovit profesionály spravující tyto kampaně. V každém účtu je možné vygenerovat si remarketingový kód, který je následně vložen na webové stránky zadavatele a který slouží ke sběru návštěvníků. Cílové publikum, které má být osloveno, může být pak různě segmentováno. Reklamy se dají zaměřit na všechny návštěvníky nebo jen na návštěvníky určitých kategorií webu, či například na ty, kteří již měli zboží v košíku, ale nakonec nic nenakoupili. \n\nSamotný princip remarketingu však slouží k přivádění návštěvníků na web za účelem dokončení požadovaného cíle. U elektronických obchodů je za cíl považován nákup a tato metoda by měla dopomoci k dokončení objednávky. Všechny tyto činnosti mají vést k ukončení cílů jakékoli stránky.\n\n\nReklamy jsou zobrazovány na všech stránkách, které podporují reklamy Google. Jsou to tedy všechny internetové stránky, které jsou zapojeny do sítě Google AdSense. Mezi takové významné stránky patří např. YouTube a mnoho dalších.\n\nV dnešní době se stále více rozvíjí Remarketing a retargeting na Facebooku. Pro aktivaci remarketingu a retargetingu je nutné vložení tzv. Facebook Pixelu, který navíc umožňuje označení událostí, např. prohlédnutí konkrétní nabídky anebo vložení produktu do košíku. Pro aktivaci dynamického retargetingu je navíc nutné nahrát do Facebook business manageru kompletní XML Feed našich produktů. Dynamické retargetingové reklamy je možné využít nejen pro e-komerci, ale také pro turistický ruch, reality a automobilový průmysl. Standardně lze vždy využít remarketing webových stránek. Jednou z největších sil remarketingu na Facebooku a Instagramu je možnost znovu oslovit potencionální zákazníky na základě různých událostí, např.:\n\n\nNa začátku roku 2014 také Seznam.cz spustil službu určenou k oslovování uživatelů, kteří již navštívili stránku inzerenta. Seznam.cz tuto službu pojmenoval Sklik Retargeting. V praxi Sklik Retargeting funguje velmi podobně jako remarketing od Googlu.\n\n"}
{"id": "855414", "url": "https://cs.wikipedia.org/wiki?curid=855414", "title": "Kanton Laroquebrou", "text": "Kanton Laroquebrou\n\nKanton Laroquebrou (fr. \"Canton de Laroquebrou\") je francouzský kanton v departementu Cantal v regionu Auvergne. Tvoří ho 14 obcí.\n\n"}
{"id": "855415", "url": "https://cs.wikipedia.org/wiki?curid=855415", "title": "Omise", "text": "Omise\n\nOmise je opomenutí, pasivní chování v případě, kdy mělo nebo jen mohlo být jednáno aktivně. Omisivní právní jednání je pak takové, kde je projev vůle vyjádřen pasivním chováním, a to ať zdržením se určitého vlastního chování nebo strpěním chování jiného.\n\nV trestním právu je omise jednou z podmínek naplnění trestní odpovědnosti. Jde o nesplnění zákonné povinnosti konat a podle zdroje této povinnosti se rozlišuje:\n"}
{"id": "855418", "url": "https://cs.wikipedia.org/wiki?curid=855418", "title": "Kanton Massiac", "text": "Kanton Massiac\n\nKanton Massiac (fr. \"Canton de Massiac\") je francouzský kanton v departementu Cantal v regionu Auvergne. Tvoří ho 12 obcí.\n\n"}
{"id": "855421", "url": "https://cs.wikipedia.org/wiki?curid=855421", "title": "Kanton Mauriac", "text": "Kanton Mauriac\n\nKanton Mauriac (fr. \"Canton de Mauriac\") je francouzský kanton v departementu Cantal v regionu Auvergne. Tvoří ho 11 obcí.\n\n"}
{"id": "855422", "url": "https://cs.wikipedia.org/wiki?curid=855422", "title": "Kanton Maurs", "text": "Kanton Maurs\n\nKanton Maurs (fr. \"Canton de Maurs\") je francouzský kanton v departementu Cantal v regionu Auvergne. Tvoří ho 14 obcí.\n\n"}
{"id": "855424", "url": "https://cs.wikipedia.org/wiki?curid=855424", "title": "Kanton Montsalvy", "text": "Kanton Montsalvy\n\nKanton Montsalvy (fr. \"Canton de Montsalvy\") je francouzský kanton v departementu Cantal v regionu Auvergne. Tvoří ho 13 obcí.\n\n"}
{"id": "855427", "url": "https://cs.wikipedia.org/wiki?curid=855427", "title": "Kanton Murat", "text": "Kanton Murat\n\nKanton Murat (fr. \"Canton de Murat\") je francouzský kanton v departementu Cantal v regionu Auvergne. Tvoří ho 15 obcí.\n\n"}
{"id": "855430", "url": "https://cs.wikipedia.org/wiki?curid=855430", "title": "Hnědka", "text": "Hnědka\n\nHnědka může být\n"}
{"id": "855431", "url": "https://cs.wikipedia.org/wiki?curid=855431", "title": "Informační management", "text": "Informační management\n\nJako informační management nebo též information management či řízení informací se označuje podobor managementu, která se zabývá sběrem, zpracováním, řízením a distribucí informací k jednomu nebo více uživatelům. V rámci podniku se jedná o využívání informací pracovníky jednotlivých odděleních. To zahrnuje plnění požadavků na informace s ohledem na práva přístupu k informacím. Managementem se proto rozumí organizace a kontrola nad plánováním organizace, řízení, zpracování a vyhodnocování informačních aktivit za účelem splnění cílů klienta. Stručně řečeno, informační management s sebou nese organizování, vyhledávání, získávání, zajištění a udržení informací. Úzce souvisí s řízením podniku a se správou dat.\n\nExistuje více definic informačního managementu. Například Matthew Hinton ho v roce 2006 definoval takto: „Informační management je vědomý proces, při němž jsou shromažďována data, která jsou využívána pro podporu rozhodování a řídících procesů na všech úrovních řízení podniku.“\n\nNadstavbou informačního managementu je management znalostí.\n\nInformací potřebných pro chod podniku je mnoho a stále narůstají. Lidské schopnosti na zpracování všech informací jsou omezené z důvodu kapacity a časové náročnosti. Proto je třeba využívat nejnovější technologie a systémy. Informační management má za úkol standardizovat postupy a procesy při nakládání s těmito informacemi.\n\nSystém pro správu informací řeší následující problémy\n\nInformace se dají získat z vnějších (externích) nebo vnitřních (interních) zdrojů. Vnějšími zdroji jsou například veřejné rejstříky, databáze, tiskoviny, odborná periodika, internet apod., z nich se dají získat obecné technické, ekonomické, právní informace. Vnitřními zdroji jsou zejména interní dokumenty, které vytvořili samotní pracovníci a které je třeba je archivovat a poskytnout spolupracovníkům – zprávy, hlášení, výkazy atd. Některé informace podnik vytváří povinně a v předepsané formě – účetnictví firmy, audit, bezpečnost práce, statistické výkazy pro státní statistický úřad, technické a hygienické atesty zboží atd.\n\nNa zpracování informací jsou v podnicích využívány specializované hardwarové a softwarové prostředky. Standardním vybavením je firemní počítačová síť, datové úložiště s automatickou zálohou, tiskové centrum a specializovaná softwarová nadstavba.\n\nInformační management lze vidět z pohledu nejen samotných dat, ale i z pohledu osob, které s nimi pracují. Jde o pojetí „informace“ v moderním pracovním dění. Pracovníci na všech úrovních podniku mají specifické potřeby a požadavky na přístup k informacím a z toho lze odvodit potřeby nastavení a managementu informací v podniku. Informační management spolurozhoduje, jaké formy komunikace, jaké techniky, které informace a které poznatky se pro dosažení cílů organizace jeví jako racionální.\n\nS pojmem informační management souvisí pojem informační systém.\n\nManažeři využívají v rámci podniku při procesech rozhodování, řízení projektů, procesů a týmů různé druhy informačních systémů. Ty jsou úzce spjaty s lidmi. Informační systém se skládá ze systému na podporu provozu podniku a umožňuje shromažďovat data, která jsou dále využita dalšími systémy.\n\nPodle úrovně řízení se rozlišují následující informační systémy pro manažery:\n\nZe systémů pro podporu vrcholového vedení se někdy vyčleňují ještě systémy pro podporu rozhodování (DSS) jakožto mezistupeň mezi MIS a EIS.\n\nInformační management lze zahrnout pod úlohy vedení podniku a identifikaci problémů na úrovni vnitřní i vnější komunikace. Podle tohoto pojetí nelze informační management oddělit od procesu vedení podniku. Systémové přístupy poskytují metodické návody nejen pro řešení problémů, ale umožňují je řešit komplexně s ohledem k ostatním vlivům. Nakládání s informacemi v podniku je proto jeden z podstatných organizačních cílů, za který je vedení zodpovědné.\n\n\n\n"}
{"id": "855432", "url": "https://cs.wikipedia.org/wiki?curid=855432", "title": "Kocour v botách (film, 2011)", "text": "Kocour v botách (film, 2011)\n\nKocour v botách (v anglickém originále Puss in Boots) je americký animovaný film z roku 2011 ze studia DreamWorks Animation.\n\nFilm \"Kocour v botách\" vypráví o tajemném kocourovi, který se snaží očistit své jméno, a vydává se s Kitty a s Alexandrem nalézt kouzelné fazole zlaté vejce, přičemž se je snaží předběhnout Jack a Jill.\n"}
{"id": "855433", "url": "https://cs.wikipedia.org/wiki?curid=855433", "title": "Plameny Paříže", "text": "Plameny Paříže\n\nPlameny Paříže aneb Triumf Republiky (rusky \"Пламя Парижа, или Триумф Республики\") je ruský balet o čtyřech aktech, jehož hudbu složil Boris Vladimirovič Asafjev v roce 1932 na libreto Nikolaje Volkova a Vladimira Vladimiroviče Dmitrijeva. Námět byl převzat z díla francouzského básníka Félixe Grase (1844–1901) \"Les Marceliers\". Děj se odehrává v Paříži v roce 1792 během Velké francouzské revoluce a končí útokem na Tuilerijský palác.\n\nPůvodní choreografii vytvořil Vasilij Vajnonen (1901–1964) a premiéru měl v Leningradském státním akademickém divadle opery a baletu v tehdejším Leningradu 7. listopadu 1932, tedy k 15. výročí říjnové revoluce. V moskevském Velkém divadle byl poprvé hrán 6. července 1933 a v roce 2008 zde byl znovu uveden.\n\n"}
{"id": "855434", "url": "https://cs.wikipedia.org/wiki?curid=855434", "title": "Selbitz (Horní Franky)", "text": "Selbitz (Horní Franky)\n\nSelbitz je město v německé spolkové zemi Bavorsko, v zemském okresu Hof. Leží 14 kilometrů západně od Hofu.\n\nObcí protéká řeka Selbitz.\n\nSousední obce: Berg, Köditz, Naila, Hof, Schauenstein a Leupoldsgrün.\n\nObec je oficiálně rozdělena na 17 částí:\nPrvní písemná zmínka o obci je z roku 1367. Selbitz byl od roku 1388 v držení hrabat z Norimberka. Od roku 1792 spadal pod pruský Bayreuth, který mu 16. května 1783 udělil tržní právo. V roce 1810 připadl Bavorsku. Současná obec vznikla v roce 1818. 26. října 1954 byla povýšena na město.\n\n\nSelbitz leží na železniční trase Hof-Bad Steben.\n\n"}
{"id": "855442", "url": "https://cs.wikipedia.org/wiki?curid=855442", "title": "Letiště Sao Vàng", "text": "Letiště Sao Vàng\n\nVietnamské letiště Sao Vàng (: \"Cảng hàng không Sao Vàng\", \"Sân bay Sao Vàng\") se nachází 45 km západně od města Thanh Hóa v provincii Thanh Hóa.\nJe to letecká základna a civilní zařízení jsou ve výstavbě pro civilní lety od ledna 2013. První civilní let od Saigonu začne 1. ledna 2013.\n\n"}
{"id": "855443", "url": "https://cs.wikipedia.org/wiki?curid=855443", "title": "Rumunsko na Letních olympijských hrách 1996", "text": "Rumunsko na Letních olympijských hrách 1996\n\nRumunsko se účastnilo Letní olympiády 1996. Zastupovalo ho 165 sportovců (98 mužů a 67 žen) v 18 sportech.\n\n"}
{"id": "855450", "url": "https://cs.wikipedia.org/wiki?curid=855450", "title": "Breia", "text": "Breia\n\nBreia je italská obec v provincii Vercelli v oblasti Piemont.\n\nK 31. prosinci 2011 zde žilo 175 obyvatel.\n\nBorgosesia, Cellio, Madonna del Sasso (VB), Quarona, Varallo\n"}
{"id": "855458", "url": "https://cs.wikipedia.org/wiki?curid=855458", "title": "Raisbeck Aviation High School", "text": "Raisbeck Aviation High School\n\nRaisbeck Aviation High School (zkratka RAHS), do roku 2013 Aviation High School, je střední škola ve školním okrsku Highline ve městě Des Moines v americkém státě Washington. Zaměřuje se na témata související s letectvím a kosmonautikou a jedná se o jednu z menších škol v okrsku. Navštěvuje ji 400 žáků z celé oblasti Pugetova zálivu. Mezi lety 2004 a 2007 se nacházela na kampusu South Seattle Community College v Seattlu, nyní je umístěna v bývalé budově Mount Rainier High School. V roce 2013 se přesunula na nové místo a přejmenovala na Raisbeck Aviation High School.\n\nNová škola, která se jmenuje po hlavním sponzorovi, se začala stavět v srpnu 2011, její stavba byla dokončena v létě 2013. Stavba se nachází na sever od Muzea letectví na západní straně Boeingova letiště v Tukwile. Nová budova je navržena tak, aby co nejvíce podpořila důsledné vzdělávání v předmětech STEM, mezi něž patří věda, technologie, strojírenství a matematika. Studenti budou mít možnost přímo z budovy vyhlédnout na vystavená letadla Muzea letectví, například na Concorde nebo jeden z prvních tryskových Boeingů. Umístění školy bylo vybráno, aby byl usnadněn přístup ke zdrojům nabízeným Muzeem letectví a zhruba 200 s letectvím spojeným firmám v okolí.\n"}
{"id": "855459", "url": "https://cs.wikipedia.org/wiki?curid=855459", "title": "Rumunsko na Letních olympijských hrách 1992", "text": "Rumunsko na Letních olympijských hrách 1992\n\nRumunsko se účastnilo Letní olympiády 1992. Zastupovalo ho 172 sportovců (104 mužů a 68 žen) v 18 sportech.\n\n"}
{"id": "855460", "url": "https://cs.wikipedia.org/wiki?curid=855460", "title": "Ta-ming (okres)", "text": "Ta-ming (okres)\n\nTa-ming (, doslova „Velké jméno“) je okres ležící v městské prefektuře Chan-tan ležící na jihu provincie Che-pej Čínské lidové republiky. Rozloha okresu je 1052 km², má 749 000 obyvatel.\n\nStejnojmenné sídlo okresu bylo významným městem říše Severní Sung (960–1127). Jako symbol rozhodnosti sungské obrany severní Číny vůči kitanským útokům bylo roku 1042 prohlášeno Severním hlavním městem (Pej-ťing, ).\n"}
{"id": "855476", "url": "https://cs.wikipedia.org/wiki?curid=855476", "title": "Přísaha v míčovně", "text": "Přísaha v míčovně\n\nPřísaha v míčovně (francouzsky \"Serment du Jeu de paume\") je ve francouzských dějinách označení pro jednání zástupců třetího stavu v generálních stavech, kteří dne 20. června 1789 přísahali ve Versailles, že se nerozejdou, dokud Francie nebude mít ústavu, a prohlásili se tak ústavodárným shromážděním. Přísaha se konala v provizorním zasedacím sále královské míčovny a byla jedním z rozhodujících okamžiků před vypuknutím Velké francouzské revoluce.\n\nK vyřešení těžké finanční krize, ve které se Francie v 18. století nacházela, svolal francouzský král Ludvík XVI. na radu svého ministra financí Jacquese Neckera generální stavy, které se sešly v květnu 1789 poprvé po 175 letech.\n\nTřetímu stavu, který reprezentoval 98 % obyvatel Francie, byl sice na základě jeho rostoucího hospodářského významu zdvojnásoben počet zástupců v generálních stavech, ale nebylo rozhodnuto, jestli budou generální stavy hlasovat podle stavů nebo podle jednotlivých poslanců. V prvním případě měla zajištěna většinu šlechta a duchovenstvo, ve druhém případě mohlo měšťanstvo doufat, že část šlechty a obzvláště nejnižšího kléru se přidá na jeho stranu.\n\nKdyž Ludvík XVI. hlasování podle počtu zástupců nepotvrdil, prohlásili se zástupci třetího stavu 17. června 1789 za Národní shromáždění zastupující celý francouzský národ. Aby král zabránil dalšímu jednání poslanců, rozhodl se uzavřít jednací sál na zámku Versailles. Jako záminku uvedl, že řemeslníci musejí připravit sál pro jednání všech tří stavů.\n\nDne 20. června 1789 se členové Národního shromáždění, které doplnilo i několik zástupců kléru z prvního stavu, sešli v míčovně ve Versailles. Zde přísahali, že se nerozejdou, dokud nezajistí Francii ústavu a touto přísahou se prohlásili za ústavodárné shromáždění.\n\nKrál nakonec jejich tlaku podlehl a 27. června 1789 souhlasil, aby shromáždění jednalo jménem národa namísto generálních stavů. Tak vytvořili poslanci třetího stavu spolu s mnoha zástupci prvního a druhého stavu 9. července 1789 národní ústavodárné shromáždění, které již hlasovalo podle jednotlivých zástupců a nikoliv podle stavů.\n\nVzhledem k tomu, že král udělil následný souhlas pod tlakem, je přísaha v míčovně spolu s prohlášením ze 17. června druhým krokem, který vybočil z řádného rámce fungování dosavadní společnosti. Následné události vedly k revoluci a poté až ke svržení monarchie.\n\n"}
{"id": "855483", "url": "https://cs.wikipedia.org/wiki?curid=855483", "title": "Zeleni venac", "text": "Zeleni venac\n\nZeleni venac (v srbské cyrilici Зелени Венац, lidově Zelenjak/Зелењак) je jedna z částí Bělehradu.\n\nNachází se v centru, nedaleko třídy Terazije a Brankova mostu), na sávské straně města. Administrativně spadá pod opštinu Savski venac. Svůj název má podle hospody, která se nacházela na místě dnešního dopravního terminálu a restaurace McDonalds. Kromě terminálu autobusové dopravy, kam ústí okolo 20 linek, a který patří k nejvytíženějším uzlům bělehradské MHD, se na Zeleném vencu nachází otevřená tržnice (otevřena 1924), jazykové gymnázium a hotelová škola.\n"}
{"id": "855490", "url": "https://cs.wikipedia.org/wiki?curid=855490", "title": "Domove, sladký domove", "text": "Domove, sladký domove\n\nDomove, sladký domove je 131. díl amerického animovaného seriálu Simpsonovi.\n\nBart a Líza se chystají do školy a Marge jim vzorně připravuje svačinu a chystá se je vypravit. Následně se postará i o pavouka, který děsí Homera. Ten jí za to dá dva dárkové kupóny na vstup do lázní, který získal za zkušební projížďku luxusním vozem. Marge se příliš nechce, protože má dost starostí, ale nakonec se dá přesvědčit a domácnost a Maggie nechají na starosti dědovi Simpsonovi.\n\nBart se ve škole fotí se třídou a učitelka Krabappelová zjistí, že má vši, které získal od opice, kterou našel Milhouse v koupeném koši. Ředitel Skinner se rozhodne, že raději zkontrolují i Lízu, která je tou dobou obětí šikany, při které jí seberou boty a trefí míčem do hlavy. Když jí Ředitel Skinner vidí v takovém stavu, rozhodne se zavolat sociálce. Ta v domě najde nepořádek a dědu Simpsona, jak spí ve špíně, kterou sám předtím udělal. Marge a Homer si zatím užívají z lázní.\n\nPo jejich příchodu domů jim ovšem sociální pracovníci dají seznam nedostatků a děti jim seberou a zakážou jim s nimi styk. Marge se tomu brání, ale nic nezmůže a děti odvezou k pěstounům... což jsou Flandersovi.\nFlandersovi se o ně hned začnou vzorně starat, avšak ve svém výchovném stylu, který jim vůbec nevyhovuje. Bart by se chtěl dívat na Itchyho a Scratchyho, což jim Ned dovolí, avšak po brutálním díle tohoto seriálu je Rod a Tod naprosto v šoku.\n\nBartovi a Líze se stýská po rodičích, ale nemůžou je nijak kontaktovat. Rodiče se rozhodnout zajít za soudkyní a přemluvit ji, aby jim děti vrátila. Ta jim slíbí, že pokud budou navštěvovat kurz pro rodiče, tak jim jejich přání splní. Ovšem tento kurz je plný nezodpovědných lidí a lidí ze dna společnosti a Homer i Marge se zde cítí trapně.\n\nNed se v neděli večer rozhodne zahrát si s celou rodinou šarády na otázky z Bible a za správné odpovědi sbírají hvězdičky. Všichni získají alespoň několik hvězdiček, až na Barta a Lízu, kteří nezískají žádnou. Když jim Ned chce pomoct, tak se dozví, že nebyli nikdy pokřtěni, načež omdlí. Homer a Marge úspěšně dokončí svůj kurz a chtějí si vyzvednout děti, ale ty doma už nejsou, jelikož je Ned vzal k řece, aby je vlastnoručně pokřtil. Homer a Marge se toho zděsí a jedou jim v tom zabránit. Dorazí na poslední chvilku a Homer děti odstrčí pryč a nechá svěcenou vodu kápnout na sebe. Jeho obličej se mu skřiví v grimase, jako by byl posednutý ďáblem. Bart i Líza se chtějí vrátit k pravé rodině, ale Maggie se nemůže rozhodnout. Nakonec ale zvolí Marge a celá rodina odjíždí domů.\nV tomto díle zazněla při křtu dětí Simpsonových známá anglická píseň Amazing Grace.\n"}
{"id": "855495", "url": "https://cs.wikipedia.org/wiki?curid=855495", "title": "107 (číslo)", "text": "107 (číslo)\n\nSto sedm je přirozené číslo. Následuje po číslu sto šest a předchází číslu sto osm. Řadová číslovka je \"stý sedmý\" nebo \"stosedmý\". Římskými číslicemi se zapisuje CVII.\n\nSto sedm je\n\n\n"}
{"id": "855502", "url": "https://cs.wikipedia.org/wiki?curid=855502", "title": "Moriquendi", "text": "Moriquendi\n\nMoriquendi je označení pro skupinu elfů v knihách o Středozemi od britského spisovatele J. R. R. Tolkiena.\n\nMoriquendi je v jazyce Vznešených elfů, Quenijštině, souhrnný název pro elfy, kteří nepřišli do Amanu v čase Stromů Valar. Znamená to v překladu „Temní elfové“. Měli menší moc než jejich příbuzní a protějšci Calaquendi, byli také menšího vzrůstu. \n\nKdyž Valar nabídli elfům pobyt ve Valinoru, velká část elfů se rozhodla zůstat. Ti byli nazýváni Avari, neochotní. Jedna ze skupin elfů, co se rozhodli Velkou pouť podstoupit, Teleri, však byla velmi velká a pomalá, a cestou se od ní odpojovaly velké skupiny. Východně od Mlžných hor se odpojil Lenwë a další elfové, od té doby nazývaní Nandor. Teprve po mnoha letech Lenwëho syn Denethor dovedl část Nandor přes Modré hory do Beleriandu, kde obývali Ossiriand a nazývali se Laiquendi, Zelení elfové. Zbytek Teleri šel dál, ale už v Beleriandu se odpojil Elwë Singollo, pozdější král Doriathu a jeho lid, Sindar. U moře se navíc odpojil Círdana jeho lid, nazývaný Falathrim. O mnoho let později za Beleriandských válek byla jednotlivá království postupně ničena a elfové opouštěli Středozem a odplouvali na západ, až zbylo jen pár Nandor a Avari, kteří obývali Lothlórien a Thranduilovu lesní říši.\n\n"}
{"id": "855503", "url": "https://cs.wikipedia.org/wiki?curid=855503", "title": "Seznam památných stromů v okrese Hradec Králové", "text": "Seznam památných stromů v okrese Hradec Králové\n\nToto je seznam památných stromů v okrese Hradec Králové, v němž jsou uvedeny památné stromy na území okresu Hradec Králové.\n\n"}
{"id": "855521", "url": "https://cs.wikipedia.org/wiki?curid=855521", "title": "Google Nexus", "text": "Google Nexus\n\nGoogle Nexus je modelová řada mobilních zařízení navržených firmou Google. Jsou navrženy jako referenční zařízení pro mobilní operační systém Android. Nexus nebyl vyráběn přímo společností Google, ale vznikal za spolupráce Google a jiného výrobce mobilních telefonů. Telefony a tablety řady Nexus byly známy díky své dobré hardwarové výbavě a přiměřené ceně k výkonu zařízeních. Nová zařízení byla představena vždy i s novým operačním systémem a to především na konferenci Google I/O, na největší každoroční akci firmy Google.\n\n\n"}
{"id": "855528", "url": "https://cs.wikipedia.org/wiki?curid=855528", "title": "Dan Hutňan", "text": "Dan Hutňan\n\nDan Hutňan (* 5. listopadu 1959, Skalica) je československý speleo-potápěč a jeskyňář. Jeho jméno je spojeno zejména s objevy v Mexiku a na Sardinii, kde dosahují mezinárodního významu. Tyto objevy se řadí ke světové špičce nejen díky rozsahu, ale i díky pečlivému mapování nově prozkoumaných a objevených podzemních prostor.\n\nV roce 2011 nalezl na mexickém poloostrově Yucatan po mnohaletém úsilí se svým týmem propojení několika jeskynních systémů, čímž vznikl čtvrtý nejdelší vodou zaplavený jeskynní systém světa K’oox Baal . Díky svým mapám je ovšem nejdelším zmapovaným systémem na světě vůbec. V roce 2012 bylo dosaženo 75 kilometrů chodeb.\n\nTaké v oblasti Oroseiského zálivu na východním pobřeží Sardinie dosáhl po mnoha letech náročné práce značných úspěchů. Jeskynní systém Bue Marino dnes čítá rovněž řadu zmapovaných kilometrů. Průzkumy navazují na předchozí obdivuhodné úspěchy francouzských a rakouských jeskynních potápěčů z osmdesátých let dvacátého století. Činnost v oblasti však Dan Hutňan zaměřil na spolupráci a koordinaci s místními Italskými jeskyňáři, kteří tak budou moci dále navazovat na průzkum čechoslováků a bádat v suchých odlehlých částech „svých“ jeskyní. I na Sardinii tak objevy dosahují světového významu.\n\nJeho činnost se však neomezuje jen na mezinárodní práci. Dan Hutňan se svým týmem sestaveným jak z českých, tak slovenských speleo-potápěčů se podílí i na mnoha objevech na Slovensku. Známé jsou průzkumy Skalistého potoka ve Slovenském krasu, rozvíjí spolupráci v Demänovskej dolině a další.\n\nDan Hutňan je podepsán pod zajímavými jeskynními průzkumy i v dalších Evropských státech.\n\nOd dubna 2013 je držitelem medaile za zásluhy ve speleologii, udělované Českou speleologickou společností.\n\nPo mnoho let stojí v čele skupiny Speleoaquanaut, základní organizace 1-10 České speleologické společnosti, ze které se formuje převážná část jeho expedičních týmů. Výsledky svých průzkumů Dan Hutňan často prezentuje na zajímavých přednáškách pro veřejnost nebo jsou rovněž publikovány na webových stránkách skupiny Speleoaquanaut.\n\nŽije na Dobříši.\n\n"}
{"id": "855530", "url": "https://cs.wikipedia.org/wiki?curid=855530", "title": "CRUD", "text": "CRUD\n\nCRUD (\"Create\", \"Read\", \"Update\", \"Delete\") je zkratka používaná v programování. Shrnuje čtyři základní operace nad záznamem v trvalém úložišti (např. v SQL databázi):\n\nV normě SQL odpovídají těmto čtyřem operacím následující příkazy:\n\n"}
{"id": "855533", "url": "https://cs.wikipedia.org/wiki?curid=855533", "title": "El Sistema", "text": "El Sistema\n\nEl Sistema je venezuelský hudebně-vzdělávací program, který je založený na dobrovolnictví a je financovaný z veřejných zdrojů. Zahrnuje 31 symfonických orchestrů a dohlíží na 125 orchestrů složených z mladých hudebníků a řídí vzdělávací programy, ve kterých se děti a mladí lidé učí hře na jednotlivé nástroje. Jejím největším úspěchem je 250 tisíc dětí, které docházejí do hudebních škol po celé zemi, přičemž 90 % z nich je ze sociálně znevýhodněných rodin.\n\n\"El Sistemu\" založil v roce 1975 pod názvem \"Social Action for Music\" venezuelský ekonom a hudebník José Antonio Abreu, který se také stal jejím hlavním představitelem. Jeho program vzkvétal během střídání vlád, ideologií a funkčních období různých prezidentů (Carlos Andrés Pérez, Luis Herrera Campins, Jaime Lusinchi) a daří se mu také v současnosti (za levicové vlády Huga Cháveze).\n\nSymfonický orchestr reprezentuje podle Abreua ideální společnost; čím dříve je dítě vychováváno v tomto prostředí, tím lépe pro všechny. Aby se Abreu mohl věnovat uskutečnění svého snu, musel vynaložit značné diplomatické úsilí.\n\nVenezuelská vláda začala plně financovat Abreův orchestr poté, co zaznamenal obrovský úspěch v mezinárodní soutěži v roce 1977 ve skotském Aberdeenu. El Sistema spadala hned od počátku pod patronaci ministerstva sociálních věcí, ne tedy pod ministerstvo kultury, což bylo pro její přežití strategickou výhodou. Současná Chávezova administrativa sponzoruje El Sistemu zatím nejštědřeji. Toto financování pokrývá téměř všechny roční provozní náklady i další doplňkové projekty. V září 2007 prezident Hugo Chávez vyhlásil nový vládní program \"Misión Música\", poskytující výuku a hudební nástroje venezuelským dětem.\n\nZakladatel Abreu získal v roce 1979 za svou práci Národní hudební cenu. V roce 1995 byl jmenován speciálním ambasadorem pro rozvoj celosvětových hnutí mládežnických a dětských orchestrů a sborů při organizaci UNESCO.\n\nSíť hudebních těles El Sistemy se rozrostla na 102 mládežnických a 55 dětských orchestrů (čítajících přibližně 100 tisíc dětí).\n\nOficiálních názvů El Sistemy se během let vystřídalo několik. Původní název \"Social Action for Music\" je obtížně přeložitelný do češtiny; nabízejí se možnosti jako \"Krok/Vykročení společnosti k hudbě\". Tento název se posléze změnil na FESNOJIV — \"Fundación del Estado para el Sistema Nacional de las Orquestas Juveniles e Infantiles de Venezuela\", tj. \"Venezuelská národní síť symfonických orchestrů dětí a mládeže\". (Odkaz na webové stránky El Sistemy je dosud https://web.archive.org/web/20100821212037/http://www.fesnojiv.gob.ve/.) Nakonec venezuelská vláda založila \"Hudební nadaci Simóna Bolívara\" (La Fundación Musical Simón Bolívar), která v současné době El Sistemu spravuje.\n\n„Naše poslání je systematizovat hudební vzdělávání a podporovat společný přístup k hudbě prostřednictvím symfonických orchestrů a sborů, a pomáhat tak dětem a mladým lidem rozvinout jejich schopnosti a osvojit si hodnoty, které jsou příznivé pro jejich vývoj a užitečné pro jejich život ve společnosti.“ \"Hudební nadace Simóna Bolívara\" (El Sistema) je organizace, která se zavazuje působit na rozvoj společnosti skrze hudební vzdělávání mladých lidí. Tento inovativní a velmi nadějný projekt má pozitivní dopad na cílové komunity.\n\nCílem El Sistemy je využít hudbu k prevenci kriminality a k ochraně dětí prostřednictvím hudební výuky. Program nabízí rozumnou budoucnost mladým lidem z velmi chudých poměrů – vytrhává je mj. z drogového prostředí. Mladí lidé, kteří projdou El Sistemou, se jednoduše dokáží uplatnit v hudební praxi a zároveň svým sebezdokonalováním a vitalitou jdou příkladem všem Venezuelanům. Začínali zde například mezinárodně uznávaní umělci jako dirigent Gustavo Dudamel (nyní šéfdirigent orchestru Los Angeles Philharmonic), dále Edicson Ruiz, Joen Vazquez, Pedro Eustache, L. Miguel Rojas, Edward Pulgar, Natalia Luis-Bassa a Frank Di Polo.\n\nZásadním úspěchem a výsledkem dlouhodobého snažení tohoto programu je Orchestr mladých Simóna Bolívara (Orquesta Sinfónica Simón Bolívar). Tento orchestr debutoval pod taktovkou Gustavo Dudamela v roce 2007 v Carnegie Hall a na BBC Proms, přičemž jejich vystoupení vyvolala nadšené ohlasy kritiky. Špičkoví hudebníci spolupracovali s El Sistemou na založení nového orchestru mladých, který byl pojmenován po Terese Carreño (Teresa Carreño Youth Orchestra).\n\n6. června 2007 vypsala Inter-americká rozvojová banka (Inter-American Development Bank, tj. banka působící jak v Severní, tak také Jižní Americe; zde IRB) granty na úvěr 150 milionů amerických dolarů určených na výstavbu sedmi oblastních center El Sistemy po celé Venezuele. Mnoho bankéřů IRB proti těmto úvěrům původně namítalo, že vážná hudba je pro elity. Banka provedla výzkum více než dvou milionů mladých lidí, kteří prošli El Sistemou, a tento výzkum prokázal, že účast na jejím programu vede ke zlepšení docházky ve školách a k poklesu kriminality mladistvých. Banka si uvědomila velký přínos programu pro venezuelskou společnost. Spočítala, že každý dolar (přeměněný na venezuelské bolívary) investovaný do El Sistemy vydělá celé společnosti jeden dolar a 68 centů. Díky tomu, že El Sistema získala podporu venezuelské vlády, mohla zavést program do učebního plánu státních škol. Jejím cílem je dostat se do roku 2015 do každé školy a vyučovat 500 tisíc dětí.\n\n\"Sistema Scotland\" byla založena ve Skotsku z grantu Nadace pro skotské umění (Scottish Arts Council). Stalo se tak díky iniciativě předsedy této nadace Richarda Hollowaye. Cílem bylo mj. přerušit koloběh chudoby v ekonomicky slabé oblasti Raploch ve Stirlingu, kde průměrná délka života mužů je méně než 63 let. Britská vláda oznámila, že podpoří hudební vzdělávání v Británii částkou 332 milionů liber. Nicméně, přerušení po generace trvající chudoby není jediným cílem tohoto programu. Cílem Sistemy Scotland je také naučit své žáky, že na sobě mohou tvrdě pracovat, že mohou ve svém snažení uspět a cítit se díky tomu sebevědomě. Úspěch ve studiu hry na hudební nástroj má být jen začátek, jen zkušební prostor, na kterém děti zjistí, že když dokázaly uspět zde, dokáží to také v jiných oblastech života.\n\n„Ministerstvo školství (v Anglii) vyčlenilo 2 miliony liber na tříletý program V harmonii (In Harmony), který se zaměří na tři zanedbané oblasti...“ Podle Petera Stevensona ze Sistemy Scotland jsou zde zmiňované 2 miliony součástí balíku 332 milionů liber, který byl vyčleněn díky úsilí hudebně-vzdělávacího konsorcia Glennieho, Galwaye, Lloyda Webbera a Kamena.\n\nV Česku se pozvolna rozvíjí iniciativa nadačního fondu \"Harmonie\", který se snaží aplikovat principy El Sistemy v Praze. Projekt je ve svých počátcích. Mediálně jej zaštiťuje herečka Simona Stašová.\n\nStejně jako Harmonie se projektem El Sistema inspirovala \"Základní škola Trmice\" (u Ústí nad Labem), která si klade za cíl integrovat romskou a neromskou část žactva.\n\nGustávo Borchert, hudebník (perkusionista), muzikolog a psycholog, nachází v pojetí El Sistemy trhliny spojené s kapitalistickým systémem. Ve své diplomové práci \"Symfonický orchestr: Nová ekonomie estetické zkušenosti (The Symphony Orchestra: A New Economy of the Aesthetic Experience. A Subjectivity of Modernism in the Contemporary)\" Borchert projektu El Sistema vytýká nekritický souhlas s hodnotami globálního kapitalismu. Pojem sociální inkluze dle něj El Sistema ztotožňuje s ideály disciplíny a produktivity.\nEl Sistema a další podobné iniciativy mají snahu vštípit komunitám vlastnosti jako je pružnost, disciplína, vůle uspět (…), což je dle Borcherta echo nového životního tempa, které nasadily rostoucí požadavky produktivity a konzumu „globálního“ kapitalismu. Dle Borgerta společnosti nepomůže jen pasivně reagovat na tyto požadavky.\n\nV roce 2004 vznikl o El Sistemě dokumentární film s názvem \"Tocar y Luchar\"\n(\"Hra a rvačky\", 2004). Vyhrál několik cen, jako např. ocenění za nejlepší dokument na mezinárodním filmovém festivalu Cine Las Americas a také na festivalu Albuquerque Latino. V roce 2008 Paul Smaczny a Maria Stodtmeier natočili další dokument a El Sistema byla také uvedena ve zpravodajských pořadech jako např. 60 Minutes (season 40, episode 0413, 13.04.2008).\n\n7. listopadu 2007 se konalo veřejné symposium o El Sistemě v Bostonu v Massachusetts.\n\nV roce 2007 začala venezuelská vláda ve spolupráci s El Sistemou realizovat „plán zlepšování podmínek ve věznicích pomocí hudby“; píše o tom Leidys Asuaje ve venezuelském deníku El Nacional (25.05.2008).\n\n\n"}
{"id": "855541", "url": "https://cs.wikipedia.org/wiki?curid=855541", "title": "Postavy z Black Ops", "text": "Postavy z Black Ops\n\nZde jsou uvedeny postavy z , a .\n\n\n\n\n"}
{"id": "855542", "url": "https://cs.wikipedia.org/wiki?curid=855542", "title": "Jazíd II.", "text": "Jazíd II.\n\nJazíd II. (687 – 26. ledna 724) celým jménem Jazíd ibn Abdulmalik. Arabský chalífa z rodu Umajjovců v letech 720 – 724, další ze synů chalífy Abdulmalika. \n\nJazíd II. nedosahoval kvalit svého předchůdce a jeho vláda způsobila řadu problémů. Ke dvoru byli opět povoláni pěvci a básníci a chalífa se údajně příliš často veselil se svými milci a otrokyněmi.\n\nJazídovo nástupnictví vyvolalo nevraživost mezi rodinnými klany Umajjovců. Do popředí se opět dostali rodinní příslušníci napojení v předchozím období na al-Hadždžádže. To znamenalo ústup rodinného klanu kolem Jazída ibn Muhallaba, který rozpoutal povstání v oblastech Iráku a Chorásánu. Vzpoura byla zlomena chalífovým bratrem Maslamou až po těžkých bojích roku 721. Nepokoje se pak přenesly i do dalších provincií a bylo jen na místodržících, jak se s nimi vypořádají.\n\nPo předchozím období relativního klidu došlo opět k větším válečným podnikům. Ve Francii se arabská vojska pokusila roku 721 dobýt Toulouse, centrum Akvitánie. Vévoda Eudo je však u města porazil a zahnal zpět do Septimánie. Eudo poté využil rozporů mezi Araby a Berbery a dočasně muslimské útoky zastavil.\n\nV Malé Asii stále docházelo k pravidelným nájezdům. Větší vojenské akce se přesunuly dále na východ do oblasti Kaspického moře, kde se Arabové střetli s Chazary, kteří v této době vpadli do Arménie, Gruzie a Ázerbájdžánu.\n\nJazíd II. zemřel pravděpodobně na tuberkulózu. Z dochovaných pramenů se o jeho smrti můžeme také dovědět, že byla způsobena velmi silnou citovou vazbou k otrokyni Sallámě, jejíž skon údajně chalífa nepřenesl přes srdce.\n\n"}
