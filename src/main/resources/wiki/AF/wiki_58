{"id": "884392", "url": "https://cs.wikipedia.org/wiki?curid=884392", "title": "Albert Rusnák (1974)", "text": "Albert Rusnák (1974)\n\nAlbert Rusnák (* 14. ledna 1974 Prešov) je bývalý slovenský fotbalový záložník a fotbalový trenér.\n\nJeho synem je slovenský reprezentant Albert Rusnák (* 1994), který působil v mládežnické akademii Manchesteru City.\n\nJeho otcem byl československý reprezentant Albert Rusnák (1948–1989). V československé lize hrál také jeho strýc Vladimír Rusnák. \n\nHrál za Tatran Prešov (jehož je odchovancem), FC Petra Drnovice a 1. FC Košice. V československé, slovenské a české lize nastoupil ve 136 utkáních a dal 20 gólů.\n\nS trenéřinou začal už ve 26 letech kdy vedl tým Bardějovské Nové Vsi. Poté působil v Krásné nad Hornádom.\nNásledně trénoval mládež v Košicích. V roce 2010 byl půl roku skautem talentů v anglickém Manchesteru City (kde působil v akademii i jeho syn Albert) a od roku 2011 vedl dorost a pak A-tým MFK Zemplín Michalovce ve druhé slovenské lize.\n\n"}
{"id": "884397", "url": "https://cs.wikipedia.org/wiki?curid=884397", "title": "Sloužili dva kamarádi", "text": "Sloužili dva kamarádi\n\nSloužili dva kamarádi ( – \"Služili dva tovarišča\", možno přeložit také „Sloužili dva soudruzi“) je sovětský válečný film z roku 1968 natočený Jevgenijem Karelovem podle scénáře Julija Dunského a Valerije Frida.\n\nDěj je zasazen do bojů o Krym v závěrečné fázi Ruské občanské války v roce 1920, kdy se zbytky bělogvardějské armády brání na Krymu pod vedením Pjotra Wrangela. Hlavními hrdiny filmu jsou dva vojáci Rudé armády, \"Andrej Někrasov\" hraný Olegem Jankovským a \"Ivan Trofimovič Karjakin\" hraný Rolanem Bykovem. Zatímco Někrasov je bývalý fotograf s nevhodným třídním původem a unavený válčením, Karjakin je nadšený, byť degradovaný voják. Když se rudoarmějcům podaří ukořistit kameru Debrie Parvo, rozhodne se plukovník (hraný Anatolijem Papanovem) použít ji pro letecké snímkování nepřátelské obrany na Perekopské šíji. Úkol zadá Někrasovovi, jehož doprovází a hlídá politicky spolehlivý Karjakin. Letoun je ovšem po dokončení snímkování nucen nouzově přistát, pilot zahyne a Někrasov s Karjakinem padnou do rukou machnovců. Nakonec se jim podaří dostat se zpět ke svým (a prokázat, že nejsou špioni), nicméně se ukáže, že film je nepoužitelný. Někrasov je podezírán Karjakinem ze sabotáže, ale prokáže svou loajalitu nakreslením plánu opevnění po paměti – jím nakreslené plány se shodují s informacemi od dezertérů.\n\nV druhé dějové linii sleduje film dění na druhé straně fronty: Poručík \"Alexandr Nikitič Brusencov\" hraný Vladimirem Vysockým se účastní marné obrany Krymu. Při pobytu v Sevastopolu omylem zastřelí kamaráda a odmítne se vzdát svého koně, proto je poslán ze Sevastopolu na frontu do opevnění na Perekopské šíji. Rudoarmějci ovšem opevnění obejdou přes Syvaš a obrana se hroutí. Brusencov v rámci ústupu zastřelí Někrasova a vrátí se do Sevastopolu, odkud se zbytky armády evakuují pryč. Před evakuací se ještě stihne oženit se zdravotní sestrou Sašou (hraje ji Ija Savvinová), nicméně nakonec se sám zastřelí.\n\n \n"}
{"id": "884402", "url": "https://cs.wikipedia.org/wiki?curid=884402", "title": "Jitka Landová", "text": "Jitka Landová\n\nJitka Landová (* 20. července 1990, Jablonec nad Nisou) je bývalá česká reprezentantka v biatlonu, účastnice světového poháru a mistrovství světa.\n\nTalentovaná biatlonistka poprvé startovala ve světovém poháru ke konci sezóny 2011/12.\n\nV sezóně 2012/13 již patřila mezi stabilní účastnice světového poháru a především štafetových závodů. Při štafetovém závodě v Oberhofu měla nepříjemný pád s podezřením na otřes mozku. Na mistrovství světa v Novém Městě na Moravě přebírala s nepatrným náskokem na prvním místě od Gabriely Soukalové. Nechala se vyhecovat domácím prostředím a držela krok s vedoucími závodnicemi až do druhé střelby. Při střelbě ve stoje si však únava vybrala svojí daň v podobě 4 netrefených terčů a po jednom trestním kole předala štafetu na 9. místě. Na Zimní univerziádě 2013 získala bronzovou medaili ve vytrvalostním závodě a smíšené štafetě a zlatou medaili v závodě s hromadným startem.\n\nNa mistrovství Evropy 2013 v bulharském Bansku získala stříbrnou medaili ve štafetě (složení Jitka Landová, Lea Johanidesová, Eva Puskarčíková a Veronika Zvařičová).\n\nZúčastnila se Zimních olympijských her 2014 v Soči. Se štafetou žen skončila na čtvrtém místě, o tři roky později však byl ruský tým, jenž skončil původně stříbrný, kvůli dopingovému skandálu v ruském sportu diskvalifikován.\n\nV sezóně 2014/15 vybojovala spolu s dalšími českými biatlonistkami tři zlaté, jednu stříbrnou a jednu bronzovou medaili ve štafetových závodech žen. Těmito umístěními si v této disciplíně zajistily vítězství a staly se tak majitelkami malého křišťálového glóbu. Zároveň v této sezóně dosáhla svého nejlepšího individuálního výsledku ve světovém poháru, kdy ve sprintu v německém Ruhpoldingu dojela na 10. místě, čímž si poprvé a naposledy ve své kariéře zajistila start v hromadném závodě žen, který dokončila na 26. místě.\n\nOd poloviny sezóny 2015/16 se přestala objevovat v závodech světového poháru. Sezónu 2016/17 vynechala celou. Důvodem byl chronický únavový syndrom, se kterým se potýkala. V květnu 2017 oznámila, že kvůli nemoci ukončuje kariéru biatlonové závodnice.\n\nOd roku 2017 začala vyučovat na základní škole Arbesova v Jablonci nad Nisou tělesnou a od roku 2018 i občanskou výchovu.\n\nPoznámka: body za umístění z mistrovství světa či olympijských her se počítají do Světového poháru s výjimkou ZOH v Soči.\n\nSezóna 2011/12\nSezóna 2012/13\nSezóna 2013/14\nSezóna 2014/15\nSezóna 2015/16\n"}
{"id": "884404", "url": "https://cs.wikipedia.org/wiki?curid=884404", "title": "Malching", "text": "Malching\n\nMalching je obec v německé spolkové zemi Bavorsko, v zemském okrese Pasov ve vládním obvodu Dolní Bavorsko. Území obce přes řeku Inn sousedí s Rakouskem.\n\nŽije zde obyvatel.\n\n"}
{"id": "884410", "url": "https://cs.wikipedia.org/wiki?curid=884410", "title": "Čebarkul (město)", "text": "Čebarkul (město)\n\nČebarkul ( ) je město v Čeljabinské oblasti v Ruské federaci. Leží na jižním Urale na břehu jezera Čebarkul zhruba 80 kilometrů západně od hlavního oblastního města Čeljabinsku. V roce 2010 v něm žilo zhruba 42 tisíc obyvatel.\n\nV roce 2013 dopadly do jezera Čebarkul úlomky úlomky meteoritu, který předtím svým výbuchem a následnou tlakovou vlnou způsobil velké škody v celé Čeljabinské oblasti a zranil mnoho lidí. Protože se úlomky našly v Čebarkulu, navrhli vědci pojmenovat meteorit podle něj.\n\n"}
{"id": "884413", "url": "https://cs.wikipedia.org/wiki?curid=884413", "title": "Ödön Zombori", "text": "Ödön Zombori\n\nÖdön Zombori (22. září 1906 Senta, Maďarsko – 29. listopadu 1989 Budapešť, Maďarsko) byl maďarský zápasník na vrcholné úrovni reprezentující v obou stylech. Větších úspěchů dosáhl ve volném stylu.\n\nNa třech olympijských hrách nastoupil do čtyř turnajů. V roce 1928 na hrách v Amsterodamu obsadil 5. místo v zápase řecko-římském v bantamové váze. V roce 1932 na hrách v Los Angeles nastoupil do bojů o medaile v obou stylech. V řecko-římském nastoupil v pérové váze a byl vyřazen ve druhém kole. Dařilo se mu však ve volném stylu, kde vybojoval v bantamové váze stříbrnou medaili. O čtyři roky později na hrách v Berlíně vybojoval ve stejné kategorii příčku nejvyšší a stal se olympijským šampiónem.\n\nNa mistrovstvích Evropy vybojoval tři zlaté, jednu stříbrnou a jednu bronzovou medaili.\n\nBěhem druhé světové války se usadil v Argentině a v roce 1956 byl na hrách v Melbourne trenérem argentinské olympijské volnostylařské reprezentace. Později se přestěhoval do Los Angeles, kde ovšem nemohl vykonávat práci trenéra, neboť nedisponoval potřebným vzděláním. V roce 1985 se přestěhoval nazpět do Maďarska, kde v roce 1989 umírá.\n\nZápasu se věnoval také jeho starší bratr Gyula Zombori.\n\n"}
{"id": "884416", "url": "https://cs.wikipedia.org/wiki?curid=884416", "title": "Grob G103 Twin Astir", "text": "Grob G103 Twin Astir\n\nGrob G 103 Twin Astir je dvoumístný středoplošný kluzák kompozitové konstrukce, vyvinutý v sedmdesátých letech 20. století německou společností Grob Aircraft AG, jako dvoumístná verze jednomístného kluzáku G 102 Astir. Grob G 103 Twin Astir byl vyráběn od roku 1977 do začátku osmdesátých let, kdy byl nahrazen novější konstrukcí Twin II.\n\nKonstrukce jednomístné a dvoumístné varianty je podobná. Mezi základní odlišnosti patří zejména mírně záporný šíp křídel u dvojmístné verze. Trup je tvořen skořepinou z kompozitů, skelných vláken a epoxidové pryskyřice. Křídla jsou také skořepinová, jejich potah tvoří sendvič typu CfC (kompozit-pěna-kompozit). Nosník křídla je vyroben ze sklolaminátu. Dvoudílný kryt pilotního prostoru je vylisován z organického skla. Přistávací zařízení je tvořeno zatahovacím kolem ve spodní části trupu a pevným kolem na zádi. \n\n\n\n"}
{"id": "884431", "url": "https://cs.wikipedia.org/wiki?curid=884431", "title": "Vstřikování paliva", "text": "Vstřikování paliva\n\nVstřikování paliva je způsob přípravy směsi paliva se vzduchem pro spalovací motory. Spočívá ve stlačení dávkovače paliva přes malý otvor - trysku vstřikovače do prostoru motoru: sacího potrubí, sacího kanálu, komůrky, válce nebo spalovací komory. Palivo je před tryskou stlačeno na výrazně vyšší tlak, než je tlak v prostoru, do kterého se vstřikuje. Následkem toho a malého rozměru trysky se palivo během vstřiku rozpráší na jemné částice, což urychluje tvorbu spalovací směsi.\n\nVe starších aplikacích zejména pro vznětové motory se využívalo \"pneumatické vstřikování\", při kterém bylo palivo s nezvýšeným tlakem do spalovacího prostoru dopravováno přes trysku prostřednictvím proudu stlačeného vzduchu.\n\nVstřikování paliva zajišťuje vstřikovací zařízení, které se obvykle skládá z následujících částí: palivová nádrž, dopravní čerpadlo, čističe paliva, vstřikovací čerpadlo, vstřikovač a potřebné spojovací potrubí. Některé součásti nemusí být v konkrétním řešení zastoupeny, resp. mohou být přidány jiné součásti.\nPodle typu motoru a koncepce vstřikování je potřebné pro zvláštnosti konstrukce a podmínek práce rozlišovat:\n"}
{"id": "884436", "url": "https://cs.wikipedia.org/wiki?curid=884436", "title": "Louis Couturat", "text": "Louis Couturat\n\nLouis Couturat (17. leden 1868, Ris-Orangis – 3. srpen 1914, Melun) byl francouzský filozof, logik, matematik a lingvista. Zaobíral se především matematickou logikou, silně pod vlivem Charlese Sanderse Peirce, Alfreda North Whiteheada a Bertranda Russella, svého osobního přítele. Naopak opononoval koncepcím Henri Poincarého. Vystudoval matematiku a filozofii na École Normale Supérieure. Stal se profesorem na univerzitě v Toulouse a později na Collège de France. Jeho velkým tématem bylo dílo Gottfrieda Wilhelma Leibnize, velmi přispěl k jeho znovuobjevení moderní filozofií, především analytickou. Roku 1907 vytvořil umělý jazyk Ido dle zákonů logiky a s pomocí slovníku existujících evropských jazyků. Byl pacifistou, symbolicky zahynul při autonehodě způsobené srážkou jeho vozu s vozem vezoucím vojáky na bojiště první světové války.\n\n\n"}
{"id": "884439", "url": "https://cs.wikipedia.org/wiki?curid=884439", "title": "Itálie na Letních olympijských hrách 1932", "text": "Itálie na Letních olympijských hrách 1932\n\nItálii na Letních olympijských hrách v roce 1932 reprezentovala výprava 112 sportovců (112 mužů a 0 žen) v 13 sportech.\n"}
{"id": "884446", "url": "https://cs.wikipedia.org/wiki?curid=884446", "title": "Jana III. Navarrská", "text": "Jana III. Navarrská\n\nJana III. Navarrská (\"Jeanne d'Albret\", 7. ledna 1528, Saint-Germain-en-Laye – 9. června 1572, Paříž) byla královna Navarry, manželka Antonína Bourbonského, vévody z Vendôme a matka francouzského krále Jindřicha IV. Upevnila nezávislost Navarry na Francii. V roce 1567 zavedla kalvinismus. Byla uznávána jako duchovní a politický vůdce francouzských hugenotů a klíčovou osobností francouzských reformačních válek.\n\nNarodila se jako dcera Markéty z Angoulême, sestry francouzského krále Františka I., a Jindřicha II. Navarrského. Většinu svého dětství strávila v Normandii oddělena od svých rodičů. Vychovávána chůvami a poručníky získala znamenité vzdělání pod vlivem humanisty Nicolase Bourbona. Je popisována jako povrchní a vysoce temperamentní princezna, v raném věku s tendencí být tvrdohlavá a nepoddajná.\n\nV roce 1541, kdy jí bylo 12 let, byla svým strýcem Františkem I. přinucena ke sňatku s vévodou Vilémem Klevským, bratrem Anny Klevské, čtvrté manželky anglického krále Jindřicha VIII. S tímto manželstvím nesouhlasila a přestože byla fyzicky trestána kvůli své tvrdohlavosti, její vůle zlomena nebyla, takže musela být v den své svatby odnesena k oltáři konstáblem Francie Anne de Montmorencym. Manželství ovšem nebylo naplněno v manželském loži, a tak bylo z politických důvodů o čtyři roky později anulováno. Přestože mohlo být okamžitě dohodnuto nové manželství, byla svěřena do péče krále Františka I.\n\nPo smrti krále Františka I. v roce 1547 a korunovaci Jindřicha II. Francouzského králem, se vdala za Antonína Bourbonského, vévodu z Vendôme. Svatba se konala na Moulins v Bourbonnaise 20. října 1548. Manželství bylo uzavřeno kvůli sloučení majetků na severu a jihu Francie.\n\n"}
{"id": "884449", "url": "https://cs.wikipedia.org/wiki?curid=884449", "title": "Šlomo ibn Gabirol", "text": "Šlomo ibn Gabirol\n\nŠlomo ibn Gabirol (: שלמה אבן גבירול, též Šlomo ben Jehuda, שלמה בן יהודה, : \"Avicebron\"; asi 1020 – asi 1057) byl židovský filosof, básník a představitel židovského novoplatonismu, který ovlivnil křesťanskou teologii i židovský mysticismus. Je autorem důležitého filosofického díla Pramen života (Fons vitae) a náboženské básně Keter malchut („Koruna království“). Byl prvním významným židovským filosofem ve Španělsku a jedním z nejoriginálnějších středověkých židovských filosofů.\n\nNarodil se v muslimském Španělsku, pravděpodobně v Malaze, a v dětství se s rodinou přestěhoval do Zaragozy. Studoval astronomii, matematiku, logiku, a první básně psal v šestnácti letech. Své velké filosofické dílo \"Pramen života\" napsal v arabštině, z originálu se však dochovaly pouze fragmenty a dílo samotné přežilo v přepisu do středověké latiny pod názvem \"Fons vitae\". Řada jeho pijutim se stala součástí židovské liturgie a báseň \"Keter malchut\" je recitována během svátku Jom kipur.\n\nOkolnosti jeho smrti nejsou známé. Podle legendy jej měl zavraždit závistivý arabský básník, který jej následně pohřbil v sadu pod fíkovníkem. Strom údajně okamžitě rozkvetl, a to navzdory tomu, že byla zima. O zázraku se doslechl chalífa, který jej nechal vyšetřit. Přitom mělo být objeveno ibn Gabirolovo tělo, načež byl vrah popraven.\n\nNa jeho počest nese jeho jméno jedna z hlavních ulic v Tel Avivu.\n\n"}
{"id": "884455", "url": "https://cs.wikipedia.org/wiki?curid=884455", "title": "Methylnaftalen", "text": "Methylnaftalen\n\n1-methylnaftalen je organická sloučenina ze skupiny polyaromatických uhlovodíků.\n\nCetanové číslo 1-methylnaftalenu je 0. Dříve se methylnaftalen používal pro stanovení nulové hodnoty na stupnici cetanového čísla. Kvůli jeho vysoké ceně a potížím při manipulaci byl však pro tento účel nahrazen isocetanem, jehož cetanové číslo je 15.\n"}
{"id": "884479", "url": "https://cs.wikipedia.org/wiki?curid=884479", "title": "Ian Brennan", "text": "Ian Brennan\n\nIan Brennan (* 23. dubna 1978 Mount Prospect, Illinois) je americký televizní scenárista, herec, producent a režisér. Mezi jeho nejznámější projekty patří práce na televizním seriálu \"Glee\".\n\nŽije střídavě v New Yorku a Los Angeles.\n\n"}
{"id": "884482", "url": "https://cs.wikipedia.org/wiki?curid=884482", "title": "Livio Berrutti", "text": "Livio Berrutti\n\nLivio Berruti (* 19. května 1939 Turín) je bývalý italský atlet, sprinter, olympijský vítěz v běhu na 200 metrů z roku 1960.\n\nTřikrát startoval na olympijských hrách. Největšího úspěchu dosáhl při své olympijské premiéře v roce 1960 v Římě. Zde nejdříve v semifinále neočekávaně vyrovnal tehdejší světový rekord časem 20,5 sekundy a následně zvítězil stejným časem ve finále. Na stejné olympiádě získal s italským týmem 4. místo v závodu na 4×100 metrů.\n\nNa následující letní olympiádě v Tokiu v roce 1964 skončil ve finále běhu na 100 metrů pátý a v běhu na 4×100 metrů byla italská štafeta sedmá. Stejné místo obsadilo italské kvarteto ve finále na 4×100 metrů na olympiádě v Mexiku v roce 1968, Berruti zde na trati 200 metrů skončil ve čtvrtfinále.\n\nÚspěchu dosáhl také na první světové letní univerziádě v Turíně v roce 1959, kde vybojoval tři zlaté medaile (100 m, 200 m, štafeta 4×100 m). O čtyři roky později na univerziádě v brazilském Porto Alegre vybojoval dvě bronzové medaile v bězích na 100 a 200 metrů. Zúčastnil se také univerziády v Tokiu v roce 1967, kde získal zlato ve štafetě na 4×100 metrů.\n\n"}
{"id": "884484", "url": "https://cs.wikipedia.org/wiki?curid=884484", "title": "Adamovo lože", "text": "Adamovo lože\n\nAdamovo lože je uměle vytvořený skalní útvar v Hruboskalském skalním městě pod zámkem Hrubá Skála.\n\nNechal jej vybudovat při svých pobytech na zdejším zámku maltézský rytíř František Adam z Valdštejna, bratr Josefa z Valdštejna, posledního valdštejnského majitele panství. Základem byl oltář lásky se sochou milenecké dvojice a Amora. Naproti pak byla vytesána pohovka se dvojicí lvů. Celý areál tehdy nesl název \"Venušina sluj\" a měl být připomínkou hned na trojici Adamů – prvního člověka, zakladatele rodu Adama z Valdštejna a Františka Adama, který ji nechal vybudovat. Prací byl pověřen sochař Chládek z Turnova. Dnes jde z reliéfů rozpoznat pouze ona pohovka.\n\nMísto je přístupné po žluté turistické značce vedoucí od zámku Hrubá Skála k pramenům u Lázní Sedmihorky.\n\n"}
{"id": "884492", "url": "https://cs.wikipedia.org/wiki?curid=884492", "title": "Římskokatolická farnost Čermná", "text": "Římskokatolická farnost Čermná\n\nŘímskokatolická farnost Čermná (lat. \"Laikersdorfium\") je územní společenství římských katolíků v Čermné a okolí. Organizačně spadá do ústeckého vikariátu, který je jedním z deseti vikariátů litoměřické diecéze.\nDo farnosti náleží území těchto obcí:\n\nVe farnosti se nacházejí také další drobné sakrální stavby a pamětihodnosti.\n\nPrvní písemná zmínka o farní lokalitě Čermná pochází z roku 1364. Farnost však vznikla již ve 14. století. Od roku 1664 jsou vedeny matriky. Nově byla farnost kanonicky ustanovena v roce 1858, do té doby byla administrována z farnosti Žežice.\n\nZ důvodu efektivity duchovní správy byl vytvořen \"farní obvod\" (kolatura) farnosti Ústí nad Labem, jehož součástí je i farnost Čermná, která je tak spravována \"excurrendo\".\n\nŘímskokatolická farnost Čermná\n\n"}
{"id": "884495", "url": "https://cs.wikipedia.org/wiki?curid=884495", "title": "Jakob Ammann", "text": "Jakob Ammann\n\nJakob Ammann (12. února 1644, Erlenbach, Simmental – před rokem 1730 nejspíš u Zellwilleru, Alsasko) byl švýcarský mennonitský kazatel a pravděpodobně krejčí.\n\nV roce 1655 se s rodiči přestěhoval do Oberhofenu na Thunském jezeře, a kolem roku 1680 vstoupil k novokřtěncům. Později se stal staršinou v místní náboženské komunitě. Brzy po roce 1680 musel odejít do Alsaska a v období 1693 až 1695 žil v Heidolsheimu, od roku 1695 do 1712 u Markirchu (Sainte-Marie-aux-Mines) a poté pravděpodobně do své smrti v Zellwilleru.\n\nV létě roku 1693 procestoval řadu novokřtěnských obcí v Emmentalu. Od něj odvozují Amišové takzvané \"Amišské mennonity\".\n\n\n\n"}
{"id": "884496", "url": "https://cs.wikipedia.org/wiki?curid=884496", "title": "Socha Jana Husa (Dobrá Voda u Českých Budějovic)", "text": "Socha Jana Husa (Dobrá Voda u Českých Budějovic)\n\nSocha Jana Husa v obci Dobrá Voda u Českých Budějovic byla odhalena 4. července 2012.\n\nDílo vytvořil sochař Miroslav Švihla (* 1956), absolvent Střední odborné školy výtvarné v Praze na Hollarově náměstí a dobrovodský rodák. Socha nahradila původní sochu z roku 1923, kterou za války zničili místní dobrovodští nacisté. Je ale zcela novým dílem, nikoliv kopií původní sochy.\n\nSocha zobrazuje Husa jako běžného člověka, plnějších tvarů, dramaticky nakloněného dopředu, s biblí netradičně v pravé ruce a levou ruku na srdci. Ve tváři má naléhavé, melancholické gesto a oči hledí nad diváka v dál. Materiál sochy je pískovec, přivezený z Ostroměře u Hořic v Podkrkonoší. Ke zpracování sochy byl použit špičák, pneumatické kladivo a úhlová bruska.\n\nNa piedestalu je Husův citát: „\"Běda mně, budu-li mlčeti! Neboť lépe mi jest zemříti, nežli se nestavěti proti veliké špatnosti, jež by mne učinila účastníkem viny a pekla.\"“\n"}
{"id": "884497", "url": "https://cs.wikipedia.org/wiki?curid=884497", "title": "Symbolický hřbitov horolezců", "text": "Symbolický hřbitov horolezců\n\nSymbolický hřbitov horolezců je památník poutní místo v Hruboskalském skalním městě, na stěně \"Nekonečné věže\", nedaleko Mariánské vyhlídky.\n\nMyšlenka vzniku hřbitova, který by připomínal tragické smrti horolezců, pochází ze 60. let 20. století. S touto myšlenkou přišel sochař a horolezec Valerián Karoušek. Vzniku se však nedočkal, neboť zemřel během expedice Peru 1970. Právě tragédie této horolezecké expedice definitivně přispěla ke vzniku toho místa a její členové se stali prvními horolezci zde zaznamenanými. Autorem památníku jsou akademický sochař Jiří Seifert a architekt Josef Patrný. Dominantu památníku představuje puklé slunce, pod nímž jsou uvedena jména zemřelých horolezců. K otevření hřbitova došlo v červenci 1971 a v následujících letech sem byla přidávána jména horolezců z druhé světové války i z pozdějších dob. Dnes se zde nachází více jak 130 jmen a další postupně přibývají, proto se uvažuje o jeho rozšíření. O památku se stará TJ Český ráj. Každoročně se zde 24. prosince koná bohoslužba za zemřelé horolezce. Dne 2. ledna 2013 se místo ocitlo pod nájezdem zlodějů, kteří ukradli deset desek se jmény obětí. Pachatele policie dopadla už 5. ledna.\n\nNa symbolickém hřbitově jsou instalována pouze jména osob, které zahynuly při výkonu některé z činností sdružených pod Českým horolezeckým svazem. Jedná se zejména o horolezectví, skálolezectví, bouldering, lezení na umělých stěnách a skialpinismus. Rozhodnutí o instalaci desky je plně v kompetenci výkonného výboru TJ Český Ráj.\n\nMístem prochází žlutá turistická značka od pramenů u Lázní Sedmihorky k zámku Hrubá Skála.\n\n\n"}
{"id": "884499", "url": "https://cs.wikipedia.org/wiki?curid=884499", "title": "Zápas na Letních olympijských hrách 1936 – muži, volný styl do 61 kg", "text": "Zápas na Letních olympijských hrách 1936 – muži, volný styl do 61 kg\n\nZápas ve volném stylu v pérové váze (do 61 kg) probíhal na Letních olympijských hrách 1936 v Berlíně, v Germany Hall. O medaile se utkalo celkem 15 zápasníků.\n\nZápasníci získávají v průběhu bojů záporné body. 5 bodů vyřazuje zápasníka z dalších bojů.\n\n\n"}
{"id": "884500", "url": "https://cs.wikipedia.org/wiki?curid=884500", "title": "Nařízení EU v oblasti dřeva", "text": "Nařízení EU v oblasti dřeva\n\nNařízení EU v oblasti dřeva (EUTR – nařízení (EU) č. 995/2010) je nařízení Evropské unie ze dne 20. října 2010, které zakazuje obchodování s nezákonně vytěženým dřevem a dřevařskými výrobky v EU. Zakazuje uvádění nezákonně vytěženého dřeva a výrobků z tohoto dřeva na trh EU a stanoví povinnosti hospodářských subjektů. Nařízení se vztahuje na všechny členské státy EU od 3. března 2013.\n\nNezákonná těžba dřeva – těžba dřeva způsobem, který porušuje zákony nebo právní předpisy v zemi těžby – má závažné hospodářské, environmentální a sociální dopady na některé velmi cenné lesy, které na světě zbývají, a na komunity, které jsou na nich závislé. Má za následek ztrátu příjmů, kazí úsilí zákonných hospodářských subjektů a souvisí s odlesňováním, ztrátou biologické rozmanitosti a emisemi skleníkových plynů. Je rovněž spojena se spory o pozemky a zdroje a odnímání práv místním komunitám.\n\nEU je důležitým vývozním trhem pro země, v nichž jsou velmi závažné úrovně nezákonnosti a špatné správy v oblasti lesnictví. Uváděním dřeva a dřevařských výrobků, které potenciálně pocházejí z nezákonných zdrojů, na trh EU, země EU v zásadě podporují nezákonnou těžbu dřeva.\n\nS cílem tento problém vyřešit vytvořila EU v roce 2003 akční plán http://www.euflegt.efi.int/portal/ FLEGT (Prosazování práva, správa a obchod v lesnictví), který poskytuje řadu opatření pro vytlačení nezákonně těženého dřeva z trhů, vylepšení dodávek zákonného dřeva a zvýšení poptávky po zodpovědných dřevařských výrobcích. Dvěma klíčovými prvky akčního plánu jsou EUTR a dobrovolné dohody o partnerství (obchodní dohody se zeměmi vyvážejícími dřevo, které přispívají k tomu, že se nezákonně těžené dřevo neuvádí na evropský trh).\n\nS cílem celosvětově bojovat proti nezákonné těžbě dřeva EUTR zakazuje uvádění nezákonně vytěženého dřeva a výrobků z tohoto dřeva na trh EU. EUTR dělí ty, kdo obchodují se dřevem a dřevařskými výrobky, do dvou kategorií – hospodářské subjekty a obchodníci. Každá z kategorií má své povinnosti.\n\nHospodářské subjekty – definované v nařízení jako subjekty, které poprvé uvádějí dřevo nebo dřevařské výrobky na trh EU – mají povinnost provádět „náležitou péči“. Obchodníci – definovaní v EUTR jako ti, kdo prodávají nebo nakupují dřevo nebo dřevařské výrobky, které již byly uvedeny na trh EU – mají povinnost vést informace o svých dodavatelích a zákaznících, aby je bylo možné snadno vysledovat.\n\nPři uvádění dřeva nebo dřevařských výrobků na trh EU mají hospodářské subjekty povinnost vést \"systém náležité péče\", aby minimalizovaly nebezpečí, že budou obchodovat s nezákonně vytěženým dřevem nebo dřevařskými výrobky zhotovenými z nezákonně vytěženého dřeva. Vzor pro zavedení \"systému náležité péče\" pro obce, ostatní vlastníky pozemků a pro dovozce ze zemí mimo EU naleznete na: http://www.uhul.cz/nase-cinnost/narizeni-o-dreve/eutr/system-nalezite-pece.\n\nJinými slovy to znamená, že musí zavést systém řízení rizika se třemi prvky:\n\n\nHospodářské subjekty si mohou vytvořit vlastní systém náležité péče nebo použít systém vyvinutý kontrolní organizací.\n\nToto nařízení se vztahuje na dřevo i na dřevařské výrobky vyrobené v EU a dovezené odjinud. Zahrnuté výrobky: výrobky z fošen, podlahové krytiny, překližka, buničina a papír atd. Recyklované výrobky a potištěný papír, jako například knihy, časopisy a noviny, nejsou zahrnuty.\n\nDřevo a dřevařské výrobky, na něž se vztahuje platná licence FLEGT nebo povolení CITES, jsou považovány za vyhovující požadavkům EUTR.\n\nVyčerpávající seznam výrobků, na něž se zákon vztahuje, je uveden v příloze EUTR: http://eur-lex.europa.eu/LexUriServ/LexUriServ.do?uri=CELEX:32010R0995:CS:NOT\nEUTR se nevztahuje na jednotlivce, kteří prodávají nebo nakupují dřevo nebo dřevařské výrobky pro své osobní použití.\n\nNařízení EU v oblasti dřeva je závazné v každé zemi EU. Zákonodárný orgán v každé zemi stanoví účinné, přiměřené a odrazující sankce, aby bylo nařízení dodržováno. V každé zemi je příslušný orgán, který koordinuje prosazování nařízení. Příslušný orgán ve vaší zemi naleznete zde: https://web.archive.org/web/20130124004902/http://ec.europa.eu/environment/forests/pdf/list_competent_authorities.pdf\n\nDne 23. února 2012 Evropská komise přijala Nařízení Komise v přenesené pravomoci (EU) č. 363/2012 pro uzákonění pravidel pro uznávání kontrolních organizací a odejímání takových uznání.\n\nEvropská komise dále dne 6. července 2012 přijala Prováděcí nařízení Komise (EU) č. 607/2012 s cílem zajistit, aby bylo nařízení jednotně uplatňováno po celé EU. Toto prováděcí nařízení uvádí podrobnosti o opatřeních pro posouzení rizik a zmírnění rizika, která jsou součástí „systému náležité péče“, a také o četnosti a povaze kontrol kontrolních organizací prováděných příslušnými orgány členských států.\n\nNařízení Evropského parlamentu a Rady, kterým se stanoví povinnosti hospodářských subjektů uvádějících na trh dřevo a dřevařské výrobky přijaté dne 20. října 2010 a uveřejněné v Úředním věstníku z 12. listopadu 2010\n\nÚHÚL je pověřenou osobou podle § 10 zákona č. 226/2013 Sb., o uvádění dřeva a dřevařských výrobků na trh, který do českého právního řádu převádí tzv. Nařízení EU o dřevě.\nhttp://www.uhul.cz/nase-cinnost/narizeni-o-dreve/\n\nNařízení Komise v přenesené pravomoci (EU) č. 363/2012 a Prováděcí nařízení Komise (EU) č. 607/2012\n\nInternetové stránky pro nařízení EU v oblasti dřeva\nhttp://ec.europa.eu/eutr2013/\n\nText nařízení EU v oblasti dřeva – Evropská komise http://ec.europa.eu/environment/forests/timber_regulation.htm\nShrnutí nařízení EU v oblasti dřeva\nhttp://ec.europa.eu/environment/forests/timber_regulation.htm#products\n\nPokyny pro nařízení EU v oblasti dřeva\nhttp://ec.europa.eu/environment/forests/pdf/guidance_document.pdf\n\nLeták o nařízení EU v oblasti dřeva\nhttp://ec.europa.eu/environment/forests/pdf/EUTR_Leaflet_CS.pdf\n\nFLEGT http://www.euflegt.efi.int/portal/\n\nCITES http://www.cites.org/\n"}
{"id": "884501", "url": "https://cs.wikipedia.org/wiki?curid=884501", "title": "Koutník jedovatý", "text": "Koutník jedovatý\n\nKoutník jedovatý (\"Loxosceles reclusa\") ve Spojených státech je známý také pod názvy \"brown recluse spider\" nebo \"violin spider\" podle tmavé skvrny ve tvaru houslí na hlavohrudi. Pavouci jsou velcí 6–20 mm. Žijí v oblasti jihovýchodu a jihu USA. Protože se rád zdržuje v domácnostech, je tento druh pavouka poměrně obávaný. Ačkoli není agresivní, může mít kousnutí vážné následky (dermonekrózu).\n\nKoutníci jsou jediní pavouci na světě, po jejichž kousnutí dochází k tomuto způsobu odumírání kůže. Jejich jed totiž obsahuje vzácný enzym sfingomyelináza D. Ten poškozuje tkáň kůže a posléze vede k její smrti. V případě, že není rychle podáno antidotum, umírají lidé v koncovém důsledku na selhání orgánů. Rány po kousnutí se hojí jen velmi obtížně, ne-li vůbec.\n"}
{"id": "884508", "url": "https://cs.wikipedia.org/wiki?curid=884508", "title": "Brent (ropa)", "text": "Brent (ropa)\n\nBrent je typ ropy, která je složena z 15 druhů ropy. Tyto druhy ropy jsou většinou těženy v ropných oblastech v Severním moři. Mezi základní složky Brentu patří Brent crude, Brent sweet, Oseberg nebo Forties. Cena ropy Brent se využívá k ocenění dvou třetin světových dodávek ropy. \n\nRopa typu Brent je lehká ropa, i když v porovnání s konkurenčním typem ropy WTI zas tak lehká není. Obsahuje zhruba 0,37 % síry. Tento typ ropy je ideální pro výrobu benzínu a středních destilátů. Ke zpracování této komodity dochází v rafinériích severozápadní Evropy, USA i v zemích okolo Středozemního moře. Ropa je na burze označena zkratkou \"SC\". Původně bylo možné s tímto typem ropy obchodovat pouze na Mezinárodní ropné burze v Londýně, ale v roce 2005 bylo zavedeno elektronické obchodování na Mezinárodní burze známé pod zkratkou ICE. Velikost jednoho kontraktu na ropu Brent je 1000 barelů a obchoduje se v amerických dolarech.\n"}
{"id": "884513", "url": "https://cs.wikipedia.org/wiki?curid=884513", "title": "Binární opce", "text": "Binární opce\n\nBinární opce představují jeden z několika druhů finančních opcí. Vyznačují se značnou jednoduchostí, protože kupujícímu i prodávajícímu je předem známá maximální výše zisku či případné ztráty. Slovo „binární“ zastupuje skutečnost, že při splatnosti opce kupující buď nedostane nic (ztrátový obchod), nebo dosáhne předem daného zisku.\n\nBinární opce se mohou obchodovat na regulovaných trzích, ale obecně jsou neregulované, obchodují se na internetu a jsou náchylné k podvodům, proto např. americká komise pro cenné papíry a burzy vydala varování investorům ve věci binárních opcí. Podle České národní banky jsou binární opce investičním nástrojem, jejich poskytování je vyhrazeno obchodníkům s cennými papíry a u většiny neprofesionálních zákazníků investování do binárních opcí neodpovídá jejich odborným znalostem a zkušenostem.\n\nV březnu 2018 Evropský orgán pro cenné papíry a trhy rozhodl o zákazu uvádění na trh, distribuce a prodeje binárních opcí retailovým investorům v Evropské unii. Zákaz začne platit jeden měsíc zveřejnění rozhodnutí. \n\nRoku 2007 Securities Exchange Commission schválila binární opce jako veřejně obchodovatelný investiční nástroj. K dispozici široké veřejnosti a malým (retailovým) obchodníkům se však dostaly až v roce 2008 prostřednictvím chicagské (CBOE) a newyorské (AMEX) burzy. Začátky obchodování byly pomalé. K dispozici byly jen call opce, přičemž vyhodnocení obchodu značně trvalo. K aktivům patřily pouze akcie a futures. Až časem přibyly put opce a k aktivům populární měny. \n\nVelký rozmach přinesl rok 2010, kdy začali vznikat brokeři i v Evropě. Problém však byl, že zejména v počátku neměli evropští regulátoři k binárním opcím jasný postoj. Nebyli si jistí, zda je to hra náhody, nebo legální finanční prostředek. Mnoho z evropských brokerů se nejprve soustředilo na Kypru. Země byla v EU, ale měla výhodnější daňové podmínky. Právě odtud pochází i první evropský úřad CySEC, který se rozhodl regulovat obchod s binárními opcemi jako všechny ostatní společnosti umožňující investiční obchodování. Již v roce 2012 rozhodl CySEC, že všichni brokeři binárních opcí musí mít finanční licenci, což se stalo povinnou podmínkou podnikání na Kypru o rok později. Vedlo to k rozdělení brokerů na ty, co získali licenci, zanikli nebo utekli do neregulovaných destinací. \n\nDo té doby a ještě nějaký čas poté byli regulováni brokeři binárních opcí těmi samými úřady, které spravovaly internetová kasina a sázkové kanceláře. Na binární opce bylo shlíženo jako na „hru náhod“, jako na něco, o čem rozhoduje náhoda. To se změnilo v únoru 2015 v Holandsku. Tam tehdy proběhlo soudní řízení o tom, zda binární opce patří pod úřad pro správu finančních trhů, nebo pod úřad pro regulaci hazardu. Výsledek byl jasný, v případě binárních opcí se o „hru náhod“ nejedná. Na binární opce se od té doby nahlíží jako na finanční nástroj. Je nutné samozřejmě upozornit, že v dlouhodobých intervalech se akcie či hodnota měn může určitým způsobem měnit a tuto změnu lze odhadnout, ale v krátkodobých intervalech, v řádech minut, to odhadnout prakticky nelze a pořád je vhodnější mluvit o ruletě. \n\nPřestože jsou v roce 2017 již ve většině evropských zemí binární opce uznávány jako finanční nástroj (v ČR to potvrdila v roce 2015 ČNB), např. ve Velké Británii se kolem příslušné legislativy stále přešlapuje. Na vině jsou často i sami brokeři, kteří umožňují svým klientům obchodovat s binárními opcemi, tvoří tedy trh, přičemž z toho sami těží. Úspěch investora stojí brokera peníze, a naopak jeho neúspěchem získává investor. V zájmu brokera je proto být v co nejlepší pozici, což ho v mnoha případech může vést nejen k sepsání výhodných obchodních podmínek, které mají zásadní vliv na obchodování všech jejich klientů. Obchod s binárními opcemi je proto spojen s častými podvody. Výběr brokera je z toho hlediska zásadní.\n\nV prosinici 2017 Evropský orgán pro cenné papíry a trhy oznámil, že jej znepokojují rizika plynoucí z nedostatečné ochrany retailových zákazníků v oblasti poskytování investičních služeb ke spekulativním investičním nástrojům (mj. binární opce). Orgán proto zvažuje možnost přistoupit k tzv. produktovým intervencím, když by se mělo by se jednat o zákaz propagace, nabízení a prodeje binárních opcí retailovým zákazníkům.\n\nV březnu 2018 Evropský orgán pro cenné papíry a trhy rozhodl o zákazu uvádění na trh, distribuce a prodeje binárních opcí retailovým investorům v Evropské unii. Zákaz začne platit jeden měsíc zveřejnění rozhodnutí. Zákaz má platit tři měsíce s možností dalšího prodloužení. \n\nProtože je trh s binárními opcemi často spojen se značnými podvody, měl by zájemce o investice klást velký důraz na výběr brokera. Jeho stěžejní charakteristika je důvěryhodnost. Jedním z ukazatelů této vlastnosti je licence od ČNB, která umožňuje brokerským společnostem oficiálně fungovat na českém trhu. Vhodné mohou být i recenze či doporučující seznamy brokerů na stránkách, které tyto trhy mapují. \n\nDalší, co je třeba si ujasnit před výběrem brokera, jsou obchodní požadavky. Příležitostný obchodník bude hledat něco jiného než obchodník aktivní. Každý bude hledat trochu jiné nástroje a funkce. To samé předpokládají také různé strategie obchodování. Ne každý broker nabízí možnost cvičného obchodování na demo účtu, obvyklé nemusí být ani výukové materiály. Někdy není přítomna ani čeština.\n\nKupující binární opce investuje částku, které se říká prémium. Při vypršení platnosti opce (expirace) obdrží nominální hodnotu opce, pokud mu obchod vyšel. Rozdíl mezi těmito dvěma částkami tvoří jeho zisk. Pokud mu obchod nevyšel, nedostane nic a jeho ztrátu činí částka, kterou do opce investoval.\n\nU binárních opcí je nominální hodnota vždy předem dána. Prémium, neboli cena opce, může být také fixní, nebo se pohybuje v závislosti na ceně podkladového aktiva. Pokud je prémium fixní, bývá nominální hodnota vyjádřena procentem zisku z investovaného prémia. Pokud je prémium proměnlivé v závislosti na podkladovém aktivu, bývá nominální cena opce zpravidla vyjádřena pevnou častkou, například 100 dolarů.\n\nObchod s binární opcí může dopadnout třemi způsoby:\n\nKupující spekuluje, že cena podkladového aktiva bude při splatnosti opce výš nebo níž než ve chvíli, kdy do opce investoval. Nezáleží o kolik, rozhodující je jen strana.\n\nKupující spekuluje, že cena podkladového aktiva dosáhne, nebo naopak že nedosáhne určité úrovně před splatností opce. Na této úrovni však nemusí zůstat až do expirace - tak získaly svoje příznačné jméno.\n\nKupující spekuluje, že se cena podkladového aktiva udrží v rámci určitých mezí, nebo naopak že je opustí a bude mimo v momentě splatnosti opce.\n\nKupující spekuluje na relativní cenový vývoj dvou podkladových aktiv. Spekuluje, které ze dvou podkladových aktiv dosáhne lepší výkonnosti v rámci daného časového intervalu do splatnosti opce.\n\nKupující spekuluje, že cena podkladového aktiva bude při splatnosti opce výš, nebo níž ceně, kterou sám určí. Podle toho, jaký rozdíl je mezi cenou v čase nákupu a určenou cenou se zvyšuje a nebo snižuje možný zisk. Ten se pohybuje mezi 1 a 500 %.\n\nJediná binární opce, u níž není stanovena fixní doba trvání. Kupující spekuluje, kterou ze dvou předem stanovených cenových úrovní cena zasáhne dřív. Cílové cenové úrovně jsou stanoveny nad a pod aktuální cenou ve stejné vzdálenosti. Obchod tedy neukončuje vypršení časového limitu, ale zasažení jedné ze dvou cenových úrovní.\n\nKrátkodobé opce mívají splatnost desítky sekund, 1, 2, nebo 5 minut a bývají výhradně typu High/Low. Zisk v případě výdělku u těchto opcí se pohybuje mezi 70 a 85 % + prémium.\n\nStřednědobé opce mívají splatnost v rámci téhož dne a to od 10 minut až po několik hodin a jejich nabídka čítá všechny druhy binárních opcí. Zisk v případě výdělku se pohybuje mezi 75 a 90 % + prémium.\n\nDlouhodobé binární opce mají splatnost několika dnů, týdnů a výjimečně i měsíců. Tyto opce bývají většinou typu High/Low nebo Touch/No Touch. V případě Touch/No Touch opcí se zisk v případě výdělku může dostat až na 500 % + prémium.\n\nKupující spekuluje, že kurz měnového páru EUR/USD bude za hodinu výš, než je při vstupu do obchodu. Investuje proto 100 dolarů na Call u High/Low binární opce, která má předem stanovený zisk 80 % (tento zisk se může u různých aktiv, nebo brokerů lišit). Kurz EUR/USD je při splatnosti opce skutečně výš a kupujícímu je tedy vyplaceno zpět prémium opce 100 dolarů a dalších 80 dolarů jako zisk. Pokud by kurz EUR/USD v době splatnosti opce byl nižší, než při vstupu do obchodu, kupující nedostane vyplaceno zpět nic. Pokud je kurz EUR/USD v době expirace shodný s kurzem v době nákupu, kupující dostane vyplaceno zpět prémium 100 dolarů. Obdobným způsobem se obchodují i ostatní druhy binárních opcí. \n\nPodkladová aktiva, na jejichž pohyby lze pomocí binárních opcí spekulovat, jsou četná. Populární jsou forexové binární opce, ale existují také binární opce na akcie, burzovní indexy a komodity.\n\nZisky z obchodování binárních opcí podléhají dani z příjmů. Daní se zisk za kalendářní rok, a to 15% sazbou podle paragrafu § 10 Zákona o daních z příjmů („Ostatní příjmy“).\n\nBinární opce jsou vysoce spekulativní, velmi rizikové a nemusí být vhodné pro všechny investory. Investor může utrpět ztrátu svého investovaného kapitálu nebo jeho části, a proto by neměl spekulovat s kapitálem, jehož ztrátu by si nemohl dovolit.\n\n"}
{"id": "884515", "url": "https://cs.wikipedia.org/wiki?curid=884515", "title": "Tvarožník (Krkonoše)", "text": "Tvarožník (Krkonoše)\n\nTvarožník (pol. \"Twarożnik\", něm. \"Quargsteine, Quarksteine\") je skalní útvar v Krkonoších. Nachází se přímo na česko-polské hranici, zhruba 450 metrů severovýchodně od Vosecké boudy.\n\nSvůj název dostal na památku výroby krkonošských sýrů. Ve vrcholové části se nachází plochý viklan, který tvoří dominantu skaliska. Je odtud rozhled do Polska a na nedalekou horu Szrenica.\n\nTvarožník se nachází na červeně značené Cestě česko-polského přátelství od Szrenice na Českou budku. Nedaleko se nachází turistický hraniční přechod Vosecká bouda-Tvarožník/Szrenica, kde přichází z Česka od Vosecké boudy žlutá turistická značka a z Polska zelená turistická značka od Hali pod Łabskim Szczytem.\n"}
{"id": "884523", "url": "https://cs.wikipedia.org/wiki?curid=884523", "title": "Peel Trident", "text": "Peel Trident\n\nPeel Trident je druhé tříkolové minivozítko (mikroauto) vyráběné firmou Peel Engineering Company na ostrově Man. Je následovníkem Peel P50 a vyrábělo se od 1965 do 1966. Bylo prodáváno jako „nákupní vozidlo“.\n\nTrident je 1829 mm dlouhý a 1067 mm široký. Využívá stejný motor jako jeho předchůdce (Peel P50) 49 cm³ DKW o výkonu 4,2 koně. Výrobce uvádí, že je „téměř levnější než chůze“ (spotřeba 2,8 l na 100 km). Váží 90 kg a maximální rychlost je 61 km/h. Původní prodejní cena byla 190 liber.\n"}
{"id": "884527", "url": "https://cs.wikipedia.org/wiki?curid=884527", "title": "Jóhanna Guðrún Jónsdóttir", "text": "Jóhanna Guðrún Jónsdóttir\n\nYohanna, celým jménem Jóhanna Guðrún Jónsdóttir (* 16. října 1990 Kodaň), je islandsko-dánská zpěvačka. V roce 2009 s písní \"\"Is It True?\"\" reprezentovala Island na Eurovizi 2009 v Moskvě, kde obdržela druhé místo.\n\nJóhanna se narodila v dánské Kodani islandským rodičům, s nimiž se ve věku dvou let přestěhovala do Reykjavíku. Po několika letech se znovu přestěhovali a většinu dětství Jóhanna prožila v Hafnarfjörðuru. Od nízkého věku se potýkala s revmatoidní artritidou, což však její kariéře nestálo v cestě.\nV devíti letech se Jóhanna zúčastnila pěvecké soutěže mezi stovkami islandských dětí. Zde si jí všimla učitelka zpěvu, díky níž Jóhanna začala vystupovat a docházet na hodiny zpěvu. Zanedlouho se z ní stala populární dětská hvězda, v roce 2000 vyšlo její první album \"Jóhanna Guðrún 9\". Obsahovalo převážně mezinárodní popové hity přeložené do islandštiny (např. \"I'll be there\" od The Jackson 5). Album bylo výborně přijato kritikou a prodalo se ho přes 10 000 kopií. Následovala další dvě alba \"\"Ég Sjálf\"\" a \"\"Jól með Jóhönnu\"\" (2003). Jóhanna se také podílela na několika muzikálech. Poté se však na radu rodičů stáhla z veřejného života. Dokončila vzdělání na Reykjavícké univerzitě umění, zlepšovala se ve zpěvu a cestovala. Během dospívání Jóhanna sbírala zkušenosti ve světě, mimo jiné v New Yorku a Los Angeles. V USA se seznámila se skladatelem Leem Horrocksem a vydavatelem Rickem Wadem a začala pracovat na novém projektu. Později byl zavrhnut, stejně jako spolupráce s vydavatelstvím Sony, které nechtělo její album vydat, dokud zpěvačce nebude osmnáct let.\n\nJóhanna však nových známostí a cenných zkušeností využila při vzniku svého prvního plnohodnotného alba \"Butterflies and Elvis\" v roce 2008. Většinu písní na albu napsala s Leem Horrocksem a nahrála v Los Angeles. Pro mezinárodní kariéru si zvolila pseudonym Yohanna kvůli špatným zkušenostem s výslovností jejího jména. Album vyšlo především v severní Evropě, stejně jako debutový singl \"\"I Miss You\"\". Na přelomu roku 2008, krátce po vydání alba, se o zpěvačce dozvěděl producent Óskar Páll Sveinsson, který ji kontaktoval a nabídl jí skladbu \"Is It True?\", romantickou baladu, kterou zpěvačka nazpívala a následně s ní byla přihlášena do islandského národního kola do Eurovision Song Contest, \"Söngvakeppni Sjónvarpsins 2009\". 10. ledna 2009 Yohanna postoupila z prvního semifinále a ve finále zvítězila s počtem 19,076 hlasů (z celkových téměř 70 000), málem dvakrát více než píseň na druhém místě. Před odjezdem na Eurovizi do Moskvy Yohanna vystoupila v Londýně a Amsterdamu. Singl \"\"Is It True?\"\" se dostal kromě prvního místa islandské hitparády dostal do nejlepší desítky ve Finsku, Řecku, Švédsku, Norsku a Švýcarsku. Dále obsadil místa v nejlepší padesátce písní v Belgii, Estonsku, Spojeném království a Irsku, a do hitparády se dostal také na Slovensku, což není u písní z Eurovize příliš běžné. Později se také stala hitem na iTunes. Yohanna také nahrála španělskou, ruskou, německou a francouzskou verzi písně.\n\nKoncem dubna Yohanna a její tým odcestovali do Ruska, kde se začali připravovat na mezinárodní finále. Dobré prognózy předvídaly, že Island 12. května 2009 bude mezi deseti postupujícími z prvního semifinále. Se ziskem 174 bodů (včetně deseti z České republiky) se Yohanna stala vítězkou semifinále a následně 16. května ve finálovém kole obdržela druhé místo za norským Alexandrem Rybakem. S 218 body (včetně tří dvanáctibodových ohodnocení) se \"Is It True?\" stala nejúspěšnější písní, která kdy za Island soutěžila, a sklidila chválu mimo jiné také od autora skladby Spojeného království, slavného muzikálového skladatele Andrewa Lloyda Webbera. Na mezinárodním letišti na Islandu, který byl právě jednou ze zemí nejvíce postižených evropskou finanční krizí, Yohannu jako hrdinku přivítaly tisíce lidí.\n\nO rok později Yohanna zprostředkovala vyhlášení výsledků Islandu na Eurovision Song Contest 2010 v Oslu.\n\nS písní \"\"Nött\"\" se Yohanna znovu přihlásila do národního kola do Eurovize. Přes favorizaci mezinárodních fanoušků však skončila až na třetím místě, zatímco na Eurovizi 2011 odjelo uskupení Sjonni's Friends.\nO rok později se Yohanna přestěhovala do norského Kongsvingeru.\n\nZnovu své štěstí Yohanna zkusila v národním kole s písní \"Þú\", avšak nepodařilo se jí postoupit do závěrečného kola a reprezentantem na Eurovizi 2013 se stal Eyþór Ingi Gunnlaugsson \n\n"}
{"id": "884529", "url": "https://cs.wikipedia.org/wiki?curid=884529", "title": "Eleonora Habsburská (1534–1594)", "text": "Eleonora Habsburská (1534–1594)\n\nEleonora Habsburská (: \"Eleonore von Österreich\"; 2. listopadu 1534, Vídeň – 5. srpna 1594, Mantova). Byla rodem arcivévodkyně rakouská, sňatkem vévodkyně mantovská a z Montferratu.\n\nNarodila se jako osmé dítě císaře Ferdinanda I. Habsburského a jeho manželky Anny Jagellonské.\n\nKrátce po jejím narození se s Eleonorou počítalo jako s nevěstou budoucího saského kurfiřta Jana Fridricha II. (1529 – 1595). Rozdíly vyznání však tento plánovaný sňatek znemožnily ještě v době jejího dětství. Eleonora se poté už vdávat nechtěla. Na přání svého otce se však roku 1561 provdala za mantovského vévodu Viléma Gonzagu (1538 – 1587). Zemřela v roce 1594 a byla pochována v Mantově.\n\nManželé spolu měli tři děti:\n\n\n"}
{"id": "884531", "url": "https://cs.wikipedia.org/wiki?curid=884531", "title": "Edward Thorndike", "text": "Edward Thorndike\n\nEdward Lee Thorndike (31. srpen 1874 – 9. srpen 1949) byl americký psycholog, průkopník behaviorismu, 9. nejcitovanější psycholog ve 20. století. Věnoval se především problematice učení (tzv. zákon účinku), při jeho zkoumání prováděl hodně testů se zvířaty, díky čemuž se stal průkopníkem etologie - jeho kniha \"Animal Intelligence\" z roku 1911 byla první prací v psychologii, jejímž předmětem nebyl člověk. Svou teorii fungování mysli, zejména ve vztahu k učení, nazýval konekcionismus. Ovlivnila především Burrhuse Frederica Skinnera při definování operantního podmiňování, a Clarka Hulla, který ji syntetizoval s teoriemi Pavlova. Zavedl pojmy sociální inteligence či haló efekt. Byl propagátorem eugeniky.\n\n\n\n"}
{"id": "884535", "url": "https://cs.wikipedia.org/wiki?curid=884535", "title": "Itálie na Letních olympijských hrách 1928", "text": "Itálie na Letních olympijských hrách 1928\n\nItálii na Letních olympijských hrách v roce 1928 reprezentovala výprava 174 sportovců (156 mužů a 18 žen) v 15 sportech.\n"}
{"id": "884538", "url": "https://cs.wikipedia.org/wiki?curid=884538", "title": "Pollyanna (film, 2003)", "text": "Pollyanna (film, 2003)\n\nPollyanna je britský televizní film z roku 2003 natočený na motivy stejnojmenného románu od Eleanor Hodgman Porterové. Vypráví o děvčátku Pollyanně, která přináší pozitivní změnu do života celé vesnici.\n\nPříběh vypráví o sirotkovi Pollyanně, které se ujme teta Polly. Pollyanna nedodržuje pravidla, například pouští dovnitř mouchy, utíká, nechodí včas na snídani. Tetě se nedaří Pollyannu potrestat, protože ta má ze všeho radost, to je taková hra, kterou ji naučil tatínek. Pollyanna se seznamuje s lidmi, a zakrátko není nikdo, kdo by s ní nepromluvil. Teta Polly už ji má taky ráda. Nemocné lidi obveseluje, mrzouty a bručouny (například p. Pendletona) přivádí na lepší myšlenky, zachraňuje zvířata, a pomáhá všude. Sluhovi Timovi se líbí služka Nancy, a on se líbí jí (pokud nemluví o automobilech). Jednoho dne Pollyannu srazí auto a ona už nemůže chodit. Nancy už Tima nechce kvůli automobilu. Tim automobil kvůli Nancy prodá. \"příští jaro\" si Polly bere Chiltona za muže a Pollyanna už zase chodí.\n \n\n"}
{"id": "884551", "url": "https://cs.wikipedia.org/wiki?curid=884551", "title": "Diego Fabbri", "text": "Diego Fabbri\n\nDiego Fabbri (2. července 1911, Forlì – 14. srpna 1980, Riccione) byl italský dramatik a scenárista.\n\nFabbri studoval ekonomické vědy na boloňské univerzitě. V období 1940 až 1950 byl ředitelem katolického centra pro kinematografii. Od roku 1968 byl ředitelem divadelní ETI. Napsal okolo 50 filmových scénářů. V roce 1962 byl jeho scénář \"Il generale della Rovere\" nominován na Oskara. V roce 1977 obdržel Cenu Antonia Feltrinelliho. Posthum po něm bylo pojmenováno jedno divadlo ve Forlì a centrum na boloňské univerzitě.\n\nDrama\n\n\n\n"}
{"id": "884556", "url": "https://cs.wikipedia.org/wiki?curid=884556", "title": "On Broadway", "text": "On Broadway\n\nOn Broadway je první epizoda druhé série amerického televizního seriálu \"Smash\" a v celkovém pořadí šestnáctá epizoda seriálu. Scénář napsal Joshua Safran, režíroval ji Michael Morris a poprvé se vysílala dne 5. února 2013 na televizním kanálu NBC. Ihned po odvysílání epizody navázala premiérová druhá epizoda tohoto seriálu, s názvem The Fallout. Epizoda obsahuje události, které se staly tři týdny po finále první série.\n\nDo seriálu ve druhé sérii mezi hlavní postavy nastoupily nové tváře, a to Jeremy Jordan jako Jimmy Collins, Andy Mientus jako Kyle Bishop a Krysta Rodriguez jako Karenina nová spolubydlící, Ana Vargas. Z hlavních postav byl naopak vyřazen Brian d'Arcy James v roli Franka Houstona, který v seriálu už bude jen mezi postavami vedlejšími.\n\nHned v tomto díle se jako speciální hostující hvězda objevila herečka a zpěvačka Jennifer Hudson v roli broadwayské hvězdy Veronicy Moore a v této epizodě zazpívala původní písničku „Mama Makes Three\".\n\nCelá epizoda začíná písní \"Cut, Print, Moving On\", kterou zpívá Karen (Katharine McPhee) jako Marylin v poslední repríze \"Bombshell\" v bostonském předpremiérovém uvádění. Během písně vidíme Ivy (Megan Hilty), Dereka (Jack Davenport) a Juliu (Debra Messing), kteří se vrací do svých domovů. Ivy a Karen mají mezi sebou velice chladný vztah, protože jí Karen nemůže odpustit, co všechno jí Ivy provedla, ačkoliv ona toho zjevně lituje. Tvůrčí tým muzikálu děkuje všem hercům a řekne jim, že se jim ozvou, pokud s nimi budou chtít počítat i do broadwayského uvedení. Při schůzce tvůrčího týmu Eileen (Anjelica Huston) prozradí, že Michael Swift (Will Chase) už nechce prodloužit smlouvu a v muzikálu se již objevit znovu nechce. Dále se baví o recenzích, které nečetla jen Julia a pouze ty její byly špatné, což jí ostatní tají.\n\nEileen naplánuje večírek pro novináře a požádá Karen, aby tam zazpívala a vybrala si doprovodné zpěvačky a Karen si vybere Jessicu, Beth a Joy, což Ivy zklamaně uslyší. Karen přichází do nového bytu, kde se setkává se svou spolubydlící Anou, se kterou si ihned padne do noty. Karen jde později s Derekem do divadla na nový muzikál, kde se setkává v zákulisí s jeho hlavní hvězdou, zpěvačkou Veronicou Moore (Jennifer Hudson), která jí dává několik rad a hlavně tu, aby si vždy hlídala záda, protože vždy bude někdo, kdo jí bude závidět a bude chtít jí z jejího hvězdného místa sesadit.\n\nIvy se svěřuje Samovi (Leslie Odom mladší), že je nervózní, protože jí ještě nezavolali ohledně prodloužení smlouvy do muzikálu. Eileen je v restauraci, kde jí překvapí její bývalý manžel Jerry (Michael Cristofer), který se jí svěří se zájmem, že se chce stát investorem muzikálu. Eileen se mu ale vysměje a přestaví mu svého přítele Nicka (Thorsten Kaye). Jerry tedy začne vytvářet nový plán. Sam poté s Tomem uvidí Franka (manžela Julie), který se loučí a líbá jinou ženu a Tom je v rozpacích, jestli o tom má říct Julii. Derek se setkává s novinářem na rozhovor a omylem vypustí ne příliš lichotivý komentář ohledně Rebecy Duvall. Ta se mu pak v tisku pomstí tím, že vypustí fámu, že jí v době účinkování v Bombshell Derek sexuálně obtěžoval, což způsobí všeobecný rozruch.\n\nNa večírku Veronica a Karen zpívají duet zpívají duet \"On Broadway\". Mezitím se Frank stihne pohádat s Juliou, Tom chce říct Julie o Tomvě(??) nevěře a Nick přibíhá za Eileen se znepokojivými novinkami. Derek se chystá políbit Karen a uvidí je Ivy, a tak se Derek s Ivy před zraky ostatních rozchází. Julia se dozví o Frankově nevěře a je zničená. Během jejich hádky, která se stane událostí celého večera, Frank omylem prozradí, že Derek spal se zatím všemi představitelkami Marylin, čehož se okamžitě chytí tisk. Tom slibuje zdevastované Julii, že jí pomůže a nechává ji u sebe bydlet.\n\nIvy odchytí Karen a pořádně se jí omluví za své činy, Karen jí odpustí. Všichni přichází za Eileen a ta jim řekne šokující informaci: někdo dal tip vládě ohledně peněz, které použila na výrobu muzikálu a celý muzikál je zmrazen a ve statusu vyšetřování. Všichni se s ukončením muzikálu vyrovnávají po svém, Derek zoufale hledá nové místo, Julia bydlí u Toma, Ivy jde na konkurz na nový muzikál a Karen jde do baru, kde se setkává s talentovanými barmany, kteří píšou vlastní muzikál a uslyší jednoho z dvojice hrát na piano vlastní píseň \"Broadway Here I Come\", která ji velice zaujme a ihned volá Derekovi, protože v nich vidí velký potenciál.\n\nMezi skladatele seriálu Marca Shaimana a Scotta Wittmana přibyl ještě Joe Iconis, který bude pro seriál skládat. Jeho píseň „Broadway Here I Come\" v podání Jeremyho Jordana sklidila velký úspěch a umístila se na 26. místě v žebříčku ITunes Top 100 .\n\nEpizodu v den premiéry sledovalo pouhých 4,47 milionů amerických diváků a získala rating 1,1 .\n\n"}
{"id": "884559", "url": "https://cs.wikipedia.org/wiki?curid=884559", "title": "Itálie na Letních olympijských hrách 1924", "text": "Itálie na Letních olympijských hrách 1924\n\nItálii na Letních olympijských hrách v roce 1924 reprezentovala výprava 200 sportovců (196 mužů a 4 ženy) v 18 sportech.\n"}
{"id": "884560", "url": "https://cs.wikipedia.org/wiki?curid=884560", "title": "Rußbach am Paß Gschütt", "text": "Rußbach am Paß Gschütt\n\nRußbach am Paß Gschütt je obec v Rakousku ve spolkové zemi Salcbursko v okrese Hallein.\n\nRußbach leží v Rußbachtalu v nadmořské výšce 813 m n. m., součásti Lammertalu pod průsmykem Paß Gschütt, od kterého také obec odvozuje svůj název. Nad obcí leží hora Gamsfeld (2027 m n. m.).\n\nV obci žilo k 1. 1. 2012 784 obyvatel. Rußbachem prochází rakouská silnice I. třídy B 166 \"(Paß Gschütt Straße)\", směřující průsmykem do Gosau. V obci se též nachází katolický farní kostel sv. Kříže.\n\nStarostou je Josef Grasl z ÖVP, zastupitelstvo pak tvoří 7 zástupců ÖVP a 2 zástupci SPÖ.\n\nRußbach je jedno z výchozích míst lyžařského střediska Dachstein West.\n\n\n"}
{"id": "884561", "url": "https://cs.wikipedia.org/wiki?curid=884561", "title": "Rußbach", "text": "Rußbach\n\nRußbach (či \"Russbach\") může označovat:\n\n\n\n"}
{"id": "884570", "url": "https://cs.wikipedia.org/wiki?curid=884570", "title": "Gordon Allport", "text": "Gordon Allport\n\nGordon Willard Allport (11. listopadu 1897 – 9. října 1967) byl americký psycholog, průkopník psychologie osobnosti. \n\nOdmítl psychoanalytický pohled na osobnost na straně jedné a behavioristický na straně druhé, s tím, že \"první jde moc do hloubky a druhý moc málo\". Uznával roli minulosti na formování osobnosti, odmítl však přeceňování dávných dětských zážitků a věřil v to, že rozhodující pro chování je aktuální sociální kontext jedince. Zvláštní pozornost věnoval problematice hodnot (začal užívat škály), vlastnosti (známé je jeho rozlišení kardinálních, hlavních a sekundárních vlastností) či předsudků (zavedl v této souvislosti pojem obětní beránek). Byl 11. nejcitovanějším psychologem ve 20. století. \n\n\n\n\n"}
{"id": "884573", "url": "https://cs.wikipedia.org/wiki?curid=884573", "title": "Monika Hojniszová", "text": "Monika Hojniszová\n\nMonika Hojniszová-Staręgová, za svobodna Monika Hojniszová, nepřechýleně Monika Hojnisz-Staręga (* 27. srpna 1991, Chořov, Polsko), je polská biatlonistka. Na mistrovství světa 2013 v Novém Městě na Moravě vybojovala překvapivě bronzovou medaili v závodě s hromadným startem, dojela na druhém místě ve vytrvalostním závodě na Pokljuce 2018/19. Je také několikanásobná medailistka z juniorských světových šampionátů.\n"}
{"id": "884579", "url": "https://cs.wikipedia.org/wiki?curid=884579", "title": "Ihor Pavljuk", "text": "Ihor Pavljuk\n\nIhor Pavljuk (ukrajinsky: \"Ігор Зиновійович Павлюк\" (* 1. ledna 1967 Volyňská oblast, Ukrajinská SSR) je ukrajinský spisovatel a vědecký pracovník. Získal cenu Tarase Ševčenka, cenu Hryhorije Skovoroda, mezinárodní ocenění Nikolaje Gogola „Triumph“ za literaturu v roce 2004, laureát anglického Mezinárodní PEN klubu a doktorát ze společenských věd.\n\nNarodil se na Ukrajině ve volyňské oblasti. Deset dní po jeho porodu mu zemřela matka. Vychovali ho prarodiče z matčiny strany, kteří se přistěhovali z města Chełm. Studoval na leningradské technické univerzitě, kterou však opustil, protože se chtěl věnovat psaní. Výsledek tohoto rozhodnutí mu však přinesl místo na stavbě silnice v tajze na Zabajkalsku.\n\nPo pádu Sovětského svazu se vrátil ke studiu žurnalistiky na Lvovské univerzitě, kterou absolvoval s vyznamenáním v roce 1992.\nPo dokončení studia působil novinář v náboženském tisku a stal se korespondentem literárního oddělení rádia.\n\nV letech 1999–2000 podnikl cestu po Spojených státech.\nByl účastníkem mezinárodních literárních festivalů nebo setkání v Gruzii, Rusku, Estonsku, Bělorusku, Polsku, Turecku a Irsku.\n\nKromě řady knih je autorem i několika písní a divadelních představení.\n\nJeho básně vyšly v anglickém sborníku \"Envoi\" pod názvem \"An Autumnal Elergy\", dále v literárním magazínu \"Acumen\" s názvem Meteorit, v \"The Apple Valley Review\" pod názvem Horses in Masks, v \"Barnwood International Poetry Mag\", \"Le zaporogue\", v ruštině v literárních novinách (\"Литературная газета\") pod názvem Ласковый сын природы.\n\n"}
{"id": "884586", "url": "https://cs.wikipedia.org/wiki?curid=884586", "title": "Anhinga americká", "text": "Anhinga americká\n\nAnhinga americká (\"Anhinga anhinga\") je vodní pták příbuzný kormoránům. Vyskytuje se v jihovýchodní části USA, Střední Americe a tropické části Jižní Ameriky. Tělo má dlouhé až 90 cm.\n\nZobák má rovný, špičatý a ostrý, na rozdíl od kormoránů, jejichž zobák je zahnutý. Mají plovací blánu mezi všemi čtyřmi prsty na noze.\n\nAnhingy kořist zobákem napichují (harpunují).Po napichnutí ji vyhodí do vzduchu nad hladinu a hlavou napřed ji velmi rychle polknou.\n\nAnhingy hnízdí na stromech na okrajích vod a jejich mláďata dokážou dříve plavat než létat.\n\nMalá obrazová školní encyklopedie. Zvířata a ostatní živočichové. 1.vyd. Praha: Svojtka & Co., 2003. ISBN 80-7237-812-0\n\n"}
{"id": "884591", "url": "https://cs.wikipedia.org/wiki?curid=884591", "title": "Světový pohár v orientačním běhu 2012", "text": "Světový pohár v orientačním běhu 2012\n\nSvětový pohár v orientačním běhu v roce 2012 (\"Orienteering World Cup 2012\") je série závodů v orientačním běhu. Tato soutěž je pořádaná každoročně Mezinárodním svazem orientačního běhu (IOF). První oficiální série světového poháru se konala v roce 1986 a poté každý druhý rok až do roku 2004. Od roku 2004 se světový pohár koná každoročně. V roce 2012 bylo na programu 13 bodovaných závodů: ve Švédsku, Norsku, Finsku a Švýcarsku.\n\n\n"}
{"id": "884592", "url": "https://cs.wikipedia.org/wiki?curid=884592", "title": "Musée Zadkine", "text": "Musée Zadkine\n\nMusée Zadkine (\"Zadkinovo muzeum\") je městské muzeum v Paříži. Nachází se v 6. obvodu v ulici \"Rue d'Assas\". Muzeum představuje dílo původem ruského sochaře Ossipa Zadkina, který se v Paříži usadil roku 1910, a jeho manželky, malířky Valentine Prax (1897-1981). Existuje rovněž připojené muzeum v obci Les Arques (Lot), kde žil Ossip Zadkine.\n\nMuzeum vzniklo díky Zadkinově závěti, kde městu Paříži odkázal své dílo a ateliér v ulici \"Rue d'Assas\", kde působil od roku 1928. Muzeum bylo otevřeno 19. dubna 1982 po smrti jeho manželky Valentine Prax, která připojila též svůj odkaz. Zahradu muzea upravil zahradní architekt Gilles Clément tak, aby zde bylo možno vystavit sochařova díla.\n\nMuzeum shromažďuje sochy a kresby umělce od jeho mládí až po jeho účast v kubistickém hnutí. Obsahuje rovněž díla malířky Valentine Prax.\n\nZvláštností tohoto muzea věnovaného sochařství je umožnění zrakově postiženým a nevidomým, aby se dotýkali děl, což si přál sám Ossip Zadkine. Díla jsou vybavena popiskami v braillově písmu. Pro nevidomé jsou rovněž organizovány komentované prohlídky.\n\nOd roku 1995 se v muzeu konají každoročně tři až čtyři výstavy moderního umění a různé kulturní akce jako prezentace a autogramiády uměleckých knih, performance, veřejná čtení, koncerty apod.\n"}
{"id": "884595", "url": "https://cs.wikipedia.org/wiki?curid=884595", "title": "Inna Kalita", "text": "Inna Kalita\n\nInna Kalita, rozená Dzerunec (; * 8. května 1969, Brest, BSSR, SSSR - Bělorusko) je česká jazykovědkyně běloruského původu, slavistka a vysokoškolská pedagožka, působící od roku 2001 na akademické půdě Univerzity Jana Evangelisty Purkyně v Ústí nad Labem.\n\nSlavistika, jazyková a literární komparatistika, sociolingvistika (substandardy: trasjanka, suržyk, ruský a český slang), lingvokulturologie, sovětská literatura, literatura zemí SNS. Specializace v rámci slavistiky: bělorusistika a rusistika, výuka ruštiny jako cizího jazyka, ruský magický realismus na příkladu tvorby D. Lipskerova (Дмитрий Липскеров).\n\n\n\n\n\nČlenka mezinárodní asociace bělorusistů.\n\nSpolek ruské kulturologie (сетевое сообщество Российская культурология)\n\nJe autorkou více než 100 vědeckých a odborných publikací.\n\nPřeložila do ruštiny emotivní hymnu Avon pochodu proti rakovině prsu „Nic nevzdávám“, nazpívanou D. Deylem (Я не сдамся).\n\n\nKalita, I. Česko-běloruský frazeologický slovník. Ústí nad Labem: PF UJEP, 2017. 258 s. \n\n\n\n"}
{"id": "884609", "url": "https://cs.wikipedia.org/wiki?curid=884609", "title": "Valdštejnovo náměstí", "text": "Valdštejnovo náměstí\n\nValdštejnovo náměstí (dříve též \"Masarykovo náměstí\", \"Gottwaldovo náměstí\") je hlavní náměstí v Jičíně. Má obdélníkový tvar a je orientováno přibližně podle světových stran. Náměstí vévodí renesanční Valdická brána, zámek a barokní chrám sv. Jakuba Většího. Dále se zde nachází barokní mariánský sloup, kašna se sochou Amfitrité z 19. století, korunovační kašna z roku 1836 a v neposlední řadě renesanční a barokní měšťanské domy. Po celém obvodě náměstí je podloubí. Městské centrum včetně náměstí je městskou památkovou rezervací.\n\nCentrum Jičína se do svého dnešní polohy přesunulo během 14. století. Do té doby bylo město přibližně tam, kde dnes stojí ves Staré Místo. Důvodem přestěhování byl patrně nedostatek vody. Na založení města se podíleli němečtí kolonisté, ale ještě během 14. století ztratili Němci převahu v městské radě. Obyvatelstvo bylo vždy většinově české. Přibližně na místě dnešního náměstí stálo nejprve čtvercové, pak lichoběžníkové náměstí s dřevěnými měšťanskými domy. Na náměstí byla nejspíš studna. Poblíž náměstí stál kamenný kostel sv. Jakuba (dnešní sv. Ignác). V blízkosti náměstí byly vztyčeny dřevěné hradby.\n\nO husitské době na Jičínsku mnoho zpráv nemáme. Víme však, že kolem roku 1450 (když město vlastnili Trčkové z Lípy) už mělo náměstí přibližně dnešní tvar. Opevnění bylo kamenné se třemi bránami. Na severu (v dnešní Palackého ulici) stála Holínská brána s předbraním, podle historika Petra Uličného byly obě stavby patrové, omítnuté a s jehlanovitou střechou. Na jihozápadě, u křižovatky, které se dnes říká „Na Bahně“, stála velišská věž se sedlovou střechou. Na východě vznikla v letech 1568–1578 na místě prostšího průchodu brána Valdická, též s předbraním. Pouze Valdická brána se dochovala do dnešních dnů, byla však po požáru rekonstruovaná roku 1589, a její současná podoba je z 19. století. V místech dnešního chrámu sv. Jakuba stál hřbitovní kostel sv. Jana Evangelisty. Kolem náměstí stály dřevěné měšťanské domy. Měly gotické sklepy, které se leckde dochovaly. V 80. letech 16. století získal Burian Trčka několik parcel na jihovýchodní straně náměstí a zbudoval zde svou rezidenci, základ pro pozdější jičínský zámek; jednalo se o jednopatrovou budovu s čtvercovým arkádovým nádvořím.\n\nJan Rudolf Trčka prodal roku 1606 Jičín a okolí Jindřichovi Matyášovi Thurnovi. Ten jej připojil ke svému kumburskému panstvím, a to hned roku 1607 prodal Zikmundovi Smiřickému ze Smiřic. Smiřičtí přesunuli svoje sídlo do Jičína. Vlastnili rozsáhlé panství v severních Čechách, rychle však vymírali (patrně vlivem dědičné hemofilie) a roku 1614 už zbyli jenom dva mužští potomci – Albrecht Jan Smiřický a dementní Jindřich Jiří Smiřický. Smiřičtí přestavěli zámek na renesanční, v roce 1620 jej však poškodil výbuch (roku 1618 už Smiřičtí neměli svéprávného mužské potomka, v zámku se usadil Ota z Vartemberka s manželskou Eliškou Kateřinou Smiřickou; když roku 1620 přišla na zámek královská komise, aby jej zabrala, odpálila Eliška sudy se střelným prachem, výbuch zabil přes 40 lidí).\n\nSlabomyslného Jindřicha Jiřího se ujal Albrecht z Valdštejna, protože byl spřízněn po matce se Smiřickými. Za Valdštejna se náměstí velmi změnilo. Valdštejn pozval italské architekty, kteří navrhli rozsáhlé změny. Plocha zámku se čtyřikrát zvětšila (do dnešního rozsahu). Tam, kde dřív stával kostel sv. Jana Evangelisty nechal Valdštejn vystavit mohutný chrám sv. Jakuba, který se měl stát centrem Valdštejnova jičínského biskupství. Chrám je také centrem Valdštejnovy duchovní kompozice města. Valdštejnovi poddaní také nechali vystavět dochované měšťanské domy (během Valdštejnovy vlády žili ve městě například Šimon Baševi či Mikuláš Hollar, bratr Václava Hollara).\n\nPo Valdštejnově smrti získali město nejprve Tiefenbachové, kteří jej vlastnili do vymření rodu roku 1676. V následujících letech rychle měnil majitele, roku 1710 prodali Šternberkové Jičín Trauttmansdorffům.\nPo třicetileté válce sice Valdštejnův architekt Nicollò Sebregondi přešel do služeb Tiefenbachů, stavební činnost byla ale jen skrovná. Na náměstí se dostavoval zámek. Na přelomu 17. a 18. století byly vytvořeny některé sochy, které ve městě dosud jsou – například (první) socha sv. Floriána stojí dnes poblíž fary, sousoší Nejsvětější Trojice pod průchodem mezi zámkem a kostelem.\nRoku 1702 byl vztyčen mariánský sloup od neznámého pražské umělce, roku 1800 jej sochař Josef Šrajner doplnil o sochy čtyř andělů. V 18. století rovněž zasáhly město požáry – v letech 1768 a 1778. Shořelo 105 a 132 domů, náměstí bylo do značné míry obnovováno, Valdická brána byla roku 1769 zvýšena o čtvrté patro.\nBěhem napoleonských válek žil v jičínském zámku císař František I., který se zde scházel s vyslanci Pruska a Ruska. Roku 1835 vytvořil novopacký sochař Jan Sucharda kašnu se sochou Amfitrité. Když roku 1836 přes Jičín cestoval do Prahy na císař korunovaci Ferdinand V. Dobrotivý, vztyčili na jeho počest měšťané korunovační altán.\n\nV letech 1848–1918 byl Jičín krajským městem a bouřlivě se rozvíjel. Valdštejnova náměstí se tento rozmach příliš netýkal, Valdická brána však na konci 19. století dostala dnešní ochoz na návrh místního architekta Josef Oppolzera. Roku 1914 se na náměstí verbovala vojska, směřující na fronty první světové války.\n\nVe 20. století bylo náměstí místě konání spontánních akcí během velkých historických událostí – po obou světových válkách i během sametové revoluce. Když se Jičínští dozvěděli 28. října o vydání Andrássyho nóty a vyhlášení samostatného československého státu v Praze, vypukly lidové oslavy, které se 29. října přesunuly na velké náměstí. Za první republiky se náměstí jmenovalo Masarykovo. Dále bylo obchodním centrem města, konaly se zde i velké výroční trhy. Po obsazení českých zemí vztyčila protektorátní správa na náměstí masivní dřevěný piedestal s říšskou orlicí. Na náměstí lidé vítali příchozí Rudou armádu, v následujících pořádali manifestace za vyvlastnění tzv. vesnických boháčů, o čtyřicet let později se zde scházeli lidé, kteří protestovali proti komunistické diktatuře. Když roku 2011 zemřel vůdce této revoluce Václav Havel, stalo se náměstí též místem lidové piety.\n\n\n"}
{"id": "884613", "url": "https://cs.wikipedia.org/wiki?curid=884613", "title": "SK Podskalan Podhradí", "text": "SK Podskalan Podhradí\n\nSK Podskalan Podhradí je fotbalový klub založený 29.9.1934. V současné době má dva týmy mužů, a hraje své domácí zápasy ve Wartburg aréně v městysu Podhradí pod zříceninou hradu Veliše na Jičínsku. V minulosti provozoval klub rovněž lední hokej, šachy, volejbal a stolní tenis.\n\n\nKlub na ustavující schůzi dne 29.9.1934, kde jinde, než v místním hostinci, přijal jméno S.K. Podhradí, byl zvolen prozatímní výbor a jeho předsedou se stal Alois Křelina , krejčí z Podhradí, pokladníkem byl František Provazník a sekretářem Josef Vacek. Zápisné činilo 5 korun a klub měl v době svého založení 15 členů.\n\nPrvní zápas byl sehrán proti SK Čejkovice s výsledkem 1:6, 28.10.1934 se tým zúčastnil turnaje v sousední Veliši a obsadil poslední, čtvrté místo. V roce 1935 byl klubu přidělen obecní pozemek pro vybudování hřiště. První hřiště se nazývalo „Na Větráku“ a vzhledem k jeho terénu rovněž „Glóbus“, hráči se převlékali v místním hostinci zhruba kilometr od hřiště, první utkání zde hráči Podhradí sehráli 28.9.1936 a porazili Slavii Samšina 1:0. Členové se věnovali kromě fotbalu i divadelní a plesové činnosti, z jejichž výtěžků klub žil. První úspěchy přišly v roce 1936, kdy se klub zúčastnil v Jičíně Thälmannova poháru dělnických klubů a pohár vyhrál. V roce 1938 Podskalané porazili tehdy vedoucí tým Pelikánovy župy footballové SK Harant Pecka na jeho hřišti 11:6. U příležitosti 5. výročí založení klubu byl uspořádán turnaj „O stříbrný pohár“ za účasti 6 týmů, Podskalan postavil dva týmy, které skončily 3. a 4. 29.8. 1942 sehrál tým svůj první mistrovský zápas ve 3. třídě Pelikánovy župy footballové proti SK Lužany, celkem hrál v této soutěži 4 sezóny, nejlépe si vedl hned v té úvodní, kdy skončil šestý, mistrovské zápasy hráli i hokejisté Podskalanu. Po válce se jednalo o sloučení se sousedním Slovanem Veliš, ale nedošlo k tomu, do sezóny 1946/47 se klub sice přihlásil, ale vůbec jí nerozehrál. Několik nadšenců se snažilo držet podhráďský fotbal nad vodou, ale marně, v roce 1950 končí Podskalan svojí činnost a vypadalo to, že navěky...\n\nO znovuvzkříšení fotbalu se přičinili hlavně pánové Křelina, Franc, Náhlovský a Pikola, v sezóně 1960/61 se Sokol Podhradí přihlásil do okresní soutěže 3. třídy, hrálo se na vypůjčeném hřišti v sousední Jičíněvsi a dne 13.8.1960 proběhl první mistrovský zápas Podhradí – Cerekvice nad Bystřicí 0:2. Od další sezóny již hraje na svém hřišti, tehdy ještě škvárovém, ale již na místě, kde se nalézá stadion Podskalanu dodnes.V sezóně 1962/63 se na Podhradí slaví historický postup do okresního přeboru 2.třídy , kde Sokol hraje 2 roky, ve druhém roce působení se tým po inzultaci sudího v Nové Pace a vysokým trestům prakticky rozpadá, starší hráči končí s kariérou a dohrává se s dorostenci. Poté následuje pád dolů, několik let v okresním suterénu a dokonce ve dvou sezónách 1967/68 a 1968/69 se Podhradí do žádné soutěže nepřihlásilo! Následovalo další znovuvzkříšení, první sezóna v okresní soutěži byla historicky vůbec nejhorší, tým skončiloposlední, když první výhru si zapsal až v 17. kole. V dalším roce následovalo zlepšení a v sezóně 1973/74 se hrál na Podhradí opět okresní přebor, opět na pouhé dva roky. Po sestupu žádný pád nenásledoval, ale tým hrál v okresní soutěži na vrcholu, ale nepostoupil. Od roku 1976 máme oddíl stolního tenisu, který hrál svoje zápasy na Veliši, k jeho osamostatnění došlo v roce 1993. V roce 1978 se stal předsedou Josef Veselý, začala horečná pracovní činnost v našem areálu a v tomto roce mění klub opět svoje jméno a z Podhradí se stává Staré Místo podle tamějšího JZD, které se stalo patronátním podnikem\n\nV sezóně 1978/79 proběhla veliká rekonstrukce areálu na Podhradí, hřiště bylo prodlouženo o 20 metrů, bylo vybudováno sociální zařízení v kabinách a klub měl v té sezóně domácí prostředí opět v Jičíněvsi, fotbalisté skončili v okresní soutěži osmí, ale nastupující generace dorostenců obsadila v přeboru skvělé čtvrté místo. Nové hřiště bylo otevřeno 7.7.1979, proběhl turnaj dorostu a poté zápas starých gard a v týmu Staré gardy Podskalanu si zahrál sám velký Pepi Bican! V roce 1979 vyšel o tomto klubu článek v prestižním sportovním deníku Stadion a na Podhradí se hrálo okresní finále Českého poháru, následující sezóna znamenala posun na třetí místo. Od roku 1980 je pořádán Memoriál Aloise Křeliny, který je nejstarším nepřetržitě trvajícím fotbalovým turnajem na Jičínsku, rovněž v tomto roce začíná klub rekonstruovat podhráďský hostinec, ze kterého se stane sídlo TJ a o který v 90. letech v rámci restitucí bez náhrady přijde. A přichází postup a třetí období působení v okresním přeboru, které bude trvat tři roky. V roce 1984 slaví klub 50. výročí založení, hostinec je již klubu, pořádá se v rámci Memoriálu A.Křeliny veliká slavnost, dechovka doprovází členy z hostince na hřiště, ale bohužel slavnostní okamžiky jsou zakaleny naším sestupem do 3. třídy. Do okresního přeboru se vrací Staré Místo v sezóně 1988/89, opět na tři roky a poslední sezóna zahájí rozsáhlou krizi a další tři roky na chvostu 3. třídy. V roce 1992 začíná hrát Staré Místo Zlatý pohár Zemědělských novin, který za pár let přinese tolik radosti\n\nZásluhou vedoucího mužstva Františka Malínského a hrajícího trenéra Pavla Loudy se podařilo postavit pro sezónu 1993/94 kvalitní tým, který bez problémů postoupil . Tým byl složen především z jičínských hráčů, o které neměl jejich klub valný zájem a u nás se stali hvězdami. Touto sezónou začíná staroměstské fotbalové obrození, které znamená trvalý pobyt v okresním přeboru a výrazné zlepšení práce s mládeží . Další sezóna byla premiérou B-týmu mužů pod vedení legendárního Petra Brixího, áčko skončilo 8., v následující sezóně 4., což byl nejlepší výsledek v historii. Do čela klubu byl zvolen František Malínský a přivedl si znamenité trenéry: nejprve Arnošta Kozmu a poté Jaroslava Voldána, pod kterým hrál tým v sezóně 1996/97 do posledního kola o postup s dnes již divizní Novou Pakou. Nejslavnější sezóna v dějinách klubu dopadla tak, jak asi musela – ještě dnes se spoustě lidí zvedá žaludek, když si vzpomenou, co bylo možné v okresním fotbale, doufejme, že tyto odporné praktiky jsou již minulostí. Po této sezóně chtělo dost lidí skončit s fotbalem, na místo trenéra nastoupil Josef Louda a skončili jsme 4., o rok později pod vedením Jiřího Fejfara jsme se vrátili na druhou příčku, ale na postupující jičínské béčko koukali staroměstští s hodně velikým odstupem. A Staré Místo o sobě dává vědět i v mládežnické kategorii, když tým žáků, vedený Michalem Volným a Milošem Skřivánkem st. suverénně vítězí v okresním přeboru. Naopak tým mužů se dostává do krize, hráčů je málo, nejprve se ruší béčko a i u áčka následuje pokles, nenašel se pro tým trenér a sezónua 2000/01 končí tak, že se Staré Místo zachraňujeme v posledním kole. Následující sezóna znamená naopak titul okresního přeborníka pro dorost, ten vedl Pavel Dubský a jeho hráči se dostávají pomalu ke slovu i v týmu dospělých. Ten sice končí v tabulce předposlední, ale začíná se konsolidovat, tato sezóna je ve znamení reorganizace soutěží, takže nikdo nesestupoval. Rok nato hraje dorost 1.A třídu, kterou udrží v posledním kole , áčko začne výborně, ale v polovině podzimu odchází trenér Louda a následuje opět pád hodně dolů. V této době má Staré Místo již čtyři týmy, kromě mužů , žáků a dorostu (od sezóny 1999/2000), máme od sezóny 2000/01 i přípravku. Dorost padá v sezóně 2003/04 zpět do okresu.\n\nV zimní přestávce sezóny 2002/03 se ujímá trenérského žezla u mužů František Bezucha, který postupně zabuduje do týmu naše mladé odchovance, přebor udrží a následuje v dalších letech stoupání v tabulce. V sezóně 2004/05 hraje Staré Místo dlouho o prvenství se Sobotkou, ale v polovině jara přichází krize a tým končí čtvrtý. V následující sezóně hraje ještě tři kola před koncem o postup, ale přímá měření s týmy Jičína B a Staré Paky prohrává a končí třetí, když v posledním kole v přímém souboji o bronz remizuje v Kopidlně. Od sezóny 2003/04 má Staré Místo i béčko, které vedl Pavel Dubský a tým dosáhne nejlepšího výsledku v sezóně 2005/06, kdy končí třetí. Od roku 2004 jezdí hráči na soustředění do Nové Vsi nad Popelkou. Na Podhradí se utvořila skvělá parta, což trvá dodnes. Po trenéru Bezuchovi nastupuje v sezóně 2007/08 František Skřivánek, který trénuje dva roky a hned v úvodní sezóně obsazuje tým třetí místo, tentokrát v posledním kole v Jičíněvsi. Po něm přichází Jaroslav Voldán se svým synem Romanem a i oni hned v úvodní sezóně získávají bronzovou příčku, kterou vybojují opět v posledním kole na půdě milíčeveského béčka. V roce 2009 u příležitosti 75 fotbalu na Podhradí se klub vrací k původnímu názvu SK Podskalan Podhradí. Dorostenci vyhrávají v sezóně 2009/10 okresní přebor a postupují do kraje, kde hrají rok a pak se tým rozpadá. Áčko obsadí v následujících sezónách páté a šesté místo a v sezóně 2012/13 proplouvá suverénně podzimní částí sezóny, kterou bez prohry končí na vedoucí příčce s pětibodovým náskokem před Lázněmi Bělohrad B. Nakonec končíme na druhém místě . V další sezóně se naopak zachraňujeme v posledním kole a ani následující sezóny nejsou úspěšné, ale vždy se okresní přebor udržel. Sestup nakonec přece jen přišel, a to v sezóně 2017/18. Po podzimu jsme s 11 body měli slibný náskok, ale vlažný přístup mnoha hráčů a naopak zlepšení u soupeřů znamenaly, že na jaře se získaly jen 4 body a po 24 letech v okresním přeboru tým sestupuje ... V následující sezóně zejména po hrozném podzimu obsazujeme poslední místo i v třetí třídě.\n\n\n\n\n\n1. David Zelinger 159 <br>\n2. Jiří Kořínek 83 <br>\n3. Pavel Louda 59 <br>\n4. Radek Pluhař 52 <br>\n5. Štěpán Dvořák 49 <br>\n6. Jan Zachoval 44\n\n7. Martin Říha 42 <br>\n8. Michal Karásek 39\n\nMichal Voldán 39<br>\n10. Marek Bezucha 38 <br>\n\n\n9..- 12. Zdeněk Šolín, Zdeněk Debnár st., Pavel Louda, Václav Kazda 2\n\n13.-16. Ondřej Haken, Miloš Svoboda, Hynek Odzgan, Josef Roudný 1\n\n1934-38 Alois Křelina <br>\n1939-40 František Bydžovský <br>\n1941-50 Alois Křelina <br>\n1960-62 Alois Křelina <br>\n1963-64 Jaroslav Barcal st. <br>\n1965-77 Alois Křelina <br>\n1977-95 Josef Veselý <br>\n1995-08 František Malínský <br>\n2008-10 Petr Šindelář <br>\n2010- Pavel Dubský <br>\n\n1935-38 Rudolf Roudný <br>\n1939-50 Oldřich Kendík st. <br>\n1960-62 Jaroslav Červinka a Jiří Samohrd <br>\n1963/64 Antonín Pikola <br>\n1965/66 Jaroslav Červenka a M.Podroužek <br>\n1966-1976 Josef Náhlovský st. <br>\n1976/77 Josef Hercík <br>\n1977-82 Josef Veselý <br>\n1983-85 František Malínský <br>\n1986-87 Luboš Brixí <br>\n1987/88 Josef Veselý a Svatopluk Palička <br>\n1988-93 Josef Veselý <br>\n1994-95 Pavel Louda <br>\n1995 Arnošt Kozma <br>\n1996-97 Jaroslav Voldán <br>\n1997/98 Josef Louda <br>\n1998/99 Jiří Fejfar <br>\n1999/00 Miroslav Hudec a Pavel Louda <br>\n2000-02 Pavel Louda <br>\n2002 Josef Louda <br>\n2003-07 František Bezucha <br>\n2007-09 František Skřivánek <br>\n2009 Roman Voldán a Jaroslav Voldán <br>\n2010-2017 Roman Voldán st. \n\n2018 - František Skřivánek\n\n2018 Roman Voldán st<br>\n\n\nPodskalan open ve stolním tenise :\n\n2012 1. Roman Voldán st. 2. Roman Voldán ml. 3. Martin Ječmínek čtyřhra Roman Voldán st., Oldřich Marenus\n\n2013 1. Roman Voldán st. 2. Jan Procházka 3. Roman Voldán ml. čtyřhra nehrána\n\n2014 1. Roman Voldán st. 2. Michal Voldán 3. Jan Procházka čtyřhra Marek Tomi, Václav Kazda\n\n2015 1. Roman Voldán st. 2. Michal Voldán 3. Roman Voldán ml. čtyřhra Roman Voldán st., Pavel Dubský\n\n2016 1. Roman Voldán st. 2. Stanislav Olejarčík 3. Milan Veselý čtyřhra Martin Říha, Milan Veselý\n\n2018 1. Stanislav Olejarčík 2. Martin Říha 3. Milan Veselý čtyřhra Stanislav Olejarčík, Ladislav Hlozek\n\n2019 1. Michal Voldán 2. Roman Voldán st. 3. Martin Říha čtyřhra Roman Voldán st., Patrik Dobiáš\n\n\n"}
{"id": "884614", "url": "https://cs.wikipedia.org/wiki?curid=884614", "title": "Mira Awad", "text": "Mira Awad\n\nMīrā \"’Anwar\" ‘Awaḍ (arabsky 'ميرا \"أنور\" عوض', transkribováno jako Mīrā ’Anwar ʕawaḍ) (hebrejsky 'מירה \"אנואר\" עווד') (bulharsky Мира \"Ануар\" Ауад) (narozena 11. června 1975) je izraelská arabská zpěvačka, herečka, skladatelka a aktivistka žijící v Tel Avivu\n\nV roce 2009 spolu s židovskou izraelskou zpěvačkou Achinoam Nini reprezentovala Izrael na Eurovizi 2009 v Moskvě s písní \"\"There Must Be Another Way\"\".\n\nMira ‘Awaḍ se narodila ve městě Rama v regionu Galilee na severu Izraele křesťanským rodičům - izraelsko-arabskému otci a bulharské matce. Vystudovala Školu jazzové a moderní hudby v Ramat ha-Šaronu a divadelní školu při Americko-izraelské kulturní nadaci, která jí zařídila stipendium. V Izraeli a Spojeném království se podílela na produkci uměleckých workshopů pod záštitou Britského koncilu.\nPopularitu nabyla díky roli palestinské advokátky Amal v izraelském sitcomu \"Arab Labor\" (2007). Současně se objevila v romantickém dramatu režiséra Eytana Foxe \"Bublina\" (2006). Pěvecky se angažovala jako interpretka titulních písní k filmům \"Odpouštění\" a \"Citrónový sad\".\n\nV roce 2002 poprvé spolupracovala s Achinoam Nini na cover verzi písně \"\"We Can Work It Out\"\" od Beatles. Později se objevila na albu řeckého zpěváka George Dalarase a projektu izraelského hudebníka Idana Raichela\nZúčastnila se také populárního dětského festivalu \"Festigal 2002\", s písní \"Take the Journey\". V roce 2005 se přihlásila do soutěže Kdam, izraelského národního kola do Eurovision Song Contest, avšak neuspěla. Na Eurovizi do Kyjeva odjela Širi Maimon.\n\nPočátkem roku 2009 izraelská veřejnoprávní televize IBA nominovala Miru s Achinoam Nini coby reprezentantky na nadcházející Eurovizi v Moskvě. V Izraeli i v arabském světě tato zpráva vyvolala značné kontroverze; Izrael má na mezinárodní soutěži reprezentovat umělkyně arabského původu. Arabské náboženské organizace vypustily do oběhu petici, jíž protestovali proti rozhodnutí IBA, radikální spolky dokonce zpěvačce hrozily smrtí. Přesto obě umělkyně rezolutně prohlásily, že na Eurovizi vystoupí.\nV národním kole zazpívaly čtyři písně, z nichž diváci a odborná porota vybrali píseň \"\"There Must Be Another Way\"\" (\"\"Musí být jiná cesta\"\") (pod hebrejským titulem \"\"Einaiych\"\") hebrejsko-anglicko-arabskou baladu o přetrvávající válce mezi národy a bolesti, kterou především konflikt arabského světa s Izraelem působí obyvatelům obou sfér. V reakci na spekulace světových médií zpěvačky prohlásily, že jejich gesto je čistě diplomatické, nenese v sobě žádné politické spojitosti a nestojí za ním pohnutky izraelských vůdců. \"Nebyla jsem nominována vládou. S nabídkou jsme Noa a já souhlasily díky naší osmileté spolupráci.\" vyjádřila se Mira. Píseň následně podpořil sir Paul McCartney. \n\n12. května 2009 Noa a Mira Awad vystoupily v Moskvě v prvním semifinále Eurovize, kde postoupily ze sedmého místa do finálového kola, probíhajícího 16. května. Zde byly bodově oceněny kombinací hlasování diváků a poroty z deseti zemí včetně České republiky a Slovenska. Nejvíce bodů jim přisoudili hlasující z Francie, Belgie a Bosny a Hercegoviny. S celkovým počtem 53 bodů zpěvačky obsadily celkově 16. místo.\nDen před finále bylo vydáno společné album \"There Must Be Another Way\", obsahující duety i sólové písně obou zpěvaček, sólové kousky i covery slavných hitů.\nV červnu následně vyšlo debutové album Miry, \"\"Bahlawan\"\" (\"بهلوان\").\n\nO rok později zpěvačka zasedla v porotě, která v televizním pořadu vybírala píseň pro Harela Skaata, interně nominovaného reprezentanta na Eurovizi 2010.\n\n‘Awaḍ se zúčastnila páté série izraelské odnože televizní soutěže \"Dancing with the Stars\". S tanečníkem Danim Yochtmanem obsadili čtvrté místo.\n\nNa divadelních prknech Mira debutovala v roce 1998 po dokončení studií. O čtyři roky později ztvárnila Elize Doolittle ve hře My Fair Lady v telavivském divadle Cameri.. Ve stejných prostorách si v roce 2006 zahrála postavu příslušnice vojenských sil Izraele v muzikálové adaptaci novely Maye Arada \"Jiné místo, cizí město\". Další postavu Palestinky ztvárnila následně ve hře \"Návrat do Hafie\" (2008).\"\n\n'Awad se označuje za Palestinku podle původu a Izraelku podle občanství.\n\nBěhem voleb v Izraeli v roce 2009 'Awad vyslovila podporu komunistické straně Chadaš.\n\n19. listopadu 2009 byly Mira a Noa obdržely cenu Chavivy Reikové za svoje mírové aktivity a zprostředkování dialogu mezi izraelským a arabským světem.\n\n"}
{"id": "884615", "url": "https://cs.wikipedia.org/wiki?curid=884615", "title": "Lnička drobnoplodá", "text": "Lnička drobnoplodá\n\nLnička drobnoplodá (\"Camelina microcarpa\") je planě rostoucí jednoletá rostlina dorůstající až do výše 1 m a na přelomu jara a léta žlutě kvetoucí, je to jeden z několika druhů rodu lnička.\n\nTato rostlina vyrůstá vyjma Pyrenejského poloostrova, západní části Francie a většiny Velké Británie v celé Evropě. Na východ je rozšířena v Malé a Střední Asii, okolí Kavkazu a na Sibiři až po Zabajkalsko. Druhotně byla zavlečena do severní Afriky, Severní i Jižní Ameriky i na Nový Zéland. V České republice vyrůstá poměrně hojně od nížin až po pahorkatiny, v podhorských oblastech již podstatně méně.\n\nNení náročná na kvalitu půdy, vyskytuje se v teplejších a světlých místech na polích nebo úhorech, v suchých trávnících, ve vinicích, na skládkách, okrajích cest nebo železničních náspech, někdy roste jako plevelná rostlina v obilovinách.\n\nJednoletá nebo ozimá bylina s jednoduchou nebo jen řídce rozvětvenou lodyhou dorůstající do výše 50 až 100 cm, která vyrůstá z poměrně velkého a hluboko rostoucího kůlovitého kořene. Přízemní růžice je z řapíkatých listů, které v době kvetení již jsou zaschlé. Lodyha, ve spodní části více chlupatá než v horní, je střídavě porostlá přisedlými, jemně chlupatými listy s objímavou základnou a s oušky, jejich celistvé nebo drobně zubaté, úzké čepele jsou tvaru kopinatého až podlouhlého. Spodní listy lodyhy jsou dlouhé 5 až 6 cm a široké 1 až 2 cm, směrem vzhůru se zmenšují.\n\nŽluté oboupohlavné květy na stopkách až 5 mm dlouhých jsou sestaveny do květenství hrozen dlouhého i 30 cm, ten stejně jako stopky při dozrávání plodů ještě vyrůstá. Čtyři ostře zakončené vzpřímené kališní lístky jsou 2 až 3 mm dlouhé. Čtyři korunní lístky světle žluté barvy, dlouhé 3 až 4 mm, jsou kopinaté a na vrcholu zaokrouhlené. V květu je šest tyčinek s lysými nitkami a žlutými prašníky. Dvoupouzdrý semeník nese vytrvalou čnělku s kulovitou bliznou. Kvetou v dubnu až červenci, opylovány jsou hmyzem. Ploidie je 2n = 40.\n\nPlody jsou šešulky hruškovitého tvaru, 4 až 7 × 3 až 5 mm velké, vyrůstající na šikmo odstálých stopkách (až 2 cm dlouhých) a mají na vrcholu rovnou zaschlou čnělku. Otvírají se dvěma chlopněmi. Obsahují 10 až 25 žluto hnědých až červeno hnědých mírně zploštělých semen 1 až 1,5 mm dlouhých.\nLnička drobnoplodá se rozmnožuje výhradně semeny, drobné rostlinky vyrostlé již na podzim přezimují. Mnohá semena však klíčí až na jaře nebo po celý rok, až pro ně nastanou vhodné podmínky; semena si uchovávají klíčivost po mnoho let. Pro vyklíčení vyžadují dostatek vláhy a rostliny pro další zdárný růst a kvetení naopak sucho.\n\nV mladším stadiu snese rostlina i posekání a může znovu obrůst. Zjara má velmi rychlý růst a obvykle přeroste okolní rostliny, pokud se to nepodaří a nemá dostatek světla, nevykvete. Pokud roste v obilovinách nebo lnu, část semen vypadne na půdu a část se sklidí se zrním.\n\nSemena obsahují hodně oleje, který se dá vylisovat, je jedlý i vhodný pro technické účely. Pro zisk olejnatých semen se však používá spíše blízce příbuzný druh lnička setá, jejíž pěstování je ekonomičtější. V minulosti byla rostlina považována za plevel, hlavně ozimů, vytrvalých pícnin a okopanin. V současnosti díky čištění semene a chemickým postřikům se na obdělávaných polích téměř nevyskytuje.\n\nV Česku se lnička maloplodá vyskytuje ve dvou poddruzích:\n\n\n \n"}
{"id": "884620", "url": "https://cs.wikipedia.org/wiki?curid=884620", "title": "Jindřich Fridrich Falcký", "text": "Jindřich Fridrich Falcký\n\nByl nejstarším synem falckého kurfiřta a českého (zimního) krále Fridricha Falckého a Alžběty Stuartovny. Z matčiny strany byl vnukem Jakuba I. Anglického a synovcem Karla I.\nNa podzim roku 1619, po zvolení otce králem, odjel s rodiči a sourozenci do Prahy. V dubnu roku 1620 byl generálním sněmem zvolen jako nástupce svého otce na českém trůnu. Po porážce na Bílé hoře opustil s rodiči zemi a žil v severním Nizozemí.\n\nV lednu roku 1629 se vydal na noční plavbu lodí do Amsterodamu. Nedaleko Haarlemu se loď srazila s jinou lodí a patnáctiletý Jindřich Fridrich utonul.\n\n"}
{"id": "884621", "url": "https://cs.wikipedia.org/wiki?curid=884621", "title": "Bob Rakušan", "text": "Bob Rakušan\n\nBob Rakušan, vlastním jménem Bohumír Rakušan (* 6. února 1948 Praha), je český malíř, grafik a ilustrátor, představitel moderního smalt-artu.\n\nVe své malířské tvorbě se věnuje zejména velkoplošným vypalovaným smaltům, pro které používá černý plech nebo plechový šrot, jako jsou pekáče a komponenty sporáků. K dosažení barevných tónů pracuje s rastry a jejich vzájemným vrstvením a prolínáním vytváří ve vypálené sklovině reliéfní plasticitu, vnáší do obrazu živé světlo a s ním i jeho vícepohledovost, která sebou nese často skrytá sdělení umělce vepsaná do spodních vrstev smaltu a zřejmá až při bližším prozkoumání díla. Podkladem pro tuto tvorbu jsou obvykle kresby, grafické studie a tisky. Vedle abstraktních a figurálních kompozic, lze v jeho dílech často nalézt tematiku moře, ovlivněnou jeho dlouholetým působením skippera na plachetnicích.\n\nBěhem dvouletého období, kdy studoval figurální kresbu v atelieru Františka Nedvěda (1966–1968), vytvořil řadu kreseb (převážně portréty a akty). Pro jeho expresívní malbu tohoto období je příznačná dynamika a struktura pastózně nanášených barev, která se později objevila v jeho smaltech. Do rozporu s tímto živým pojetím se dostala realita akademických názorů a požadavků studia na Vysoké škole uměleckoprůmyslové v Praze (přípravka prof. Josefa Nováka, speciálka knižní grafiky a plakátu u prof. Františka Muziky, později u prof. Milana Hegara). Pro jeho práce ze školního období je charakteristická potlačená barevnost. Kresby převedl do grafik v technice suché jehly a akvatinty. Zabýval se portrétní tvorbou.\n\nUprostřed studia odjel na pět měsíců do Spolkové republiky Německo. Pro Keramik Fabrik Schardt v Rheinbachu vytvořil návrhy malovaných keramických desek. Navrhl a zrealizoval velkoplošnou mozaiku v soukromé vile v Bonnu. Vznikl cyklus maleb temperou na papíru. Práce z tohoto krátkého období vystavil na své první samostatné výstavě v autosalonu Opel Bachem v Bonnu.\n\nOd roku 1973, po ukončení studií na vysoké škole, tvořil ilustrace a užité grafiky pro řadu časopisů, knižních nakladatelství a firem (plakát, logo, propagační a knižní grafika, ilustrace pro děti). Vystavoval také plakáty na oborové výstavě užité grafiky v Galerii architekta Jaroslava Frágnera.\n\nKoncem sedmdesátých let, po narození nejstaršího syna Davida, se opět vrátil k volné tvorbě. Vznikl cyklický soubor maloformátových obrazů, malovaných na plátně nebo na desce kombinovanou technikou. Fantastické krajiny a figurální kompozice v duchu poetického surrealismu jsou prostoupeny melancholií a symbolikou.\n\nK přelomu v jeho tvorbě došlo po účasti na skupinové výstavě v Kodani v roce 1981, kde bylo jeho dílo konfrontováno s pop-artovou a avantgardní uměleckou skupinou Mult. Nastala změna vedoucí k podstatnému zjednodušení formy, které se vyznačuje barevnou výraznou plochou, ohraničenou kresebnými liniemi. Vedle několika olejomaleb vznikla na základě přípravných perokreseb řada kvašů na papíru, prostoupených plošnou barevností s důrazem na barevné kompoziční řešení. Tematikou se stala dynamika moře v kontrastu s klidnou monumentalitou jihočeských pískoven.\n\nPo narození druhého syna Lukáše v roce 1983, byl z existenčních důvodů nucen opustit na delší čas volnou tvorbu a věnoval se propagační grafice, časopisecké a ilustrační tvorbě. Zúčastnil se přehlídky československých výtvarných umělců v roce 1985.\n\nOd roku 1988 se opět věnoval, již nastálo, volné tvorbě. Po zkušenosti se serigrafickým tiskem nalezl pro svoji malířskou tvorbu s novou monumentalitou a plošnou barevností pocitově nejlepší techniku – techniku velkoplošného vypalovaného smaltu na plechu. Již jeho první smalty, které vystavil téhož roku na Salónu pražských výtvarných umělců v Parku kultury a oddechu, si získaly pozornost.\n\nV roce 1989 prezentoval ještě užitou grafiku na Salónu užitého umění pražských výtvarných umělců v Parku kultury a oddechu a na skupinové výstavě v Galerii D. Téhož roku vystavil své smalty na skupinové výstavě Nová malba, ve Studentském domě ČVUT v Praze. V období do konce roku 1990 měl také samostatnou putovní výstavu po Německu – Höchst im Odenwald, Zweibrucken, Darmstadt. Tuto výstavu postupně doplňoval novými obrazy-smalty.\n\nMezi lety 1992 až 1997 se věnoval jachtingu na moři, později jako skiper. Tematika větru, moře a útesů se často objevuje v jeho malířské a grafické tvorbě.\n\nOd roku 1997 začal využívat ke své tvorbě výpočetní techniku. Vznikly cyklické soubory digitální grafiky a tisků. S využitím nových možností hledal další formy a vyjádření v technice smaltu. Vytvořené smalty se vyznačují důrazem na preciznost provedení v materiálu a uvolněností kresby. Reliéfní rastrování se světelným efektem prostupuje celou malbou, umocňuje prolínání plánů barevných vrstev a nabízí varianty pro vnímání z různých pohledů.\n\nV roce 2012 vystavoval smalty a grafické tisky na samostatné výstavě v galerii Solidet, Praha.\n\n"}
{"id": "884622", "url": "https://cs.wikipedia.org/wiki?curid=884622", "title": "43. ročník udílení Zlatých glóbů", "text": "43. ročník udílení Zlatých glóbů\n\n43. ročník udílení Zlatých glóbů se konal 24. ledna 1986 v hotelu Beverly Hilton v Beverly Hills, Los Angeles. Asociace zahraničních novinářů sdružených v Hollywoodu, která Zlatý glóbus uděluje, vyhlásila nominace 2. ledna. Miss Golden Globe byla pro tento rok Calista Carradine, dcera herce Davida Carradina a Donny Lee Becht. Držitelkou Ceny Cecila B. DeMilla se stala Barbara Stanwyck.\n\nNejvíc cen, čtyři, vyhrála černá komedie Johna Hustona \"Čest rodiny Prizziů\". Snímek byl nominován na šest Glóbů, stejně jako romantický životopisný film podle předlohy Karen Blixenové \"Vzpomínky na Afriku\", který získal tři Glóby, a kriminální drama \"Svědek\", které si neodneslo žádné ocenění.\n\nHerečka Kathleen Turner vyhrála Zlatý glóbus druhý rok po sobě a to dokonce ve stejné kategorii jako nejlepší komediální herečka.\n\nV televizních kategoriích zvítězily shodně dva Glóby dramatický seriál \"Miami Vice\" a komediální \"The Golden Girls\". Druhý jmenovaný měl v kategorii nejlepší komediální herečka v seriálu zastoupení ve čtyřech herečkách.\n\nKategorie nejlepší herečka v komediálním seriálu měla dvě vítězky, Estelle Getty a Cybill Shepherd.\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\nVítěz je vyznačený tučně a je-li jenom jeden, tak na prvním místě. Pokud má film / seriál / TV pořad distribuční název, je uveden pod ním.\n\n"}
{"id": "884623", "url": "https://cs.wikipedia.org/wiki?curid=884623", "title": "Simon Fourcade", "text": "Simon Fourcade\n\nSimon Fourcade (* 25. dubna 1984, Perpignan, Francie) je francouzský biatlonista, bratr biatlonisty Martina Fourcada. Na mistrovství světa 2009 v Pchjongčchangu získal zlatou medaili ve smíšené štafetě. V individuálním závodě se medailově prosadil na mistrovství světa 2012 v Ruhpoldingu, kde získal stříbrnou medaili ve vytrvalostním závodě a také stříbrnou medaili v mužské štafetě. S mužskou štafetou vybojoval druhé místo na mistrovství světa 2013 v Novém Městě na Moravě. Je také několikanásobný medailista z juniorských světových šampionátů. Francii reprezentoval také na Zimních olympijských hrách 2006 v Turíně a na Zimních olympijských hrách 2010 ve Vancouveru, kde se však medailově neprosadil.\n\n\n"}
{"id": "884626", "url": "https://cs.wikipedia.org/wiki?curid=884626", "title": "Povodí Pádu", "text": "Povodí Pádu\n\nPovodí Pádu je povodí řeky 1. řádu a je součástí úmoří Jaderského moře. Tvoří je oblast, ze které do řeky Pádu přitéká voda buď přímo nebo prostřednictvím jeho přítoků. Jeho hranici tvoří rozvodí se sousedními povodími. Na západě je to povodí Rhôny a na severu povodí Rýna a povodí Dunaje, na jihu povodí menších přítoků Ligurského moře a na východě povodí menších přítoků Jaderského moře. Nejvyšším bodem povodí je s nadmořskou výškou 4810 m Mont Blanc ve Západních Alpách.\n\nPovodí zasahuje na území 4 zemí. Tabulka uvádí rozlohy v jednotlivých zemích jak jsou uvedené v příslušných zdrojích v km².\n"}
{"id": "884627", "url": "https://cs.wikipedia.org/wiki?curid=884627", "title": "Římskokatolická farnost Přibice", "text": "Římskokatolická farnost Přibice\n\nŘímskokatolická farnost Přibice je územní společenství římských katolíků s farním kostelem svatého Jana Křtitele v obci Přibice.\n\nPrvní písemná zmínka o farním kostele pochází z roku 1222, po tatarském vpádu byl znovu vysvěcen olomouckým biskupem Brunem v roce 1257. Fara zde byla nepochybně už v první čtvrtině 13. století, i když první písemná zmínka o ní je až právě v roce 1257, kdy jí biskup Bruno potvrdil desátky z celé řady okolních vsí. V 16. století byla fara obsazena protestantským knězem a v obci se usadili novokřtěnci. Ti zde žili od roku 1565 až do nuceného odchodu z Moravy v roce 1622. Po třicetileté válce zůstala fara neobsazena a ves byla přifařena nejprve do Vranovic a poté do Pohořelic. Až roku 1775 tu byla zřízena lokální kuracie. \n\nAdministrátorem excurrendo byl do července 2017 R. D. Mgr. Jaroslav Svoboda z Pohořelic. Toho od 1. srpna 2017 vystřídal R. D. Mgr. Jaroslav Sojka, vranovický farář.\n\nDnem vzájemných modliteb farností za bohoslovce a bohoslovců za farnosti brněnské diecéze je 10. duben. Adorační den připadá na neděli po 30. září.\n\nVe farnosti se pravidelně pořádá tříkrálová sbírka. V roce 2015 se při ní vybralo 24 291 korun. Při sbírce v roce 2016 činil výtěžek 26 340 korun. V roce 2019 koledníci vybrali 32 435 korun.\n\nVýuka náboženství probíhá na ZŠ Přibice pro první i druhý stupeň školy. Funguje dětská schola i schola dospělých a mládeže.\n\n"}
{"id": "884629", "url": "https://cs.wikipedia.org/wiki?curid=884629", "title": "Bart Swings", "text": "Bart Swings\n\nBart Swings (* 12. února 1991 Herent) je belgický rychlobruslař a inline bruslař.\n\nOd roku 2009 pravidelně získává medaile na evropských i světových šampionátech v inline bruslení. Jako rychlobruslař debutoval v roce 2010, kdy poprvé vyhrál belgické mistrovství, na začátku roku 2011 startoval na evropském šampionátu, kde skončil na 19. místě. O několik týdnů později startoval poprvé i na Světovém poháru a posléze i na Mistrovství světa na jednotlivých tratích (5000 m – 17. místo). Na vícebojařském světovém šampionátu 2012 se umístil na deváté příčce, výrazných úspěchů dosáhl v sezóně 2012/2013, kdy skončil pátý na Mistrovství Evropy a třetí na Mistrovství světa ve víceboji. Startoval na Zimních olympijských hrách 2014, kde byl v závodě na 5000 m čtvrtý, na kilometru dobruslil na 23. příčce, na patnáctistovce se umístil desátý a distanci 10 km zvládl v pátém nejrychlejším čase. Z ME 2016 si přivezl stříbrnou medaili, o rok později vybojoval bronz. Zúčastnil se Zimních olympijských her 2018, kde v závodech na 1500 a 5000 m skončil shodně na 6. místě, na trati 10 km se umístil na 8. příčce a v závodě s hromadným startem získal stříbrnou medaili. V sezóně 2017/2018 zvítězil v celkové klasifikaci Světového poháru v závodech s hromadným startem. Na ME 2020 získal v závodě s hromadným startem zlatou medaili.\n\nNa Světových hrách 2013 v Cali vyhrál závody v inline bruslení na 10 km na dráze a 20 km na silnici, byl druhý na 1 km na dráze a 10 km na silnici. Vyhrál Berlínský maraton inline bruslařů v letech 2013 a 2014, je zde také držitelem traťového rekordu. V červenci 2015 byl členem vítězného družstva závodu 24 hodin Le Mans v inlinovém bruslení, kde také zajel nejrychlejší kolo.\n\n"}
{"id": "884632", "url": "https://cs.wikipedia.org/wiki?curid=884632", "title": "Pietro Cavallini", "text": "Pietro Cavallini\n\nPietro Cavallini (po roce 1240 – kolem roku 1330) byl italský malíř a mozaikář. Byl členem vážené římské rodiny \"Cerroni\". Působil v Římě a je mu připisována celá řada mozaik a fresek v městských bazilikách a kostelech.\n\nJeho význam spočívá ve třech hlavních bodech. Za prvé, jeho malířský styl ukazuje nový pohled na zobrazení lidské postavy. Působil v Římě ještě před \"Giottem\" a je pravděpodobné, že nový styl, který Giotto přinesl z Toskánska, byl poplatný Cavallinimu. Druhou důležitou okolností je, že dosáhl vrcholu své tvorby v době, kdy na papežském stolci působil \"Mikuláš III.\" (1277 – 1280), který byl velkým mecenášem umění a podporoval velké množství projektů. Za třetí, je prvním středověkým malířem, jehož osobnost a identita je známá.\nPrvními známými Cavalliniho díly jsou dva cykly fresek v kostele \"S. Paolo fuori le Mura\". Jednalo se o \"výjevy z Bible\". Na novozákonní tematice pracoval v průběhu 70. let a scénám ze Starého zákona se věnoval v 80. letech. Originály však byly zničeny požárem v roce 1823. Jejich podoba je známa díky reprodukcím ze 17. století. Tyto nástěnné malby byly pravděpodobně nejvlivnějším Cavalliniho dílem i právě díky kostelu S. Paolo, který byl v té době řazen mezi 3 hlavní římské baziliky (dnes jsou 4) a tak se s freskami na vlastní oči seznámili návštěvníci z celé Evropy.\n\nV průběhu 90. letech pracoval v dalších dvou římských kostelech, \"S. Cecilia in Trastevere\" a \"S. Maria in Trastevere\". V kostele S. Cecilia vytvořil fresky v celém interiéru hlavní lodi s \"náměty ze Starého i Nového zákona\". Na západní zdi vymaloval scénu \"Posledního soudu\". Většina maleb byla zničena v průběhu 18. století, malba Posledního soudu však je z velké části dochována. V kostele S. Maria in Trastevere se nachází jeho nejdůležitější dochované dílo, šest mozaik s \"výjevy ze života Panny Marie\" a pod nimi mozaika zobrazující donátora \"Bertolda Stefaneschiho\" s Pannou Marií.\n\nDochované fresce Posledního soudu v kostel S. Cecilia in Trastevere vévodí trůnící Kristus v majestátu provázený po obou stranách anděly a následně apoštoly. Ve spodním pásu jsou andělé hrající na trubky doprovázející skupinky věřících ke Kristu, tato část je však velmi špatně dochovaná.\n\nMariánský cyklus mozaik v S. Maria in Trastevere zahrnuje scény Narození Panny Marie, Zvěstování, Narození Páně, Klanění tří králů, Obětování v chrámu a Smrt Panny Marie, pod níž se nachází zobrazení donátora Stefaneschiho. Pod mozaikami jsou latinské texty složené Bertoldovým bratrem, \"Giacomem Caetanem Stefaneschim\". Tato mozaika i freska Posledního Soudu ukazují kvalitu Cavalliniho uměleckého projevu. \n\nDalší dvě dochované fresky jsou datované do počátku 14. století. První je malba nad hrobkou františkánského kardinála a teologa \"Mattea d'Acquasparta\" v \"kostele S. Maria in Aracoeli\". Kardinál zemřel v roce 1302 a hrobka vznikla krátce poté. Malba zobrazuje \"Madonu s Dítětem korunované svatými\", pravděpodobně Janem a Františkem. Později přidává vyobrazení klečícího kardinála a medailon s Kristem Pantokratorem. Dalším dílem je freska v apsidě kostela \"S. Giorgio in Velabro\". Je umístěná v konše apsidy a zpodobňuje stojícího Krista provázeného na levé straně Pannou Marií se sv. Jiřím a na pravé sv. Petrem a Šebestiánem.\n\nV roce 1308 dostal Cavallini pozvání od \"Karla II. z Anjou\", krále neapolského (1285-1309), a spolu s rodinou se přestěhovaly do Neapole. Měl dostat 30 uncí zlata a vlastní dům. Toto pozvání potvrzuje velký věhlas, kterého se Cavallini mu ve své době dostávalo. Nevíme, jak dlouho v Neapoli setrval a nedochovalo se ani žádné dílo z té doby. Musel však vykonat ještě jednu návštěvu Neapole, protože se tam dochovaly pozdější fresky v kostele \"S. Maria Donna Regina\", které jsou mu připisovány. Jedná se o vyobrazení \"Panny Marie jako Ženy sluncem\" oděné provázené apokalyptickým drakem a andělem, ostatní fresky v kostele jsou pak pravděpodobně díly jeho asistentů či následovníků. Dále je mu připisována freska \"Ukřižování\" v kostele \"S. Domenico Maggiore\".\n\nPo návratu do Říma převzal vedení nad tvorbou mozaik na fasádě západního průčelí kostela \"S. Paolo fuori le Mura\", kterým byl pověřen papežem \"Janem XXII\". sídlícím v Avignonu. Byly dokončeny před rokem 1330. Průčelí dominovala busta Krista v mandorle, pod ním mezi okny byly postavy sv. Pavla, Panny Marie, sv. Jana Křtitele a sv. Petra. Malá postava papeže klečícího na noze Jana Křtitele, měla připomínat, že byl jeho patronem. Také jeho rodový erb se nacházel v rohu mozaiky. Fasáda kostela byla velmi poničena požárem v roce 1823 a v rámci následné rekonstrukce musely být mozaik odstraněny. Toto dílo vytvořil Cavallini již ve velmi pozdním věku a s velkou pravděpodobností bylo jeho posledním.\n\nCavallinimu jsou připisována ještě další díla v Římě. Lorenzo Ghiberti píše, že namaloval tři obrovské postavy evangelistů na vnitřní straně vstupní zdi ve \"chrámu sv. Petra\" a většinu interiérů v \"S. Crisogono\". Tyto práce však zanikly. Dále jsou mu připisovány fresky zobrazující \"život sv. Františka\" v kostele \"S. Francesco a Ripa\" v Římě datované do počátku 14. století. Giorgio Vasari (1568) chválil výmalbu klenby tribuny v kostele \"S. Maria in Aracoeli\". Je pravděpodobné, že všechna tato ztracená díla byly fresky.\n\nOd Cavalliniho jsou známy pouze \"fresky\" a \"mozaiky\". Nepochybně měl nějaké asistenty, ale není doloženo, že by pod jeho vedením vznikla velká dílna. Během jeho pobytu v Neapoli možná vznikla malá malířská škola, která ho mohla zastupovat v době jeho nepřítomnosti. Používal techniku \"al fresco\", která spočívá v nanášení barev na mokrou omítku. Drobné detaily na nástěnných malbách, které byly přidány později, jsou prováděny technikou \"al secco\" poté, co hlavní malba už uschla. Většina z těchto detailů se pravděpodobně ani nedochovala.\n\nV zobrazení pomocí mozaiky se snažil co nejvíce přiblížit stylu svých maleb. Pokoušel se modelovat postavy pomocí velikosti mozaikových kamenů \"(tesserae\"). Na tváře a ruce používal menší než na drapérii a pozadí, čímž zdůrazňoval plasticitu a individualitu formy.\n"}
{"id": "884634", "url": "https://cs.wikipedia.org/wiki?curid=884634", "title": "Jekatěrina Šichovová", "text": "Jekatěrina Šichovová\n\nJekatěrina Vladimirovna Šichovová ( ; * 25. června 1985 Kirov, Ruská SFSR) je ruská rychlobruslařka.\n\nNa velkých mezinárodních akcích debutovala v roce 2002, kdy poprvé nastoupila do závodů Světového poháru. V roce 2003 poprvé startovala na juniorském světovém šampionátu (víceboj – 17. místo, stíhací závod družstev – 7. místo) a na seniorském sprinterském světovém šampionátu (28. místo). Od sezóny 2004/2005 závodila několik let téměř výhradně na domácích podnicích, na mezinárodních závodech se začala pravidelně objevovat na podzim 2008. V této sezóně startovala například také na Mistrovství Evropy (28. místo), Mistrovství světa ve víceboji (13. místo) a na Mistrovství světa na jednotlivých tratích (1500 m – 17. místo, stíhací závod družstev – 4. místo). O rok později se již na vícebojařských šampionátech umístila v první desítce, startovala také na Zimních olympijských hrách (1000 m – 11. místo, 1500 m – 8. místo, stíhací závod družstev – 7. místo). Z Mistrovství světa ve víceboji 2013 si přivezla bronzovou medaili. Zúčastnila se Zimních olympijských her 2014, kde se v závodě na 3000 m umístila na 20. místě, na kilometru byla patnáctá, na trati 1500 m desátá a ve stíhacím závodě družstev pomohla ruskému týmu k zisku bronzové medaile. Na MS 2017 získala s ruským týmem bronzovou medaili. Na Mistrovství Evropy 2018 vyhrála závod na 1000 m; na distanci 1500 m a ve stíhacím závodě družstev byla druhá. V sezóně 2017/2018 zvítězila v celkové klasifikaci Světového poháru v závodech na 1000 m. Na ME 2020 získala bronzovou medaili na tratích 1000 m a 1500 m.\n\n"}
{"id": "884641", "url": "https://cs.wikipedia.org/wiki?curid=884641", "title": "1. hokejová liga SR 2011/2012", "text": "1. hokejová liga SR 2011/2012\n\n1. hokejová liga SR 2011/12 byla devatenáctou sezónou 1. hokejové ligy na Slovensku, které se zúčastnilo 13 týmů. Navíc Slovenský národní tým do 20 let odehrál s každým týmem jeden zápas venku.\n\nPo základní části postoupilo prvních deset týmů do nadstavbové části o playoff, ve které se střetl každý s každým (1x doma a 1x venku) a taktéž jeden zápas se slovenskou dvacítkou. Tři týmy umístěné na 11. až 13. místě se střetly v play-out (3x doma a 3x venku). Poslední 13. místo bylo sestupové a 12. místo znamenalo baráž o 1. ligu. V baráži se předposlední tým střetl s vítězem 2. hokejové ligy.\n\nBaráž o Slovnaft extraligu měl odehrát vítěz 1. hokejové ligy a mužstvo umístěné v extralize na 10. místě na čtyři vítězná utkání. Avšak celkovým vítězem se stal klub HC 46 Bardejov, který je úředně veden jako B-tým celku HC Košice a nemohl tudíž podle regulí svazu usilovat o postup. Baráž o extraligu se tak nekonala. Extraligový klub HC Slovan Bratislava odešel hrát Kontinentální hokejovou ligu. O uvolněné místo v extralize projevily zájem kluby HK Spišská Nová Ves, MHk 32 Liptovský Mikuláš, HC 07 Prešov, HC Dukla Senica a ŠHK 37 Piešťany. Slovenský svaz ledního hokeje rozhodl, že do extraligy zařadí klub ŠHK 37 Piešťany (poraženého finalistu playoff). Tým HK Púchov sestoupil do 2. ligy.\n\n\n\n\n"}
{"id": "884642", "url": "https://cs.wikipedia.org/wiki?curid=884642", "title": "Juilliard School", "text": "Juilliard School\n\nJuilliard School je jedna z předních světových uměleckých škol. Sídlí v New Yorku. Poskytuje vysokoškolské vzdělání v oboru hudebním, tanečním a dramatickém.\n\nŠkola byla založena v roce 1905 jako „Institute of Musical Art“ s cílem stát se vzdělávací institucí takové úrovně jako věhlasné školy v Evropě, kam do té doby odcházeli nejpokročilejší američtí hudebníci studovat. V roce 1924 založili správci pozůstalosti po Augustu Juilliardovi, bohatém textilním obchodníkovi, který odkázal velké jmění na rozvoj hudby, nadační školu „Juilliard Graduate School“, jež měla pomáhat nadaným studentům dokončit vzdělání. O dva roky později došlo ke sloučení obou škol a byla vytvořena „Juilliard School of Music“. V roce 1951 se zaměření školy rozšířilo o taneční obor a v roce 1968 o obor dramatický, což mělo za následek změnu v názvu na „The Juilliard School“. Od roku 1969 má škola sídlo v Lincoln Center, nejvýznamnějším kulturním centru New Yorku. \n"}
{"id": "884644", "url": "https://cs.wikipedia.org/wiki?curid=884644", "title": "Kamil Sedláček", "text": "Kamil Sedláček\n\nKamil Sedláček (7. července 1926 Třebíč – 17. října 2011 Prostějov) byl český tibetolog a komparativní sinotibetský jazykovědec. \n\nVystudoval Obchodní akademii Dr. Albína Bráfa v Třebíči, maturitní zkoušku složil v roce 1946. V roce 1952 dokončil studia financí, angličtiny a ruštiny na Vysoké škole ekonomické v Praze. Současně studoval moderní čínštinu na Jazykovém institutu a na Karlově univerzitě. Mezi lety 1952 a 1953 absolvoval povinnou vojenskou službu. Později se začal věnovat intenzivnímu studiu tibetštiny a následně i studiu sino-tibetské historické a komparativní jazykovědě a to pod dohledem dlouholetého kolegy a přítele George de Roericha. V roce 1968 získal titul CSc. v moderní Tibetologii na Orientálním ústavu ČSAV. V říjnu 1974 obhájil dvě vědecké práce na orientálním ústavu Ruské akademie věd, když mu prezidium ČSAV neumožnilo tyto práce obhájit v Československu (práce zmizely a výsledky zkoušky byly uznány až v roce 2004). To byl jediný způsob, jak získat titul doktora věd v oboru sinotibetské historické a komparativní filologie. Mezi roky 1978 a 1991 Kamil Sedláček pracoval jako překladatel technických dokumentů z ruštiny, angličtiny, němčiny a mongolštiny pro důlní společnost Intergeo. V roce 1981 navštívil Mongolskou akademii věd a klášter Gandantegchinien v Ulaanbaataru z důvodu předání dvou svazků učebnice moderní tibetštiny nazvané \"Tibetan Newspaper Reader\" (česky \"Čtenář tibetských novin\"), které byl autorem a která zahrnuje texty z 1114 dokumentů, které jím byly poprvé popsány na mezinárodní úrovni (Lipsko, 1972). Od roku 1991 do roku 2007 působil jako soudní tlumočník z angličtiny, němčiny, ruštiny, ukrajinštiny, rumunštiny a moldavštiny na krajském soudu v Brně. 23. února 2010 obdržel Oborovou medaili Josefa Dobrovského pro významné úspěchy ve studiu Sino-tibetských jazyků.\n\nV roce 2008 vyřešil problém, který spočívá ve stanovení vztahu mezi ketštinou a čínsko-tibetskými jazyky (jazykem mluví Ketové v oblasti Sibiře, cca několik set mluvčích). Ketština je příbuzná jazykům indiánů Na-Dené.\n\nKamil Sedláček byl členem následujících vědeckých společností:\n\n\nSvá díla publikoval německy a anglicky\n\n"}
{"id": "884646", "url": "https://cs.wikipedia.org/wiki?curid=884646", "title": "Černý blesk", "text": "Černý blesk\n\nČerný blesk ( – \"Čornaja Molnija\") je ruský film z roku 2009. Byl natočen v produkci Timura Bekmambetova režiséry Alexandrem Vojtinským a Dmitrijem Kiseljovem podle scénáře Dmitrije Alejnikova a Alexandra Talala.\n\nDěj filmu se odehrává v době, ve které se natáčel. Hlavní hrdina \"Dmitrij Majkov\" (hraný Grigorijem Dobryginem) z nepříliš bohaté rodiny je běžným studentem Lomonosovy univerzity v Moskvě. Jeho otec (hraný Sergejem Garmašem) mu věnuje k narozeninám automobil GAZ-21 „Volha“ z hlediska stáří už v podstatě veterán. Ve skutečnosti se jedná o maskovaný prototyp využívající převratný „nanopohon“, pozůstatek kdysi zrušeného tajného vědeckého projektu.\n\nPrávě nanopohon je cílem magnáta Kupcova (Viktor Veržbickij), který chce jeho sílu využít k proražení tektonické desky pod Moskvou, aby se dostal k diamantům (a je mu jedno, že tím celé město ohrozí). Jeho nedostatečně informovaní lidé skutečně Volhu našli, ale bez Kupcovova vědomí ji za pakatel prodali. Kupcov coby úspěšný podnikatel navštíví univerzitu, kde přednáší studentům a vyzdvihuje sobectví a dokonce hovoří přímo s Majkovem, aniž by tušil, že se hledaná Volha dostala do jeho rukou. Majkov zamilovaný do spolužačky Anastasije (hrané Jekatěrinou Vilkovou) a hledající, jak ji zaujmout, Kupcovově názoru uvěří, když vidí úspěch spolužáka Maxe (hraného Ivanem Židkovem).\n\nMajkov si začne přivydělávat rozvážením květin. Kupcovovi muži jej v ulicích Moskvy vypátrají a ve snaze jim uniknout Majkov náhodou odhalí skrytý nanopohon, díky které se automobil vznese. Kvůli neschopnosti automobil ovládat ovšem vzápětí havaruje do opuštěné továrny. Začne pátrat po historii vozu a stopy zanechané v přihrádce jej přivedou ke dvojici manželů Perepjlokinových (hrají je Valerij Zolotuchin a Jekatěrina Vasiljeva), bývalých vědců, kteří se na vynálezu podíleli. Malkov předstírá, že je novinářem dokumentujícím dávný zapomenutý projekt a získá jejich důvěru, takže mu dokonce věnují manuál, pomocí kterého se naučí automobil plně ovládat.\n\nMajkov nově nabyté možnosti začne využívat při svém rozvážení květin. Díky tomu, že se může létáním vyhnout dopravním zácpám, se mu daří vydělávat slušné peníze. Plně se soustředí na vlastní prospěch a rozhodne se nepomoci muži, který je pobodán na ulici. Až později zjistí, že to byl jeho otec. Zpytuje svědomí a rozhodne se používat schopnosti svého automobilu ke konání dobrých skutků. Tím se dostane do centra pozornosti médií, která začnou vydávat zprávy o různých zásazích „Černého blesku“.\n\nKupcov mezitím zvolí alternativní postup a zajme vědce, kteří kdysi vynález sestrojili. Přinutí je udělat z jeho Mercedesu druhý létající vůz, tentokrát sice navíc opatřený zbraněmi, ovšem naopak bez klíčové součástky vytvářející „nanopalivo“ – Kupcovův vůz je tak použitelný jen po omezenou dobu, než dojde nanopalivo nalezené ve staré laboratoři. Proto Kupcov nechá jednoho z vědců uniknout na vrchol mrakodrapu a když se Majkov vypraví na jeho záchranu, sestřelí jej raketou a ukradne mu „nanokatalyzátor“. Majkov se svou Volhou nejdřív bezmocně spadnou do zamrzlé Moskvy, ale pak si Majkov vzpomene, že pro případ výpadku nanokatalyzátoru je vůz vybaven malou zásobou náhradního nanopaliva. Podaří se mu opět nastartovat a doletět si zpět na Kupcovovu základnu pro nanokatalyzátor. Kupcov se ovšem mezitím zmocní Anastasije a nabídne ji Majkovovi za nanokatalyzátor. Při schůzce nad Rudým náměstím se Anastasiji podaří s Majkovovou pomocí Kupcovovi uniknout a ten pak vytlačí Kupcovovo auto na hranici vesmíru, kde ho nechá bez paliva jeho osudu.\n"}
{"id": "884647", "url": "https://cs.wikipedia.org/wiki?curid=884647", "title": "Benedikt Venusi", "text": "Benedikt Venusi\n\nBenedikt Bernhard Venusi (2. února 1751 – 13. ledna 1823) byl v letech 1798–1823 v pořadí 38. opatem cisterciáckého kláštera v Oseku u Duchcova.\n\nNarodil se v městečku Hrob, a v roce 1771 vstoupil do oseckého kláštera. V únoru 1775 složil řeholní sliby a v roce 1779 přijal kněžské svěcení. Po smrti Mauritia Elbela byl zvolen komunitou opatem. Jako opat velice podporoval vědeckou práci svých spolubratří. V klášteře založil numismatickou sbírku, rozšířil knihovnu a obrazárnu. Napsal knihu výkladů na Pentateuch. Byl dobrým varhaníkem a houslistou, sám také komponoval.\n\nKlášter se musel potýkat s velkými těžkostmi. Během napoleonských válek utrpěl totiž velké škody (vyčíslené na asi 70000 zlatých), za které byla poskytnuta pouze mizivá kompenzace. Venusi nemohl s tímto neutěšeným stavem příliš dělat, a klášter se plně vzpamatoval až za jeho nástupce Chrysostoma Astmanna. Venusi zemřel v Oseku 13. ledna 1823.\n\n\n\n"}
{"id": "884653", "url": "https://cs.wikipedia.org/wiki?curid=884653", "title": "Južne", "text": "Južne\n\nJužne ( , – \"Južnoje\" nebo – \"Južnij\") je přístavní město na břehu Černého moře v Oděské oblasti na Ukrajině. Spolu s Oděsou a Čornomorskem patří mezi tři největší přístavy Ukrajiny a ve skutečnosti s nimi tvoří jediné souměstí. V samotném Južném žilo v roce 2001 bezmála 24 tisíc obyvatel.\n\n"}
{"id": "884655", "url": "https://cs.wikipedia.org/wiki?curid=884655", "title": "Chrysostomus Astmann", "text": "Chrysostomus Astmann\n\nJoannes Chrysostomus Astmann (14. července 1775 Most – 5. srpna 1834 Osek u Duchcova) byl v letech 1823–1834 v pořadí 39. opatem cisterciáckého kláštera v Oseku u Duchcova, generálním vikářem a visitátorem řádové provincie cisterciáků Bohemia.\n\nNarodil se v Mostě v roce 1775 jako Josef Astmann. Vstoupil do oseckého kláštera, kde přijal jméno Jan Chrysostom (řeholní patron sv. Jan Zlatoústý – řecky \"Ιωάννης ο Χρυσόστομος\", tedy \"Ioannes Chrysostomos\"). Vystudoval filozofii a teologii na pražské Karlo-Ferdinandově univerzitě a byl vysvěcen na kněze. Kromě toho působil jako pedagog, od roku 1810 byl prefektem gymnázia v Chomutově (které po odchodu jezuitů převzali a v letech 1773–1909 spravovali osečtí cisterciáci).\n\nV roce 1823 byl zvolen v Oseku opatem. Zasloužil se o jeho hospodářskou stabilizaci po následcích napoleonských válek. Kromě toho zastával nejvyšší řídící a kontrolní funkce české řádové provincie cisterciáků: od 8. ledna 1825 byl jejím generálním vikářem a v letech 1826-1834 visitátorem. V dalších aktivitách mu po roce 1832 zabránila dlouhá a těžká nemoc. Zemřel v Oseku v srpnu roku 1834.\n\n\n"}
{"id": "884659", "url": "https://cs.wikipedia.org/wiki?curid=884659", "title": "Hřebčín Mimoň", "text": "Hřebčín Mimoň\n\nHřebčín Mimoň byl v Mimoni na Českolipsku založen v roce 1965. Vychoval zde řadu kvalitních koní, anglických plnokrevníků včetně vítězů Československého derby. Velký areál je určen na jaře 2013 do dražby.\n\nHřebčín byl v Mimoni založen v roce 1965. Tehdy byl základem dovoz plnokrevných a polokrevných koní z SPP Chomutov – Ahníkov. O dva roky později se ze Zákup přestěhovaly další koně a mimoňský areál byl doplněn o další stáje. V roce 1969 začaly nákupy kvalitních koní v zahraničí (Francie, SSSR). Další dostavby areálu následovaly po roce 1970, v Heřmaničkách u České Lípy vznikla i filiálka hřebčína s 26 boxy. Po roce 1990 byl hřebčín administrativně oddělen od Velkovýkrmen Zákupy a pak prodán.\n\nMajitelem hřebčína v Mimoni II Okrouhlická 144 se stal PhDr. Zbyněk Pulec a poté jej přejmenoval na \"Pulec hřebčín Mimoň, s.r.o.\" Po roce 2009 došlo k útlumu chovatelské závodní a chovatelské činnosti, hřebčín se zaměřil jen na obchod s koňmi.\n\nKvůli finančním problémům majitele se areál rozhodl prodat. Dražba areálu bude probíhat 10. dubna 2013 v Praze. První nabídka je 13 milionů Kč. Prodej se tehdy nepodařil, až na jaře 2014 byl areál prodán. Kupcem se stala firma Maestoso Luna.\n\nJmenovaná společnost na neděli 12. července 2015 připravila obnovení dostihů po čtyřleté pauze, prvním dostihem je \"Cena společnosti Charvát Group\".\nPo roce 1980 odtud vzešli vítězové tehdy prestižního Československého derby, Taran a Trocadero, úspěchy zaznamenala i L´Avenir, Silistra, Granda a další. Po roce 2010 si zde ustájil své koně čečenský prezident Ramzan Kadyrov. Staral se mu o ně žokej Arslangirej Šavujev.\n\n"}
{"id": "884661", "url": "https://cs.wikipedia.org/wiki?curid=884661", "title": "Reeva Steenkampová", "text": "Reeva Steenkampová\n\nReeva Steenkampová (nepřechýleně \"Steenkamp\", 19. srpna 1983, Kapské Město – 14. února 2013, Pretorie) byla jihoafrická modelka, kterou v roce 2013 zastřelil její partner, jihoafrický tělesně postižený běžec Oscar Pistorius.\n\nNarodila se v Kapském Městě, později se rodina přestěhovala do Port Elizabeth. Od 14 let se věnovala modelingu. V roce 2005 získala bakalářský titul na Metropolitní univerzitě Nelsona Mandely v oboru práva. Jako modelka pracovala například pro FHM, Avon a Fashion TV.\n"}
{"id": "884666", "url": "https://cs.wikipedia.org/wiki?curid=884666", "title": "Ken Wilber", "text": "Ken Wilber\n\nKenneth Earl Wilber (* 31. leden 1949) je americký psycholog a filosof, který bývá řazen k transpersonální psychologii, hlubinné psychologii, mysticismu, new age či hlubinné ekologii. Svou filozofii nazývá Integrální teorie, roku 1998 k jejímu šíření založil \"Integral institute\". K jeho nejznámějším knihám patří \"Theory of Everything\", \"Stručná historie všeho\" a magnum opus \"Pohlaví, ekologie, duchovnost\" (\"Sex, Ecology, Spirituality)\".\n\nZákladními kameny integrální teorie je koncept \"holonu\" (což je pojem původně zavedený Arthurem Koestlerem) a tzv. kvadrantu. Pojem holon má vyjádřit, že každá entita má podvojný charakter: na jedné straně má autonomní existenci a existuje sama pro sebe, na druhé je součástí vyšších celků, je na nich závislá, je jimi ovlivňována a ovlivňuje je (obvyklým příkladem bývá buňka lidského těla či jedinec v rámci společnosti). Celostní je takový pohled, který vnímá oba charaktery a udržuje je v rovnováze.\n\nPodobnou rovnováhu Wilber hledá v tzv. kvadrantu. Vzhledem k tomu, že člověk a jeho mysl je rovněž holonem, nelze na ni uplatnit jediný model při pokusu ji pochopit – je souběžně „já“, „to“, „my“ i „ti“. To vytváří jakési částečně samostatné oblasti: „já“ podle Wilbera nejlépe popisuje Freudova psychoanalýza, „to“ Skinnerův behaviorismus, „my“ Gadamerova hermeneutika a „ti“ Marxova ekonomická teorie. To vytváří jakýsi teoretický kvadrant, v němž jednotlivé části jsou komplementární a je třeba se je tak naučit vnímat, byť zdánlivě se jednotlivé způsoby pohledu vylučují.\n\nObecně je dle Wilbera kvadratický pohled nutný na každý holon, byť výkladové modely už nejsou stejné jako u člověka a jeho subjektivity.\n\nS pomocí kvandrantu Wilber nastolil i svou teorii pravdy. I pravdy existují čtyři (individuálně-vnitřní – autenticita, individuálně-vnější – fakticita, kolektivně-vnitřní – spravedlnost, kolektivně-vnější – funkčnost).\n\nKromě Freuda, Marxe, Skinnera a Gadamera Wilber ovšem syntetizuje mnoho jiných teorií, užívá myšlenky kvantového fyzika Davida Bohma, fyzika Ilji Prigogina, psychologů Jeana Piageta, Carla Gustava Junga, Erika Eriksona či Abrahama Maslowa, spisovatelů Aldouse Huxleyho či Ralpha Waldo Emersona, řady západních klasiků (Platón, Plótínos) či východní filozofie (zejména Šrí Aurobindo), pro niž se nadchl již v mládí, kdy se buddhismus a taoismus v 60. letech staly v USA velmi populární.\n\n\n\n"}
{"id": "884667", "url": "https://cs.wikipedia.org/wiki?curid=884667", "title": "Rozloučení navždy (Hvězdná brána)", "text": "Rozloučení navždy (Hvězdná brána)\n\nRozloučení navždy je 10. epizodou 3. řady sci-fi seriálu \"Hvězdná brána\".\n\nSG-1 zachraňuje skupinu Abydosanů včetně Kasufa. Dr. Jackson se opět setkává se Sha're/Amaunet. Zatímco SG-1 bojuje s armádou Jaffů, Jackson jde do stanu za Amaunet a ptá se jí kde má syna. Amaunet se jej pokusí zabít \"ozbrojenou rukou\". V okamžiku, kdy Jackson upadá do bezvědomí, vstupuje Teal'c a zabije Amaunet tyčovou zbraní.\n\nV SGC se Jackson probouzí na ošetřovně. Zpočátku si nic nepamatuje, ale Teal'c mu řekne, že musel zabít jeho ženu Sha're, aby mu zachránil život. Jackson odmítá věřit, že je jeho žena mrtvá, dokud mu neukáží její tělo, které vzali na základnu, aby mohla být později pohřbena podle Abydosanských tradic. Daniel obviňuje Teal'ca a ostatní, že nenechali Sha're na planetě, kde by ji našli Jaffové a dali do sarkofágu. Je mu však řečeno, že nezbyl nikdo, kdo by to mohl udělat, protože pozemšťané zvítězili.\n\nKdyž Jackson usne, zjeví se mu ve snu Sha're, která mu říká, že mu přišla říct o synovi. Dříve než může pokračovat se Jackson probudí. Když zjistí, že to byl jen sen, a že Sha're je opravdu mrtvá, předává Jackson svou rezignaci generálu Hamondovi a začíná si balit věci. Teal'c se přicházi Jacksonovi omluvit, ale ten jeho omluvu nepříjmá.\n\nNásledující dny se Jacksonovi začne zjevovat ve snech Sha're stále častěji. Jackson postupně ze snů zjišťuje, co mu chce Sha're sdělit. Jackson se musí vrátit do SGC, najít jejího syna, který je \"Harcesis\" a musí také odpustit Teal'covi.\n\nKdyž se Jackson prubudí jde za Teal'cem a ten mu vysvětlí co mu Sha're řekla o \"Harcesisovi\". Teal'c říká, že Harcesis je dítě dvou goa'uldských hostitelů. Tato forma reprodukce je mezi Goa'uldy zakázána pod trestem smrti a takové dítě musí být zabito.\n\nJackson nakonec Teal'covi odpustí a vrátí se k SGC. Jde na planetu, kde Sha're zemřela. Zde ji vidí naposled a Sha're mu řekne, že chlapec je ukryt na místě zvaném Kheb. Jackson jí slibuje, že jej najde.\n"}
{"id": "884669", "url": "https://cs.wikipedia.org/wiki?curid=884669", "title": "Popis pracovního místa", "text": "Popis pracovního místa\n\nPopis pracovního místa poskytuje základní informace o práci členěné podle jednotlivých bodů daného názvu pracovního místa, o vztazích podřízenosti a nadřízenosti, o celkovém účelu a hlavní odpovědnosti nebo hlavních úkolech či povinnostech. \n\nZákladní údaje lze doplnit dalšími informacemi, které poskytují více podrobností o povaze a obsahu práce, o faktorech nebo kriteriích určujících její úroveň pro účely hodnocení práce nebo kompetence (centrální databáze kompetencí) sloužící jako pomůcka při přípravě vzdělávacích programů a pro využití v assessment centrech. Pokud se zaměříme na aspekty chování role hrané držitelem pracovního místa, je možné přeměnit základní popis pracovního místa na úplnou definici role.\n\nZákladní popis pracovního místa může být využit k:\n\nPopisy pracovních míst by neměly jít do velkých detailů. Měly by především definovat očekávaný přínos držitelů pracovních míst ve formě výsledků, kterých by měli dosáhnout (hlavní zodpovědnosti, klíčové oblasti výsledků nebo hlavní úkoly, činnosti nebo povinnosti) a jejich postavení v organizaci (vztahy podřízenosti a nadřízenosti).\n\nPři přípravě tohoto typu popisu pracovního místa je třeba vzít v úvahu dva faktory:\n\nPopis pracovního místa pro organizační účely, pro získávání pracovníků nebo pro účely pracovní smlouvy obsahuje zejména:\nPožadavky na výkon jednotlivých povolání (pracovní místa) na trhu práce monitoruje a eviduje Národní soustava povolání a to ve svém katalogu povolání. V katalogu povolání naleznete nejaktuálnější informace o povoláních na českém trhu práce – o jejich náplni, potřebných znalostech a dovednostech pro výkon povolání, mzdách, volných místech a další zajímavosti. Dle Zákona o zaměstnanosti č. 435/2004 Sb. § 6 zodpovídá za Národní soustavu povolání Ministerstvo práce a sociálních věcí a její tvorbou a aktualizací je pověřena její přímo řízená organizace Fod dalšího vzdělávání.\n\n\n"}
{"id": "884679", "url": "https://cs.wikipedia.org/wiki?curid=884679", "title": "Mistrovství světa v klasickém lyžování 2013", "text": "Mistrovství světa v klasickém lyžování 2013\n\nMistrovství světa v klasickém lyžování 2013 probíhalo ve dnech 20. února až 3. března 2013 v italském Val di Fiemme. Bylo to již potřetí, co se zde šampionát konal, předtím to bylo v letech 1991, 2003.\n"}
{"id": "884685", "url": "https://cs.wikipedia.org/wiki?curid=884685", "title": "Paolo Di Canio", "text": "Paolo Di Canio\n\nPaolo Di Canio (* 9. července 1968, Řím, Itálie) je bývalý italský fotbalista, který byl znám svou výbušnou povahou. Po skončení aktivní hráčské kariéry se stal trenérem. Od března do září 2013 vedl anglický klub Sunderland AFC, s nímž dokázal vyhrát pouze 3 zápasy. Sám sebe označoval za fašistu. Je držitelem ceny FIFA Fair Play Award za rok 2001, když odmítl skórovat proti z předešlého zákroku zraněnému brankáři.\n\n\n\n\n\n"}
{"id": "884690", "url": "https://cs.wikipedia.org/wiki?curid=884690", "title": "Johannes Herbert", "text": "Johannes Herbert\n\nJohannes Herbert (28. října 1912, Groß-Zimmern – 30. prosince 1978) byl německý zápasník, věnoval se oběma stylům. Se zápasem začínal ve Stuttgartu, v klubu KV 1895.\n\nV roce 1936 si vybojoval účast na olympijských hrách v Berlíně, kde ve volném stylu v bantamové váze vybojoval bronzovou medaili. V roce 1937, na mistrovství Evropy v řecko-římském zápase v Paříži, vybojoval 4. místo. V roce 1938 byl vicemistrem Německa v řecko-římském stylu a v roce 1935 a 1936 třetí v obou stylech.\n\nV roce 1939 ukončila jeho aktivní kariéru druhá světová válka. Po jejím skončení působil mnoho let jako rozhodčí.\n\n"}
{"id": "884702", "url": "https://cs.wikipedia.org/wiki?curid=884702", "title": "Ross Flood", "text": "Ross Flood\n\nRoss Flood (28. prosince 1910, Braman - 23. května 1995, Stillwater) byl americký zápasník. V roce 1936 na olympijských hrách v Berlíně, ve volném stylu v bantamové váze vybojoval stříbrnou medaili.\n\n"}
{"id": "884707", "url": "https://cs.wikipedia.org/wiki?curid=884707", "title": "Marie Žofie Falcko-Neuburská", "text": "Marie Žofie Falcko-Neuburská\n\nMarie Žofie Falcko-Neuburská (6. srpna 1666, zámek Benrath – 4. srpna 1699, Lisabon) byla portugalská královna, druhá manželka Petra II.\n\nMarie Žofie byla dcerou kurfiřta Filipa Viléma Falckého a jeho druhé manželky Alžběty Amálie. Její rodina byla známá plodností, proto se jedna z jejích sester Eleonora stala římskoněmeckou císařovnou a další sestra Marie Anna španělskou královnou. V Portugalsku také nastal problém s nástupnictvím – dědička trůnu a jediná dcera krále Petra Isabela Luisa z Braganzy byla odmítnuta většinou evropských vládců kvůli jejímu chabému zdraví a striktním portugalských zákonům o nástupnictví.\n\nPortugalský ambasador Manuel da Silva Teles (povzbuzený císařovnou Eleonorou) odjel do Heidelbergu, aby jménem krále Petra žádal o ruku Marie Žofie. 22. května 1687 byla podepsána manželská smlouva a 2. července toho roku bylo uzavřené manželství v zastoupení. Do Lisabonu Marie Žofie dorazila 12. srpna 1687, v ten samý den proběhla oslava a formální sňatek s králem Petrem.\n\nMladá královna si rychle získala náklonnost své nevlastní dcery, která byla jen o šest let mladší. Sám Petr, kterému brzy dala syna, ji prý také miloval. Jejich první syn sice žil jen tři týdny, ale ten druhý se stal otcovým nástupcem jako Jan V. Portugalský. Královna měla spory týkající se etikety se svou ovdovělou švagrovou Kateřinou, ale byla oblíbená díky své štědrosti, charitativní činnosti a zbožnosti.\n\nMarie Žofie zemřela dva dny před svými třicátými třetími narozeninami, 4. srpna 1699. Zemřela na horečku, což byl možná symptom erysipelu.\n\n"}
{"id": "884716", "url": "https://cs.wikipedia.org/wiki?curid=884716", "title": "Itálie na Letních olympijských hrách 1920", "text": "Itálie na Letních olympijských hrách 1920\n\nItálii na Letních olympijských hrách v roce 1920 reprezentovala výprava 174 sportovců (173 mužů a 1 žena) v 18 sportech.\n"}
{"id": "884739", "url": "https://cs.wikipedia.org/wiki?curid=884739", "title": "Aatos Jaskari", "text": "Aatos Jaskari\n\nAatos Jaskari (26. dubna 1904, Nurmo - 16. března 1962) byl finský zápasník, věnoval se oběma stylům. Byl členem sportovního klubu Nurmon Jymy.\n\nV roce 1932 startoval na olympijských hrách v Los Angeles v obou stylech a to v nejlehčí, tedy bantamové váze. V zápase řecko-římském vypadl ve druhém kole. O poznání lépe se mu dařilo ve volném stylu, ve kterém vybojoval bronzovou medaili. V roce 1936 na hrách v Berlíně vybojoval ve stejné kategorii 5. místo.\n\nZápasu se věnoval také jeho syn Tauno Jaskari.\n\n"}
{"id": "884744", "url": "https://cs.wikipedia.org/wiki?curid=884744", "title": "Minulost a přítomnost", "text": "Minulost a přítomnost\n\nMinulost a přítomnost je 11. epizoda 3. řady sci-fi seriálu \"Hvězdná brána\".\n\nTým SG-1 se na další misi dostane na planetu Vyus, kde mezi obyvateli nejsou žádní staří lidé a ani děti. Vyané zároveň také trpí záhadnou amnézií a nepamatují si nic před takzvaným \"Vorlixem\", což byla zřejmě celoplanetární katastrofa. Seznámí se zde s Ornerem a Ke'rou, která nyní vyany vede a také se snaží najít lék na amnézii.\n\nKe'ra, jež se sblíží s Danielem Jacksonem, se spolu s Ornerem a další vyankou jménem Mayris vydává společně s týmem SG-1 na Zemi. Doufají, že Dr. Fraiserová jim pomůže najít lék. Fraiserová zjistí, že příčinou amnézie je insekticid zvaný \"Dargol\". Tato látka způsobuje omlazení a jejím vedlejším efektem je amnézie. To vysvětluje nepřítomnost starých lidí na planetě, protože vyané jsou ti \"staří\".\n\nJak výzkum postupuje, SG-1 začíná tušit, že Ke'ra není osobou, kterou se zdá být. Nakonec pomocí testu DNA Ke'ry dojde Fraiserová k závěru, že Ke'ra je Linea (viz epizoda \"SG1:Ve vězení\") a svým pokusem s \"Dargolem\" zapříčinila \"Vorlix\".\n\nGenerál George Hammond dovolí Ke'ře asistovat při hledání léku Dr. Fraiserové. Lék je nakonec vyroben. Ke'ře se začínají vracet její vzpomínky a uvědomuje si rozpolcenost své osobnosti. Rozhodne se tedy spáchat sebevraždu. Dr. Jackson jí v tom zabrání a navrhne jí jiný způsob jak zničit Lineu. Ke'ra si vezme malé množství \"Dargolu\", který způsobil \"Vorlix\". Ke'ra ztrácí opět všechny vzpomínky. Nepamatuje si kdo je a nikoho nepoznává. Vyané souhlasí, aby se Ke'ra vrátila s nimi zpátky na Vyus.\n"}
{"id": "884752", "url": "https://cs.wikipedia.org/wiki?curid=884752", "title": "Marek Špilár", "text": "Marek Špilár\n\nMarek Špilár (11. února 1975 Stropkov – 7. září 2013 Prešov) byl slovenský fotbalový obránce a reprezentant. 7. září 2013 spáchal ve věku 38 let sebevraždu skokem z okna bytu v pátém poschodí.\n\nMimo Slovensko působil na klubové úrovni v ČR, Belgii a Japonsku.\n\nHrál za MŠK Tesla Stropkov, FC Petra Drnovice, 1. FC Tatran Prešov, 1. FC Košice, FC Baník Ostrava, SK Sigma Olomouc, Club Brugge KV a Nagoya Grampus Eight. V české lize nastoupil ve 39 utkáních. Za reprezentaci Slovenska nastoupil ve 30 utkáních.\nŠpilár debutoval v A-týmu Slovenska 2. 2. 1997 v přátelském utkání v Cochabambě proti Bolívii (výhra 1:0). Celkem odehrál v letech 1997–2002 za slovenský národní tým třicet zápasů, gól nevstřelil.\n\n"}
{"id": "884761", "url": "https://cs.wikipedia.org/wiki?curid=884761", "title": "Hermann Rorschach", "text": "Hermann Rorschach\n\nHermann Rorschach (8. listopad 1884, Curych – 1. duben 1922, Herisau) byl švýcarský psycholog a psychiatr, autor nejznámějšího projektivního testu na světě, tzv. Rorschachova testu, který popsal prvně roku 1921 v knize \"Psychodiagnostik\". Brzy nato zemřel a slávy svého hlavního objevu se tak již nedožil.\n\nV mládí chtěl být malířem. Tento svůj zájem využil i při tvoření svého testu. Původní Rorschachův test tvoří deset karet s různými inkoustovými skvrnami. Pacient je vyzván, aby popsal, co ve skvrnách vidí, a je usuzováno, že do abstraktních tvarů bude projikovat (projektovat) nevědomé problémy či při asociacích osvědčí svou psychickou konstituci. Rorschach začal test vyvíjet nejprve s dětmi, povšiml si, že dětské asociace jsou u abstraktních obrázků tvořených skvrnami typické. Podobnou typičnost později objevil i u dospělých. Asociace zdravých, neurotických a psychotických jedinců se typicky liší. Test se stal symbolem psychologie jako takové a byl často citován a ironizován v populární kultuře (např. postava Rorschach v komiksu Watchmen – Strážci). \n\nByl žákem Eugena Bleulera, ovlivnil ho i Carl Gustav Jung svou teorií introverze a extroverze. Byl volně navázán na psychoanalytické hnutí.\n\n"}
{"id": "884762", "url": "https://cs.wikipedia.org/wiki?curid=884762", "title": "Itálie na Letních olympijských hrách 1912", "text": "Itálie na Letních olympijských hrách 1912\n\nItálii na Letních olympijských hrách v roce 1912 reprezentovala výprava 66 sportovců (66 mužů a 0 žen) v 8 sportech.\n"}
{"id": "884763", "url": "https://cs.wikipedia.org/wiki?curid=884763", "title": "Kustaa Pihlajamäki", "text": "Kustaa Pihlajamäki\n\nKustaa Kustaanpoika Pihlajamäki (7. dubna 1902, Nurmo – 10. února 1944, Helsinki) byl finský zápasník, věnoval se oběma stylům.\n\nČtyřikrát startoval na olympijských hrách ve volném stylu a vybojoval tři cenné kovy. V roce 1924 na hrách v Paříži vybojoval zlatou medaili v bantamové váze. O čtyři roky později na hrách v Amsterdamu vybojoval stříbrnou medaili v pérové váze a v roce 1936 na hrách v Berlíně vybojoval zlato v pérové váze. Startoval také v roce 1932 na hrách v Los Angeles, kde v lehké váze vypadl ve třetím kole.\n\nVybojoval dest medailí na mistrovstvích Evropy, z toho 8 zlatých a 2 stříbrné.\n\nZápasu se věnoval také jeho bratranec Hermanni Pihlajamäki.\n\n"}
{"id": "884766", "url": "https://cs.wikipedia.org/wiki?curid=884766", "title": "Itálie na Letních olympijských hrách 1908", "text": "Itálie na Letních olympijských hrách 1908\n\nItálii na Letních olympijských hrách v roce 1908 reprezentovala výprava 66 sportovců (66 mužů a 0 žen) v 8 sportech.\n"}
{"id": "884770", "url": "https://cs.wikipedia.org/wiki?curid=884770", "title": "Itálie na Letních olympijských hrách 1900", "text": "Itálie na Letních olympijských hrách 1900\n\nItálii na Letních olympijských hrách v roce 1900 reprezentovala výprava 24 sportovců (23 mužů a 1 žena) v 7 sportech.\n"}
{"id": "884773", "url": "https://cs.wikipedia.org/wiki?curid=884773", "title": "Exploze panelového domu ve Frenštátě pod Radhoštěm", "text": "Exploze panelového domu ve Frenštátě pod Radhoštěm\n\nExploze panelového domu ve Frenštátě pod Radhoštěm se odehrála 17. února 2013, když po výbuchu plynu a následném požáru byl zničen třípodlažní panelový dům v ulici 6. května čp. 39. Výbuch měl na svědomí 57letý Antonín Blažek, který obýval přízemní byt a kterého sousedi označili za problémového podivína, jenž měl na svůj byt nařízenou exekuci. Blažek se tímto způsobem chtěl pomstít sousedům, s nimiž měl řadu sporů.\n\nV brzkých ranních hodinách pachatel uzamkl oba vchody od domu a jejich odemčení zabránil zalomením klíčů v zámku. Z domovního plynovodu následně nechal do domu unikat zemní plyn, a to jak z přívodu ve svém bytě, tak i z hlavního uzávěru plynu ve sklepě domu, z něhož s využitím svých zámečnických dovedností odstranil kuželový kohout. Když ho při práci ve sklepě vyrušil Vilém Špaček, soused z protějšího bytu, kterého ze spánku probudil hluk ze sklepa a zápach unikajícího plynu, pachatel mu odpověděl „To máte za to!“, vstoupil do svého bytu, kde krátce poté nezjištěným způsobem inicioval výbuch. Silně popálený a hořící pachatel pak ještě vystoupal do druhého podlaží, kde se vysmál přeživšímu sousedovi, který v troskách bytu hledal své děti. Do posledního podlaží domu, kde bydlel předseda sdružení vlastníků, už ale nedošel a svým zraněním podlehl na schodech.\n\nV troskách domu zahynulo včetně Antonína Blažka 6 lidí, dalších 11 lidí bylo zraněno, dva z nich byli v kritickém stavu. Kdyby však pachatel nebyl předčasně vyrušen sousedem, do půlhodiny by se podle policie plynem zaplnil celý dům a následný výbuch by pravděpodobně zničil celou budovu, usmrtil všech šestnáct lidí uvnitř a významněji zasáhl i sousední budovy a osoby v nich.\n\nS oběťmi výbuchu a pozůstalými projevilo solidaritu velké množství lidí, kteří na speciálním účtu shromáždili přibližně dvacet milionů korun. Z těch má být obyvatelům zničeného domu zajištěno nové bydlení.\n\n\n"}
{"id": "884782", "url": "https://cs.wikipedia.org/wiki?curid=884782", "title": "Local shared object", "text": "Local shared object\n\nLokální sdílené objekty (LSO, z anglického „Local shared objects“), jsou běžně nazývány jako flash cookies (díky podobnosti s HTTP cookie). Jsou to kousky dat, které webové stránky, využívající Adobe Flash, mohou ukládat na uživatelský počítač. LSO jsou používány všemi verzemi Adobe Flash Playeru od verze 6. Přestože webové stránky mohou využívat lokální sdílené objekty z důvodů, jakými jsou například ukládání uživatelských nastavení, existuje znepokojení týkající se snížení soukromí a porušení bezpečnosti prohlížečů.\n\nLokální sdílené objekty obsahují data, ukládaná konkrétními weby. Ve standardním nastavení nevyžaduje Flash Player povolení uživatele shromažďovat na jeho harddisku LSO. Klasická SWF aplikace, běžící ve Flash Playeru od verze 9 až 11, může ukládat až 100 kB dat na uživatelův pevný disk. Pokud se aplikace pokusí uložit více dat, než je přiděleno v původním nastavení, uživateli se zobrazí dialogové okno a požádá ho o další místo na disku.\n\nAdobe Flash Player nedovoluje ukládat LSO třetích stran mezi různými doménami. Například tedy není možné číst data LSO uložená stránkou „www.priklad1.cz“ ze stránky „www.priklad2.cz“. Přesto je ale možné, aby webová stránka první strany poslala data třetí straně skrze nastavení, uložené ve speciálním souboru XML. Ten lze pak propašovat v requestu třetí straně. Ukládání dat je u cizích LSO standardně povoleno, stejně jako jejich přístupnosti z různých prohlížečů na jednom stroji. Například:\n\nTato skutečnost se zásadně liší od „standardních“ cookies – ty mají samostatné oddělené úložiště pro každý webový prohlížeč.\n\nUživatel může zakázat ukládání LSO v \"Globálním nastavení\" Adobe Flash po kliknutí na prvek Adobe Flash Player. Tento akt má za následek permanentní uložení poslední flash cookie na harddisk, která informuje všechny následující weby o tom, že si uživatel nepřeje ukládat LSO. V tomto menu se nachází i možnost promazání všech aktuálně stažených LSO. Dále je možné omezit ukládání jen z určitých webů. Také lze omezit kapacitu pro ukládání (ze standardních 100 kB) zvolením položky „Nastavení“.\nExistují dále doplňky do prohlížečů či samostatné programy, které umožňují uživatelům Microsoft Windows promazat LSO (např. CCleaner).\nOd verze Flashe 10.3 „Správce online nastavení“ (umožňující uživatelům konfigurovat soukromí a bezpečnostní povolení pomocí webu Adobe) je nahrazeno „Správcem lokálního nastavení“ v rámci Ovládacích panelů Windows, MAC OS Nastavení systému, Linux KDE Systémového nastavení nebo Linux GNOME Systém > Nastavení. Uživatelé jiných operačních systémů stále používají Adobe Správce online nastavení. Minimálně od dubna 2012 (v 11.2.202.233) se při stahování nové verze Flashe resetuje nastavení pro bezpečnost i soukromí do standardního, což povoluje opětovné lokální ukládání a umožňuje žádat o přístup k médiím, což může být proti uživatelským preferencím.\n\nMnoho her v prohlížeči, založených na Flashi, používá LSO soubory k uchování uživatelových soukromých herních dat jako nastavení či dosažený postup ve hře. Obnova takovýchto dat vyžaduje větší porozumění softwaru, pro většinu běžných uživatelů to může být náročný úkol.\n\nUpgrade na novější verzi webového prohlížeče může způsobit ztrátu dat, stejně jako použití programů pro „čištění nepoužívaných souborů“ v počítači.\n\nKontrola prohlížečem je spojena se schopností prohlížeče mazat lokální sdílené objekty a zabránit neustálému vytváření trvalých LSO, pokud je povolen takzvaný privátní mód prohlížení (ten dnes podporují všechny významnější prohlížeče). Například Internet Explorer 8, uvolněný 19. března roku 2009, implementuje API, které dovoluje spolupracovat s doplňky prohlížeče a mazat trvale uložená data, pokud uživatel v menu zvolí příkaz Smazat historii prohlížení. Ačkoliv od jeho oznámení uplynuly již 2 roky, až 7. března 2011 představilo Adobe Flash Player v10.3, který byl tu dobu stále ve vývoji. Ten podporoval spolupráci s Internet Explorerem 8 a pozdějšími na promazávání LSO z lokálního úložiště rovnou z menu prohlížeče. \n\n5. ledna 2011 také dokončily společnosti Adobe Systems, Google Inc. a Mozilla Foundation nové API pro webové prohlížeče (nazvané jako NPAPI ClearSiteData). Toto bude umožňovat prohlížečům implementovat mazání LSO. 4 měsíce poté oznámilo Adobe, že Flash Player 10.3 umožňuje Mozilla Firefoxu 4 a „budoucím vydáním Aple Safari a Google Chrome“ mazat lokální sdílené objekty. Takže od verze 4 zachází Firefox s LSO stejným způsobem, jako s HTTP cookies – detekční pravidla, která byla dříve aplikována pouze na HTTP cookies jsou nyní aplikována i na LSO. Toto způsobuje ztrátu dat a zpětně nekompatibilní chování flashových aplikací pro ty uživatele Firefoxu a Flashe, kteří využívají HTTP cookies a LSO k rozdílným účelům. Toto mělo převážně dopad na komunitu hráčů flashových her, která do značné míry na LSO spoléhala k ukládání dosaženého skóre. V současné době se to řeší buď tak, že se nastaví prohlížeč do stavu, aby nikdy nemazal historii a cookies, či se použijí patche třetích stran, které toto chování potlačí.\n\nVe prospěch privátních režimů prohlížečů všech předních výrobců (Internet Explorer, Mozilla Firefox, Google Chrome a Safari (webový prohlížeč)) hovoří fakt, že tyto módy Adobe Flash Player od verze 10.1 (uvolněného 10. června 2010) podporuje. Lokální sdílené objekty vytvořené v tomto režimu prohlížeče se po ukončení sezení automaticky mažou. Ty LSO, které byly vytvořeny ve standardním režimu, jsou v režimu privátním nedostupné.\n\nVýchozí umístění pro Lokální sdílené objekty je závislé na konkrétním operačním systému. \n\nNa systémech Microsoft Windows řady NT 5.x a 6.x jsou umístěny v:\n\nV Mac OS X jsou ukládány v umístění:\n\nV Linuxu nebo Unixu se nachází zde:\nV Linuxových a Unixových systémech, kde je používán Gnash plugin, místo oficiálního Adobe Flash jsou soubory umístěny zde:\n\nPokud používáme Google Chrome, umístění se může změnit na:\n\nTak jako HTTP cookies, můžou být i flash cookies použity webovými stránkami ke sbírání informací o uživatelově pohybu na webu. A to někdy i v případech, kdy je uživatel přesvědčen o zákazu šíření těchto informací. Online banky, vlády, obchodníci, reklamní oddělení firem – ti všichni mohou využívat LSO ke sledování.\n10. srpna 2009 informoval magazín Wired o faktu, že více než polovina nejnavštěvovanějších stránek světa používají Lokální sdílené objekty, aby sledovaly své návštěvníky a ukládaly o nich informace, ale pouze 4 z nich se o tom zmínily ve svých předpisech týkajících se soukromí. V článku se dále píše: „Flash cookies jsou uživatelům webu relativně neznámé, dokonce i když si uživatel myslí, že si pročistil na svém počítači všechny sledovací objekty, nejpravděpodobněji tak neučinil.“ Dále se článek zmiňuje o tom, jak některé LSO slouží jako obnova pro HTTP cookies.\nPodle The New York Times se od července 2010 podalo nejméně 5 hromadných žalob ve Spojených státech proti mediálním společnostem kvůli používání LSO. \nV některých zemích je nelegální sledovat uživatele bez jeho vědomí a souhlasu. Například ve Spojeném království musí dát zákazníci souhlas s ukladáním ať už HTTP či flash cookies. \n\nLokální sdílené objekty byly prvním předmětem diskuze ve Federální obchodní komisi v lednu 2010. Předseda Jon Leibowitz mluvil o Adobe a LSO jako o „problému Flashe.“\n"}
{"id": "884790", "url": "https://cs.wikipedia.org/wiki?curid=884790", "title": "Wagyu", "text": "Wagyu\n\nWagyu znamená v překladu japonský skot. Jeho předchůdci se do Japonska dostali přibližně ve druhém století našeho letopočtu. Japonci byli převážně vegetariáni a skot využívali zejména při práci na rýžových polích a k převážení břemen. Díky členitému terénu byla migrace zvířat pomalá a omezená, takže tehdejší populace byly spíše izolované v malých oblastech a jejich křížení nebylo téměř možné. Od roku 1635 do roku 1868 byla díky vydaným dekretům japonská stáda oficiálně uzavřena. V současnosti existuje pět významných linií wagyu: Tajima (japonské černé), Hida (japonské hnědé), Tottori (japonské bezrohé), Shimane (japonské krátkorohé), a Kumamoto (Kumado Reds). Obecně je wagyu plemeno středního rámce a mimo mimořádného mramorování masa, díky kterému se proslavilo, disponuje také vynikající fertilitou, snadnými porody díky nízké porodní hmotnosti, a dobrým růstem.\n\nGeografická izolace a specifické podmínky odchovu vyústily v to, že maso tohoto plemene je celosvětově nejvyhledávanější hovězí pochoutkou. Při odchovu se používají různé chovatelské a krmné techniky. Výsledkem těchto specifických podmínek jsou zřetelně odlišné vlastnosti masa wagyu, které v průběhu let vedly k tomu, že se japonský skot stal světově proslulým. Maso skotu wagyu se označuje „Kobe Beef“. Takto označované však muže být pouze maso vyprodukované v japonském Kobe, kde produkce masa probíhá za standardů nařízených prefekturou. Maso jalovic se někdy označuje také jako hovězí Mastusaka. Po dvou dekádách výzkumu a vývoje je jasné, že konzumace masa wagyu přináší nesrovnatelně lepší požitek než konzumace kteréhokoli jiného hovězího masa. A to se odráží i na jeho ceně, která muže být vskutku astronomická.\n\nJaponci považují wagyu za jeden ze svých národních pokladů a jeho export mimo území Japonska byl staletí zakázán. Živá zvířata bylo v historii povoleno vyvézt pouze dvakrát. Do USA se první kusy vyvezly v roce 1976, za účelem výzkumu. Skot nakonec skončil v rukou několika komerčních chovatelů, kteří dnes produkují zástav zejména pro japonský trh. V USA se wagyu kříží převážně s aberdeen angusem. Další zemí, kam živé wagyu proniklo, byla Austrálie, ale díky kvalitě masa dosahované v japonských podmínkách se mnoho kusů narozených v Austrálii a USA vrací na výkrm do Japonska. Od roku 2007 je povoleno do Japonska na výkrm dovážet pouze zvířata mladší 20 měsíců.\n\nWagyu se obvykle poráží ve věku 30–35 měsíců. Dlouhý a pomalý výkrm je nezbytný pro správné ukládání tuku ve svalstvu. První evropskou zemí, která importovala maso a posléze i skot wagyu, bylo Nizozemsko. Následovaly Belgie (chov Cháteaux Altembrouck) a Velká Británie (chov Voelas Hall v severním Walesu). Dovoz probíhal téměř výhradně formou importu embryí.\n\nStejným způsobem proběhl v roce 2006 i první import genetického materiálu do České republiky, ze kterého se v roce 2007 narodil býk a jalovička. Plemenný býk Wagus, v jehož původu jsou spojeny linie Kedaka a Shimane, působil v roce 2009 a 2010 v inseminaci a jeho inseminační dávky jsou k dispozici i na českém trhu. Jalovička, vnučka významného producenta americké populace čistokrevného wagyu, byla po otelení od roku 2009 soustavně využívána pro produkci embryí. Výsledkem je narození celkem osmi čistokrevných wagyu telat v průběhu ledna až března 2011.\n\nPřáním všech příznivců plemene wagyu může být rozvoj populace tohoto jedinečného skotu. Bude se zřejmě jednat jak o rozvoj čistokrevné populace, tak i o velmi dobře osvědčené využití čistokrevných býku v českých současných stádech masného skotu s cílem kvalitativního zlepšení masné produkce.\n\nSpolečným záměrem Svazu chovatelů masného skotu ČR a tvořící se základnou chovatelů wagyu skotu v ČR je v blízké budoucnosti ustanovení plemenné knihy wagyu skotu. Jalovičky narozené v letošním roce na farmě v Pardubicích-Mněticích budou po dosažení pohlavní dospělosti využívány jako dárkyně embryí jednak pro tvorbu vlastního stáda, jednak pro prodej embryí. Letošní býčci jsou určeni pro působení v přirozené plemenitbě s cílem produkce jatečných i chovných (jalovičky) kříženců. Předpokládá se další rozvoj genetické rozmanitosti čistokrevné wagyu populace formou importu inseminačních dávek, embryí případně i plemenných zvířat.\n\n\n\n"}
{"id": "884792", "url": "https://cs.wikipedia.org/wiki?curid=884792", "title": "Francis Millard", "text": "Francis Millard\n\nFrancis Edward \"Frank\" Millard (31. května 1914, North Adams - 14. června 1958, tamtéž) byl americký zápasník. V roce 1936 na olympijských hrách v Berlíně vybojoval ve volném stylu v bantamové váze stříbrnou medaili.\n\n"}
{"id": "884793", "url": "https://cs.wikipedia.org/wiki?curid=884793", "title": "Kostel svaté Máří Magdaleny (Osoblaha)", "text": "Kostel svaté Máří Magdaleny (Osoblaha)\n\nKostel Máří Magdaleny v Osoblaze byl gotický kostel, postavený v 3. čtvrtině 13.stol. Měl mimořádně cenný portál se zdobeným souvislým vlisem naturalisticky provedenýc listů. Později získal titul Děkanský chrám. U kostela byl zřízen hřbitov a bylo zde pohřbíváno zřejmě už ve 14. stol. Renesanční věž kostela pocházela z počátku 17. století.\n\nProtože po II. světové válce následoval odsun německých obyvatel a neúplné dosídlení, byly v rámci odstraňování trosek často zbořeny i domy, které by jinak byly opravitelné. Děkanský kostel sv. Máří Magdaleny zůstal po válce bez klenby s částečně zříceným obvodovým zdivem. Zachovaná zůstala věž polygonálně zakočená s portálem. Portál byl začleněn mezi 47 památek první kategorie jako jediná zachovalá výtvarně hodnotná součást raně gotických kostelů v bývalém Ostravském kraji. V roce 1962 byly odstřeleny, bez vědomí orgánů památkové péče, i trosky městského kostela. \n\n"}
{"id": "884796", "url": "https://cs.wikipedia.org/wiki?curid=884796", "title": "Lidija Alfejevová", "text": "Lidija Alfejevová\n\nLidija Nikolajevna Alfejevová (rusky: \"Лидия Николаевна Алфеева\", ukrajinsky: \"Лiдiя Николiевна Алфеева\" – \"Lidija Mykolajivna Alfjejeva\"; * 17. ledna 1946 Dněpropetrovsk, Ukrajinská SSR) je bývalá sovětská atletka ruské národnosti, bronzová olympijská medailistka a halová mistryně Evropy ve skoku do dálky.\n\nV roce 1974 se kvalifikovala na ME v atletice, které se konalo v Římě. Ve finále obsadila výkonem 654 cm 6. místo. O rok později získala na halovém ME v polských Katovicích stříbrnou medaili (629 cm). Zlato vybojovala Dorina Cătineanuová z Rumunska, jejíž nejdelší pokus měřil 631 cm a bronz Švýcarka Meta Antenenová (628 cm).\n\nV roce 1976 se stala v Mnichově halovou mistryní Evropy. Výkonem 664 cm si tehdy vylepšila halový osobní rekord. Stříbro získala Jarmila Nygrýnová, která skočila o sedm centimetrů méně. V témže roce poprvé v kariéře reprezentovala Sovětský svaz na Letních olympijských hrách v Montrealu. V kvalifikaci zaznamenala výkonem 654 cm nejdelší pokus ze všech třiceti závodnic a z prvního místa postoupila do dvanáctičlenného finále. V něm zaznamenala nejdelší pokus ve čtvrté sérii, když skočila do vzdálenosti 660 cm. Tento výkon nakonec Alfejevové stačil na bronzovou medaili. Stříbro vybojovala Američanka Kathy McMillanová (666 cm) a olympijskou vítězkou se stala Angela Voigtová z Německé demokratické republiky, když zlato si zajistila hned v první sérii skokem dlouhým 672 cm. Na následujících olympijských hrách v Moskvě v roce 1980 skončila ve finále na 8. místě (671 cm).\n\n\n"}
{"id": "884800", "url": "https://cs.wikipedia.org/wiki?curid=884800", "title": "Benozzo Gozzoli", "text": "Benozzo Gozzoli\n\nBenozzo Gozzoli, Benozzo Lese di Sandro (1420 Scandicci – 4. října 1497 Pistoia) byl italský malíř z Florencie. Byl jedním z nejslavnějších toskánských malířů 15. století, známý především pro své nástěnné malby v Medicejském paláci ve Florencii.\n\nBenozzo Gozzoli se narodil v malé vesnici Sant'Ilario a Colombano okolo roku 1420 jako syn krejčího. Původně se vyučil zlatníkem. V roce 1427 se s rodinou přestěhoval do Florencie. O jeho časné práci a studiích příliš nevíme, Giorgio Vasari jej uvádí jako žáka malíře Fra Angelika a jeho ruka byla poprvé identifikována na jedné z fresek v chrámu San Marco ve Florencii. Fra Angelico jej značně ovlivnil pojetím prostoru. Gozzoli s ním spolupracoval v Římě, podílel se také na výzdobě kaple papeže Mikuláše V. a sv. Petra ve vatikánských palácích, poté spolupráci ukončil a začal malovat samostatně. 24. ledna 1445 se zavázal, že bude po tři léta pracovat společně s Lorenzem a Vittoriem Ghibertiovými na výzdobě východních dveřích florentského baptisteria. Pomáhal především při odlévání panelů a podílel se i na dekorativních lištách dveří. Roku 1447 ukončil smlouvu s Ghibertiho dílnou, odešel do Říma a téhož roku se opět připojil k Fra Angelicovi. Pomáhal mu jako hlavní asistent. Společně pracovali na freskové výzdobě pro papeže Evžena IV. ve vatikánském paláci. Poté pracovali až do června roku 1448 na výzdobě kaple Mikuláše V., jejíž objednavatel byl papež Mikuláš V. V létě roku 1448 asistoval Fra Angelicovi při práci na kapli San Brizio v Orvietské katedrále. Fra Angelico a Lorenzo Ghiberti měli na Benozza vliv. Díky Ghibertimu se naučil pracovat s detaily, od Angelica převzal používání pestrých barev, které později uplatnil ve své freskové tvorbě.\n\nV roce 1449 opustil Benozzo svého mistra a odešel do Umbrie. Benozzova prvá datovaná a signovaná práce je freska Trůnící Madony s dítětem, 1450 v kostele San Fortunato nedaleko Montelfalco. Jeho první významnou zakázkou byla výzdoba chóru kostela San Francesco v Montefalcu. Zde vytvořil v letech 1550 – 1552 cyklus ze života sv. Františka Serafinského. Původně se jednalo o sedmnáct výjevů na celkem dvanácti freskách. Snad nejemotivnější z celého cyklu je výjev Stigmatizace sv. Františka, kde vážnosti obrazu přidává světlo, které proudí z okna. Celý tento cyklus byl namalován v souladu s minoritským slibem chudoby, a proto zde nenajdeme okázalou architekturu ani slavnostní oděv, jako tomu je například v pozdější zakázce pro rod Medici. Ve stejném kostele, v kapli svatého Jeronýma, namaloval fresku Ukřižování a Panna Marie se světci, která je oproti světcům v prostých hávech vyobrazena jako královna nebes. Nástěnné malby v tomto kostele jsou jasným důkazem toho, že po společné práci s Fra Angelicem získával u svých vrstevníků stále větší úctu.\nPro kostel San Fortunato v Montefalcu vytvořil v roce 1450 jiný obraz Sv. Tomáš přijímací pás Panny Marie .\nRoku 1453 namaloval freskový cyklus ve františkánském kostele sv. Rosy ve městě Viterbo, tyto fresky byly zničeny v roce 1632, dochovalo se pouze několik malířových skic. Do roku 1458 působí umělec opět v Římě, kde pracuje na zakázce pro rodinu Albertini. Jejich soukromou kapli v kostele S. Maria in Aracoeli vymaloval cyklem fresek ze života sv. Antonína Paduánského s donátory. Krátce nato se vrací do své rodné Florencie, zde v roce 1459 začal Benozzo pracovat na freskách v soukromé kapli Palazzo Medici. Do jeho florentského období spadá i obraz Panny Marie s dítětem a svatými 1461, nyní v Národní Galerii v Londýně.\n\nCyklus se nachází v palácové kapli rodiny Medicejských a pokrývá tři stěny kaple, Ta byla postavena asi v letech 1446 – 1449. Na čtvrté stěně se nachází pravoúhlé sanktuarium, na jehož oltáři stával obraz Adorace dítěte od Filippa Lippiho. Dnes se na jejím místě nachází soudobá kopie. Ke zmiňované adoraci míří průvod.\nObjednavatel výzdoby kaple byl Cosimo de´Medici. Zatímco jeho syn Piero de´Medici byl odpovědný za tvorbu fresek, jak se později dozvídáme z korespondence vedené mezi ním a umělcem. Za podobu fresek s okázalým a bohatým průvodem vděčíme právě jemu. Dnes již víme, že přepychově vyzdobená kaple nesloužila jen ke zbožnému rozjímání rodiny, nýbrž i jako přijímací místnost. Výjev má přímý vztah k rodině Medici a plní tak i jakousi tehdejší politickou úlohu. Například v postavě nejmladšího krále můžeme rozeznat portrét Lorenza de´Medici, syna Piera. Na uzdě jeho koně se nachází medicejský erb. Dále vavřín v pozadí odkazuje na Lorenza, jehož jméno bylo odvozeno od latinského slova laurus, neboli vavřín. V dalších postavách králů lze rozpoznat významné osobnosti své doby, patriarchu Josefa Konstantinopolského a císaře Jana VIII. Paleologa, kteří se roku 1439 účastnili koncilu ve Florencii, dále členů rodiny Medici, Cosima, Lorenza Giuliana de´Medici a jiných italských knížat a vévodů. V neposlední řadě byly v průvodu Tří králů rozpoznány i dva umělcovy autoportréty. Roku 1439 Cosimo umožnil, aby papež Evžen IV. přenesl do Florencie koncil, který se doposud konal ve Ferraře. Na tomto jednání, kde byl přítomný například i byzantský císař Jan VIII. a konstantinopolský patriarcha Josefos, byla uzavřena tzv. florentská unie mezi východní a západní církví. Právě tato událost souvisí s výmalbou kaple, kde umělec zachytil účastníky koncilu.\nKrálové jsou obklopeni celým svým dvorem. Průvod sestupuje z hor směrem zleva doprava a na úpatí se tyčí hrad. Gozzoliho můžeme obdivovat především pro jeho smysl pro detail, který je zde zřetelný jak už na slavnostním oděvu, či vykreslení jednotlivých postav. Ač je freska jedním z klíčových bodů rané renesance, můžeme si povšimnout, že perspektiva není ještě dokonalá. Nejvíce zřetelné to je v poměru scény jezdce na koni pronásledující srnku a samostatného průvodu v pozadí. Zpodobnění členů rodiny jako králů v hrdé a bohaté atmosféře bezpochyby poukazuje na jejich finanční a politickou moc. Umělec zde využívá bohatých barev jako je blankytná, nachová a zlatá odrážející především dobrý vkus patrona Piera de Medici.\n\nRoku 1464 opustil Benozzo Florencii a odešel do San Gimignana, kde byl pověřen Domenicem Strambim, významným augustiniánským teologem, namalovat cyklus 17 scén ze života sv. Augustina v chóru kostela S. Agostino. Jde o jediný cyklus věnovaný tomuto světci v celém období italské renesance. Scéna Cesta sv. Augustina kompozičně připomíná Průvod tří králů z Palazzo Medici – Riccardi. Přesto, že práce byl nucen přerušit kvůli moru v roce 1464, práce se mu podařilo dokončit. Dále pro kostel namalovat votivní obraz sv. Sebastián chrání město před morem. Od roku 1465 Benozzo působil ve výboru a společně s Alessem Badovinetti a Nerim di Bicci hodnotili fresku od Domenicha di Michelino ve florentské katedrále. V následujících letech se smluvně zavázal na práci v Palazzo Comunale a restauroval obraz od malíře Lippo Memmi. Touto dobou vznikají i zakázky pro toskánská města Monteoliveto, Certaldo a Castelfiorentino. Z větší části již jde o práci jeho dílenských spolupracovníků. Benozzovým nejvíce ambiciózním závazkem bylo dokončení freskové výzdoby ze 14. století pro Campo Santo v Pise. Na cyklu pracoval v letech 1469 až 1485, šlo o výjevy ze Starého zákona, například: Opilost Noemova, Prokletí Hama, Babylonská věž, Královna ze Sáby a Šalamoun, Život Mojžíše, aj. Roku 1470 namaloval Klanění tří králů v Cappelle Ammannati, kde se objevuje Benozzův autoportrét. Téměř celý cyklus byl bohužel zničen při bombardování a následném požáru v roce 1944. Původní podobu díla známe pouze z rytin a fotografií z 19. století.\nV Pise také namaloval cyklus fresek pro jeptišky z kláštera sv. Benedikta a desku s Triumfem sv. Tomáše Akvinského, která byla původně umístěná za biskupovým trůnem v katedrále. Poslední roky svého života strávil ve městech Pisa, Florencie a Pistoia. Těsně před svou smrtí v roce 1497 vytvořil ještě dvě práce Vzkříšení Lazara a Ukřižování.\nBenozzo Gozzoli zemřel 4. října 1497 v Pise na morovou epidemii a následně byl pohřben v tamním kostele sv. Domenica.\n\nGozzoli působil během svého života v Římě, ve Florencii, Pise, Montefalcu v Umbrii a v Perugii. Používal techniku temperové fresky. Pozoruhodný je i jeho smysl pro detail. Za svého života vytvořil i olejomalby, stal se tak jedním z prvních italských malířů, kteří pracovali s olejem. Ačkoli se Benozzo těšil značné popularitě mezi vrstevníky, jeho vliv na další generace byl omezený. Zájem o jeho práci byl obnoven až v 19. století, kdy Carlo Lasinio zveřejnil rytiny umělcových fresek z Campo Santo.\n\n\n"}
{"id": "884802", "url": "https://cs.wikipedia.org/wiki?curid=884802", "title": "Marťanský styl", "text": "Marťanský styl\n\nMarťanský styl (jiným názvem Cesta Marťanů, „The Martian Way“) je vědeckofantastická novela spisovatele Isaaca Asimova, která vyšla poprvé v listopadu 1952 v časopise \"Galaxy Science Fiction\". Byla následně zařazena do povídkových sbírek \"The Martian Way and Other Stories\" (1955), \"The Best of Isaac Asimov\" (1973) a \"Robot Dreams\" (1982). Česky vyšla např. ve sbírce \"Sny robotů\" (1996).\n\nPříběh se částečně odehrává na Marsu, který je závislý na dodávkách oceánské vody ze Země (využívá ji jako palivo pro kosmické lodě), a také v blízkosti Saturnových prstenců. Autor zde popisuje mimo jiné výstupy do kosmického prostoru.\n\n\nMario Esteban Rioz a Ted Long pracují na jedné kosmické lodi jako Metaři. Oba se narodili na Marsu. Rioz tuto práci dělá celý život, zatímco Long zanechal dobře placeného důlního zaměstnání v marťanských železných dolech, aby se přiblížil něčemu, co nazývá „marťanský styl“. Jeho parťák Rioz tuto jeho filozofii nechápe. Jejich prací je sbírat ve vesmíru odhozené palivové nádrže pozemských kosmických lodí. Mars odebírá ze Země oceánskou vodu, kterou využívá jako palivo pro kosmoplány. Toto na Zemi tvrdě kritizuje populistický politik John Hilder, jenž to označuje za plýtvání. Jeho kampaň si získává stále více příznivců. Nárůst jeho vlivu pozorně sleduje Ted Long.\n\nO rok později dosáhl Hilder značného vlivu v Nejvyšším shromáždění a podařilo se mu výrazně omezit dodávky vody pro Mars a další vesmírné kolonie. Rioz si myslí, že by bylo potřeba letět na Zemi a vodu si jednoduše vzít, s tím ale Long nesouhlasí. Má jiný plán na řešení krize, se kterým seznámí marťanského komisaře Hamishe Sankova. Jakmile se Sankov prostřednictvím Myrona Digbyho (Marsu relativně nakloněného člena pozemského Nejvyššího shromáždění) dozví, že Hilder zamýšlí zastavit dodávky vody úplně, Longův plán schválí. Long chce letěl s vybranými Metaři k Saturnu a dovézt vodu odtud v podobě obřích ledových úlomků z planetárních prstenců.\n\nPsychologové na Zemi se domnívají, že nikdo nemůže vydržet v kosmickém prostoru déle než 6 měsíců bez toho, aniž by se zbláznil. Plánovaná mise má trvat rok, ale Long je přesvědčen, že Metaři ji zvládnou. Jejich domovem je více kosmická loď než povrch (či podzemí) Marsu. K Saturnu je vypravena flotila 25 lodí. Jejich posádky ve svém volném čase vystupují do vesmíru, kde relaxují a vychutnávají si jeho nesmírnost. Někteří dokonce v kosmickém skafandru usnou vznášejíce se kosmem. Nejkrásnější zážitky jsou v blízkosti Saturnu. Po dosažení cíle je však čeká práce. Obrovské kusy ledu jsou přimraženy ke každé lodi a flotila se vydává na cestu zpět. Stihne to přesně. Na Marsu totiž zatím delegace Hilderových lidí nutí Sankova k podpisu smlouvy o ukončení dodávek vody ze Země. Ten vyčkává dokud se nedozví o úspěšném návratu metařských lodí. Poté při plném zájmu médií oznámí výsledek úspěšné výpravy. Voda z dopravených úlomků vydrží odhadem 200 let, Sankov využije situace a nabídne Zemi prodej své vody. Hilderova anti-plýtvačská kampaň je v ruinách. Long si myslí, že nikoli Pozemšťané (protože jsou příliš vázaní na svou planetu), ale Marťané budou kolonizovat další světy. Je to marťanský styl.\nNovela Marťanský styl je autorovou odpovědí na mccarthismus a na éru průzkumu Marsu. Asimovův odpor k antikomunistickým kampaním Josepha McCarthyho a k činnosti Výboru pro neamerickou činnost byl v novele vyjádřen postavou pozemského populistického politika Johna Hildera a jeho anti-plýtvačskou kampaní. Ve své autobiografii Asimov uvedl, že očekával, že bude oslavován nebo naopak odsuzován za svůj útok na mccarthismus, ale novela nevyvolala žádné odezvy. Jak jinde poznamenal, „\"musel jsem být buď příliš rafinovaný nebo málo významný\"“.\n\nČesky vyšla novela v následujících sbírkách nebo antologiích:\n\nPod názvem Marťanský styl:\n\nPod názvem Cesta Marťanů:\n\n\n"}
{"id": "884810", "url": "https://cs.wikipedia.org/wiki?curid=884810", "title": "ATP Itaparica 1987 – mužská dvouhra", "text": "ATP Itaparica 1987 – mužská dvouhra\n\nDo soutěže mužské dvouhry na tenisovém turnaji ATP Itaparica 1987 nastoupilo třicet dva hráčů. Obhjácem titulu byl Ekvádorec Andrés Gómez.\n\nVítězem turnaje se stal sedmnáctiletý Andre Agassi a bylo to pro něj první vítězství na turnaji ATP. Ve finále porazil domácího tenistu Luize Mattara 7–6, 6–2.\n\n\n"}
{"id": "884816", "url": "https://cs.wikipedia.org/wiki?curid=884816", "title": "Kalinovik", "text": "Kalinovik\n\nKalinovik (v srbské cyrilici Калиновик) je město v jihovýchodní části Bosny a Hercegoviny, v Republice srbské, 80 km od Sarajeva. Řadí se k menším městům; v roce 1991 mělo 1.385 obyvatel.\n\nKalinovik se rozkládá v krasové krajině, v oblasti kde středoevropské mírné klima postupně přechází v středomořské teplé. Nadmořská výška Kalinoviku přesahuje 1200 m.\n\nKalinovik je sídlem stejnojmenné opštiny, hraničích s opštinami Foča, Foča - Ustikolina, Konjic, Nevesinje, Gacko a Trnovo. Severně od města se nachází horský masiv Treskavica (2088 m) a jižně pak Visočica (1974 m).\n"}
{"id": "884830", "url": "https://cs.wikipedia.org/wiki?curid=884830", "title": "Unterweißenbach", "text": "Unterweißenbach\n\nUnterweißenbach je městys v rakouské spolkové zemi Horní Rakousy, v okrese Freistadt.\n\nV roce 2012 zde žilo 2 312 obyvatel.\n"}
{"id": "884832", "url": "https://cs.wikipedia.org/wiki?curid=884832", "title": "Hutthurm", "text": "Hutthurm\n\nHutthurm je městys v německé spolkové zemi Bavorsko, v zemském okrese Pasov ve vládním obvodu Dolní Bavorsko.\n\nŽije zde obyvatel.\n\n"}
{"id": "884836", "url": "https://cs.wikipedia.org/wiki?curid=884836", "title": "Kuo-c’-ťien", "text": "Kuo-c’-ťien\n\nKuo-c’-ťien (, doslova „Dozor synů státu“) byla v době od 6. do konce 19. století čínská vrcholná vzdělávací instituce. Vznikla v říši Suej, zachována byla i v říších Tchang, Sung, Jüan, Ming a Čching. Poskytovala nejvyšší vzdělání, založené na studiu konfuciánského kánonu a dozírala nad výukou v místních státních školách. Studovali na ní vesměs synové aristokracie a úředníků, postupně i nadaní synové z lidu.\n\nNečínskými autory je chápána jako univerzita či akademie, nebo jako úřad řídící několik škol. V závislosti na pojetí je \"Kuo-c’-ťien\" překládáno jako Univerzita, Národní univerzita, Univerzita synů vlasti, Státní kolej, Státní škola, Císařská akademie. V druhém pojetí pak název zní Ředitelství vzdělávání, nebo Dozor knížecích synů.\n\nŘeditelství \"Kuo-c’-ťien\" dozíralo na několik (v sedmém století sedm) škol v hlavním městě, především Školu synů státu (\"Kuo-c’-süe\"), Vysoké učení (\"Tchaj-süe\") a Školu čtyř bran (\"S’-men-süe\"), v některých dobách také dohlíželo na regionální a místní školy. Od sungské do jüanské doby probíhalo postupné spojování škol a v říších Ming a Čching fungovala pod ředitelstvím už jen jedna škola \"Kuo-c’-süe\" (zpravidla překládaná jako Státní univerzita). Jména Kuo-c’-ťien, Kuo-c’-süe i Tchaj-süe se pak běžně zaměňovala. Studentů výše zmíněných škol byly tisíce, říkalo se jim „studenti státní univerzity“ (\"kuo-c’-ťien šeng\", krátce \"ťien-šeng\"). Počáteční účel škol byla příprava k úřední kariéře, od Sungů však tato cesta ke kariéře ztratila vážnost na úkor úřednických zkoušek.\n\nVe Vietnamu existovala analogická škola (Císařská akademie Quốc Tử Giám) počínaje dynastií Lý.\n\nPředchůdcem a později složkou Státní univerzity \"Kuo-c’-ťien\" bylo Vysoké učení \"Tchaj-süe\" (, doslova „Vysoké učení“, „Velké učení“), překládáno též jako Císařská akademie, Státní univerzita či Dvorská akademie, vzniklé v polovině druhého století př. n. l. v říši Chan.\n\nS tím, jak za císaře Wu-tiho (vládl 140–87 př. n. l.) chanská vláda ve větší míře odvozovala svou legitimitu od civilizačních hodnot, kladla větší důraz na kulturu a vzdělanost, včetně vzdělání úředníků. Roku 124 př. n. l. Wu-ti přidělil 50 studentů k pěti učencům \"po-š’\" () úřadu Nejvyššího ceremoniáře (, \"Tchaj-čchang\"), aby se vzdělávali v konfuciánském kánonu. Tato skupina žáků a učitelů získala název \"Tchaj-süe\", Vysoké učení, a přeměnila se v trvalou vzdělávací instituci. Z původně nevelké skupiny vzešel mnohatisícový ústav, za císaře Čcheng-ti (vládl 33–7 př. n. l.) měl 3000 studentů a stal se jedním z hlavních způsobů získávání úředníků. Vzkvétal i za Východních Chanů, po rozšíření roku 126 pojal na 30 tisíc studentů.\n\nUž za Chanů se učení \"Tchaj-süe\" občas nazývalo \"Kuo-c’-süe\" (, Škola synů státu). Za Jižních a severních dynastií se oba názvy střídaly jako oficiální. Postupně vzniklo několik škol nazývaných \"Tchaj-süe\", \"Kuo-c’-süe\", \"Kuo-süe\", Škola čtyř bran (, \"S’-men-süe\"). Určeny byly pro syny a příbuzné vysokých hodnostářů. Vláda říše Severní Čchi (550–577) školy vydělila z úřadu Nejvyššího ceremoniáře a seskupila je v nově zřízeném Dvoru vzdělávání (, \"Kuo-c’ s’\").\n\n\"Kuo-c’-ťien\" (, doslova „Dozor synů státu“) je různými autory chápána buď jako akademie či univerzita rozdělená na fakulty, nebo jako úřad dohlížející na několik samostatných škol. V závislosti na pojetí instituce se různí i překlady názvu. Překládán je jako Univerzita, Národní univerzita, nebo (doslovněji a poetičtěji) Univerzita synů vlasti. Do češtiny též jako Státní kolej, Císařská akademie, Státní škola. V druhém pojetí pak název zní Ředitelství vzdělávání, nebo Dozor knížecích synů.\n\n\"Kuo-c’-ťien\" byl jedním ze čtyř úřadů suejské a prvním z pěti úřadů tchangské administrativy nazvaných \"ťien\" (), což znamená dozírat, dívat se shora, držet pod dohledem a přeneseně kontrolovat, řídit, spravovat. V angličtině je \"ťien\" konvenčně překládáno jako \"directorate\" (tj. ředitelství), v ruštině (dohled, dozor). \"Kuo-c’\" (), synové (\"c’\") státu (\"kuo\") byli podle ruského sinologa Vjačeslava Rybakova spíše synové nositelů vysokých aristokratických titulů majících v názvu pojem \"kuo\" (země). Rybakov proto \"Kuo-c’-ťien\" překládá jako „Dozor knížecích synů“.\nV čele \"Kuo-c’-ťien\" nestál \"ťien\" (, správce) jako u ostatních ředitelství \"ťien\" nýbrž \"ťi-ťiou\" (, doslova „rozlévatel obětního vína“). Je-li \"Kuo-c’-ťien\" překládán jako „univerzita“, je jeho vedoucí analogicky považován za „kancléře“. V tchangské době měl vedlejší třetí hodnost, později za různých dynastií se jeho hodnost pohybovala mezi vedlejší třetí a vedlejší čtvrtou.\n\nStudenti \"šeng\" () škol fungujících v rámci ředitelství \"Kuo-c’-ťien\" byli označováni za \"kuo-c’-ťien šeng\", krátce \"ťien-šeng\" ().\n\nŘíše Suej zprvu od svých předchůdců převzala Dvůr vzdělávání \"Kuo-c’ s’\". Kolem roku 605 byl reorganizován na Ředitelství vzdělávání \"Kuo-c’-ťien\". S nástupem říše Tchang se úřad vrátil ke starému názvu, ale už roku 627 byl opět přejmenován na \"Kuo-c’-ťien\". V letech 684–705 byl název ředitelství změněn na \"Čcheng-ťün ťien\" (). Pod ředitelství spadalo několik škol, \"Kuo-c’-süe\", \"Tchaj-süe\" a \"S’-men-süe\" převzaté od předchůdců Suejů, a nově vzniklé školy, v nichž se vyučovalo právo, kaligrafie a počítání.\n\nŘeditelství \"Kuo-c’-ťien\" odpovídalo za největší část vzdělávání úředníků. Rovněž pořádalo úřednické zkoušky. V tchangském období mu podléhalo sedm škol. Nebylo však jediným úřadem poskytujícím vzdělání, další dva vzdělávací instituty byly součástmi jiných ústředních úřadů. Kromě toho vládní úřady pro lékařství, astronomii/astrologii a hudbu zajišťovaly výuku svých oborů vlastními silami. Existovaly i státní školy mimo ústřední úřady, při správě hlavních měst, vojenských oblastí, komanderií a okresů. Kromě ředitelství v hlavním městě tchangského státu, v Čchang-anu, existovalo od roku 661 druhé ředitelství \"Kuo-c’-ťien\" v pomocném hlavním městě Luo-jangu.\n\nŠkoly řízené ředitelstvím \"Kuo-c’-ťien\" byly:\n\nŠkola knížecích synů \"Kuo-c’-süe\" vzdělávala syny a vnuky úředníků třetí a vyšší hodnosti, vévodů země (, \"kuo-kung\") a pravnuky úředníků druhé hodnosti; měla 300 studentů a 24 učitelů. Učitelé měli vyšší hlavní pátou nebo vyšší vedlejší šestou hodnost. Studenti byli rozděleni do pěti skupin podle pěti knih konfuciánského kánonu. Ve skupině se vždy jedna kniha probírala do větší hloubky. Název této první a nejprestižnější školy přešel i do názvu nadřízeného úřadu.\nVysoké učení \"Tchaj-süe\" bylo druhé ve významu. Učili se zde synové a vnuci úředníků páté a vyšší hodnosti, vévodů komanderie (, \"ťün-kung\") a okresu (, \"sien-kung\") a také pravnuci úředníků vedlejší třetí hodnosti; mělo 500 studentů a 12 učitelů. Učitelé měli vyšší hlavní šestou nebo vyšší vedlejší sedmou hodnost. U druhé školy bylo přes vyšší počet studentů méně učitelů, v první škole byli totiž v průběhu doby přidáni, aby se u synů nejvyšší elity zajistila kvalita výuky.\n\nInstitut hlubšího poznání slovesnosti \"Kuang-wen-kuan\" připravoval studenty první školy na takzvané „doktorské“ zkoušky na hodnost \"ťin-š’\" (). Měl 6 učitelů a 60 studentů, později (začátkem 9. století) přibylo 10 studentů v pobočce v Luo-jangu.\n\nInstitut čtyř bran \"S’-men-kuan\" byl určen pro vzdělávání synů úředníků sedmé a vyšší hodnosti, synů nositelů šlechtických titulů \"chou\" (), \"po\" (), \"c’\" () a \"nan\" (). Od roku 733 zde kromě 500 synů úředníků a aristokratů rovněž studovali synové osobně svobodných prostých lidí (, \"šu-žen\") doporučení správci prefektur a krajů a synové úředníků osmé a deváté hodnosti. Těchto žáků bylo 800, říkalo se jim „nadaní studenti“ (, \"ťün-š’-šeng\"), v kontrastu ke „studentům“ (, \"šeng\") pocházejících z řad aristokracie a vysokých a středních úředníků. Přítomnost nadání byla totiž u synů prostých poddaných vládnoucí elitou chápána jako něco neobvyklého, co je nutno zvláště zdůraznit. Začátkem 9. století měl Institut čtyř bran 300 studentů a 50 dalších v Luo-jangu. Institut měl 16 učitelů. Učitelé měli vyšší hlavní sedmou nebo vyšší vedlejší osmou hodnost.\n\nZatímco dosud uvedené školy zakládaly svou výuku na memorování a rozborech klasických konfuciánských knih s cílem vychovat úředníky s všeobecným přehledem schopné spravovat říši, následující školy vychovávaly specialisty pro nižší stupně úřední hierarchie. Ve všech třech níže uvedených školách studovali synové úředníků osmé a nižší hodnosti a nadaní synové vybraní z prostého lidu.\n\nV Právní škole \"Lü-süe\" se učilo právním předpisům trestním, všeobecným i správním, probíraly se sbírky precedentů. Ve škole se učilo 50 studentů. Koncem říše Tchang (konkrétně v éře Jüan-che, 806—820) měla už jen 25 studentů, z toho 5 v Luo-jangu. Měla 4 učitele s nižší vedlejší osmou nebo nižší vedlejší devátou hodností.\n\nVe Škole kaligrafie \"Šu-süe\" se studenti učili psaní a významu tisíců znaků a krasopisu. Škola měla 30 studentů, později (v 9. století) 10 a 3 v Luo-jangu. Učitelé byli tři, dva s nižší vedlejší devátou hodností, třetí stál příliš nízko mezi úředníky, než aby měl úřední hodnost.\n\nŠkola počítání \"Suan-süe\" sloužila k výuce matematiky. Tři učitelé, se stejným postavením jako učitelé Školy kaligrafie, vyučovali 30 žáků, později 10 žáků a 2 v Luo-jangu.\n\nStudium žáci začínali ve 14–19 letech věku, u Právní školy v 18–25, „nadaní studenti“ byli přijímáni až do 25 (podle čínského počítání, které přidává 1–2 roky k věku počítaném od narození). Během studia měli žáci každý desátý den volný. V pátém měsíci roku měli studenti volno pro polní práce a v devátém měsíci k zajištění zimního oděvu. Ti, jejichž rodiny bydlely dále než 200 \"li\" (cca 100 km), měli k volnu přidán čas na cestu domů. Koncem učebního roku proběhly zkoušky, v nichž učitelé zadali 10 otázek; kdo měl tři roky po sobě 5 a méně správných odpovědí nebo do devíti let (v právní škole do šesti) nesložil zkoušky na učenou hodnost, byl vyloučen. Žáci, kteří si osvojili dvě (resp. „nadaní žáci“ tři) kanonické konfuciánské knihy, postoupili ze Školy čtyř bran do Vysokého učení a z Vysokého učení do Školy knížecích synů. Ve školách úřadu \"Kuo-c’-ťien\" probíhala také výuka zahraničních studentů, kterých bylo v některých dobách přes 8 tisíc. Mezi zahraničními studenty byli příbuzní cizích panovníků, kteří přišli k Tchangům jako rukojmí, mnoho cizinců však přišlo dobrovolně se zájmem o vzdělání, vesměs z Koreje a Japonska. Někteří z nich se uplatnili i na vysokých místech tchangské společnosti a administrativy.\n\nV říši Sung i nadále fungovala škola \"Kuo-c’-süe\", Vysoké učení \"Tchaj-süe\" a Škola čtyř bran \"S’-men-kuan\" spravované úřadem \"Kuo-c’-ťien\". Kvalita výuky však poklesla. V počátcích sungské doby zde studovali pouze synové aristokratů a úředníků sedmé a vyšší hodnosti. \"Tchaj-süe\" a \"Kuo-c’-süe\" prakticky splynuly, přičemž jejich 4000 studentů bylo rozděleno do 80 kolejí (, \"čaj\"). Škola sloužila jako zdroj úředníků, její absolventi byli jmenováni na nízké posty. Silně jim konkurovali absolventi úřednických zkoušek a s růstem významu zkoušek klesal i význam školy.\n\nWang An-š’ v rámci svých reforem začátkem 70. let 11. století Vysoké učení (či Státní univerzitu) oživil. Úřad \"Kuo-c’-ťien\", který do té doby podléhal ministerstvu obřadů, získal samostatnost a zodpovědnost za vzdělávání na centrální i regionální úrovni. Podléhaly mu školy v metropoli i prefekturách a okresech, civilní i vojenské. Od počátku sungského období úřad vedl dohližitel \"pchan-ťien-š’\" (), od roku 1080 opět \"ťi-ťiou\". Úřadu podléhalo i vydavatelství publikující oficiální verze potřebné literatury.\n\nPostupně od počátku 70. let rozšířené Vysoké učení mělo od roku 1079 2000 studentů ve vnější sekci \"Waj-še\" (), 300 ve vnitřní sekci \"Nej-še\" () a 100 v nejvyšší sekci \"Šang-še\" (). Po úspěšně složené zkoušce studenti postupovali do vyšší sekce, na závěr studia žáci skládali závěrečné zkoušky: úspěšní získali titul bakaláře (\"süe-š’\"), stejně jako absolventi prefekturních zkoušek. Wang An-š’ kladl důraz na praktickou výuku práva a lékařství. Jeho konečným cílem bylo nahrazení úřednických zkoušek studiem na univerzitě.\n\nZa císaře Chuej-cunga (vládl 1100–1126) jeho hlavní ministr Cchaj Ťing v rámci znovuoživení Wang An-š’ho reforem reorganizoval vzdělávací systém v regionech i metropoli. Reformováno bylo i Vysoké učení, přičemž vznikly samostatné školy pro malířství, kaligrafii, lékařství a právo. Naopak paralelním úřadům \"Kuo-c’-ťien\" a školám k nim náležejícím ve vedlejších hlavních městech (v Luo-jangu, Šang-čchiou a Ta-mingu) byl status ponížen a staly se z nich na pobočky úřadu metropole.\n\nJako součást školy byly roku 1104 otevřeny nové učebny a koleje pro 3000 studentů, škola měla pak ve dvou odděleních 3800 studentů. Studenti byli ubytovaní po třiceti v kolejích, které sestávaly z centrální společenské místnosti a pěti pokojů určených pro spánek a studium. Výuka trvala dva roky ve vnější sekci a po roce ve vyšších sekcích. Současně byly zakládány školy s analogickou třistupňovou strukturou v prefekturách a okresech; roku 1104 studovalo na státních školách po celé zemi 210 tisíc mužů. V rámci reforem byly roku 1104 zrušeny úřednické zkoušky na úrovni prefektur a každá prefektura měla náhradou určený počet studentů, které mohla vyslat do škol. Přijetí do školy bylo podmíněno složením zkoušky, příbuzní úředníků však měli vstup automatický. Proti reformě se zvedla vlna námitek s tím, že nový systém zvýhodňuje bohaté a mladé, vláda ustoupila a roku 1121 na místní úrovni obnovila předreformní stav. Cchaj Ťing se reformou snažil o získání nových loajálních úředníků, ale zvětšené Vysoké učení se v desátých a dvacátých letech 12. století stalo ohniskem opozice proti jeho vládě.\n\nZa jižních Sungů význam celého ředitelství klesl, paralelně se vzestupem soukromých akademií (\"šu-jüan\"), nicméně stále na něm studovalo cca 1000 posluchačů.\n\nV říši Jüan bylo ředitelství \"Kuo-c’-ťien\" se školou \"Kuo-c’-süe\" podřízeno Akademii nejzasloužilejších učenců (\"Ťi-sien jüan\"). Od roku 1267 existovalo i Mongolské ředitelství vzdělávání (, \"Meng-ku kuo-c’-ťien\"), které pod dohledem Akademie Chan-lin řídilo Mongolskou školu synů státu (\"Meng-ku kuo-c’ süe\", 蒙古國子學). Škola vyučovala syny mongolských vysoce postavených hodnostářů a připravovala je na zkoušky. V čele Mongolského ředitelství vzdělávání stál ředitel studií (\"s’-jie\"), od roku 1292 kancléř \"ťi-ťiou\" a dva \"s’-jie\".\n\nV říši Ming v ředitelství \"Kuo-c’-ťien\" fungovala pouze jedna škola, \"Kuo-c’-süe\"; názvy \"Kuo-c’-ťien\", \"Kuo-c’-süe\" i neoficiální \"Tchaj-süe\" jsou zaměnitelné a překládány jako Státní univerzita, Národní univerzita či Imperiální škola Ředitelství a škola byly založeny roku 1367, současně s akademií Chan-lin.\n\nUniverzita řídila vzdělávací politiku ve státních školách v regionech; navíc vzdělávala studenty. V 70. letech 14. století měla několik tisíc studentů a byla významným zdrojem úředníků pro státní aparát (ostatek byl jmenován na základě doporučení). Umístěna byla v tehdejším hlavním městě říše Nankingu. Po přesunu metropole do Pekingu roku 1421 se přesunula i univerzita.\n\nV Nankingu zůstal zbytek školy, zvaný \"Nan-ťien\", ovšem s mizivým významem. Byl zapojen do správy nankingské oblasti (Nan č’-li).\n\nV mingské době na Státní univerzitu postupovali po přezkoušení akademiky z akademie Chan-lin studenti (\"kung-šeng\") z regionů. Přímo zde mohli studovat synové vysoce postavených a zasloužilých hodnostářů, zejména, pokud jejich otcové zahynuli ve službách státu. Přecházeli sem rovněž neúspěšní kandidáti palácových (to jest nejvyšších) úřednických zkoušek.\n\nAbsolventi mohli být jmenováni na úřednická místa, ale po roce 1440 mohli s úspěšnou kariérou počítat takřka výhradně absolventi úřednických zkoušek; univerzitní studenti je proto také skládali a univerzitní studium fungovalo jako příprava na zkoušky. Počínaje érou Jung-le tvořili studenti univerzity 52 % z úspěšných absolventů palácových zkoušek. Po roce 1450 si bylo možno právo na studium koupit, kupování studia se však nerozšířilo a možnost byla využívána jen k zakoupení hodnosti a s ní spojené prestiže.\n\nŘeditelství \"Kuo-c’-ťien\" a škola \"Kuo-c’-süe\" přetrvala i nástup dynastie Čching. V čele ředitelství stál velký kancléř-dohližitel \"kuan-li ťien-š’ ta-čchen\" () a dva kancléři \"ťi-ťiou\" (Mandžu a Číňan). Studenti byli rozděleni mezi šest kolejí (, \"tchang\"). Ředitelství a školy byly zrušeny až v závěru čchingské vlády. Roku 1898 většinu jejich úkolů převzala Císařská univerzita v Pekingu, později známá jako Pekingská univerzita; ředitelství zaniklo roku 1907, kdy dohled nad školami v Číně přešel na ministerstvo vzdělání (, \"süe-pu\").\n\nŘeditelství \"Kuo-c’-ťien\" a jeho školy byly umístěny v hlavním městě té které říše, v metropolích říší Suej a Tchang Čchang-anu a Luo-jangu; sungských hlavních městech Kchaj-fengu a později Chang-čou. Od roku 1306 i v říši Jüan v Pekingu. V říši Ming fungovaly dvě školy v obou metropolích – Pekingu i Nankingu. V říši Čching také existovaly dvě školy, v Pekingu a v Čchang-ša.\n\nPekingský areál univerzity \"Kuo-c’-ťien\" leží ve stejnojmenné ulici v obvodu Tung-čcheng a je významnou kulturní památkou. Škola zde sídlila od roku 1306, většina jejích budov však pochází z mingského období.\n\nV souvislosti s přejímáním čínských kulturních a správních vzorů byla analogická škola založena i ve Vietnamu. Roku 1070 byl v Hanoji, hlavním městě Vietnamu, postaven Chrám literatury () zasvěcený Konfuciovi. O několik let později, roku 1075, byly vyhlášeny první úřednické zkoušky a následující rok byla při Chrámu literatury zřízena Akademie synů státu (). V akademii studovali členové vládnoucí dynastie Lý a synové aristokratů, později přijímala také úspěšné absolventy regionálních škol. Cílem studia bylo vychování konfuciánsky orientovaných elit spravujících vietnamský stát.\n\nAkademie fungovala do roku 1802, kdy bylo hlavní město přeneseno do Hue ve středním Vietnamu.\n"}
{"id": "884841", "url": "https://cs.wikipedia.org/wiki?curid=884841", "title": "Čína na Letních olympijských hrách 2008", "text": "Čína na Letních olympijských hrách 2008\n\nČínu na Letních olympijských hrách v roce 2008 reprezentovala výprava 599 sportovců (310 mužů a 289 žen) ve 23 sportech.\n\n"}
{"id": "884853", "url": "https://cs.wikipedia.org/wiki?curid=884853", "title": "Lazar Ercker ze Schreckenfelsu", "text": "Lazar Ercker ze Schreckenfelsu\n\nLazar Ercker ze Schreckenfelsu (též Lazarus Erker, či Ecker) (1528/1530 Annaberg – 6. ledna 1594 Praha?) byl nejvyšší hormistr království Českého, pražský mincmistr a přední odborník na hornictví a hutnictví.\n\nNarodil se v Annaberku na saské straně Krušných hor, v rodině báňského podnikatele a v obklopení důlními provozy. V letech 1547-48 vystudoval matematiku a přírodní vědy na univerzitě ve Vitemberku. Studijní zaměření a rodinná tradice usměrnily jeho další životní uplatnění. Zpočátku působil v rodném Sasku (1555 prubířem při kurfiřtském dvoře v Drážďanech). Zde měl za úkol analyzovat rudy z důlních revírů Annaberg, Freiberg a Schneeberg. V roce 1567 však přesídlil do Čech, především z důvodu řevnivosti mezi báňskými specialisty. Prvním útočištěm se mu stalo město Jáchymov, kde se oženil se Zuzanou, žil tam také jeho švagr Paul Uthmann.\n\nVyčerpání bohatších rudných ložisek a přechod na těžbu polymetalických rud s nižšími obsahy stříbra jej již v Sasku přivedly k rozhodnutí věnovat se problému zvýšení vytěžitelnosti rud i v teoretické rovině. Právě pro tyto své znalosti byl povolán i do služeb českého krále a v březnu 1568 byl ustanoven kontrolním prubířem v Kutné Hoře. V roce 1570 byl přijat do České komory, tehdy ústředního českého hospodářského úřadu, k řešení naléhavých úkolů báňské a mincovní správy. V roce 1577 stanul na pomyslné špici tuzemské báňské hierarchie, když se stal nejvyšším hormistrem Českého království. Pokoušel se prosadit důležité reformy v oblasti báňského podnikání, technologie těžby a zpracování rud i sociálního zabezpečení horníků, ne vždy s úspěchem. V roce 1583 získal též úřad pražského mincmistra a v roce 1590 se dokonce uvažovalo o jeho jmenování nejvyšším mincmistrem, tedy jedné z nejdůležitějších funkcí ve správě státu. V roce 1586 jej Rudolf II. povýšil do šlechtického stavu a udělil mu erb - štít lomenicí dělený na tři pole - v pravém poli dvojitá lilie, v levém pětilistá růže a ve spodním poli mincovní štoček nad nímž jsou dvě kuličky postavené jako držadlo. Počátkem 90. let 16. století byl Lazar Ercker na vrcholu sil. Na přelomu let 1593-4 onemocněl a 6. ledna 1594 zemřel. Pro České království pracoval necelých 26 let. Úřad pražského mincmistra dále od 7. ledna 1594 až do 20. září 1600 vedla vdova Zuzana Erckerová ze Schreckenfelsu.\n\nPoznatky o zpracování kovů si Lazar Ercker pečlivě zaznamenával. Postupně napsal několik knih o prubířství (analýze rud), z nichž nejznámější je německy psaná Kniha o prubířství z roku 1573. O rok později byla vydána v Praze tiskem. Toto Erckerovo dílo se dočkalo 15 reedicí ve čtyřech jazycích a až do 18. století sloužilo jako receptář i jako učebnice na evropských hornických učilištích a báňských akademiích.\n\nVýznam Lazara Erckera pro české hornictví, kovohutnictví a mincovnictví byl nemalý. Jeho kniha o prubířství z roku 1574 spolu s pojednáním Georgia Agricoly o hornictví a hutnictví z roku 1556 přispěly k formování báňských věd, jimž právě v této době byly kladeny základy. Kromě vědního přínosu se Ercker snažil pomocí ekonomických, organizační i technických opatření brzdit útlumové tendence v báňské činnosti, která v té době procházela první fází dlouhodobé krize, způsobené především dosažením technického maxima své doby.\n\n"}
{"id": "884868", "url": "https://cs.wikipedia.org/wiki?curid=884868", "title": "New Century Financial Corporation", "text": "New Century Financial Corporation\n\nNew Century Financial Corporation byla americká hypoteční společnost. Její sídlo se nacházelo v Irvine ve státě Kalifornie.\n\nZaložena byla v roce 1995 trojicí managerů z firmy Option One Mortgage, včetně generálního ředitele Brada Morrice. K 1. lednu 2007 měla společnost přes 7200 zaměstnanců. V průběhu roku 2007 se nicméně dostala do finančních potíží. Firma nebyla schopna vyplácet pohledávky věřitelům, což začala krátce nato prošetřovat americká federální policie. V březnu 2007 bylo ukončeno obchodování akcií společnosti na NYSE. Společnost zbankrotovala v polovině roku; propustila přes polovinu zaměstnanců a její vedení bylo obviněno ze záměrných dezinformací podnikových investorů. Americká veřejnost se tak mohla seznámit s praktikami, které byly používány v hypotečním sektoru a které přispěly k rozvinutí hypoteční, a později ekonomické krize z let 2007–2009.\n"}
{"id": "884869", "url": "https://cs.wikipedia.org/wiki?curid=884869", "title": "Světový pohár v orientačním běhu 2013", "text": "Světový pohár v orientačním běhu 2013\n\nSvětový pohár v orientačním běhu v roce 2013 (\"Orienteering World Cup 2013\") je série závodů v orientačním běhu. Tato soutěž je pořádaná každoročně Mezinárodním svazem orientačního běhu (IOF). První oficiální série světového poháru se konala v roce 1986 a poté každý druhý rok až do roku 2004. Od roku 2004 se světový pohár koná každoročně. V roce 2013 bylo na programu 13 bodovaných závodů: na Novém Zealandu, Norsku, Finsku, Švédsku a Švýcarsku. \n\n\n"}
{"id": "884887", "url": "https://cs.wikipedia.org/wiki?curid=884887", "title": "Pšenice setá", "text": "Pšenice setá\n\nPšenice setá (\"Triticum aestivum\" nebo také \"T. vulgare\") je jedna z nejrozšířenějších obilnin (po kukuřici a rýži). Původem patrně z Blízkého východu je po tisíciletí šlechtěna a pěstována po celém světě.\n\nJedno- nebo dvouletá trsnatá tráva dorůstá výšky 50–130 cm. Na hladkém a lysém dutém stéble s hladkými kolénky vyrůstají čárkovité listy s prodlouženými jazýčky a oušky. Květenství je čtyřhranný nepravý klas s klásky po 2–4 kvítcích. Pleva je vejčitá, kýlnatá s jedním zoubkem, pluchy bez osin nebo nahoře osinaté (pšenice vouska). Obilka nahá, s hlubokou rýhou, hnědavá nebo žlutavá. Seje se buď na podzim jako ozimá nebo na jaře, kvete v červnu a červenci.\n\nCelé zrno a také jednomletá mouka obsahují ve 100 g přibližně: 1 450 kJ (350 kCal), 12 g bílkovin, 2 g tuku, 70 g glycidů, 2 g nestravitelných součástí (buničiny), 40 mg vápníku, 330 mg fosforu, 4 mg železa, 120 mg hořčíku a dále menší množství vitaminů B1, B2, B6 a PP, stopy vitaminů C a A.\n\nPšenice je polyploidní, s trojicí zdvojených genů. Byla vypěstěna z volně rostoucích trav ve východním Středomoří nebo v Etiopii a po Starém světě se rozšířila už v neolitu. Do Ameriky ji přinesli španělští misionáři v 16. století. Ve 20. století vytlačily nové odrůdy v Evropě mnoho krajových odrůd i žito a dnes využívají genetické modifikace pro zkrácení stébla, protože s moderními hnojivy by jinak vyrostla příliš vysoká a lámala by se.\n\nPšenice je jeden z nejdůležitějších zdrojů proteinů, kterých obsahuje víc než kukuřice a rýže. Světová produkce se pohybuje kolem 670 milionů tun v mnoha různých odrůdách. Užívá se hlavně mletá k výrobě bílého pečiva, ale také k výrobě pšeničného piva aj.\n\nV létě 2018 se vědcům podařilo přečíst genom této obilniny. Do projektu bylo zapojeno 200 vědců ze 73 pracovišť 20 zemí světa. Výzkum, trvající 13 let, byl postaven na metodě třídění chromozomů pomocí průtokové cytometrie, vyvinuté experimentálními botaniky v Olomouci (právě olomoucké pracoviště hrálo v projektu klíčovou úlohu). Na základě znalosti osekvenovaného genomu bude možno identifikovat geny odpovídající za výnos, jakost zrna, odolnost vůči patogenům a suchu, což nabude značného významu (využívání nových metod genetických modifikací).\n\n\n"}
{"id": "884890", "url": "https://cs.wikipedia.org/wiki?curid=884890", "title": "The Fallout", "text": "The Fallout\n\nThe Fallout je druhá epizoda druhé série amerického televizního seriálu \"Smash\" a v celkovém pořadí sedmnáctá epizoda tohoto seriálu. Scénář k epizodě napsaly Julie Rottenberg a Elisa Zuritsky a režíroval ji Craig Zisk. Poprvé se vysílala ve Spojených státech dne 5. února 2013 na televizním kanálu NBC jako druhá část dvouhodinové epizody, přičemž první epizoda se jmenovala On Broadway.\n\nV této epizodě má tvůrčí tým muzikálu \"Bombshell\" šanci zlepšit svou reputaci a zachránit muzikál před zánikem, ale mezitím je Derek obviněn ze sexuálního obtěžování a Julia je na tom, od dob Frankovy nevěry, dost psychicky špatně. Karen mezitím poznává nové talentované barmany, kteří chtějí napsat vlastní muzikál a přivést ho na Broadway.\n\nKaren se před barem setkává s Jimmym, kterého slyšela předchozí večer hrát na piano a zpívat vlastní píseň a zjistí, že píše vlastní muzikál. Karen ho oslovuje s tím, že by si ráda poslechla více, ale Jimmy odmítá. Za Karen se ale staví Kyle, Jimmův kolega s práce, se kterým mluvila večer a se kterým Jimmy píše muzikál a ten věří, že by jim Karen mohla pomoci prorazit a tak jí prosí, aby dala Jimmymu ještě jednu šanci a zve ji na party. Později se Kyle s Karen setkává ještě jednou a dává jí notový záznam některých písní z jejich muzikálu.\n\nNa schůzce tvůrčího týmu Eileen řekne, že jsou stále ve hře a Karen má vystoupit na večírku, což by mohlo zvýšit zájem nových investorů pro muzikál. Na schůzce není přítomná Julia, kterou omlouvá Tom a mezitím se s Derekem k sobě opět chovají nevraživě. Derekovi jeho agentka řekne, že již nemá žádné nabídky, poté, co tiskem proběhla aféra ohledně jeho sexuálního harašení - několik tanečnic ho obvinilo, že je sexuálně obtěžoval. Poté se ale opět do hry zapojí Jerry a celý tým je nucen se setkat v hotelu Plaza a Eileen obvolává všechny, protože Julia na tom není od Frankovy nevěry příliš psychicky dobře a Derek je nyní neustále propírán médii. Tom slíbí, že se postará o to, aby byla Julia schopná na večeři jít, ale sám vidí, že bude velký oříšek to zařídit a tak si vymyslí malou lest, nakonec ale vše končí dobře.\n\nDerek se setkává z jednou s tanečnic, která ho obvinila ze sexuálního obtěžování a ta mu řekne, že se s ním ženy chtějí vyspat jen proto, že proto aby z toho vytěžily výhody pro sebe. Dereka se to velmi dotkne a přichází za Ivy, která mu pomůže se opět dát dohromady. Společně přichází na večeři do Plazy. V Plaze dostane Eileen nápad, protože se zde nachází velká spousta známých lidí a poprosí Ivy, aby zde zazpívala píseň z \"Bombshell\". Ivy excelentně zazpívá skladbu \"(They Just Keep) Moving the Line\" a vyslouží si velký potlesk a na všechny nechává muzikál výborný dojem. Ivy si myslí, že už se s ní do muzikálu opět počítá, ale pak zjistí, že se bude muset ještě hodně snažit. Následující den se Eileen opět setkává s Jerrym, řekne mu, že je jim povoleno pokračovat s přípravami pro muzikál a dohodne se s Jerrym, že bude financovat její muzikál.\n\nKaren jde se svými přáteli na party, kterou pořádají Jeremy a Kyle. Karen se začne bavit s Jeremym a vypadá to, že si celkem rozumí a Karen mu proto zazpívá jednu z jeho písní. Hosté na party ji přijmou z nadšením, ale Jeremy se cítí zrazen a naštvaný utíká ven. Následující den se Kyle a Jeremy pohádají, protože Kyle chce, aby z jejich muzikálu něco bylo. Jeremy tedy přemýšlí, jde se Karen omluvit, řekne jí že jí věří a předává jí kompletně vše, co zatím do muzikálu napsal. Karen je nadšená a s jejich souhlasem materiál předvádí Derekovi.\n\nEpizodu v den vysílání sledovalo pouhých 4,5 milionů diváků, čímž se epizoda stala zatím nejméně sledovanou epizodou v historii seriálu .\n\nEpizoda u kritiků získala většinou spíše negativní reakce. Americký server \"The AV Club\" dal této epizodě hodnocení D+ a zkritizoval značnou nelogičnost děje . Nicméně hudební číslo \"(They Just Keep) Moving the Line\" v podání Megan Hilty bylo kritiky velmi chváleno .\n\n"}
{"id": "884894", "url": "https://cs.wikipedia.org/wiki?curid=884894", "title": "Rychlobruslení na Zimních olympijských hrách 2014", "text": "Rychlobruslení na Zimních olympijských hrách 2014\n\nZávody v rychlobruslení se na Zimních olympijských hrách 2014 v Soči uskutečnily ve dnech 8.–22. února 2014 v hale Adler-Arena.\n\nV Soči bylo na programu celkem 12 závodů, šest pro muže a šest pro ženy. Muži startovali na tratích 500 m, 1000 m, 1500 m, 5000 m a 10 000 m a ve stíhacím závodě družstev, ženy na tratích 500 m, 1000 m, 1500 m, 3000 m a 5000 m a ve stíhacím závodě družstev.\n\n<nowiki>*</nowiki> Závodnice, které se nezúčastnily finálových jízd.\n\nProgram podle oficiálních stránek:\n\nKvalifikační časy na závody ZOH 2014 podle Mezinárodní bruslařské unie:\nV rychlobruslařských soutěžích startovalo 182 závodníků z 23 zemí:\n\nČeskou výpravu vedl trenér Petr Novák a tvořily ji dvě ženy:\n\n"}
{"id": "884895", "url": "https://cs.wikipedia.org/wiki?curid=884895", "title": "All Yesterdays", "text": "All Yesterdays\n\nAll Yesterdays: Unique and Speculative Views of Dinosaurs and Other Prehistoric Animals (česky v nepřesném překladu \"Všechny včerejšky: Jedinečné a spekulativní pohledy na dinosaury a jiná pravěká zvířata\") je kniha britského paleontologa a popularizátora této vědy Darenna Naishe (* 1975) z roku 2012 (vyšla v americkém nakladatelství Irregular Books). Dalšími autory jsou australský ilustrátor John Conway a původem turecký umělec C. M. Kosemen, přebývající ve Velké Británii.\n\nTématem knihy je nový pohled na rekonstrukci vzezření neptačích dinosaurů - populární objekt současné vertebrátní paleontologie. Kniha zkoumá nové pohledy a perspektivy, naznačuje nové možnosti a kritizuje zkostnatělý pohled na rekonstrukci různých skupin dinosaurů. Je vlastně zajímavým myšlenkovým experimentem, který umožňuje zajímavé nové pohledy na dávno zaniklou skupinu živočichů. Kniha zatím nevyšla v českém překladu.\n\n"}
{"id": "884898", "url": "https://cs.wikipedia.org/wiki?curid=884898", "title": "Amaury z Tyru", "text": "Amaury z Tyru\n\nAmaury z Tyru ( \"Amaury II de Lusignan\", 1272 – 5. června 1310, Nikósie) byl pán z Tyru, jeruzalémský konetábl a regent kyperského království.\n\nNarodil se jako jeden z mnoha synů kyperského krále Huga Velikého a Isabely, dcery kyperského konetábla Víta z Ibelinu. Zřejmě okolo roku 1293 se na základě papežského dispenzu oženil s Isabelou, dcerou arménského krále Lva II.\n\nRoku 1300 se společně s templářským velmistrem Jakubem z Molay pokusil dobýt bývalou řádovou pevnost v Tortose a spolupracovat tak s mongolským ílchánem Ghazanem ve společném postupu proti mamlúkům. Město nedobyli, nechali stálou posádku na blízkém ostrově Ruad. 26. dubna 1306 prohlásil svého bratra Jindřicha za \"chorého na těle a neschopného náležitě se věnovat vládě v království\" a za podpory mnohých pánů a zřejmě i templářů se nechal jmenovat \"místodržícím\". 14. května se bratři dohodli a Jindřich získal finanční vyrovnání. Na počátku roku 1308 se pokusili někteří vrátit moc zapuzenému Jindřichovi, Amaury povstání potlačil a jeho aktéry, Balduina z Ibelinu a Filipa z Ibelinu poslal do vyhnanství v Kilíkii, kam je v dubnu 1310 následoval i sesazený Jindřich.\n\nJeště během roku 1308 byl Amaury nucen na základě papežského příkazu zakročit proti templářskému řádu. Zdá se, že zpočátku nebyl příznivcem rázné akce, ale posléze přiměl templáře k veřejné přísaze víry a 28. května nechal veřejně přečíst všechny body obžaloby vůči řádu. Následovalo obléhání templářů v Limassolu a zajatci byli uvězněni až do roku 1310, kdy se započalo s jejich výslechy.\n5. června večer byl Amaury nalezen mrtvý, zohavená mrtvola byla nacpaná pod schody jeho domu. Tělo zesnulého bylo pohřbeno v místní katedrále svaté Sofie. Na trůn se z exilu vrátil Jindřich.\n"}
{"id": "884902", "url": "https://cs.wikipedia.org/wiki?curid=884902", "title": "Papyry", "text": "Papyry\n\nPapyry je souhrnné označení pro starověké texty a jejich zlomky, které se zachovaly napsané na papyru.\n\nPapyrus, který se vyráběl hlavně v Egyptě, byl kvalitní a trvanlivý psací materiál, ve starověku rozšířený po celém Středomoří. Psalo se na dlouhé pruhy materiálu, který se pak uchovával zpravidla jako svitek (lat. \"volumen\"), popsaný jen po jedné straně. Jen některé novozákonní papyry jsou psány po obou stranách, takže patrně pocházejí z knih (kodexů). Protože však nesnášejí vlhkost, zachované papyry pocházejí zejména z Egypta a jen výjimečně z jiných oblastí (např.Papyrus z Derveni). \n\nK prvnímu nálezu papyrů došlo roku 1753 při vykopávkách v Herculaneu u Neapole. Vědecký zájem o ně (papyrologie) se však rozvinul až v 19. století, když si badatelé uvědomili jejich význam pro egyptologii a textovou kritiku zejména biblických a klasických řeckých i latinských textů. Od nálezů v egyptském Fajjúmu (1877) se nalezly tisíce papyrů, zejména ve středním Egyptě (Oxyrhynchos, Nag Hammádí aj.)\n\nPapyry se označují jménem nálezce, majitele nebo knihovny (muzea) a obvykle číslem. \n\nNejstarší egyptské papyry pocházejí ze 3. tisíciletí př. n. l. Mnoho se jich zachovalo v hrobech a na mumiích až do prvních století př. n. l. Z papyrů pochází velká většina zachované staroegyptské literatury.\n\nStaří Izraelci psali většinou na kůži a pergamen, takže hebrejské texty se sice našly i na papyrech, pro text Tóry však nemají takový význam jako převážně pergamenové svitky od Mrtvého moře. \n\nTím významnější jsou však papyry pro rekonstrukci textu Nového zákona: představují nejstarší doklady tohoto textu ze 2.-4. století, kdy teprve vznikaly nejstarší zachované kodexy s úplným řeckým textem. Na papyru se však na západě psalo dál až do 11. století.\n\nTaké pro spisy řeckých a latinských klasických autorů jsou papyry zdaleka nejstaršími doklady textů.\n\n"}
{"id": "884903", "url": "https://cs.wikipedia.org/wiki?curid=884903", "title": "Nimloth (elfka)", "text": "Nimloth (elfka)\n\nNimloth (sindarsky \"Bílý květ\") je fiktivní postava z knihy Silmarillion J. R. R. Tolkiena.\n\nNimloth byla elfka, dcera Galathila, jenž byl bratrem Celeborna a vnukem Elma. Vdala se za Diora, vnuka Thingolova, a stala se tak královnou Doriathu. Protože Thingol byl Elmův starší bratr, Dior s ní byl vzdáleně příbuzný (vnuk jejího praprastrýce).\n\nS Diorem měla tři děti, syny Eluréda a Elurína a dceru Elwing. Padla při zabíjení rodných v Doriathu.\n"}
{"id": "884906", "url": "https://cs.wikipedia.org/wiki?curid=884906", "title": "Burchard z Wormsu", "text": "Burchard z Wormsu\n\nBurchard von Worms (okolo roku 965 – 20. srpna 1025) byl biskup ve Wormsu a církevní právník. Během jeho biskupského působení byla započata novostavba wormského dómu.\n\n\n"}
{"id": "884914", "url": "https://cs.wikipedia.org/wiki?curid=884914", "title": "Indiana Evans", "text": "Indiana Evans\n\nIndiana Rose Evans (* 27. července 1990, Sydney, Nový Jižní Wales, Austrálie) je australská herečka a zpěvačka, mezi její nejznámější patří role v seriálech \"Home and Away\", \"\" a \"\".\n\nZájem o vystupování má již od věku pěti let, kdy se mohla předávádět před rodinou a přáteli. V sedmi letech ji rodiče přihlásili do hodin tance, které začaly baletem a postupně směřovaly i k jazzu a stepu. Před prací v seriálu \"Home and Away\", studovala dva roky střední školu na Newtown High School of the Performing Arts, ale odešla, aby se mohla věnovat herecké kariéře. Poté tedy měla individuální školní studijní plán, až do věku svých 15 let.\n\nJejí debut na televizní obrazovce přišel v roce 2003 v lékařském seriálu \"All Saints\". Poté získala klíčovou roli v americké kampani pro nápoj Kool-Aid. V ten samý rok měla vedlejší roli v dětském seriálu \"Snobs\", který se soustředí na dva neobvyklé přátele z úplně odlišných světů. Seriál ve vysílání vydržel pouze jednu sérii. Evans se poté začala objevovat v dalších pořadech jako \"Parodie komedie\", \"Cops LAC\" a \"Kriminálka z pobřeží\".\n\nPo \"Snobs\" se Evans přidala k obsazení australské telenovely \"Home and Away\". Ztvárňovala Matildu Hunter, privilegovanou dospívajíc dívku, která je nucena přestěhovat se do Summer Bay Caravan Park. Evans byla za roli nominována na ceny Logie Award a Inside Soap Award. V dubnu 2008 prozradila, že jí byla nabídnuta prodlužovací smlouva, ale ona se místo toho rozhodla seriál opustit a stalo se tak v červenci 2008.\n\nV roce 2009 hrála v televizním filmu \"\". Ve stejném roce nahradila herečku Claire Holt jako jednu ze tří hlavních rolí v seriálu \"\". Hrála ve třetí sérii roli Isabelly 'Belly' Hartley, nadějné zpěvačky a mořské panny. Evans nazpívala hlavní znělku seriálu, \"No Ordinary Girl\", a dále i několik dalších písní v sérii. Doplnila sólové soundtrackové album seriálu nazvané \"H2O: Just Add Water\", které vyšlo v březnu 2011. Čtvrtou sérii již seriál nezískal.\n\nV srpnu 2010 si vytvořila svůj filmový debut v katastrofickém snímku \"Australská apokalypsa\", kde hrála Naomi Tate. Film je o zatmění Slunce, při kterém hrozí to, že bude celý svět zasažen ledem a vypukne nová doba ledová. Film se natáčel v Tasmánii s rozpočtem 5 milionů australských dolarů a od kritiků získal smíšené recenze.\n\nV listopadu 2010 byla obsazena jako jedna z hlavních postav do dramatického televizního seriálu \"Crownies\", který se soustřední na skupinu čerstvých absolventů práv, kteří pracují pro Úřad ředitele státního zastupitelství. Evans hrála Tatum Novak, dceru známého gangstera. Seriál se natáčel v Sydney v Novém Jižním Walesu a měl premiéru dne 14. července 2011. Vysílal se po jednu sezónu a druhá již nebyla objednána.\n\nV únoru 2012 potvrdila, že bude hrát hlavní ženskou roli ve filmu \"\", remaku stejnojmenného filmu z roku 1980. Ve filmu se objevila se svým kolegou z \"Home and Away\", hercem Brentonem Thwaitesem. Film měl premiéru dne 16. června 2012 a získal smíšené recenze.\n\n"}
{"id": "884915", "url": "https://cs.wikipedia.org/wiki?curid=884915", "title": "Where Have You Been", "text": "Where Have You Been\n\nWhere Have You Been je píseň barbadoské zpěvačky Rihanny, kterou natočila pro své šesté album Talk That Talk, a kterou vydala jako šestý singl. Píseň napsali společně Ester Dean, Lukasz Gottwald, Calvin Harris, Henry Walter a Geoff Mack. Píseň byla natočena ve studiích Eightysevenfourteen v Los Angeles a Eyeknowasecret studiu v Brentwoodu.\n\nPíseň byla kritiky přijata kladně. Často ji přirovnávali k pilotnímu singlu desky Talk That Talk We Found Love. Píseň se umístila ve Spojených státech v žebříčku Billboard Hot 100 na pátém místě a stala se tam Rihanninou dvaadvacátou písní, která v Americe dobyla nejlepší desítku.\n\nPíseň Where Have You Been byla nominována na cenu Grammy v kategorii nejlepší sólový popový výkon, cenu ale nakonec vyhrála Adele s písní Set Fire to the Rain.\n"}
{"id": "884916", "url": "https://cs.wikipedia.org/wiki?curid=884916", "title": "Russkij Izrailtjanin", "text": "Russkij Izrailtjanin\n\nRusskij Izrailtjanin ( Русский израильтянин - \"Russkij Izraiľtjanin\", Ruský Izraelec ) byl izraelský ruskojazyčný týdeník , vycházející od ledna 1997 do února 2007.. Jeho zaměření bylo středopravicové a sekulární. Vycházel v Tel Avivu.\n\n"}
{"id": "884917", "url": "https://cs.wikipedia.org/wiki?curid=884917", "title": "Jindřich II. Kyperský", "text": "Jindřich II. Kyperský\n\nJindřich II. Kyperský ( \"Henri de Lusignan\", červen 1270 - 31. března 1324, Strovolos) byl král Kypru a Jeruzaléma. Trpěl epilepsií, což posloužilo jako záminka pro jeho sesazení.\n\nByl druhorozeným synem kyperského krále Huga Velikého a Isabely, dcery kyperského konetábla Víta z Ibelinu a královskou korunu získal po smrti staršího bratra Jana. Zdá se, že byl do jeho náhlého skonu zapleten. Hned po svém nástupu na trůn v červnu 1285 si stěžoval papeži Bonifácovi VIII. na odpor proanjouovského templářského řádu a papež se pokusil obě strany usmířit. Velmistr Vilém z Beaujeu jej posléze jako vládce jeruzalémského království uznal a Jindřich byl 15. srpna 1286 v Tyru korunován jeruzalémským králem.\n\nRoku 1291 se Jindřich krátce zúčastnil bojů o Akkon,a protože mu bitva připadala předem prohraná, vrátil se po deseti dnech na Kypr. Po pádu Akkonu směřoval na Kypr příliv uprchlíků ze Sýrie a Palestiny a zároveň tam přenesly svá sídla rytířské řády, což přineslo zapřičinilo mnohé třecí plochy ohledně majetku na Kypru. Během roku 1300 navázal Jindřich kontakty s mongolským ílchánem Ghazanem, který přislíbil spojenectví proti mamlúkům. V následujících letech se král, rytířské řády a křižácká šlechta snažila sladit svůj postup s Mongoly.\n\n26. dubna 1306 prohlásil Jindřichův bratr Amaury z Tyru krále za \"chorého na těle a neschopného náležitě se věnovat vládě v království\" a za podpory rady složené z mnohých pánů a za souhlasu templářů se nechal jmenovat \"správcem a poručníkem království\". 14. května se bratři dohodli a Jindřich za souhlas s Amauryho správcovstvím získal finanční vyrovnání. Roku 1308 se templářský maršál Aymon z Oselay pokusil Jindřicha ve jménu Amauryho přinutit k nové dohodě a o totéž se v létě 1308 snažili i johanité, když na Jindřicha tlačili, aby se vzdal titulu v bratrův prospěch. Roku 1309 se naopak johanité přiklonili na stranu Jindřicha. Na počátku roku 1310 byl Jindřich bratrem vyhoštěn do Kilikie. Jeho osud se změnil 5. června večer, kdy byla pod schody Amauryho domu nalezena zohavená mrtvola majitele.\n\nPo návratu z vynuceného exilu Jindřich uvěznil bratrovy příznivce a dohlédl na dořešení procesu s templáři. Zemřel bezdětný v březnu roku 1324 a byl pohřben ve františkánském kostele v Nikósii.\n"}
{"id": "884923", "url": "https://cs.wikipedia.org/wiki?curid=884923", "title": "Veliš (Jičínská pahorkatina)", "text": "Veliš (Jičínská pahorkatina)\n\nVeliš (429 m n. m.) je vrch v okrese Jičín Královéhradeckého kraje, v turistickém regionu Český ráj. Leží asi 4 km jihozápadně od Jičína. Na severozápadním svahu leží obec Podhradí, v jejímž katastrálním území se vrch nalézá. Na jižním svahu leží stejnojmenná obec Veliš. Je to nejvyšší vrchol Jičíněveské pahorkatiny.\n\nNa úpatí všech stran vrchu rostou převážně ovocné stromy, na temeni tráva.\n\nVrch Veliš se nachází v jihovýchodním zakončení Velišského hřbetu, jehož je nejvyšším vrcholem.\n\nIntenzivní těžba v kamenolomu probíhala v 19. století. S těžbou se skončilo v roce 1879 z důvodu zachování významného trigonometrického bodu (TB  17) – zděného observačního sloupu, který má status technické kulturní památky. Sloup stojí na jižní vrcholové partii oddělené lomovou propastí. Z vrcholu Veliše se nabízí krásný kruhový rozhled, zejména na Jičínsko, Český ráj, Kozákovský hřbet a Krkonoše.\n\nVrch náleží do celku Jičínská pahorkatina, podcelku Turnovská pahorkatina, okrsku Jičíněveská pahorkatina, podokrsku Velišský hřbet.\n\nNa Veliši kdysi stával stejnojmenný, původně královský hrad Veliš, postavený pravděpodobně Václavem II. a písemně poprvé uváděný roku 1316. Z hradu se dodnes zachovaly jen velmi nepatrné pozůstatky, které jsou pevně spojeny s čedičovým základem vrchu, nejasně vyznačené přístupové cesty a terasovitě upravený jižní vrchol.\n\nNa vrchol se dá dojít po odbočce žluté turistické značky z Jičína do Ostružna. Automobilem lze dojet z několika stran do Podhradí a odtud pěšky asi 400 metrů na vrchol.\n\n"}
{"id": "884924", "url": "https://cs.wikipedia.org/wiki?curid=884924", "title": "Vila Václava Ulrycha", "text": "Vila Václava Ulrycha\n\nVila Václava Ulrycha v Pardubicích vznikla podle projektu královéhradeckého architekta Oldřicha Lisky v letech 1923–1924. Zadavatelem všech ostatních realizovaných staveb Oldřicha Lisky v Pardubicích byla městská správa, ale v tomto jediném případě se jednalo o zakázku soukromého stavebníka, velkoobchodníka se střižním zbožím, Václava Ulrycha.\n\nVila se nachází na Bílém předměstí, východně od historického jádra města, v Gebauerově ulici čp. 10, obklopena rohovou zahradou. Původně velký zahradní pozemek se sadem, patřící k vile, byl ve 2. polovině 20. století rozparcelován a zastavěn okolními domy.\n\nPrůčelí dvoupatrové vily s hlavním vchodem je situováno západním směrem a je tvořeno portikem se čtyřmi sloupy, které nesou otevřenou terasu s kovovým zábradlím v 1. patře. Válcové dříky sloupů jsou ozdobené prstenci oboustranně kónického tvaru, čímž vznikl zajímavý plastický dekor. K hlavnímu vchodu vede schodiště, lemované odstupňovanými zídkami.\n\nV zadním traktu vily se opakuje motiv zídek a schodiště vedoucího ke vchodu do zimní zahrady, umístěné ve zvýšeném přízemí. Zimní zahradu tvoří prosklená dřevěná konstrukce, postavená na vyvýšeném základu; schodiště ji spojuje s okolní zahradou.\n\nZ korpusu přízemí a prvního patra, s pásy vertikálních oken, vystupuje užší středová část druhého patra zakončená klasicistním trojúhelným štítem. Civilní styl stavby s klasicizujícími prvky a jemnou výzdobou štítu a okolí oken ve 2. patře, dotváří jednobarevná šedá omítka.\n\nVila je i v současnosti využívána k bydlení.\n\n\n"}
{"id": "884927", "url": "https://cs.wikipedia.org/wiki?curid=884927", "title": "Lovčický potok", "text": "Lovčický potok\n\nNázev Lovčický potok má více vodních toků:\n\n"}
{"id": "884929", "url": "https://cs.wikipedia.org/wiki?curid=884929", "title": "ArmA 2: British Armed Forces", "text": "ArmA 2: British Armed Forces\n\nArmA 2: British Armed Forces je první stahovatelný přídavek ke hře ArmA 2 a jejímu rozšíření . Vyšel 28. srpna 2010 a byl pracovalo na něm kromě Bohemia Interactive Studio i ALTAR Games.\nPřidává do hry kampaň Crimson Lance, terén Šapur, nové samostatné mise a hlavně jednotky britské armády. Později přídavek vyšel v kompilaci ArmA 2: Posily, která obsahuje i přídavek . Ten na ArmA 2: BAF navazuje.\n\nBAF se odehrává 2 měsíce po událostech z Operation Arrowhead. Zbytky tákistánské armády se ukryly v horách odkud vedou partyzánskou válku. Hráč se ujímá britského výsadkáře Briana Frosta, který se účastní spojenecké operace Crimson Lance.\n\n\n"}
{"id": "884933", "url": "https://cs.wikipedia.org/wiki?curid=884933", "title": "Cristóbal de Morales", "text": "Cristóbal de Morales\n\nCristóbal de Morales (někdy uváděn i Cristóbal Morales, kolem roku 1500 – mezi 4. zářím a 7. říjnem 1553) byl španělský hudební skladatel. Pocházel ze Sevilly, působil ve Španělsku a během pontifikátu papeže Pavla III. také deset let v Římě při papežském dvoře. Již za života byl považován za významného skladatele a vydal řadu opusů tiskem. Zachovalo se po něm velké množství duchovní hudby: 22 mší, přes 100 motet, 16 zpracování Magnificat a 5 různých zhudebnění Lamentací.\n"}
{"id": "884942", "url": "https://cs.wikipedia.org/wiki?curid=884942", "title": "Josef Kautzner", "text": "Josef Kautzner\n\nJosef Kautzner (* 9. listopadu 1957 Praha) je český kardiolog, přednosta Kliniky kardiologie Institutu klinické a experimentální medicíny (IKEM). Je mezinárodně uznávaným odborníkem v oboru arytmologie. Jeho hlavním klinickým i výzkumným zájmem jsou katetrizační ablace srdečních arytmií, srdeční resynchronizační léčba a zobrazovací metody v kardiologii.\n\nStudia na 1. lékařské fakultě University Karlovy v Praze ukončil v roce 1983. Odbornou kvalifikaci ve vnitřním lékařství a v kardiologii získal na II. interní klinice Všeobecné fakultní nemocnice v Praze a v klinickém výzkumu v St. George’s Hospital v Londýně. V roce 1996 nastoupil jako specialista v oboru elektrofyziologie na Klinice kardiologie IKEM. Od roku 2001 je přednostou Kliniky kardiologie IKEM. V roce 2005 byl jmenován profesorem vnitřního lékařství na 1. lékařské fakultě Univerzity Karlovy v Praze.\n\n\n"}
{"id": "884944", "url": "https://cs.wikipedia.org/wiki?curid=884944", "title": "ArmA 2: Private Military Company", "text": "ArmA 2: Private Military Company\n\nArmA 2: Private Military Company je stahovatelný přídavek ke hře ArmA 2 a jejímu datadisku . Vyšlo 30. listopadu 2010. Přidává do hry kampaň Black Gauntlet, novou mapu, nově mise a jednotky kontraktorů soukromé vojenské společnosti. Přídavek je, spolu s , součástí kompilace ArmA 2: Posily. Kampaň je možné hrát v kooperativním módu.\n\nDěj sleduje osudy Briana Frosta, který se stal kontraktorem agentury ION. Ta je, v rámci kontraktu Black Gauntlet, najata k ochraně pracovníků OSN. Ti patrají po informacích o již ukončeném takistánském jaderném programu.\n\n\n"}
{"id": "884949", "url": "https://cs.wikipedia.org/wiki?curid=884949", "title": "Andreas Birnbacher", "text": "Andreas Birnbacher\n\nAndreas Birnbacher (* 11. září 1981, Priem am Chiemsee, Bavorsko, Německo) je bývalý německý biatlonista, držitel několika medailí ze světových šampionátů. Jedinou medaili v individuálním závodě vybojoval na mistrovství světa 2007 v Anterselvě, a to stříbrnou v závodě s hromadným startem. Na mistrovství světa 2008 v Östersundu získal s německou smíšenou štafetou zlatou medaili. V roce 2012 na mistrovství světa v Ruhpoldingu získal bronzové medaile se smíšenou i mužskou štafetou. V mužském štafetovém závodě obsadil třetí místo také na mistrovství světa 2013 v Novém Městě na Moravě. Německo reprezentoval také na Zimních olympijských hrách 2010 ve Vancouveru, kde se však medailově neprosadil.\n\n"}
{"id": "884952", "url": "https://cs.wikipedia.org/wiki?curid=884952", "title": "Musée de l'université de médecine", "text": "Musée de l'université de médecine\n\nMusée de l'université de médecine (\"Muzeum lékařské univerzity\") je muzeum v Paříži při Univerzitě Paříž V. Nachází se v 6. obvodu v Latinské čtvrti. Muzeum je rozděleno do dvou institucí specializujících se na anatomii.\n\nMuzeum pojmenované po lékaři a chemikovi Mathieu Orfilovi se nachází na adrese \"Rue des Saints-Pères\" č. 45 a vystavuje sbírku tkání pro srovnávací běžnou anatomii.\n\nMuzeum pojmenované po francouzském chirurgovi Guillaume Dupuytrenovi se nachází v ulici \"Rue de l'École-de-Médecine\" č. 15 a specializuje se na patologickou anatomii. Ve svých sbírkách shromažďuje orgány zakrslých lidí, siamská dvojčata, ukázky genetických mutací apod.\n\n"}
{"id": "884954", "url": "https://cs.wikipedia.org/wiki?curid=884954", "title": "Vladislav Beneš", "text": "Vladislav Beneš\n\nVladislav Beneš (* 18. listopadu 1956, Praha) je český herec a dabér.\n\nDabingu se věnuje od dětství, jako dětský herec se objevil na divadelní scéně Národního divadla či Divadla E. F. Buriana. Absolvoval Gymnázium Na Zatlance, poté vystudoval obor herectví na DAMU (1980), poté následovalo angažmá v Divadle J. Průchy v Kladně (1980–1982) a v Městském divadle Mladá Boleslav (1982–1983), od roku 1983 je členem činohry Národního divadla v Praze.\n\nMá velice příjemný hlas, což mu přináší mnoho zajímavých rolí v dabingu. Je dvorním dabérem Pierce Brosnana.\n\n\n\n\n\n\n\n\n"}
{"id": "884964", "url": "https://cs.wikipedia.org/wiki?curid=884964", "title": "Hadí žena", "text": "Hadí žena\n\nHadí ženy (méně obvykle hadí muži) jsou lidé s enormní hypermobilitou (zvýšenou pohyblivostí kloubů) a hyperlaxicitou (zvýšenou volností vaziva), tedy se zvýšeným pohybovým rozsahem a tělesnou flexibilitou. \nNejnáročnější a rovněž nejestetičtější pozicí hadích lidí je extrémní záklon, anglicky backbend. Těmto lidem se říká \"backbenders\" a jejich opakem jsou \"frontbenders\", kteří se zaměřují více na extrémní předklon. Někteří se zaměřují na oboje. Dalšími známými pozicemi jsou tzv.: rozštěp, provaz, preclík, most apod.\n\nAčkoli je mnohem více hadích žen než mužů, za nejohebnějšího člověka na planetě není obvykle považována žena, ale Rus Alexey Goloborodko (1994) narozený v Tule, který je aktivní od svých pěti let až po současnost (2012). Tento hadí kluk se umí snadno hýžděmi dotknout i temene své hlavy a téměř i krku. Unikátní je rovněž svou schopností tančit v bizarních pozicích.\n\nObecně platí, že čím dříve se člověk začne protahovat, tím rychleji a více se může stát celkově hyperelastickým. Nejdůležitější je pravidelnost a dlouhodobost. Dále je důležité se před protahováním zahřát pohybem, správně dýchat (v extrémním záklonu jsou plíce stažené), soustředit se, být uvolněný, jíst dostatek bílkovin atd. Protahování bývá mírně bolestivé, pročež je důležité umět překonávat bolest, ale zároveň znát své dosavadní tělesné hranice, aby nedošlo k poškození tkáně.\n\nBěžné oblečení omezuje pohyblivost, a proto hadí lidé používají speciální elastické oblečení obvykle na způsob zentaie (celotělový oblek, pojem pochází z japonštiny: \"zen\" je tělo; \"tai\" je celek). Pro hlubší estetický dojem často bývají extravagantní, s barevnými vzory a jinak neobvykle zkrášlené.\n\nDíky neobvyklosti své schopnosti zvýšené ohebnosti hadí lidé nacházejí často uplatnění v cirkuse, divadle, muzikálech apod.\n\n"}
{"id": "884967", "url": "https://cs.wikipedia.org/wiki?curid=884967", "title": "Lnička setá", "text": "Lnička setá\n\nLnička setá (\"Camelina sativa\") je vysoká, jednoletá, v počátku léta žlutě rozkvétající bylina, druh rodu lnička.\n\nStarobylá rostlina, pochází z jihovýchodní Evropy, Přední Asie a severozápadní Afriky. Postupně se rozšířila až na Sibiř a do Číny a téměř po celé Evropě (vyjma jihozápadu), v novověku byla zavlečena do Severní a Jižní Ameriky.\n\nJednoletá nebo ozimá bylina dorůstající do výše 60 až 120 cm. Z kůlovitého kořene i přes 1 cm tlustého, s četnými postranními kořínky uloženými plytce pod povrchem, vyrůstá přímá, zaobleně hranatá, lysá nebo chlupatá lodyha. Bývá bohatě větvená, v řídkém porostu se začíná větvit již od spodu a při hustém až ve 2/3 výšce lodyhy. Listy mají čepele uprostřed řídce a po okrajích hustě chlupaté. Dolní listy v růžici jsou dlouze řapíkaté a tvarově značně proměnlivé, v době kvetení již bývají zaschlé. Lodyžní listy, dlouhé 2 až 7 cm a široké 0,2 až 1 cm, jsou přisedlé s objímavou šípovitou bázi a s oušky, čepele mají kopinaté až úzce podlouhlé, celokrajné nebo řídce zubaté.\n\nOboupohlavné čtyřčetné květy vyrůstající na dlouhých, šikmo odstálých stopkách jsou sestaveny do květenství prodlužujícího se hroznu, ten se skládá s 20 až 40 květů a může dosáhnout délky i 35 cm. Podlouhlé kališní lístky dlouhé 2 až 3 mm mají úzký bílý lem. Žluté nebo světložluté korunní lístky jsou dlouhé 4 až 6 mm a široké 1 až 1,5 mm. Kvete od května do června. Druh je hmyzosnubný, pyl přenášejí hlavně včely. Ploidie je 2n = 40.\n\nPlody jsou pukavé, široce obvejčité až hruškovité, nafouklé šešule bez čnící čnělky, které bývají dlouhé 6 až 10 mm a široké 3,5 až 5 mm. Vyrůstají na odstálých stopkách, často obloukovitě ohnutých. Chlopně zralých šešulí jsou tvrdé, vypouklé, se střední žilkou a síťovitou žilnatinou na povrchu. Šešule obsahují ve dvou řadách uložená drobná (1,5 až 2 mm dlouhá) elipsoidní oranžově žlutá semena bez endospermu. HTS se pohybuje mezi 1 až 2 gramy.\n\nPočítá se mezi synantropní druhy rostlin, vyrůstá téměř na všech stanovištích, nedaří se ji pouze na kyselých a zamokřených půdách. Pokud má dostatek vlhkosti pro vyklíčení, může mít později i poměrně sucho. Při počáteční růstové fázi snese i nízké teploty. Její vegetační doba je krátká, jen 3,5 měsíce. Přirozeně roste na úhorech a polích, za příhodných podmínek vyroste mnoho jedinců pospolitě. Je světlomilná, při silném zastínění krní.\n\nRozmnožuje se výhradně semeny, na jedné rostlině jich může dorůst i několik tisíc. Klíčí velmi nepravidelně, část jich vyklíčí na podzim téhož roku po uzrání a mladé rostlinky přezimují a v růstu pokračují brzy z jara. Jiná semena klíčí až na jaře a další skupina semen zůstává po několik let připravených v semenné bance v půdě k vyklíčení ve vhodnou dobu.\n\nV ČR je malý zájem o pěstování lničky seté, proto je registrováno jen málo vhodných odrůd. Pokud se týká šlechtění, patří tento druh mezi velmi plastické druhy, daří se získávat odrůdy s požadovanými vlastnostmi. Dozrává ještě před řepkou olejkou a sklízí se běžnými obilnými sklízecími mlátičkami.\n\nZ dřívějších dob je lnička setá známa jako plevel v obilovinách a lnu, nyní je tato situace již minulostí. V současnosti se pěstuje pro semena obsahující 30 až 40 % vysychavého oleje. Z 1 ha se jich sklidí asi 1,5 až 2 t (řepka olejka 2,5 t/ha). V České republice se nyní téměř nepěstuje.\n\nLničkový olej je svým složením podobný spíše lněnému než řepkovému oleji. Má vysoký obsah kyseliny linolové, a proto může rychle podlehnout oxidaci, obsahuje téměř shodné množství vitamínu E jako řepkový nebo lněný a má relativně vysoký obsah cholesterolu. Surový olej je vzhledově i chuťově nevyhovující, musí se rafinovat.\n\nOlej je velmi vhodný i pro technické účely. Nyní se používá dovážený olej v kosmetice (mýdla, krémy atd.) a jako komponenty pro bionaftu, laky, barvy a fermeže. V ČR dosud není povoleno využití oleje v potravinářské výrobě ani pokrutin v krmných směsích pro zvířata. S některými kultivary lničky seté je také uvažováno jako s potenciální energetickou rostlinou, rychle roste a má slámu vhodnou pro spalování.\n\nVe volné přírodě Česka se lnička setá vyskytuje ve dvou poddruzích, jeden je původní a druhý byl introdukován.\n\nIntenzifikací zemědělství, čistěním osiva a dodržováním agrotechnických opatření volně rostoucí lnička setá postupně mizela ze svých tradičních stanovišť. V roce 2000 byly \"Černým a červeným seznamem cévnatých rostlin České republiky\" oba její poddruhy prohlášené za \"nezvěstné taxony\" (A2). Novější obdobná publikace \"Seznam cévnatých rostlin květeny České republiky\" z roku 2012 se o nezvěstností nebo ohrožení lničky seté již nezmiňuje.\n\n\n \n"}
{"id": "884969", "url": "https://cs.wikipedia.org/wiki?curid=884969", "title": "Víkend (film)", "text": "Víkend (film)\n\nVíkend (\"Weekend\") je britský hraný film z roku 2011, který režíroval Andrew Haigh podle vlastního scénáře. Snímek zachycuje vztah dvou mužů během jednoho víkendu. Film měl světovou premiéru na filmovém festivalu South by Southwest.\n\nRussell bydlí v Notting Hillu a v pátek večer je pozván ke svým přátelům na malou oslavu. Odtud odchází do gay klubu, kde se seznámí s Glenem. V Russellově bytě mají spolu sex. Glen druhý den ráno vyzývá Russella, aby na diktafon mluvil o svých dojmech z poslední noci, protože tyto výpovědi chce využít pro svůj umělecký projekt. Přitom se projeví rozdíly mezi introvertním Russellem, který o své sexualitě mluví neochotně a ve svém okolí se nesnaží upoutat pozornost, a otevřeným Glenem, který by nejraději každému heterosexuálovi vykřičel, že je gay. Přesto si jsou sympatičtí a domluví se, že se o víkendu ještě uvidí. Russel pracuje jako plavčík v bazénu a v sobotu dopoledne má službu. Potom se setká s Glenem, postupně se poznávají, sdělují si intimní věci, diskutují a mají spolu sex. V neděli ráno musí Glen jít na vlak na letiště, protože odjíždí na dva roky do USA, kde se účastní uměleckého kursu. Oba jsou smutní. Russell překvapí Glena, když ho na nástupišti na rozloučenou veřejně políbí. Glen Russellovi vrátí nahrávku s jeho zpovědí.\n\n"}
{"id": "884977", "url": "https://cs.wikipedia.org/wiki?curid=884977", "title": "Micromalthus debilis", "text": "Micromalthus debilis\n\nMicromalthus debilis je druh brouka. Tento brouk žije na východě Spojených států.\n\nBrouk je protáhlý, délky od 1,5–2,5 mm, tmavě hnědý se žlutýma nohama a tykadly, s hlavou větší než štítek a s očima po straně vystupujícíma. Larvy brouka jsou dřevokazné a žijí ve vlhkém, rozkládajícím se dřevu kaštanu a dubu. Brouci poškozují dřevěné telegrafní sloupy a proto se jim v angličtině říká „telegraph pole beetle“.\n\nJe to zajímavý brouk, rozmnožuje se i partenogeneticky, může být živorodý a má unikátní životní cyklus s morfologicky různými larvami.\nZ cerambycoidní larvy mohou vyrůst oplodněné samice nebo se změní na caraboidní larvu a z ní vyrostou dospělci.\n\n"}
{"id": "884982", "url": "https://cs.wikipedia.org/wiki?curid=884982", "title": "Ootéka", "text": "Ootéka\n\nOotéka (z řečtiny \"ὠόν óon\" - vejce a \"θήκη théke\" - schránka, \"ootheca\", mn. č. \"oothecae\"), též vaječná schránka, je schránka sloužící k ochraně vajíček v období vývoje zárodku. Proteinová hmota, tvořící ootéku, při kontaktu se vzduchem tvrdne.\n\nVajíčka chrání ootékou např. kudlanky nebo švábi - oba tyto druhy dříve patřily do stejného řádu \"Oothecaria\". Také žraloci snášejí kapsuly, které chrání vajíčka.\n\n"}
{"id": "884984", "url": "https://cs.wikipedia.org/wiki?curid=884984", "title": "Qatar Total Open 2013", "text": "Qatar Total Open 2013\n\nQatar Total Open 2013 byl tenisový turnaj pořádaný jako součást ženského okruhu WTA Tour, který se hrál na otevřených dvorcích s tvrdým povrchem v areálu Khalifa International Tennis and Squash Complex. Konal se mezi 11. až 17. únorem 2013 ve katarském hlavním městě Dauhá jako 11. ročník turnaje.\n\nTurnaj s rozpočtem 2 216 000 dolarů patřil do úrovně \"Premier 5\" kategorie WTA Premier Tournaments. Do soutěže dvouhry nastoupilo padesát šest hráček a čtyřhry se účastnilo dvacet šest párů.\n\nPřestože singlový titul obhájila stávající světová jednička Viktoria Azarenková z Běloruska, bodový zisk jí nestačil na udržení v čele světové klasifikace. První hráčkou byla nepřetržitě 32 týdnů, což představovalo 20. nejdelší období bez přerušení. V následném pondělním vydání žebříčku z 18. února ji na špici vystřídala Američanka Serena Williamsová, která prohrála ve finále.\n\nWilliamsová se na světový trůn vrátila pošesté v kariéře, jakožto nejstarší světová jednička v historii WTA. Dne 18. února 2013 jí bylo 31 let, 4 měsíce a 24 dní, čímž předstihla krajanku Chris Evertovou, která se v listopadu 1985 nejlepší hráčkou stala ve 30 letech, 11 měsících a 3 dnech.\n\n\nNásledující hráčky obdržely divokou kartu do hlavní soutěže:\n\nNásledující hráčky postoupily z kvalifikace:\n\n\n\n\nNásledující páry obdržely divokou kartu do hlavní soutěže:\n\nNásledující páry nastoupily do hlavní soutěže z pozice náhradníků:\n\n\n\n"}
{"id": "884988", "url": "https://cs.wikipedia.org/wiki?curid=884988", "title": "LAG Podralsko", "text": "LAG Podralsko\n\nLAG Podralsko (Místní akční skupina)\n\nLAG Podralsko z. s. vznikla jako občanské sdružení podle zákona č. 83/1990 Sb., o sdružování občanů realizující v oblasti své působnosti mezisektorové partnerství zástupců podnikatelského sektoru, veřejné správy a neziskového sektoru dne 31. května 2004. Vznik inicioval Mikroregion Podralsko. Obce, neziskové organizace a podnikatelé tohoto regionu patřili také mezi zakládající členy LAG Podralsko. \n\nHlavním cílem spolku je celkový rozvoj regionu, především na principech iniciativy Evropské unie LEADER. LEADER je společná iniciativa Evropské unie zaměřená k posílení venkovského prostoru.\n\nÚzemí LAG Podralsko v letech 2005 – 2009 odpovídalo jádru Mikroregionu Podralsko. \n\nDo územní působnosti se ale postupně připojily svazky obcí Peklo a Máchův kraj, některé z obcí těchto svazků jsou rovněž členy Mikroregionu Podralsko. \n\nDo dalšího programového období 2014 – 2020 vstupuje MAS opět s rozšířenou územní působností o další obce z Novoborska a dvě obce ze Středočeského kraje. Celkový počet obcí je v současné době 62. Od 24. dubna 2014 je LAG Podralsko zapsaným spolkem (LAG Podralsko z.s.) v souladu s novým Občanským zákoníkem. Členů LAG Podralsko z.s. je 54, z čehož 48,15 % tvoří veřejný sektor a 51,86 % tvoří soukromý sektor. Členská základna je rozdělena do tří zájmových skupin, z čehož Rozvoj venkova tvoří 42,60 %, Spolkový život tvoří 25,93 % a Podnikání tvoří 31,49%.\n\n\n\nHlavním sídlem LAGu je nyní kancelář v obci Zahrádky na Českolipsku, adresa Zahrádky 130, 471 01 Zahrádky\n\nSdružení formou spolupráce svých členů i s dalšími organizacemi usiluje o všestranný rozvoj regionu. Řídí se zejména svými závaznými dokumenty, Stanovami a Statutem. Vyhlašuje pro své členy tzv. Výzvy s několika termínovanými koly, které jsou zadáním dílčího programu vč. záměru jeho financování.\n\nLAG má své webové stránky, vydává 1-2x ročně Zpravodaj, zpracovává a uveřejňuje zápisy z jednání, výroční zprávy a řadu dalších dokumentů.\n\n"}
{"id": "885006", "url": "https://cs.wikipedia.org/wiki?curid=885006", "title": "Inkubátörr", "text": "Inkubátörr\n\nAlbum Inkubátörr, s podtitulem Demáče, živáky, sračky a odpady je raritní 3 CD vydané k 20. výročí vzniku kapely Törr.\nAlbum přináší fanouškům kapely unikátní demonahrávky, záznamy z koncertů a nikdy neuveřejněné skladby.\nNa třetím CD se nachází unikátní nahrávka z roku 1985, demo kapely 666 (předchůdce dnešního Törru) - Nekrofilie, které bylo nahráno ve složení Ota Hereš, Vlasta Henych a Pavel Konvalinka.\n\n\n\n"}
{"id": "885008", "url": "https://cs.wikipedia.org/wiki?curid=885008", "title": "Alejandro Jodorowsky", "text": "Alejandro Jodorowsky\n\nAlejandro Jodorowsky Prullansky (* 17. února 1929 Tocopilla, Chile) je chilsko-francouzský filmař, herec, mystik, filosof, autor komiksů, dramatik a spisovatel, někdy řazený k surrealismu. Svou duchovní nauku nazval psychomagie.\n\nNarodil se na severu Chile poblíž Iquique v židovské rodině z Ukrajiny. V roce 1939 se rodina přestěhovala do Santiaga, kde se seznámil s básníky Nicanorem Parrou a Enriquem Lihnem.\n\nV 50. letech odjel do Paříže, aby se zde učil pantomimu u mima Etienne Decrouxe. Poté založil s Fernandem Arrabalem a Rolandem Toporem avantgardní skupinu performančního umění nazvanou \"Mouvement panique\". Roku 1966 vytvořil svůj první komiks (\"Anibal 5\"), roku 1967 natočil první film (\"Fando y Lis\"). Roku 1970 zaujal netradičním filmovým westernem \"El Topo\". Film nadchl Johna Lennona a Yoko Ono, kteří poskytli Jodorowskému milion dolarů na další film. Výsledkem byl kultovní snímek \"La Montaña Sagrada\" (Svatá hora) z roku 1973. V něm Jodorowsky otevřel své velké téma esoteriky. Byl poté blízko k realizaci velkého projektu, adaptaci románu \"Duna\" Franka Herberta (do role císaře hodlal obsadit malíře Salvadora Dalího, do role barona Harkonnena Orsona Wellese). Projekt však zkrachoval, protože jeho rozpočet a nekonformní zpracování nechtěla zaštítit žádná produkční společnost.\n\nNatočil pak ještě tři filmy, ovšem již jen v undergroundové produkci. Známým se stala jeho science-fiction komiksová série \"Incal\" z let 1981–1989, na které spolupracoval s kreslířem Moebiem.\n\nKoncem 80. let se opět obrátil novým směrem a rozvinul vlastní filosoficko-spirituální syntézu s terapeutickými ambicemi, kterou nazval \"psychomagie\" a jež je postavena z velké části na studiu tarotu, imaginaci, interpretaci snů a symbolů. V Paříži začal provozovat psychomagickou terapeutickou praxi, za níž si nechává platit pouze dopisy klientů. Principy této praxe vysvětluje v knize rozhovorů \"Psychomagie: nástin panické terapie\" (1995, česky 2015). Vede psychomagické dílny a semináře v různých zemích.\n\nV roce 2013 byl uveden jeho film \"Tanec reality\", který se vrací k jeho chilskému dětství.\n\n\n\n\n"}
{"id": "885012", "url": "https://cs.wikipedia.org/wiki?curid=885012", "title": "As (mince)", "text": "As (mince)\n\nAs byl starověké římské platidlo, později mince. \nNapříklad za vlády Marka Aurelia (2. stol. n. l. platí poměr:1 aureus = 25 denárů = 100 sesterciů = 400 asů.\n\nVe 4. století př. n. l. na území Říma postupně mizí směnný obchod a platby dobytkem (dobytek, stádo = pecus, z toho vyplývá pecunia = peníze, jmění). Objevují se bronzové slitky o váze 5 asů s vyraženými obrazy býka (vepře, berana). Později se objevuje librální as (aes libralis) – základní jednotka o váze deseti uncí (římská unce (uncia) = 27,25 g) což je 272 gramů bronzové slitiny, dělí se na menší jednotky („slitky“) s vyraženými obrazy božstev.\n\n\n\n\n"}
{"id": "885017", "url": "https://cs.wikipedia.org/wiki?curid=885017", "title": "Baobab (hudební skupina)", "text": "Baobab (hudební skupina)\n\nBaobab je česká kapela, která originálně kombinuje cimbálovou muziku s kytarou. Od čistého folklóru se tak posunula k vlastní, převážně folkové tvorbě. Na vlastních koncertech vystupuje zejména v domovském Brně. Hraje ale také na svatbách, večírcích, oslavách a dalších událostech, kde svůj repertoár obohacuje i o skladby přejaté: písně Osvobozeného divadla, Semaforu, nebo známé české i zahraniční písničky ze 60. a 70. let.\n\nBrněnská kapela BAOBAB působí v současném složení od roku 2000. Po celou dobu si zachovává jednotný styl založený na propojení jednotlivých nástrojů - kytara, housle, klarinet v alternaci se saxofonem a flétnami, cimbál v alternaci s klavírem, basa a bicí. Hlavním autorem skladeb je Jiří Pallich ve spolupráci s několika externími textaři i skladateli.\n\n\n\n"}
{"id": "885023", "url": "https://cs.wikipedia.org/wiki?curid=885023", "title": "Asociace výzkumných organizací", "text": "Asociace výzkumných organizací\n\nAsociace výzkumných organizací (AVO) byla založena v roce 1990 v Brně jako dobrovolné sdružení právnických a fyzických osob zastupuje zájmy především těch subjektů, jejichž dosažené výsledky výzkumu a vývoje jsou v převážné míře komerčně využívány. V současné době reprezentuje téměř 8 tisíc lidí činných v této oblasti. Je jediným sdružením v ČR, které reprezentuje aplikovaný výzkum a vývoj v podnikatelské sféře, tedy výzkum rozvíjený a provozovaný převážně z privátních zdrojů a mimo sektor Akademie věd a vysokých škol.\n\n1. Zastupování zájmů aplikovaného VaV,\n\n2. Propagace aplikovaného VaV,\n\n3. Informace, poradenství a expertízy.\n\n\n\n[1] Schindler, J.: 50 let ve službách Československého letectví, VZLÚ, 1971.\n\n\n"}
{"id": "885025", "url": "https://cs.wikipedia.org/wiki?curid=885025", "title": "Gösta Frändfors", "text": "Gösta Frändfors\n\nGösta Valdemar Jönsson-Frändfors (25. listopadu 1915, Stockholm - 8. srpna 1973, Huddinge) byl švédský zápasník. V roce 1936 na olympijských hrách v Berlíně vybojoval bronzovou medaili ve volném stylu v bantamové váze a v roce 1948 na hrách v Londýně stříbrnou medaili v lehké váze. V roce 1947 vybojoval zlatou medaili na mistrovství Evropy v řecko-římském zápase a v roce 1937 a 1946 stříbrnou medaili ve volném stylu.\n\n"}
{"id": "885032", "url": "https://cs.wikipedia.org/wiki?curid=885032", "title": "Rádio Junior", "text": "Rádio Junior\n\nRádio Junior je digitální stanicí Českého rozhlasu pro děti. Jedná se o jediné živě moderované rádio pro dětské posluchače v České republice. Není šířena analogově v FM pásmu, ale pouze na internetu. Od 1. března 2013 i v platformách DVB-T, DVB-S, DVB-C a DAB+. Fakticky existují dvě podoby Rádia Junior, a to klasické Rádio Junior a doplňkové Rádio Junior - Písničky, které nevysílá žádné mluvené slovo. Cílovou skupinou jsou děti předškolního a školního věku. Hlavními programovými prvky Rádia Junior jsou písničky, povídání se zajímavými hosty, pohádky, dobrodružné příběhy, vtipné hlášky, zprávičky, soutěže. Od roku 2018 se také více zaměřuje na spolupráci přímo s dětmi. Tak vznikl například pořad Správná desítka, který pod vedením redaktorů Rádia Junior připravují děti samy. Odpoledním vysíláním ve všední dny pak společně s dospělým často provází také dětský moderátor.\n\nKlub Rádia Junior je také název pořadu, který je denně vysílán od 19:00 do 20:00. Je to hodinový magazín pro děti. Dříve se tento pořad jmenoval Domino. Dalším oblíbeným pořadem je Hitparáda, v níž mohou posluchači hlasovat prostřednictvím webových stránek nebo aplikace Rádia Junior.\n\nMaskotem stanice je od roku 2013 Ušoun Rušoun. Je to postavička strašidla s velkýma barevnýma ušima od výtvarnice Barbory Buchalové. Ušoun Rušoun se nečekaně objevuje i ve vysílání a komunikuje s moderátory.\n\n\nRádio Junior - písničky je projekt Českého Rozhlasu doplňující stanici Rádio Junior. Je to stanice bez mluveného slova.\nNaladit tuto stanici je možné na digitální televizi nebo rádiu, dále také na internetu a ve speciální aplikaci iRadio.\n\n"}
{"id": "885038", "url": "https://cs.wikipedia.org/wiki?curid=885038", "title": "Predátorské ceny", "text": "Predátorské ceny\n\nPredátorské ceny jsou jedna z nekalých praktik cenové soutěže, kterou se společnosti snaží získat co nejlepší postavení na trhu. Cílem je nastavit ceny společnosti na nepřiměřeně nízkou úroveň, a to jen na určitou přechodnou dobu, během které dochází u ostatních soutěžitelů k nevyhnutelným ekonomickým ztrátám, přičemž jeho cílem je si tyto ztráty díky oslabení soutěže v budoucnu vynahradit, a to podstatným zvýšením cen.\n\nPredátorské ceny jsou mezinárodně známý pojem, kterým se označuje chování, kdy je zneužito dominantní postavení firmy na trhu. Taková firma se na určitou dobu vzdá zisku ze svého podnikání tím, že nastaví ceny svých produktů nebo služeb nepřiměřeně nízko. Tato skutečnost představuje bariéru vstupu na trh pro potenciální konkurenci.\n\nPredátorské jednání se v praxi může sledovat ve více podobách. Zaprvé se rozlišuje, zda má predátorství vliv na stávající soutěžitele nebo na potenciální konkurenty, kteří se chystají vstoupit na trh.\n\nZa druhé, z hlediska produktů, na kterých jsou predátorské ceny uplatňovány:\n\nDominatní postavení má podnik v případě, kdy má velkou tržní sílu, tj. že může ovlivňovat tržní cenu. A právě to mu umožňuje chovat se nezávisle na jiných podnicích nebo spotřebitelích. Společnou dominancí se pak označuje skutečnost, kdy má dominantní postavení více podniků. Tržní podíl u podniku s dominantním postavením dosahuje okolo 40 %. Podnik, který má dominantní postavení, může tuto svou výhodu zneužít. Mezi zneužití tohoto postavení patří například: vynucování nepřiměřených podmínek ve smlouvách nebo dlouhodobé nabízení a prodej zboží za nepřiměřeně nízké ceny.\n\nPodnik se z důvodu konkurenceschopnosti snaží snižovat ceny svých výrobků a služeb. Pokud je ale cena nastavena na příliš nízkou úroveň, představuje to negativní soutěžní jev a takové ceny jsou označeny za predátorské. Za predátorské chování lze označit takové chování podniku s dominantním postavením, kdy nastaví ceny tak nízko, že dobrovolně podstupuje ztráty. Toto je z ekonomického hlediska pro podnik nesmyslné a neefektivní. \n\nPredátorským záměrem podniku s dominantním postavením je dosáhnout výlučného postavení na trhu nekalými praktikami. Konkrétně se jedná o nastavení predátorských cen. Odhalit takové chování není jednoduché. K rozeznání predátorského chování slouží přímé a nepřímé důkazy.\n\n„\"Za nepřímé důkazy se považují skutečnosti, které nás směřují k závěru, že jediným vysvětlitelným důvodem pro snižování cen byla predátorská strategie.\"“ Pro takový závěr jsou ale nutné velmi silné podklady.\n\n„\"Jako přímé důkazy mohou sloužit např. zápisy z jednání zastupitelského orgánu podniku či jiné strategické plány nebo záznam o komunikaci, kde je tento úmysl zmiňován.\"“ Predátorský záměr ale většinou nejde prokázat okamžitě. Musíme přihlížet k několika faktorům, mezi které patří například způsob nastavení ceny nebo hospodářská a finanční síla. \n\nU predátorských cen jsou možné následujícími motivy:\n"}
{"id": "885041", "url": "https://cs.wikipedia.org/wiki?curid=885041", "title": "Nimloth", "text": "Nimloth\n\nNimloth může v díle J. R. R. Tolkiena znamenat:\n"}
{"id": "885055", "url": "https://cs.wikipedia.org/wiki?curid=885055", "title": "Vern Pettigrew", "text": "Vern Pettigrew\n\nVern Pettigrew (30. března 1908, Varney - 29. října 2003, Regina) byl kanadský zápasník. V roce 1936 na olympijských hrách v Berlíně vybojoval ve volném stylu v pérové váze čtvrté místo. Šestkrát vybojoval titul mistra Kanady a desetkrát titul mistra Saskatchewanu. Byl uveden do kanadské Síně slávy amatérského atletického svazu, amatérského zápasu a saskatchewanské Sportovní síně slávy.\n\n"}
{"id": "885057", "url": "https://cs.wikipedia.org/wiki?curid=885057", "title": "Jiří Syrovátka", "text": "Jiří Syrovátka\n\nJiří Syrovátka (* 5. května 1959) je všestranný umělec. Věnuje se literatuře, filmu, fotografii a výtvarnému umění. Působil jako editor v magazínech \"Playboy CS Edition\", \"Top Class\" a \"Motion\". Pro Českou televizi připravil jako scenárista a režisér experimentální dokumentární eseje. Jeho knihy se vyznačují originální strukturou. Od roku 2009 se zabývá stylizovanou fotografií a experimentální malbou. Také píše scénáře pro celovečerní filmy.\n\n\n\n\n\n\n"}
{"id": "885062", "url": "https://cs.wikipedia.org/wiki?curid=885062", "title": "Nouriel Roubini", "text": "Nouriel Roubini\n\nNouriel Roubini (* 29. březen 1958) je americký ekonom narozený v rodině íránských Židů v tureckém Istanbulu. Je řazený k neokeynesiánské škole.\n\nV jeho čtyřech letech se jeho rodina usadila v italském Milánu, kde vystudoval ekonomii na \"Università Commerciale Luigi Bocconi\". Roku 1988 pak vystudoval mezinárodní ekonomii na Harvardu pod vedením Jeffrey Sachse. Poté se stal vyučujícím na univerzitě v Yale, pracoval pro Mezinárodní měnový fond, Světovou banku, Federální rezervní systém či izraelskou centrální banku. Jeho vliv mimořádně vzrostl poté, co předpověděl americkou hypoteční krizi roku 2007 a následnou globální ekonomickou krizi. Roku 2009 ho časopis \"Foreign Policy\" označil za 4. nejvlivnějšího intelektuála světa.\n\n\n"}
{"id": "885069", "url": "https://cs.wikipedia.org/wiki?curid=885069", "title": "Klement Antonín Zahrádka", "text": "Klement Antonín Zahrádka\n\nKlement Antonín Zahrádka (10. ledna 1786 Most – 17. června 1853 Osek u Duchcova) byl v letech 1843–1853 v pořadí 41. opatem cisterciáckého kláštera v Oseku a vizitátorem a generálním vikářem cisterciáckých klášterů v Čechách a Lužici.\n\nRodák z Mostu, Antonín Zahrádka, vstoupil do cisterciáckého kláštera v Oseku a zde přijal řeholní jméno Klement. V letech 1810–1815 vyučoval biblistiku v kněžském semináři. Od roku 1816 pak vyučoval na gymnáziu v Chomutově. Následně byl v Oseckém klášteře ustanoven provizorem (tj. správcem hospodaření kláštera). V roce 1835 byl ustanoven duchovním správcem sester cisterciaček v Marienstern. Zde působil až do roku 1853, kdy jej komunita v Oseku zvolila opatem na místo zemřelého Salesia Krügnera.\n\nJako opat se Zahrádka zapsal do dějin kláštera obnovením klášterní nemocnice (která přestala fungovat za opata Benedikta Littweriga) a zřízením domácího teologického studia mnichů. Domácí studium začalo fungovat v roce 1844, ovšem po pěti letech zaniklo. Učitele převedl opat na gymnázium do Chomutova.\n\nOpat Zahrádka se aktivně podílel na reformě cisterciáckých klášterů v Čechách a v Lužici. V roce 1850 nabídl svou rezignaci. Ta však nebyla přijata, a Zahrádka byl opatem až do své smrti o tři roky později.\n\n\n\n"}
{"id": "885071", "url": "https://cs.wikipedia.org/wiki?curid=885071", "title": "Vratislav Mazák", "text": "Vratislav Mazák\n\nVratislav Mazák (22. června 1937 Kutná Hora – 9. září 1987 Praha) byl český biolog. Specializoval se na paleoantropologii, zoologii savců (především velkých koček a kytovců) a taxonomii. Byl také kreslířem, který často ilustroval své knihy.\n\nNarodil se v Kutné Hoře, v roce 1955 nastoupil vysokoškolská studia biologie na Přírodovědecké fakultě UK v Praze, později zde zůstal a stal se profesorem. Také pracoval jako zoolog pro pražské Národní muzeum. Vynikal všestraností. Objekty jeho vědeckého zájmu byly kočkovité a kunovité šelmy, kopytníci, hmyzožravci, netopýři a fosilní savci, včetně člověka. Později se věnoval i kytovcům. Popsal poddruh tygra \"Panthera tigris corbetti\" (tygr indočínský) a divokého osla \"Equus hemionus kulan\" (kulan). Spolu s dr. Colinem Grovesem popsal prehistorického hominida \"Homo ergaster\", který je v současnosti považován za jeden z klíčových druhů lidské evoluce. Jeho spolupracovníkem na knihách o genezi člověka byl Zdeněk Burian.\n\nVratislav Mazák se netajil svému obdivu ke zvířatům, především pak k tygrovi a vorvaňovi. Byl velkým ctitelem Hermana Melvilla, jehož popis života kytovců (Bílá velryba) považoval za nadčasový jak svou poetikou, tak faktografickou přesností. Dále obdivoval Jima Corbetta. Často citoval jeho postřehy ze života indických tygrů a k jeho knize o lidožroutech z Kumáonu napsal doslov.\n\nMazákův bratr Miroslav zahynul jako student za okupace v době 2. světové války.\n\nVratislav Mazák zemřel na rakovinu v roce 1987.\n\n\n\n"}
{"id": "885076", "url": "https://cs.wikipedia.org/wiki?curid=885076", "title": "Královský rybník", "text": "Královský rybník\n\nKrálovský rybník je rybník v nezastavěném území města Rudolfov. Je součástí kaskády zbudované v 16. století na Rudolfovském potoce kvůli důlní těžbě rud.\n\nKrálovský rybník je součástí kaskády nádrží na Rudolfovském potoce (dále do ní patřily Mrhal, Sviní rybník, Mlýnský rybník a rybníky hlincohorské) založené v polovině 16. století jako zdroj vody pro pohon vratidel, žentourů a stoup k vytahování a propírání rudy a k odčerpání spodní vody z dolů v Rudolfovském rudném revíru. Po rybniční hrázi tehdy vedla stará cesta z Budějovic do Třeboně. Kolem této hráze se během živelné výstavby v době stříbrné horečky vytvořil přirozený střed tehdejšího města \"Velké Hory\" (od roku 1585 \"„Město císaře Rudolfa“\", dnes Rudolfov) s výstavnými i prostými domy zámožných těžařů a bohatších řemeslníků.\n\nHráz je vysoká cca 5 m, dlouhá asi 90 m a široká v základech asi 12 m. Je zpevněná balvany, osázena lípami a vede po ní komunikace mezi severní a jižní částí města široká asi 4 m. Uprostřed hráze je podesta, na níž je žulový sokl s plastikou sv. Jana Nepomuckého v životní velikosti. Hráz se sochou byla v roce 1963 zapsána jako kulturní památka. \"Stromořadí lip na hrázi Královského rybníka\" je registrováno jako významný krajinný prvek.\n"}
{"id": "885086", "url": "https://cs.wikipedia.org/wiki?curid=885086", "title": "Oslizák líbezný", "text": "Oslizák líbezný\n\nOslizák je původní v Indii, kde roste v suchých lesích na kopcích a planinách. Naturalizovaný je v Jihovýchodní Asii, v jižním Nepálu, na Srí Lance, v Myanmě (Barmě), Pákistánu, Bangladéši, Vietnamu, Laosu, Kambodži a Thajsku. Vedle Indie a Srí Lanky se pěstuje také v Malajsii, na Filipínách, Jávě a Fidži.\n\nJe odolný k teplotním výkyvům. V Paňdžábu, kde roste až v 1 200 m n. m., mohou teploty dosáhnout až 50 °C ve stínu v létě a -8 °C v zimě. Snáší velmi rozdílné typy půdy, těžké úrodné, chudé skalnaté nebo jílovité, nasycené vodou i suché. Toleruje velké rozmezí pH 5 - 10.\n\nV přírodě rostoucí stromy jsou 8 až 12, vzácně až 18 m vysoké. V sadech pěstované jsou udržovány výrazně nižší. Koruna začíná velmi nízko, někdy jen 0,5 m nad zemí. Listy jsou střídavé, řapíkaté, složené, trojčetné, vzácně pětičetné. Jednotlivé lístky jsou vejčitě kopinaté a mají jemně pilovitý okraj. V úpatí řapíků se na větévkách nachází trn.\n\nVonné květy jsou sestaveny do chudých, úžlabních nebo konečných vrcholíků. Jsou 3 až 5četné, kalich je zvonkovitý, vně zelenobílý. Bělavé až krémové korunní lístky odstávají. Tyčinky jsou početné, až 50, semeník svrchní, válcovitý, mnohopouzdrý, s paličkovitou bliznou. Kvete od dubna do července (Indie), plody jsou zralé za 10 až 11 měsíců, od března do června následujícího roku. K násadě květů vyžaduje delší suché období.\n\nPlody jsou kulovité nebo oválné až hruškovité. Nezralé jsou šedavě zelené, zralé jsou žluté až hnědooranžové. U planých rostlin jsou 5 až 8 cm velké. Kultivary mají plody větší, kultivar cv. \"Pant Aparna\" má plody až 0,8 kg těžké a cv. \"Pant Shivani\" až 2 kg těžké. Mají kožovitou slupku, která se vysycháním stává velmi tvrdou. Je asi 3 mm silná. Stavba plodu je typická pro citrusovité. V kůře ve žlázkách obsahuje etérické oleje a silně voní či páchne. Plod je uvnitř rozdělen do 8 až 20 segmentů. Dužina je žlutavá až oranžová, silně vláknitá. Je sladká až nahořklá. Obsahuje 10 až 15 semen. Semena jsou v dužině uložena v obalu z rosolovitého míšku. Jsou zploštělá, oválná, asi 1 cm dlouhá. Jsou velmi hořká. Plody zrají velmi dlouho, až rok.\n\nDruh je velmi variabilní. Je diploidní s počtem chromozomů 2n = 18.\n\nOslizák je hostitelským stromem pro dva druhy motýlů, otakárka citrusového \"Papilio demoleus\" a \"Papilio polytes\" z čeledi otakárkovitých.\n\nV Indii je registrováno 12 tradičních kultivarů a šlechtění nových pokračuje. Obvykle se množí semeny, neboť štěpování je málo úspěšné. Z generativního množení plynou málo standardní vlastnosti a kvalita plodů. Jeden strom nese 150 - 200 plodů ročně, rekordně až 400 plodů při celkové hmotnosti 200 až 250 kilogramů. Plané stromy nesou max. 60 kg ovoce.\n\nV domovině se používá i k přímé spotřebě, ale pro zvláštní zápach Evropanům nechutná. Připravují se z nich občerstvující nápoje (limonády), zavařeniny, džemy, želé a kompoty. Plody mohou být uchovány 2 týdny při 30 °C a 9 měsíců při 4 °C. Tradičně se pro skladování dužina krájí a suší. Vzniknou trvanlivé, velmi tvrdé, mírně průsvitné plátky. Používají se i jako léčebný prostředek. Z tvrdých slupek se vyrábí nádoby a tabatěrky.\n\nTradiční nápoj sorbet se připravuje z čerstvé dužiny nebo vylouhováním sušených plátků s přidáním mléka, cukru nebo sladké tamarindové dužiny a někdy limetkové šťávy.\n\nSložení 100 g ovoce:\n\nKromě ovoce se v Thajsku a Indonésii listy a mladé výhonky jedí jako zelenina. Ze silic v kůře plodů i z květů se připravují voňavky.\n\nPlody oslizáku jsou účinný protiprůjmový prostředek. Snižují nadměrnou peristaltiku střeva a stabilizuje střevní činnost a vylučování. Dále snižuje překyselení a působí protizánětlivě na střevní sliznici a jícen. Na přelomu 19. a 20. století byly jako stavící prostředek dováženy polozralé do Anglie. V ájurvédské léčbě se používá k léčení nemocí jako je průjem, úplavice, suchost očí, zimnice, proti střevní parazitům. Také ze sušených plátků se připravuje protiprůjmový čaj. Stabilizuje střevní prostředí a tak je užíván i při chronické zácpě. Odvar z kůry a kořene používají ve Východní Indii jako posilující lék. Tamilští Sidhárci užívají drcené listy.\n\nV hinduismu je oslizák posvátný. Trojčetné listy jsou symbolem trojzubce, který drží Šiva v pravé ruce. Plody jsou zase vtělením prsu bohyně Lakšmí. Hinduisté často pěstují oslizák u domu.\n\nV Nepálu plod oslizáku hraje důležitou roli v rituálu Bel Baha. Dodržuje se například v národě Neváru, kde je znám jako rituální svatba \"íhí\", kterou podstupují dívky před pubertou. Lidé věří, že když se malá dívka vdá za boha vtěleného do oslizáku, ten ji poté bude chránit. I při smrti lidského manžela ji stále zůstává manžel oslizák. Ceremonii řídí duchovní, buddhističtí i hinduističtí.\n\nPro svou vysokou odolnost a toleranci k prostředí je oslizák používán jako pionýrská dřevina, zejména v Indii. Sazeničky jsou pro tento účel pěstovány v lesnických školkách.\n\nV ČR je možné oslizák pěstovat obdobně jako další citrusy. Je možné jej pěstovat jako celoroční pokojovou rostlinu, v oranžeriích, sklenících, zimních zahradách. Lze jej pěstovat jako kontejnerovou rostlinu s letním umístěním v zahradě nebo na balkoně a v zimě klidově přezimovat. Dobře snáší řez a tvarování a lze jej tvarovat do bonsai. Semena lze dostat např. v internetových obchodech.\n\n\n"}
{"id": "885093", "url": "https://cs.wikipedia.org/wiki?curid=885093", "title": "Luftenberg an der Donau", "text": "Luftenberg an der Donau\n\nLuftenberg an der Donau je městys v rakouské spolkové zemi Horní Rakousy, v okrese Perg.\n\nV roce 2012 zde žilo 3 886 obyvatel.\n"}
{"id": "885099", "url": "https://cs.wikipedia.org/wiki?curid=885099", "title": "Fernando Savater", "text": "Fernando Savater\n\nFernando Fernández-Savater Martín (* 21. červen 1947, San Sebastián) je španělský filozof, esejista a politik. \nByl profesorem etiky na baskické národní univerzitě \"Euskal Herriko Unibertsitatea\", nyní je profesorem filozofie na madridské \"Universidad Complutense de Madrid\". Patří k nejznámějším španělským filozofům, ve svých textech se nevyhýbá populárním tématům jako je film či kritika politiky. Je též politickým aktivistou, vystupuje proti baskickému terorismu a nacionalismu, založil i vlastní politickou stranu \"Unión, progreso y democracia\". Ve filozofii vystupuje na obranu osvícenství a jeho hodnot, hlásí se též k odkazu Hannah Arendtové. Je zakladatelem časopisu \"Claves de Razón Práctica\".\n\nRoku 2008 ho časopis \"Foreign Policy\" označil za 54. nejvlivnějšího intelektuála světa. \n\n\n"}
{"id": "885100", "url": "https://cs.wikipedia.org/wiki?curid=885100", "title": "Seznam měst přejmenovaných ve 20. století", "text": "Seznam měst přejmenovaných ve 20. století\n\nV průběhu 20. století byla přejmenována některá významná města. Stávalo se tak například v socialistických státech nebo diktaturách. Města byla přejmenovávána obvykle z politických důvodů, často podle komunistických pohlavárů či místních diktátorů ve spojitosti s tzv. kultem osobnosti. V Africe, ale i jinde, bylo mnoho měst přejmenováno po skončení koloniálního období, neboť původní jména měst odkazovala na bývalé kolonizátory.\n\nS tímto typem přejmenování se setkáváme především u komunistických zemí. K přejmenování docházelo po nástupu komunistické diktatury, na území bývalého Sovětského svazu tedy převážně po říjnové bolševické revoluci v roce 1917, v zemích bývalého východního bloku pak po 2. světové válce a nástupu komunistů k moci. Po rozpadu východního bloku a přechodu socialistických států k demokracii v roce 1989 a po rozpadu Sovětského svazu a vzniku samostatných republik na jeho území v roce 1991, se tato města vrátila zpět ke svému původnímu jménu.\n\nNěkterá města byla přejmenována nejprve dočasně ale později nebyl navrácen původní název. Stalo se tak například v bývalém Sovětském svazu, pokud byl původní název spjat s carským obdobím. Města tak dnes mají nový (často neutrální) název, který se ale odlišuje od někdy i několik století používaného původního názvu.\n\nV některých státech trvá přejmenování některých měst z 20. století dodnes, a stalo se tak (asi) trvalým. Důvodem může být to, že se přejmenovaný název vžil a není příliš kontroverzní, diktatura přetrvává, nebo to, že původní pojmenování odkazovalo na bývalé kolonizátory (např. 60. léta v Africe).\n\nD → dočasně přejmenovaná města\nDT → dočasně / trvale přejmenovaná města\nT → trvale přejmenovaná města\n\nV tomto seznamu by se neměla vyskytovat exonyma a měly by se (pokud existují) používat české názvy.\n\nČastým důvodem \"přejmenování\" může být různý přepis např. čínských měst. např. Peking, Pej-ťing, Pei-ching, Beijing, Pékin do různých jazyků.\nPo 2. světové válce byla v některých státech (Česko, Polsko, Sovětský svaz) po odsunu německého obyvatelstva přejmenována města a obce do příslušného jazyka. Často se ale nejednalo o přejmenování, pro sídla se používal německý i místní název (někdy i s podobným slovním základem, nebo překlad) - šlo o exonyma. Příklady: Jihlava - Iglau, Klaipėda - Memel.\n\n"}
{"id": "885107", "url": "https://cs.wikipedia.org/wiki?curid=885107", "title": "Seznam písní Lindsey Stirling", "text": "Seznam písní Lindsey Stirling\n\nToto je seznam písní, které nahrála a nazpívala Lindsey Stirling.\n\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "885114", "url": "https://cs.wikipedia.org/wiki?curid=885114", "title": "Ambush marketing", "text": "Ambush marketing\n\n\"Ambush\" můžeme přeložit jako útok nebo přepad ze zálohy, číhání v úkrytu nebo lépe jako léčka, příživnický. Ambush marketing tak můžeme v českém překladu označit jako parazitující marketing. Nejčastěji se vyskytuje tam, kde se podnikající subjekt pomocí reklamy snaží využít nejrůznější akce, aniž by byl jejich oficiální sponzor. Typicky se s takovým jednáním setkáváme u velkých sportovních akcí. Protože ambush marketing parazituje na aktivitách konkurence, řadíme ho mezi ofenzivní a agresivní formy marketingu.\n\n\"„Oficiální sponzoři si zaplatili práva na reklamu, která tímto oficiálně získali, zatímco ten, kdo uplatňuje ambush marketing toto neudělal a mohl by být označován jako příživník. Zpravidla na velkých akcích jako fotbalová mistrovství světa nebo mistrovství Evropy, ale především na olympijských hrách je zájem některých firem z těchto akcí těžit enormní. Oficiální sponzoři, kteří svoje postavení neumí optimálně využít, jsou tímto ve stupni známosti a propojení se sponzorovanou událostí rychle předehnáni důvěryhodnými reklamními nesponzory.“\"\n\nAmbush marketing se tak stává cenově výhodnou alternativou klasického sponzoringu. Ambush marketing je považován za typ guerillového marketingu.\n\nTermín ambush marketing poprvé použil marketingový stratég Jerry C. Welsh v 80. letech 20. století. Welsh pojem použil k popsání situace, kdy se společnost snažila využít ve svůj prospěch vlnu popularity vzniklou prostřednictvím významné akce, kterou sama nesponzorovala. Již tehdy si Welsh všiml, že firmy využívají možnost vzbudit zájem spotřebitelů o danou značku a snaží se odlákat zákazníky oficiálnímu sponzoru akce.\n\nPřímý ambush marketing zahrnuje případy, kdy se firmy nebo jiné podnikatelské subjekty, respektive konkrétní značky snaží záměrně spojit se s akcí nebo událostí a přitom neprávem využívají majetek či práva, která si nezakoupili prostřednictvím sponzorské licence. Jedná se nejčastěji o loga, symboly akce, slogany, které se vztahují k události samotné nebo jiné obrazové či filmové materiály vytvořené přímo pro sportovní či jinou událost. Konkrétně zde řadíme případy předstíraného sponzorství nebo nejrůznější formy útoků na oficiální sponzory se snahou zviditelnit svou značku prostřednictvím publicity akce v médiích.\n\nFormy přímého ambush marketingu\n\n\n\n\nJedná se o nezáměrné spojování značky s akcí, událostí nebo právy z této události a to prostřednictvím náznaků nebo nepřímých odkazů. Nepřímý ambush marketing využívá například osoby spojené s událostí (nejčastěji sportovce) pro vlastní reklamní kampaň. Druhým častým způsobem využívaným v nepřímém ambush marketingu je umisťování reklamního poselství, značky nebo jiných vlastních symbolů v geografické blízkosti dané události. Pro nepřímý ambush marketing je také charakteristické poskytovat služby publiku v okolí akce.\n\nFormy nepřímého ambush marketingu\n\n\n\n\n\n\n\nOficiálním sponzorem Olympiády v Barceloně byla Coca-Cola, ale někteří sportovci jako například basketbalista Earvin Magic Johnson byl sponzorován Pepsi-Colou a obě značky byly vzájemnými konkurenty. Pak nastávaly situace, kdy Dream Team USA v oficiálních záběrech prezentoval s reklamou hlavního sponzora, tedy Coca-Coly, zato v rozhovorech pro média byla reklama Pepsi-Coly. Oficiální sponzor zaplatil zajisté nemalé peníze za sponzorství olympiády, ale sponzor hráče zaplatil také.\n\nHlavním sponzorem Olympiády v Atlantě byla společnost Reebok, ta také vlastnila veškerá práva spojená s propagací. Ovšem společnost NIKE podnikla jeden z nejznámějších kroků v ambush marketingu v historii. Skoupila veškeré billboardy a jiné reklamní plochy v blízkosti olympijského dějiště a umístila na ně svoje reklamní sdělení. Tato jejich NIKE vesnička vyrostla hlavně v blízkosti olympijské vesnice. Společnosti NIKE se tak podařilo přitáhnout pozornost návštěvníků a diváků olympiády k sobě a zastínit tak oficiálního sponzora.\n\nSportovci jsou také častými nositeli sponzorských log a ta nemusí být zrovna v souladu s oficiálním sponzorem akce, na které sportovec aktuálně působí. Jedním takovým byl svého času také Aleš Valenta, akrobatický skokan na lyžích, vítěz Olympijských her v Salt Lake City. Ten v průběhu závodů nosil helmu v barvách, s logem a nápisem svého osobního sponzora, kterým byl Red Bull. Oficiálním sponzorem ovšem byla Coca-Cola, proto si musel český skokan na lyžích helmu přelepit neprůhlednou páskou.\nO tom, nakolik se jednalo o záměrný ambush marketing můžeme jen spekulovat, ovšem pořadatelé reklamu na helmě českého akrobatického lyžaře objevili záhy, a proto existuje pouze málo fotografií nebo záběrů, kde je reklama viditelná.\n\nJako pokus předejít pokusům neautorizovaných sponzorů o využívání olympiády ve svůj prospěch vznikl před Olympiádou v Londýně 2012 seznam se zakázanými slovy. Ale i tak si ambush marketing svou cestu na Olympijské hry v Londýně našel.\n\n\"„Koncept kampaně Nike je jednoduchý. Nemůžeme pracovat se špičkovými sportovci a nemůžeme použít zakázaná slova – například slovo „Londýn“. Jak to obejít? Tak, že použijeme amatérské sportovce a jiný Londýn, ne ten v Anglii.“\" Kampaň se nazývala „Find Your Greatness“ a jejím poselstvím bylo, že výjimečný sportovec je v každém z nás, například v obyvatelích různých Londýnů po celém světě. Těžištěm kampaně bylo několik videí ukazující amatérské sportovce z celého světa. \"„Pro úplnost dodejme, že značka Nike bude samozřejmě přítomna na spoustě dresech a olympijských kolekcích. Pikantní také je, že se šušká o tom, že by Nike mohla nahradit Adidas na místě oficiálního olympijského sponzora.“\"\n\nPopulární značka sluchátek Beats, kterou spoluzaložil a úspěšně prodal rapper Dr. Dre na Olympiádě rozdávala svá sluchátka jako pozornost v olympijské vesničce. Cílem bylo rozdat je co největšímu počtu sportovců. Sluchátka, potažmo značka Beats se pak velmi často objevovala v médiích. Nejčastěji byla vidět při plaveckých závodech, kdy plavci s těmito sluchátky nastupovali ke startu.\n\nFirma Wilkinson Sword předvedla, jak upoutat pozornost na svou značku přímo v místě konání významné události, aniž by byl jejím oficiálním sponzorem. Aby společnost prodávající holicí strojky upoutala pozornost na svoje internetové stránky, najala muže, který byl ochotný nechat si oholit hlavu a tvář do tvaru tenisového míčku. Tento muž pak od Wilkinson dostal vstupenky na všechny důležité Grand Slamové zápasy Roland Garros. Na sobě nosil tričko s potiskem upozorňující právě na internetové stránky Wilkinson. Výsledkem bylo, že o něm informovala všechna hlavní belgická média a také mezinárodní televizní stanice jako Eurosport. Publicita, která se tak společnosti Wilkinson dostala, byla skutečně enormní.\n\nLidl předvedl ukázku ambush marketingu ve své letákové kampani. Sdělení kampaně bylo následující: \"utraťte u nás alespoň tři sta korun a pošlete nám číslo vaší účtenky s tímto nákupem a budete mít šanci vyhrát cenu.\" Slibovanou cenou byly lísky na hokej, ale o jaké zápasy Lidl dopředu neprozradil. Jediné vodítko pro zákazníky bylo, že se jedná o zápasy Finsko-Dánsko, Česko-Německo, Česko-Dánsko, Lotyšsko-Finsko, Dánsko-Lotyšsko a Finsko-Česko. Vzhledem k tomu, že kampaň běžela v době Mistrovství světa v hokeji na Slovensku, dalo se snadno poznat, že cenou budou lístky právě na toto mistrovství. Ale do kampaně se vloudila chyba a to ta, že Česko s Německem ve skupině vůbec nemělo hrát, tedy Lidl nabízel lístky na neexistující zápas. Propírání této chyby v médiích odhalilo, že se vlastně jednalo o ambush marketing v českém údajně nekvalitním pojetí. Pouze několik úzce zainteresovaných jedinců vědělo, že cílem ambush marketingu bylo vyvolat překvapení a dohady o zápasu Česko-Německo, díky čemuž se především značka Lidl dostala do médií a televizních zpráv dokonce v hlavním vysílacím čase.\n\nZabránit podnikům získávat výhody z organizování události bez toho, aby za to zaplatili, se snaží organizátoři prostřednictvím kladení požadavek o zavedení speciálních práv umožňujících udělení pokut těmto subjektům, kteří se neautorizovaným způsobem snaží přepojit svojí značku s touto událostí. Požadavky o zavedení potrestání jsou kladeny na krajiny nebo na města hostující danou událost. Taktéž organizátoři mohou vyžadovat vytvoření tzv. čistých zón v okolí dějiska akce, v kterých reklama a obchod je dovolený jenom těm, kteří mají od organizátorů povolení, a jsou nimi zvyčejně daní oficiální sponzoři akce. Rovněž může být vyžadované odstranění práv pojmenování dějiska akce po dobu trvání události, když je toto pojmenování spojené s neoficiálním sponzorem.\n\nPříkladem prvního obecného anti-ambush zákona byl zaveden v Jižní Africe v roce 2001 při přípravě na Světový pohár v kriketu roku 2003. Zákon stanovil schopnost určit konkrétní akce jako chráněné, v kterých bylo nelegální využití symbolů vizuálních či akustických a na propagačních akcích, které by jakýmkoli způsobem, ať již přímo nebo nepřímo naznačovali propojení nebo spolupráci s danou událostí.\n\nMezinárodní olympijský výbor vyžadoval od hostujících měst uzákonění opatření k omezení obchodu v okolí dějiska události, vedoucí k umístění oficiálních sponzorů, že jen oni mají propojení k veřejnému reklamnímu prostoru. Výbor vyžadoval redukce a sankce za parazitující marketing a také, aby bylo držané dějisko olympijských her v \"čisté zóně\" bez jakýchkoliv spojení s neoficiálním sponzorem. MOV dále vyžadoval, aby oficiálním sponzorům bylo dáno předkupní právo televizního vysílání olympijských her. Počas zimních olympijských her 2010, hokejové dějisko Rogers Arena bylo přejmenováno na „Canada Hockey Place“ na dobu trvání Olympiády. \n\nPřed organizací letních olympijských her 2012 v Londýně, byl přijat zákon zabezpečující ochranu olympijskýh symbolů, který pro tyto Hry zakázal použití slov „2010“ a „Hry“ pro podniky, které nejsou oficiálními sponzory této události, a to jako jednotlivá slova i jako slovní spojení nebo se slovy souvisejícíma s událostí, jakými jsou „zlato“, „stříbro“, „bronz“, „medaile“, „léto“, „sponzor“ anebo „ Londýn“. \n"}
{"id": "885121", "url": "https://cs.wikipedia.org/wiki?curid=885121", "title": "CEZ Shpërndarje", "text": "CEZ Shpërndarje\n\nCEZ Shpërndarje (doslovně česky ČEZ Distribuce) byla albánská divize nadnárodní energetické společnosti ČEZ. Kromě ní vlastnil ČEZ ještě další dvě dceřiné firmy v této zemi, a to CEZ Albania, která se zabývala podporou služeb společnosti a CEZ Trade Albania věnující se obchodu s elektrickou energií.\n\nPodnik vznikl privatizací státní společnosti přenosové soustavy (Operatori i Sistemit te Shperndarjes); do výběrového řízení se v roce 2009 přihlásil právě ČEZ a vyhrál ho. Koupil 76 % akcií společnosti, zbylých 24 % zůstalo státu. Albánská strana od tohoto kroku očekávala, že ČEZ zmodernizuje její distribuční společnost a přiblíží ji evropským standardům. \n\nTa se nicméně v albánském prostředí začala namísto toho potýkat se značnými problémy. Dle podniku byly způsobeny převážně nízkou místní platební morálkou, která donutila firmu odpojit od elektřiny nejen jednotlivé domácnosti, ale i velké provozy, zajišťující chod infrastruktury, jakými jsou např. vodárny. Albánská strana naopak kritizovala skokové zvýšení cen za energie, které místní obyvatelstvo ani podniky, nebyli schopni platit. Přestože ČEZ v tomto sporu argumentoval vysokými dluhy, albánská policie nakonec donutila společnost připojit odpojené podniky zpět do sítě.\n\nPodle ČEZu byla díky všem těmto skutečnostem albánská divize CEZ Shpërndarje ztrátová, a rozhodl se proto z Albánie odejít. 21. ledna 2013 odebral albánský energetický regulační úřad Enti Rregullator i Energjisë společnosti CEZ Shpërndarje licenci a společnost tak byla po nějakou dobu dočasně spravována státem. V únoru 2013 oznámil ČEZ zahájení mezinárodní arbitráže proti Albánii na ochranu svých investic a v červnu 2014 se ČEZ a Albánie dohodly na vzájemném narovnání, podle kterého ČEZ získal zpět částku odpovídající původní investici ve výši 100 milionů eur. \n"}
{"id": "885123", "url": "https://cs.wikipedia.org/wiki?curid=885123", "title": "Biljajivka", "text": "Biljajivka\n\nBiljajivka ( , – \"Beljajevka\") je město v Oděské oblasti na Ukrajině. Leží na východním břehu řeky Turunčuku, ramene Dněstru, nedaleko jezera Safjany, zhruba ve vzdálenosti 40 kilometrů na západ od Oděsy, hlavního města oblasti, a zhruba 26 kilometrů od železniční stanice Vyhoda. V roce 2011 žilo v Biljajivce přes 12 tisíc obyvatel.\n"}
{"id": "885126", "url": "https://cs.wikipedia.org/wiki?curid=885126", "title": "Dolní Ročov", "text": "Dolní Ročov\n\nDolní Ročov (staré názvy \"Klášter\", \"Področov\", \"Dolejší Ročov\", \"Dolní Ročovice\", ) je starší ze dvou samostatných osad Ročova, městyse v okrese Louny v Ústeckém kraji.\n\nOsada se nachází v údolí pod druhou částí Ročova, tj. pod Horním Ročovem a do počátku 20. století byla samostatnou obcí. Vyrostla okolo tvrze (pravděpodobně z počátku 14. století) a později kláštera augustiniánů - poustevníků.\n\n"}
{"id": "885132", "url": "https://cs.wikipedia.org/wiki?curid=885132", "title": "Allyl", "text": "Allyl\n\nAllyl (allylová skupina, též alyl, alylová skupina, systematický název prop-2-en-1-yl) je hydrofobní alkenylovou funkční skupinou.\nVzniká odtržením jednoho atomu vodíku z molekuly propenu (propylenu), a to od uhlíku, který se neúčastní dvojné vazby. Skládá se z vinylové skupiny a methylenu.\n\nMezi sloučeniny obsahující allylovou skupinu patří např. kyselina krotonová (butenová, obsahuje ještě karboxylovou skupinu) nebo anetol, eugenol či estragol.\n"}
{"id": "885136", "url": "https://cs.wikipedia.org/wiki?curid=885136", "title": "Čeljabinský incident", "text": "Čeljabinský incident\n\nČeljabinský incident je název události, která se stala 14. května 1918 v ruském Čeljabinsku během Ruské občanské války. Vedla ke konfliktu mezi československými legionáři a bolševiky.\n\nV Čeljabinsku stály zadržené vlaky 3. a 6. československého střeleckého pluku. Dne 14. května 1918 čeljabinským nádražím projížděl dopoledne směrem na západ vlak s maďarskými, německými a rumunskými válečnými zajatci. Vlak v Čeljabinsku potom nějakou dobu stál. Čechoslováci, když viděli špatné podmínky zajatců, darovali jim ze soucitu část ze svých potravin a tabáku. Když se však vlak rozjel, z jednoho vagónu vlaku někdo hodil kus železa mezi Československé legionáře. Střelec Ducháček ze 6. střeleckého pluku „Hanáckého“ byl vážně raněn a zůstal ležet v bezvědomí. Rozzuření kamarádi zraněného legionáře vlak se zajatci dostihli v oblouku na druhém Čeljabinském nádraží a údajného pachatele na místě utloukli k smrti. Ostatní zajatci potom vypovídali, že viník ještě před výjezdem ze stanice prohlašoval, že než odjedou, musí si zabít alespoň jednoho Čecha. Místní sovět při vyšetřování zatkl deset československých legionářů, kteří čin spáchali. Ještě před zahájením \"Prvního sjezdu československého legionářského vojska na Rusi\" v Čeljabinsku, 17. května 1918, naši legionáři své spolubojovníky osvobodili, obsadili město a zmocnili se tří tisíc pušek. V průběhu léta a podzimu 1918 kolem 45 000 příslušníků Československého armádního sboru (většinu tvořili Češi, nepatrnou minoritu pak Slováci, zejména sedmý pěší střelecký pluk „Tatranský“ a druhý jízdní pluk „Nitranských kozáků“ - \"Sibiřský\") obsadilo v Rusku střední Povolží, jih Sibiře, sever Kazachstánu a severovýchod Číny, vše o celkové územní rozloze 1 500 000 km² (pro porovnání současná Česká republika má rozlohu 78 866 km²). Bylo to území, které se rozkládalo kolem transsibiřské magistrály. Ovšem, velká \"náborová kancelář\" československých legií byla i na jihu, v uzbeckém Taškentu. Následný ústup Čechoslováků na východ, včetně držení magistrály a jejich návrat přes půl světa zpátky do vlasti, který trval až do roku 1920, se nazývá sibiřská anabáze.\n\nAkce Čechoslováků pomohly mocnostem Dohody, daly T. G. Masarykovi, jako předsedovi ČSNR a E. Benešovi, jako tajemníkovi ČSNR, politickou moc a umožnily tak vznik samostatného československého státu.\n\nPRECLÍK, Vratislav. Masaryk a legie, váz. kniha, 219 str., vydalo nakladatelství Paris Karviná, 2019, ISBN 978-80-87173-47-3, str. 60 - 65\n\n"}
{"id": "885137", "url": "https://cs.wikipedia.org/wiki?curid=885137", "title": "Last Friday Night (T.G.I.F.)", "text": "Last Friday Night (T.G.I.F.)\n\nLast Friday Night (T.G.I.F.) je píseň americké zpěvačky Katy Perry, kterou napsala společně s Lukaszem Gottwaldem, Maxem Martinem a Bonnie McKee. Píseň vyšla jako pátý singl z alba Teenage Dream.\n\nPíseň byla kritiky přijata rozporuplně. Někteří z nich song označili za vrchol celé desky a psali o ní jako o hravé a chytlavé písni. Přesto kritizovali lyričnost písně, kterou označili za mdlou a bez života. Song Last Friday Night byl úspěšný zejména ve Spojených státech, kde se umístil na čele hitparády Billboard Hot 100 a Katy Perry se stala první zpěvačkou v historii, která měla pět singlů z jedné desky na čele amerického žebříčku.\n"}
{"id": "885142", "url": "https://cs.wikipedia.org/wiki?curid=885142", "title": "Daisecu Teitaró Suzuki", "text": "Daisecu Teitaró Suzuki\n\nDaisetsu Teitaro Suzuki, japonsky 鈴木 大拙 貞太郎 (18. říjen 1870 – 12. červenec 1966) byl japonský filozof a esejista. Jeho knihy navazovaly na tradici buddhismu, zen-buddhismu i šintoismu či o těchto směrech podávaly přehled. Měly mimořádný vliv na šíření východní filozofie, zejména mahájánsko-buddhistické, v západním světě, především v USA. Zvláštní roli v tom sehrála kniha \"An Introduction to Zen Buddhism\" z roku 1934 s předmluvou Carla Gustava Junga a jeho působení na Kolumbijské univerzitě v letech 1952-1957. Jeho žena, Beatrice Erskine Lane, byla teozofkou a založila k šíření východních učení na západě \"Eastern Buddhist Society\", on sám se posléze rovněž zapojil do teozofického hnutí. Byl rovněž překladatelem z čínštiny a sanskrtu.\n\n"}
{"id": "885146", "url": "https://cs.wikipedia.org/wiki?curid=885146", "title": "Message Session Relay Protocol", "text": "Message Session Relay Protocol\n\nMessage Session Relay Protocol (MSRP) v počítačových sítích je protokol pro přenos sérií souvisejících instantních zpráv v rámci komunikační relace. Relaci vytvoří aplikace instanciací pomocí protokolu Session Description Protocol (SDP) přenášeného protokolem Session Initiation Protocol (SIP) nebo jinou metodou pro Rendezvous komunikaci.\n\nMSRP protokol je definován v . MSRP zprávy mohou být rovněž předávány pomocí mezilehlých uzlů (zprostředkovatelů), vrstevníky, pomocí relay rozšíření definovaných v .\n\nMSRP se používá v rámci RCS, zejména pro instant messaging, přenos souborů a sdílení fotografií.\n\nMSRP má podobnou syntaxi jako ostatní textové protokoly vytvořené organizací IETF jako SIP, HTTP a RTSP:\n\n\nMSRP je mnohem jednodušší než protokol SIP. První dvě hlavičky musí být To-Path a From-Path a poslední musí být Content-Type, což významně snižuje složitost analyzátorů. Zpráva musí končit sedmi pomlčkami (\"-\"), následuje identifikátor transakce, který musí být v prvním řádku, následované pokračovacím jednoznakovým příznakem a konec řádku (CRLF). Tento poslední řádek na konci zpráv umožňuje velmi jednoduše najít hranici zprávy. MSRP není definováno pro skupinu nespojovaných protokolů jako je UDP, takže je jistota, že odpověď na žádost dorazí stejným spojením. MSRP také využívá spolehlivý charakter transportní vrstvy, to znamená, že zaručuje doručení a zachovává pořadí zpráv, což výrazně zjednodušuje design protokolu.\n\nV MSRP URI se používá schéma \"msrp\" nebo \"msrps\", autoritu definovanou v , která je držitelem IP / jméno domény a případně i port, volitelný identifikátor relace, informaci o transportním protokolu a další volitelné parametry. Například:\n\nmsrp://atlanta.example.com:7654/jshA7weztas;tcp\n\n\nMSRP může být použito v rámci SIP relace:\n\n\nMSRP relace je vytvořena pomocí SIP modelu Nabídka-odpověď. Média typ pro SDP řádek m je \"message\" a protokol je buď TCP/MSRP pro MSRP po TCP nebo TCP/TLS/MSRP pro MSRP po zabezpečeném TLS. MSRP URI je specifikováno v atributu path.\n\nPříklad úplného SDP podle RFC:\n\nSkutečnost, že MSRP obsahuje adresu a port a současně je v c-řádku adresa a v m-řádku port je příčinou nejasností. Obecně platí, že pokud se media typ v řádcích c a m liší pro popis adresy, ale MSRP RFC uvádí, že tato informace je ve skutečnosti určena v MSRP path. To může způsobit, že některá zařízení nastaví relaci nesprávně, zejména B2BUA může požadovat změnu cesty pro každou MSRP zprávu mezi různými zařízeními. K překonání tohoto problému RFC draft mění způsob, jakým zařízení porovnávají MSRP cesty. Místo porovnávání celé cesty se mají porovnávat pouze identifikátory relace. Tento přístup zjednodušuje mnoho skutečných scénářů a zlepšuje celkovou interoperabilitu mezi zařízeními v síti.\n\nObecná open-source protokolová knihovna je realizována v následujících programovacích jazycích:\n\n\nPro relay část existuje také open source implementace v Pythonu .\n\n"}
{"id": "885156", "url": "https://cs.wikipedia.org/wiki?curid=885156", "title": "Marion Maréchalová", "text": "Marion Maréchalová\n\nMarion Maréchalová (\"Maréchal\", 10. prosince 1989 Saint-Germain-en-Laye Yvelines Francie) je francouzská politička, členka Národní fronty (\"Front National\"). V letech 2012–2017 byla poslankyní Národního shromádění za Vaucluse (třetí volební okres), přičemž byla nejmladším členem tohoto shromáždění za celé období trvání Páté Francouzské republiky.\n\nDo května 2018 používala příjmení kombinované z otcova a matčina a byla známa jako Marion Maréchal-Le Penová (\"Marion Maréchal-Le Pen\"). \n\nMarion Maréchalová je dcera obchodníka Samuela Maréchala a jeho manželky Yann Le Penové. Její matka je druhá dcera bývalého předsedy francouzského politického uskupení Národní fronta Jeana-Marie Le Pena z jeho manželství s Pierrette Lalanne. Marion je zároveň neteří nynější předsedkyně Národní fronty Marine Le Penové. \n\nVe svých 18 letech vstoupila do Národní fronty. V regionálních volbách 2010 figurovala na druhém místě kandidátky v Yvelines, ale nebyla zvolena.\n\nStuduje právo na Univerzitě Panthéon-Assas (nebo Paříž II).\n\nV červnu 2012, tedy ve svých 22 letech, byla v parlamentních volbách zvolena do francouzského Národního shromáždění za volební obvod Vaucluse.\n\n"}
{"id": "885157", "url": "https://cs.wikipedia.org/wiki?curid=885157", "title": "Peruánsko-chilský příkop", "text": "Peruánsko-chilský příkop\n\nPeruánsko-chilský příkop, známý také jako Atakamský příkop se nachází na východě Tichého oceánu okolo 160 km od pobřeží Peru a Chile. Je to nejdelší a devátý nejhlubší oceánský příkop na světě. Dosahuje maximální hloubky pod mořskou hladinou 8,065 metrů a je přibližně 5,900 kilometrů dlouhý. Jeho průměrná šířka je 64 kilometrů a pokrývá území o rozloze asi 590,000 km.\n\nPříkop je výsledkem podsouvání východního okraje tektonické desky Nazca pod desku Jihoamerickou. V důsledku podsouvání (subdukce) těchto dvou desek vznikly dva oceánské hřbety: hřbet Nazca a hřbet Juan Fernández. Kůra Jižní Ameriky byla deformována a zahušťována konvergencí litosférických desek, což způsobilo vznik jednoho z největších pohoří světa Andy (část pohoří Kordillery). Tání hornin okolo podsouvající se desky vedlo k vulkanismu a proto je mnoho vrcholů v Andách sopečného původu. Nejvyšší hora And a zároveň celé Ameriky - Aconcagua (6,959 m n. m.) však sopka není.\n\nPeruánsko-chilský příkop je oblastí s častým výskytem zemětřesení a podmořské sopečné činnosti. Zemětřesení okolo příkopu způsobila ve 20. století devět velkých tsunami, které vedly k více než 2,000 úmrtí.\n"}
{"id": "885162", "url": "https://cs.wikipedia.org/wiki?curid=885162", "title": "Zpětný odkup akcií", "text": "Zpětný odkup akcií\n\nZpětný odkup akcií (stock buyback)\n\nAkciová společnost, která vytváří zisk, o němž se rozhoduje, jak jej bude investovat, může zvolit formu zpětného odkupu akcií (stock buyback). K tomuto kroku společnost sahá v případě, kdy považuje své akcie za podhodnocené. Tím, že skoupí část emise svých akcií, sníží jejich dostupnost na trhu a vytvoří tak podmínky pro růst jejich hodnoty a tím pro zvýšení hodnoty celé firmy. V důsledku toho také dochází k nárůstu výnosu na akcii. Investorům však nelze doporučit automaticky nakupovat akcie společností, které v nedávné době zpětný odkup akcií provedly. Před nákupem takových akcií je v každém případě dobré provést detailní analýzu a odhalit tak silná a slabá místa společnosti, o nákupu jejíž akcií investor uvažuje. Jestliže jsou výsledky takové analýzy pozitivní, může být skutečnost, že se firma chystá provést buyback jen dalším důvodem investici realizovat.\n"}
{"id": "885163", "url": "https://cs.wikipedia.org/wiki?curid=885163", "title": "Coolidge", "text": "Coolidge\n\nPříjmení Coolidge nosí více různých osobností:\n\n\n"}
{"id": "885166", "url": "https://cs.wikipedia.org/wiki?curid=885166", "title": "Kristjan Palusalu", "text": "Kristjan Palusalu\n\nKristjan Palusalu (10. března 1908, Saulepi – 17. července 1987, Tallinn) byl estonský zápasník. Na olympijských hrách v roce 1936 v Berlíně vybojoval zlato v těžké váze v obou kategoriích, jak ve volném stylu, tak v zápse řecko-římském. V roce 1937 vybojoval titul mistra Evropy v řecko-římském zápase.\n\n"}
{"id": "885178", "url": "https://cs.wikipedia.org/wiki?curid=885178", "title": "Park Ridge", "text": "Park Ridge\n\nNázev Park Ridge se může vztahovat k více místům:\n\nv Austrálii:\n\nve Spojených státech amerických:\n"}
{"id": "885187", "url": "https://cs.wikipedia.org/wiki?curid=885187", "title": "Římskokatolická farnost Chlumec", "text": "Římskokatolická farnost Chlumec\n\nŘímskokatolická farnost Chlumec (lat. \"Culma\") je územní společenství římských katolíků v Chlumci a okolí. Organizačně spadá do ústeckého vikariátu, který je jedním z deseti vikariátů litoměřické diecéze.\nDo farnosti náleží území těchto obcí:\n\nVe farnosti se nacházejí také další drobné sakrální stavby a pamětihodnosti.\n\nPrvní písemná zmínka o farní lokalitě Chlumec pochází z roku 993. Od roku 1384 zde byla plebánie. Matriky jsou vedeny od roku 1636.\n\n\"Začátek působnosti jmenovaného v duchovní správě farnosti od:\"\nZ důvodu efektivity duchovní správy byl vytvořen \"farní obvod\" (kolatura) farnosti Ústí nad Labem, jehož součástí je i farnost Chlumec, která je tak spravována \"excurrendo\".\n\n\n"}
{"id": "885196", "url": "https://cs.wikipedia.org/wiki?curid=885196", "title": "V údolí Elah", "text": "V údolí Elah\n\nV údolí Elah ( ) je americké kriminální drama z roku 2007 napsané a režírované Paulem Haggisem. Název odkazuje na biblické údolí Elah, v němž se odehrála bitva mezi Davidem a Goliášem. V hlavních rolích se představili Tommy Lee Jones, Charlize Theronová a Susan Sarandonová.\n\nPříběh byl napsán na motivy skutečné události, ačkoli jména osob a místa byla pozměněna. Haggisův scénář staví na článku „Death and Dishonor“ (Smrt a zneuctění) z roku 2004, který publikoval novinář Mark Boal v pánském časopise \"Playboy\".\n\nZápletka je rozvíjena na otcově pátrání po zmizelém synu, vojákovi, jenž se vrátil z irácké mise. Po nalezení znetvořeného těla, pokračuje otec v hledání synových vrahů. Snímek se také dotýká témat týrání vězňů a posttraumatické stresové poruchy, jakožto následku nasazení vojáků v aktivním boji.\n\nFilm vypráví příběh o válečném veteránu Hankovi Deerfieldu (Tommy Lee Jones), jeho manželce Joan (Susan Sarandonová) a pátrání po jejich synu Mikovi (Jonathan Tucker). Ten po návratu z iráckého nasazení zmizel z vojenské základny. Otec, bývalý důstojník vojenské policie, na stejné základně sloužil. Na vlastní pěst se vydává pohřešovaného syna hledat. V úsilí mu pomáhá policejní vyšetřovatelka Emily Sandersová (Charlize Theronová), která na případu oficiálně pracuje.\n\nMikovo tělo je nalezeno ohořelé a rozčtvrcené na odlehlém pozemku. Situace je ztížena sporem mezi státní a vojenskou policií nad dozorováním případu, v důsledku nejasností, zdali k vraždě došlo na armádním či městském pozemku. Vojenští vyšetřovatelé předpokládají, že byl Mike zapleten do obchodu s drogami a zavražděn překupníky. Jeho kamarádi z čety, kteří s ním byli o víkendové noci naposledy spatřeni, lžou Deerfieldovi i policii. Bývalý vojenský vyšetřovatel se Sandersové svěřuje, že ačkoli vojáci pravděpodobně nehovoří pravdu, jistě by spolubojovníci z jedné války nebyli schopni zavraždit přítele.\nPřesto vychází najevo, že Deerfieldův předpoklad byl chybný. Během sobotní noční vycházky došlo, jako již mnohokrát předtím, k bezvýznamné hádce, která ovšem skončila tragicky. Voják, jenž se následně přiznává k vraždě za pomoci nože, se Mikovu otci omlouvá. Jeho verbální projev se však zdá být odtržený od přirozené emoční reakce, což naznačuje přítomnost posttraumatické stresové poruchy – následek nasazení v Irácké válce.\n\nAčkoli jsou jména postav a lokalit fiktivní, samotný příběh je založen na událostech vraždy vojáka Richarda T. Davise z posádky Baker, náležící k americkému 15. pěšímu pluku (1–15 IN). Jednalo se o amerického válečného veterána, který se z irácké války vrátil v roce 2003. Krátce na to byl zavražděn. Jeho otec Lanny Davis, dříve pracující jako důstojník vojenské policie, se rozhodl zločin vyšetřovat na vlastní pěst, což odráží filmový příběh. Davis na adresu snímku uvedl: \"„Je to silný příběh a dobrý film. Nutí hodně lidí k zamyšlení.\"“\n\nNezávislý novinář Mark Boal napsal v roce 2004 článek o Davisově vraždě nazvaný „Death and Dishonor“, který otiskl časopis \"Playboy\". Haggis jím byl inspirován k převedení do filmového scénáře.\n\nV roce 2006 byl Davisův příběh odvyprávěn v díle „Duty, Death and Dishonor“ televizního programu \"48 Hours Mystery\", jenž vysílala stanice CBS News.\n\nRoku 2009 pak nakladatelství Chicago Review Press vydalo knihu o Davisově vraždě pod jménem \"Murder in Baker Company: How Four American Soldiers Killed One Of Their Own\" z kategorie literatury faktu, jejíž autorkou se stala Cilla McCainová.\n\nHaggis původně psal roli Hanka Deerfielda pro herce Clinta Eastwooda. Ten však postavu odmítl pro již existující závazky na jiných projektech.\n\nNa Benátském filmovém festivalu měl snímek premiéru 1. září 2007 a poté byl uveden také na Torontském mezinárodním filmovém festivalu. Premiéra ve Spojených státech proběhla 14. září 2007. Tržby z amerických kin činily 6,5 miliónu a celkový výdělek dosáhl přibližné výše 23 miliónů dolarů. Ve Velké Británii se premiéra uskutečnila 18. ledna 2008.\n\nNa Benátském filmovém ferstivalu 2007, kde film soutěžil o Zlatého medvěda, obdržel Haggis cenu udílenou SIGNIS. Tommy Lee Jones byl za svůj výkon nominován na Oscara za nejlepší mužský herecký výkon v hlavní roli.\n\n"}
{"id": "885197", "url": "https://cs.wikipedia.org/wiki?curid=885197", "title": "Lindsey Stirling (album)", "text": "Lindsey Stirling (album)\n\nLindsey Stirling je debutové studiové album americké houslistky, zpěvačky a skladatelky Lindsey Stirling, vydané v roce 2012. Album produkoval Marko G.\n\nV USA se album v hitparádě \"Billboard 200\" umístilo na 23. pozici. V kategoriích Dance/Electronic a Classical bylo toto album dokonce nejprodávanější. 13. místo pak zaujalo v kategorii Independent.\n\n\n29. října 2013 vyšlo album opětovně v DeLuxe verzi. Ta obsahuje pět skladeb navíc.\n\n"}
{"id": "885198", "url": "https://cs.wikipedia.org/wiki?curid=885198", "title": "Podezření", "text": "Podezření\n\nPodezření může být:\n\n\n"}
{"id": "885204", "url": "https://cs.wikipedia.org/wiki?curid=885204", "title": "Čína na Letních olympijských hrách 2004", "text": "Čína na Letních olympijských hrách 2004\n\nČínu na Letních olympijských hrách v roce 2004 reprezentovala výprava 384 sportovců (136 mužů a 248 žen) ve 31 sportech.\n\n"}
{"id": "885206", "url": "https://cs.wikipedia.org/wiki?curid=885206", "title": "Martin a Venuše", "text": "Martin a Venuše\n\nMartin a Venuše (2013) je český film režiséra Jiřího Chlumského.\n\nNatáčení probíhalo v Praze na podzim roku 2012.\nHudbu k filmu složil Michal Hrůza. V písničkách \"Venuše\" a \"Duše do vesmíru\" s ním zpívá také Klára Vytisková.\n\n\"Údaje o divácích a tržbách jsou uvedeny kumulativně, zdrojem jsou data převzatá ze stránek Unie filmových distributorů\".\n\nFilm v roce 2013 v českých kinech vidělo 135 573 diváků.\n\n\n"}
{"id": "885209", "url": "https://cs.wikipedia.org/wiki?curid=885209", "title": "Moenkhausia", "text": "Moenkhausia\n\nRod Moenkhausia je dalším z řady početnějších rodů tropických sladkovodních ryb bohaté čeledi tetrovitých (\"Characidae\") jejichž domovem jsou vody tropické jižní a střední Ameriky.\n\nRod byl ustanoven v roce 1903 C. Eigenmannem, který na počest svého přítele W.J. Moenkhause pojmenoval rod jeho jménem. Nejrozšířenější mezi chovateli jsou zejména Tetra diamantová a Tetra paraguayská.\nRod \"Moenkhausia\" tvarem těla kombinuje řadu velmi odlišných forem. Od ryb s relativně vyšším hřbetem až po ryby s podélně vřetenovitě protaženým tvarem těla. Ryby rodu Moenkhausia jsou 3,5 cm až 10 cm dlouhé. Postranní linie, kromě tetry paraguayské (\"Moenkhausia sanctaefilomenae\") jsou kompletní a celistvé a jejich průběh je rovný nebo jen nepatrně se ohýbající dolů. Kořen ocasní ploutve je jako u rodu Hemigrammus šupinatý. Šupinky jsou na bázi ocasní ploutve menší než na zbytku těla. Tuková ploutvička je u tohoto rodu přítomna. Čelist je obvykle opatřena třemi zuby, které jsou osazeny bezprostředně za čelistním spojem. Některé druhy jsou ale také bezzubé. U samců některých druhů, jako například u terty diamantové jsou hřbetní a řitní ploutve zvětšené a srpovitě prodloužené.\nSystematické uspořádání a řazení v rámci čeledě ještě není zcela ujasněno a konečné. Rod Moenkhausia není aktuálně přiřazen k žádné podčeledi. Rod je jedním z deseti dalších rodů přiřazeného k monofyletickému (monophyllus) kladu uvnitř čeledi Tetrovití (\"Characidae\") označovaný jako Hemigrammus klad.\nDruhy rodu Moenkhausia jsou rozšířené v Jižní a Střední Americe. Areál rozšíření nalezených druhů pokrývá lokality Brazílie, Argentiny, Papaguaye, Peru, Uruguaye, Venezuely, Surinamu ad., zejména pak v povodích od Río Paraguay přes povodí Amazonky až po Río Orinoco, a dále např. v povodích Rio Tocantins, Rio Negro, Rio Miranda, Rio Ronuro, Rio Xingu, Rio Tapajós, aj.\nDruhy rodu Moenkhausia jsou hejnové ryby středních pásem chovných nádrží, v domovině pak středních partií vodního sloupce. Některé druhy mohou být příležitostně v utváření si životního prostoru teritoriálně náročné. V péči o potomstvo nevyžadují žádné mimořádné podmínky, vesměs kladou své jikry do spleti plovoucích jemnolistých rostlin. Podobně jako u rodu Hyphessobrycon a Hemigrammus je většina druhů ryb drobných, mírumilovných, barevných a žijících převážně v hejnech.\n\nJelikož ryby rodu Moenkhausia pochází převážně z pralesních vodních toků preferují většinou měkkou, lehce kyselou vodu o teplotě 22 °C až 28 °C. Chovné nádrže by měly být dobře a z důvodu udržení chemismu vody správně osázeny, nejlépe odpovídajícími biotopními rostlinami. Zbarvení a stálá živost učinily z některý malých a mírných druhů této čeledi velmi oblíbené akvarijní rybky. Vesměs žijí pospolitě a vyniknou v akváriích v početnějších skupinách. Stejně jako v domovském prostředí, vynikne nejlépe barevnost těchto ryb na tmavých pozadích a tmavších podložích či tmavých kamenech. Za tímto účelem je možno do písku v akváriích přidávat drcené proprané hnědé uhlí, kousky rašeliny, části slupek kokosových ořechů a starých částí kořenů a pařezů, ap.\n\n"}
{"id": "885210", "url": "https://cs.wikipedia.org/wiki?curid=885210", "title": "18 Cephei", "text": "18 Cephei\n\n18 Cephei je hvězda v souhvězdí Cefea. Je to červený obr o zdánlivé jasnosti 5,31, který je od Země vzdálen 424 světelných let.\n\n"}
{"id": "885213", "url": "https://cs.wikipedia.org/wiki?curid=885213", "title": "Rosoboronexport", "text": "Rosoboronexport\n\nRosoboronexport ( ) je ruská státní akciová společnost, která zprostředkovává vývoz a dovoz zbraňových a obranných systémů, produktů, technologií a služeb.\n\nByla založena v roce 2000 výnosem Vladimira Putina a je zodpovědná za provádění politiky státu ve vojensko-technologické spolupráci mezi Ruskem a dalšími státy. Oficiální status Rosoboronexportu zaručuje podporu ruské vlády ve všech vývozních operacích. Státní společnost Rosoboronexport je jako jediná oprávněna na mezinárodních trzích nabízet celou šíři ruské výzbroje.\n\nRosoboronexport se v mezinárodním trhu se zbraněmi řadí mezi přední obchodníky (druhý obchodník ve světě po USA, celkový vývoz zbraně v roce 2014 se počítá na 13 miliard dolarů). Status státní zprostředkovatelské agentury jí poskytuje možnost rozšiřovat a posilovat dlouhodobé spolupráce se zahraničními partnery.\n"}
{"id": "885214", "url": "https://cs.wikipedia.org/wiki?curid=885214", "title": "Musée Bourdelle", "text": "Musée Bourdelle\n\nMusée Bourdelle (\"Bourdellovo muzeum\") je městské muzeum v Paříži. Nachází se v 15. obvodu v ulici \"Rue Antoine-Bourdelle\". Muzeum uchovává sochy, obrazy a výkresy sochaře Antoin Bourdella, který v tomto domě žil a tvořil od roku 1885.\n\nMuzeum zahrnuje autentické sochařovy ateliéry, které byly po jeho smrti rozšířeny. Antoine Bourdelle na konci svého života zvažoval, obdobně jako Auguste Rodin, vytvořit vlastní muzeum. Muzeum mohlo vzniknout díky štědrosti Gabriela Cognacqa, synovce a dědice Ernesta Cognacqa, zakladatele obchodního domu Samaritaine a vytrvalosti sochařovy manželky Cléopatry Bourdelle-Sévastos a poté dcery Rhodie Bourdelle-Dufet.\n\nNa počátku 30. let byly pozemky, kde se nacházely ateliéry, na prodej, ale Cléopâtre Bourdelle neměla prostředky na jejich zakoupení. Gabriel Cognaq tedy pozemky zakoupil, aby zabránil rozptýlení děl, která zde byla uložena, a převedl je bezplatně na Cléopâtru Bourdelle-Sévastos a její dceru Rhodii Bourdelle.\n\nTy nabídly několikrát tento odkaz jako dar státu, který odmítl. Teprve na přímluvu Yvona Bizardela, ředitele École des beaux-arts, přijalo dar město Paříž. Městský architekt Henri Gautruche provedl stavební úpravy a muzeum bylo otevřeno 4. července 1949, 20 let po sochařově smrti.\nJeho součástí se stal Bourdellův byt, ve kterém žil v letech 1895-1918, který zůstal nezměnený, a rovněž ateliéry, ve kterých pracoval od roku 1885 až do své smrti v roce 1929. Jejich vybavení zůstalo původní. Jsou zde vystaveny mramorové, dřevěné a bronzové sochy.\n\nV roce 1951 byla k muzeu připojena zahrada, ve které vznikla galerie z cihel z Montaubanu, Bourdellova rodného města. Jsou zde vystaveny jeho bronzy a basreliéfy z Théâtre des Champs-Élysées.\n\nV roce 1961 architekt Henri Gautruche provedl první rozšíření muzea u příležitosti 100. výročí sochařova narození. Byla vybudována velká vstupní hala, kde jsou představována díla na omítce. Prostor vybavil dekoratér a Bourdellův zeť Michel Dufet.\n\nPodruhé bylo muzeum rozšířeno v roce 1992 pod vedením architekta Christiana de Portzamparca. Byl vybudován nový vstup a další čtyřpodlažní křídlo s plochou 1655 m.\n"}
{"id": "885216", "url": "https://cs.wikipedia.org/wiki?curid=885216", "title": "Musée Bouchard", "text": "Musée Bouchard\n\nMusée Bouchard (\"Bouchardovo muzeum\") bylo muzeum v Paříži. Nacházelo se v 16. obvodu v ulici \"Rue de l'Yvette\". Muzeum bylo zasvěceno životu a dílu francouzského sochaře Henriho Boucharda (1875-1960) a nacházelo se v jeho bývalém ateliéru.\n\nHenri Bouchard si nechal ateliér postavit v roce 1924. Krátce po jeho smrti zde bylo v roce 1962 otevřeno sochařovo muzeum. V prosinci 2006 bylo rozhodnuto o přemístění ateliéru včetně 1300 jeho děl z Paříže do \"Musée d'art et d'industrie\" v Roubaix. Muzeum bylo definitivně uzavřeno 14. března 2007. Sochařův ateliér bude v Roubaix opět sestaven do původní podoby a zpřístupněn veřejnosti v roce 2015.\n"}
{"id": "885220", "url": "https://cs.wikipedia.org/wiki?curid=885220", "title": "Bujón", "text": "Bujón\n\nNázev bujón má dva významy:\n"}
{"id": "885223", "url": "https://cs.wikipedia.org/wiki?curid=885223", "title": "Saxána a Lexikon kouzel", "text": "Saxána a Lexikon kouzel\n\nSaxána a Lexikon kouzel je český pohádkový film z roku 2011 režiséra Václava Vorlíčka. Jde o pokračování pohádky \"Dívka na koštěti\". Na motivy filmu napsala Ivona Březinová \"stejnojmennou knihu\".\n\nSaxána, mladá čaroděnice, která utekla do světa lidí má nyní rodinu s dcerou Saxánkou. Saxánka jednou jde na půdu, kde objeví mamčino tajemství: truhlu s zapomenutou knihou kouzel. Ihned jedno kouzlo vyzkouší, přivolá raracha Krakavouse, a uteče s ním do světa pohádek.Tam se dostane i její teta Irma, která vypadla z vlaku. Irmu si zamiluje ředitel říše, a ona mu ukáže komiks s Crashmanem, šílencem který se chce stát pánem světa. Kouzelník Vigo se chce řediteli zavděčit, tak Crashmana zhmotní. Crashmen se zmocní kouzelné hůlky, a začarovává obyvatele do kamene, a zamiluje se do Irmy. Saxánku hlídají morkolabové. Krakavous jí chce pomoct, a zatímco hledá Lexikon kouzel, Saxánka si pomůže sama. Potom chtějí zastavit Crashmana, a na radu, kde pátrat po lexikonu, se chtějí zeptat saxánčina dědy Netopýra, kterého vězní Baba Jaga.Jdou ho zachránit. Mezitím Irma vezme Crashmanovi hůlku, a uprchne do vlaku, z kterého vypadla. Tam se do ní zamiluje nakladatel Pleskot. Zatím se na Zemi rozjíždí scéna, když Saxána hledá Saxánku na půdě a objeví knihu. Zkouší čarovat, ale dopadá to hrozně. Saxánka vysvobodí dědečka a najde Lexikon kouzel. Odčaruje zkamenělé a vrátí se domů v podobě sovy i s dědečkem. Irma vyřeší nadbytek nápadníků začarováním na tři Irmy.\n\n"}
{"id": "885236", "url": "https://cs.wikipedia.org/wiki?curid=885236", "title": "Cashback portál", "text": "Cashback portál\n\nCashback portál je forma tzv. affiliate marketingu, spočívajícím v poskytování provizí inzerentem prostředníkovi za nákup, který jeho uživatelé realizují.\n\nCashback portály nabízí jednoduchý způsob, jak ušetřit při nakupování online. Tyto portály jsou založeny na vyplácení peněz zákazníkům formou provize za provedený nákup. Zákazník tak přijde z cashback portálu do vybraného internetového obchodu, kde nakoupí, a zpětně mu bude vráceno určité procento ze zaplacené částky („cashback“). Tyto vrácené peníze je možné pro zjednodušení označit za jakousi zpětnou slevu, kterou zákazník obdrží až po zaplacení zboží.\n\nCashback portál působí jako prostředník mezi zákazníkem a obchodem. Portál tak můžeme chápat jako místo, kde je umístěná inzerce internetových obchodů. Pokud je přes něj v některém z obchodů realizován nákup, obchod mu následně vyplatí provizi. O tyto peníze se pak portál rozdělí se zákazníkem a motivuje ho tak k využívání jeho služeb. Výše cashbacku se u každého eshopu liší, obvykle dosahuje od 2 do 10 %.\n\nJak je z výše uvedeného zřejmé, že vztah „zákazník-cashback portál-obchod“ je výhodný pro všechny jeho účastníky. Obchod získá zákazníka, který by jinak mohl nakoupit jinde nebo vůbec, a portál získá provizi. Z té mu část zbude jako zisk a část získá uživatel, který tak ušetří na svém nákupu. Dalo by se tak říci, že cashback portály jsou existenčně závislé na spokojenosti zákazníků, resp. jejich uživatelů.\n\nPrvním krokem na cestě za získáním cashbacku je registrace u cashback portálu, který nám bude při splnění všech podmínek peníze vyplácet. Pro úvodní registraci bývají zprvu vyžadovány pouze základní údaje, jako je jméno a email. Dodatečné informace jako číslo účtu jsou vyžadovány až v okamžiku, kdy si uživatel přeje peníze nechat reálně vyplatit.\n\nPoté, co se člověk zaregistruje na cashback portálu, může po přihlášení vybrat z katalogu internetových obchodů vybrat ten, ve kterém chce realizovat nákup. Je nezbytné, aby uživatel přišel do vybraného obchodu přímo z odkazu na cashback portálu (zpravidla tlačítko „Koupit“, „Přejít do obchodu“ apod.). Obchod, totiž sleduje poslední webovou stránku, ze které jste přišli před realizací nákupu. Pokud tak nepřijdeme přímo přes odkaz na našem cashback portálu, obchod nevyplatí žádnou provizi a my nedostaneme odměnu ve formě cashbacku.\n\nKdyž se dostaneme do obchodu, nákup probíhá již normálně, jak jsme zvyklí. Poté, co vybrané zboží nakoupíme, je nám s určitým zpožděním připsána na náš účet na cashback portálu slíbená částka, resp. cashback. Skutečné vyplacení peněz je podmíněno tím, že do 14 dnů po zakoupení zboží nevrátíme. Obchod se tak jistí před tím, že by vyplácel provize za nákupy, které byly ihned zrušeny a nic mu tak nepřinesly.\n\nZároveň mívají cashback portály vždy určitou minimální hranici, od které peníze vyplácejí. To znamená, že musíte mít na účtu u cashback portálu např. 500 Kč, aby vám peníze mohly být vyplaceny. Není to ale nutnou podmínkou a některé cashback portály vyplácí od 1 Kč.\n\nPodmínkou pro získání cashbacku je povolení tzv. cookies ve vašem internetovém prohlížeči. Na webu cashback portálu je zákazníkovi totiž do počítače uložena cookie, což je malý soubor, který informuje obchod o tom, že zákazník přišel z konkrétního cashback portálu a je třeba vyplatit provizi za realizovaný nákup. Pokud však uživatel má cookies zakázané, obchod nemá způsob, jak zjistit odkud přišel a žádná provize ani odměna zákazníkovi nemůže být vyplacena.\n\nOd okamžiku přesměrování z cashback portálu do obchodu až po dokončení nákupu se tak nedoporučuje otvírat jiné webové stránky, jelikož by mohlo dojít k přepsání cookie a tím zprostředkovaně ke ztrátě cashbacku. Doba připisování provize se liší podle technického řešení cashbackového portálu a také podle toho, jak rychle je schopný provizi schválit partnerský obchod.\n\nMezi hlavní rozdíly bezpochyby patří výše peněz vracených uživatelům, počet nabízených eshopů a minimální limit pro výběr nasbíraných odměn. Výše odměny se odvíjí především od filozofie daného portálu, jeho obchodního modelu, ale i schopnosti komunikace a vyjednávání s obchody, pro které je cashback poskytován.\n\nCashback portály se v zahraničí začaly objevovat již na konci minulého století. Mezi první patří americký Ebates, který byl založen v roce 1998 a spolu například s FatWallet patří i dnes mezi přední cashback portály v USA a Kanadě. Jako příklady evropských portálů můžeme zmínit například TopCashBack nebo Quidco, které jsou nejvýznamnějšími cashback portály ve Velké Británii a fungují od roku 2005, přičemž hlavní rozvoj zaznamenávají v posledních čtyřech letech.\n\nO současné oblíbenosti této služby nemůže být pochyb vzhledem k tomu, že například TopCashBack má v současnosti více jak 5,5 milionu uživatelů a Quidco více než 7 milionu. To podporuje i fakt, že tyto zahraniční portály nabízejí svým uživatelům na výběr řádově z tisíců obchodů, ve kterých mohou cashback získat.\n\nDíky velkému počtu zákazníků si mohou zahraniční cashbackové portály dovolit vracet svým uživatelům dokonce až 100% z inzerentem vyplacené provize. To je však možné pouze díky ziskům z jiných forem reklamy umístěných na webových stránkách portálů a bonusových provizí od inzerentů, kterým cashback portál přivede velmi vysoký počet zákazníků. Jedná se o strategii, která by zajisté nebyla možná bez velké uživatelské základy.\n\nVe Velké Británii je podle průzkumů je cashback nejčastěji využíván u finančních produktů jako je pojištění, dále také DVD, vstupenky na různé akce a oblečení.\n\nV České republice jsou cashback portály novinkou posledních let a nejsou tak ani zdaleka rozvinuté jako jejich zahraniční vzory. První cashback portály se začaly na tuzemském trhu objevovat v roce 2011. Postupně dochází k rozšiřování povědomí o jejich službách. Řada z nich se navíc snaží odlišit od ostatních dodatečnými bonusy ve formě odměny za registraci pro jejich nové uživatele a zároveň za doporučení tohoto nového uživatele.\n\nCashback portály se navíc snaží čím dál víc nabízet svým uživatelům i další slevy a zajímavé akce. Některé z nich tak poskytují rovněž kupony a upozorňují čtenáře na zajímavé slevy i z obchodů, ve kterých přímo nenabízí cashback.\n\nV roce 2018 zažily výrazný rozmach na cashback portálech také letáky kamenných prodejen, především supermarketů, které lidé často hledají v online podobě. Výjimkou není ani nabídka finančních služeb. Cashback portály se tak snaží postupně rozšiřovat nabídku, nebýt omezené pouze nabídkou vrácení peněz z nákupu a tím pádem oslovit širší cílovou skupinu.\n\nVětšina cashback portálů využívá doplněk pro webové prohlížeče, které návštěvníka eshopu upozorní, že lze na této stránce uplatnit cashback.\n\nDoplněk lze zpravidla nainstalovat do nejrozšířenějších prohlížečů Mozilla Firefox a Google Chrome. Doplněk se po instalaci propojí s cashback portálem, několikrát denně dojde ke stažení aktuálního exportu nabízených obchodů s jejich nabídkou cashback odměn.\n\nU doplňku lze rovněž zapnout funkci, která při vyhledávání přes internetový vyhledávač (např. Google, Seznam) zobrazuje aktuální nabídku obchodu (v případě, že je tento obchod mezi partnerskými obchody cashback portálu).\n\nTechnologicky je doplněk tvořen jako balíček souborů, které obsahují HTML, CSS a Javascript, doplněné o obrázky. Každý prohlížeč má své API, které se volá skrze Javascript.\n"}
{"id": "885240", "url": "https://cs.wikipedia.org/wiki?curid=885240", "title": "Patricia Kaas", "text": "Patricia Kaas\n\nPatricia Kaas (* 5. prosince 1966) je francouzská zpěvačka, skladatelka a příležitostná herečka. Patří mezi nejúspěšnější interpretky šansonu, přestože její hudba je považována spíše za kombinaci šansonu s popem, jazzem a kabaretem. Od vydání prvního alba Kaas prodala přes 16 milionů kopií svých nahrávek a vystupovala s hvězdami jako např. Michael Jackson, Mariah Carey, Luther Vandross či Status Quo. Kaas reprezentovala Francii mj. na Eurovision Song Contest 2009 v Moskvě s písní \"\"Et S'il Fallait Le Faire\"\" a obsadila zde 8. místo.\n\nPatricia Kaas se narodila jako nejmladší ze sedmi dětí do rodiny lotrinského důlního dělníka a Němky. Vyrůstala nedaleko německých hranic a do šesti let se učila mluvit pouze sárským dialektem. Odmala zpívala pro menší publikum, dokud ve třinácti s pomocí svého bratra nepodepsala svoji první smlouvu s regionálním klubem Rumpelkammer. Už tehdy Patricia zaujala okolí svým zvláštně zabarveným hlasem, připomínajícím Édith Piaf či Marlene Dietrich. Ve věku devatenácti let ji objevil skladatel François Bernheim, který o ní pověděl herci Gérardovi Depardieu. Depardieu se rozhodl produkovat její první singl \"\"Jalouse\"\", který napsali Bernheim a Depardieuho žena Elisabeth. Přes jeho neúspěch Kaas pokračovala ve zpěvu a její příští singl se již dostal na sedmé místo francouzské hitparády.\n\n"}
{"id": "885242", "url": "https://cs.wikipedia.org/wiki?curid=885242", "title": "Bulharské antimonopolní demonstrace (2013)", "text": "Bulharské antimonopolní demonstrace (2013)\n\nBulharské demonstrace v únoru a březnu 2013 se konaly v několika desítkách měst po celé zemi (jmenovitě např. Sofie, Blagoevgrad, Sliven, Burgas, Pleven) a vedly k pádu vlády předsedy Bojka Borisova. Zprvu se jich několik set (menší města) až tisíc lidí (metropole Sofie), vyvrcholily dne 24. února masovými shromážděními až několik tisíců/desítek tisíců lidí.\n\nJedním z důvodů nespokojenosti veřejnosti byl nárůst cen energie, na kterém se podílely tři bulharské energetické společnosti, včetně nadnárodní společnosti ČEZ, která také v Bulharsku působí. Nárůst cen byl v porovnání s prosincem 2010 až dvojnásobný.\n\nNa transparentech, kteří demonstranti během jednotlivých protestů nesli byla např. hesla \"долу монопола\" (pryč s monopoly), \"ЧЕЗ, ЕОН, ЕВН грабят от нас\" (ČEZ, Eon, EVN nás okrádají), чез вън от Бъгария\" (ČEZ pryč z Bulharska), изЧЕЗвайте (vypadněte), затвор за ЧЕЗ (ČEZ do vězení), \"Искаме промяна\" (Chceme změnu), \"Върнете ни парите\" (vraťte nám peníze) a další.\n\nPrvní protest veřejnosti se odehrál 5. února 2013 ve městě Blagoevgrad O pět dní později se konala další shromáždění nespokojené veřejnosti v několika dalších městech v zemi. Během těchto protestů byly v Plovdivu hodinu před půlnocí zapáleny dva automobily, patřící společnosti EVN Group.\n\n17. února 2013 protestovalo po celém Bulharsku již několik tisíc lidí; 3000 v Sofii a 5000 před budovou Elektrodistribuce ve Varně. Celkem protesty zasáhly asi pětatřicet měst.\n\n20. února 2013 se demonstranti pokusili vniknout do budovy sídla společnosti ČEZ Bǎlgarija, avšak v tom jim zabránily silné oddíly jednotek bulharského četnictva. Nespokojenost však Bulhaři dávali najevo i s dalšími distributory energie, mezi které patří i rakouská EVN Group. Vztek si vybíjeli i na tehdejší vládě; mnozí protestující házeli kameny na okna budovy parlamentu a dalších úřadů a zapalovali vládní auta. Hlavním tématem demonstrantů se stal \"boj proti monopolům\", a to nejen v oblasti energetiky, vodárenství, ale také i bank, či telekomunikací.\n\nTato témata velmi rychle převzala bulharská opozice (velmi ostře se vůči nadnárodním energetickým firmám vyjadřovala např. nacionalisticky zaměřená strana ATAKA) a postupně tak dotlačila vládu strany GERB s premiérem Bojkem Borisovem k nečekané a rychlé rezignaci (19. února 2013). Mnozí demonstrující však nebyli ani s tímto cílem spokojeni a žádají změnu politického systému v zemi (a rovněž i odchod zahraničních distribučních společností). Ještě téhož dne oznámil Borisov, že ČEZu bude odebrána licence a že od 1. března 2013 ceny energií klesnou o 8 %.\n\nVe Varně se ve vypjaté atmosféře pokusil 20. února 2013 v 7:30 místního času ráno upálit jeden z demonstrantů, amatérský fotograf Plamen Goranov. Protestoval proti Kirilu Jordanovi, starostovi města, který je – stejně jako odstoupivší premiér Bojko Borisov členem politické strany GERB.\n\nZměnu politického systému demonstrující chápou především v podobě nové ústavy a svolání Ustavodárného shromáždění. 22. února 2013 protestovali ve Varně, kde svůj hněv nasměrovali proti tamnímu starostovi, členovi strany odstupující vlády (GERB). Do 22. února došlo rovněž k útokům na sídla dalších dvou energetických společností (které sídlí mimo Sofii, a to E.on a EVN. Bulharští demonstranti se nicméně pokusili distancovat od těchto osob, které označili za chuligány se snahou vyvolat nepokoje a střety.\n\n23. února 2013 se sešlo okolo stovky lidí v sofijském parku u jezera Ariana. V řadě jiných měst si demonstrující přinesli účty za elektřinu a skandovali, proč mají zbytečně navíc platit. Po celém Bulharsku probíhaly přípravy na hlavní demonstraci, kterou celý řetěz protestů a nespokojenosti vyvrcholil, a která uskutečnila v neděli 24. února 2013. Hlavními tématy demonstrací byla změna politického systému, boj proti monopolismu v ekonomice, korupci v politice a požadavek svolání Ústavodárného národního shromáždění, které by změnilo bulharskou ústavu.\n\n24. února 2013, v den volby patriarchy Bulharské pravoslavné církve, vypukly hlavní protesty. V 11:00 se sešlo několik tisíc jak před budovou bulharského parlamentu, tak i před budovou Ministerstva hospodářství. Heslem této demonstrace byla \"vzpoura proti vysokým účtům\" (bulharsky \"На бунт срещу високите сметки\"). Kolem poledne se shromáždilo celkem 15 000 lidí v Sofii, 10 000 lidí v Plovdivu, 3000 lidí v Perniku, 2000 lidí v Slivenu a 1000 lidí v Pazardžiku. Ve Staré Zagoře demonstrovalo v poledne 24. února 2013 proti chudobě rovněž několik tisíc lidí. Demonstrující navštívil i bulharský prezident Rosen Plevneilev.\n\nProtesty se konaly i před budovami bulharských ambasád po celé Evropě.\n\nV poledne 25. února 2013 rovněž rezignovali i všichni členové Energetického regulačního úřadu Bulharska (Държавната комисия за енергийно и водно регулиране).\n\nV následujících dnech protesty spíše slábly. Ty, které se odehrály v pondělí 25. 2. v Sofii byly s účastí asi 500 lidí. Svoji zlost namířili demonstrující především proti bulharskému parlamentu, před jehož sídlem se shromáždili. Na svých transparentech měli hesla jako např. \"Искам да уча и живея в България\" (Chtěl bych učit a žít v Bulharsku), \"Всички вън\" (Všichni ven). Obdobná situace byla i další den, kdy se setkalo v centru Sofie a dalších velkých bulharských měst jen několik set lidí.\n\n28. února 2013 vyšly v platnost dodatky zákona o energetice, které umožňují Energetické regulační komisi změnit tarifní ceny energie častěji, než jedenkrát ročně. Tím tak mohla být snížena cena elektrického proudu; podle některých odhadů o 6 % a 20 % v dubnu 2013.\n\nV neděli 3. března 2013 se demonstrace opakovaly na státní svátek osvobození od turecké nadvlády. Manifestace oslav 135. výročí svobodného Bulharska se tak změnily v protivládní demonstrace. Nejvíce demonstrantů (50 000) se shromáždilo v černomořském přístavu Varna, který byl v únoru 2013 centrem protestů ze dvou důvodů; jednak kvůli kontroverznímu starostovi Kirilu Jordanovi (který v březnu 2013 oznámil, že bude rezignovat), jednak kvůli tomu, že se ve městě nacházejí sídla některých energetických společností. Ty označovali během únorových demonstrací nespokojení občané za monopoly. V Sofii protestovalo podle údajů bulharských médií 10 000 lidí, Protesty rovněž probíhaly i ve městech Burgas, Plovdiv, Veliko Tarnovo a Blagoevgrad.\n\nPožadavky demonstrantů zůstaly stejné (požadovali především ústavní změny, větší zastoupení veřejnosti, např. i v Energetické regulační komisi, stíhání jednotlivých poslanců a změnu volebního zákona).\n"}
{"id": "885243", "url": "https://cs.wikipedia.org/wiki?curid=885243", "title": "Pacov (Žerotín)", "text": "Pacov (Žerotín)\n\nPacov je zaniklá vesnice nacházející se 1,8 km na východ od obce Žerotín v okrese Louny na soutoku Žerotínského potoka s malým, bezejmenným, cca 500 m dlouhým občasným potokem, ležící na samé hranici Lounského a Kladenského okresu a Ústeckého a Středočeského kraje. Obec zanikla v průběhu třicetileté války, podle pověstí ve stejných dnech a prostřednictvím stejných švédských vojáků, jako byl zničen nedaleký hrad Žerotín a vypálen klášter v Panenském Týnci, tedy patrně v roce 1639. Dodnes jsou zde patrné pozůstatky zničených domů. Současnou samotu tvoří dva zbylé pobořené domy, k původní vesnici patří také další nedaleká samota s barokním kostelem sv. Blažeje a kdysi možná také pozemky pod tehdy ještě neexistující zaniklou cihelnou v lokalitě \"Pod horou\". Vesnice leží na kraji katastru obce Žerotín v blízkosti katastrů obcí Úherce, Kokovice a Hořešovičky, které si po zániku její katastr patrně rozebraly. V okolí podobných vsí zaniklo v době této války několik.\n\nZ historie obce se nedochovalo příliš informací. Většina z nich pochází z pověstí, které z lidového podání zachytili a převyprávěli různí autoři. V obci býval rybník a doloženo je několik staveb, z nichž se některé zcela nebo částečně dochovaly.\n\nVáclav Beneš Třebízský zachytil některé pověsti, které se váží k Pacovu a jeho okolí. Jedna vypráví o tom, že voda ze zdejší studánky zachránila syna hraběte Jiřího Adama II. Martinice ze Smečna, který po ní kýchl a z krku mu vyskočila uvízlá rybí kost. Lidovou sbírku na postavení sochy svatého Blažeje, ochránce nemocí hrdelních, hrabě doplnil a na místě kříže pak jako dík nechal postavit kostel svatého Blažeje.\n\nJiná pověst zachycená Rudolfem Tschornem vypráví o lakomém mlynáři, který žil na pacovském mlýně v průběhu třicetileté války. Zatímco Švédové plenili okolní vesnice, klášter i hrad, mlynář Pacovák vnikl v převleku do sklepení kláštera a odnesl zlatý poklad klarisek. Bohatý a zlý mlynář si chtěl koupit obdiv a chválu a tak v době, kdy všude hořely vesnice, předměstí, kostely i kláštery, nechal vystavět u studánky kostelík. Kromě syna dědice měl jedinou dceru Blaženu, kostel tak dostal jméno svatý Blažej. Dceru mlynář přislíbil panu Sokolovi z Mor se sídlem ve Slavětíně, ten ale, poslední svého rodu a věrný nekatolík, odešel ze země, kde byl zatčen a carskými mu byl zabaven majetek. Do Čech se vrátil jako důstojník v saském vojsku a dcera byla natěšená na sňatek s pánem ze Slavětína, který jí otec sliboval v novém kostelíku. Jenže to se nezmínil, že půjde o jiného pána, Papasana z Mirndolu. Starý Protiva, hodný a soucitný pacovský sedlák svému jménu navzdory, o jejím trápení věděl a doufal, že přeruší svatbu tím, že naplní oltářní svíci střelným prachem a ta vybouchne. Na to se ale bohužel přišlo a kněz je navzdory vyhrocené situaci oddal. Nakonec ale nikoho nic dobrého nečekalo. Ženich zemřel brzy po svatbě, Blažena se vrátila do mlýna, který ale vyhořel a v jeho troskách později zemřel starý osamělý mlynář na mor. Syn se někde potuloval, někdo říkal, že se snad stal poustevníkem, dcera klariskou v Praze. A z vesničky Pacov nezbylo ani pár zdí, do kterých by se mohl někdo vrátit, celá lehla popelem. Ukradený poklad tak místo očekávaného štěstí, chvály a obdivu přinesl pouze neštěstí a zkázu.\nDruhá verze příběhu z roku 1875 zachycená Třebízským v jeho povídce se liší v detailech. Švédové během třicetileté války přepadli obec Pacov a mlynář z tamějšího mlýnu zvaného Pacov či Pacovák je poslal dobýt hrad Žerotín, jehož poklad ale sám z hradního sklepení později potají odcizil. Švédové zničili celou obec Pacov, mlynáře a jeho rodinu ale zachránil rytíř Adam Sokol z Mor. Ten se tou dobou tajně vrátil do svého kraje, když předtím musel po Bílé hoře uprchnout ze země. Za záchranu mu slíbil mlynář dceru Blaženku za ženu a jako dík Bohu nechal vystavět kostelík. Když se ale rytíř vrátil pro svou snoubenku, zjistil, že její otec porušil slib a ona už je zadaná cizáckému velmoži, žoldnéři Papazonimu. Rytíř se pak toulal nešťastný jako psanec. Při těch cestách se pak setkal se svým přítelem, starým Protivou, s kterým se ukrývali v chatrči ve strži. Když přišla svatba, Protiva převlečený za poustevníka naplnil velkou svíci střelným prachem, ale kostelník to při zapálení zjistil a výbuch byl překažen. Svatba tak proběhla a Papazoni si Blaženku odvezl na Slavětín. Papazoni ale brzy na to zemřel, lakotného mlynáře skolil mor a Blaženka vstoupila do řádu klarisek.\n\nVoda ze studánky u kostelíku svatého Blažeje podle lidového podání léčí nemoci krční a oční. Vždy 3. února, na Blažeje, se od dávných dob scházel lid celého kraje, aby se zúčastnil každoroční náboženské poutě ke kostelíku. Tato tradice už ale není dlouho aktivní.\n\nMlýn, nacházející se ve vsi, mohl být podle pověsti velký, jelikož mlynář měl být zámožný, ale s určitostí to není známo. Stejně tak nevíme, kdy byl postaven, podle pověsti však někdy před třicetiletou válkou, tj. před r. 1618. Zatímco ves byla asi roku 1639 zničena, mlýn švédské ničení přežil. Doložen je poprvé roku 1872 v pozemkové knize. Zde je zaznamenán jako stavební parcela st. 62 s označením mlýn Pacov s hospodářským stavením čp. 39. Spolu s dalšími nemovitostmi v Žerotíně je vlastnil Joseph hrabě Herberstein. Všechny tyto nemovitosti pak byly v roce 1921 zabrány státem dle zákona 215 Sb. z. a n. v první pozemkové reformě. Dne 14. července 1924 koupil mlýn s částí dalších pozemků Václav Husák, od něj pak 5. září 1940 Anna Trefná. V roce 2003 na mlýně provozoval včelí hospodářství Jan Pecinka Dnes patří areál celé bývalé vsi i s mlýnem, protrženým rybníkem a přilehlými pozemky firmě ARMO Green.\nPozemky pod dnes již zaniklou cihelnou s adresou Úherce 55 mohly patřit kdysi k Pacovu, ale také mohly už tehdy patřit k Úhercím jako v době jejího fungování. Cihelna fungovala na přelomu 19. a 20. století, na počátku 20. století vyrábět přestala. V lokalitě cihelny bylo odkryto pohřebiště z druhé poloviny 5. století. Archeologický průzkum odhalil jeden hrob z doby merovejské a další hroby z doby prvních počátků křesťanství. Jde o období počátků Franské říše plynule navazující na období stěhování národů.\n\nV prosinci 2011 se v místě bývalé vsi, tj. v lokalitě u mlýna známého z pověstí, nacházely dva mladší pobořené domy, rozvalenější obytný a zachovalejší hospodářský s adresou Žerotín 39. Areál byl zarostlý, ale místo bylo příležitostně užíváno pro táboření. Nad domy se nacházel zarostlý rybník s hrází. Hráz byla uprostřed v místě původního stavidla protrhlá a trhlinou tekl Žerotínský potok, který kdysi rybník napájel. Patrný byl po staletích například také objekt, kde bylo původně umístěno mlýnské kolo mlýnu. Rybník je součástí lokálního biocentra Rákosina (LBC 35) a je v plánu jeho oprava a rozšíření.\n\nJe možné, že k obci kdysi patřil také zarostlý areál asi kilometr na východ se základy pozdějších budov staré, již zaniklé cihelny v lokalitě \"Pod Horou\" na úhereckém katastru s adresou Úherce 55. Naopak na západ stojí veřejnosti nepřístupný barokní kostel sv. Blažeje s léčivou, taktéž nepřístupnou blažejskou studánkou a obydlenými doprovodnými stavbami s adresou Žerotín 38. Celá tato samota je památkově chráněna. Kostel vznikl na místě kříže, který Pacov ještě roku 1680 připomínal.\n"}
{"id": "885248", "url": "https://cs.wikipedia.org/wiki?curid=885248", "title": "Johannes de Muris", "text": "Johannes de Muris\n\nJohannes de Muris ( \"Jean de Muris\", \"Jehan des Murs\", * kolem roku 1290 v Lisieux, Normandie; † kolem 1350) byl francouzský matematik, astronom, hudebník, hudební teoretik a reformátor pozdního středověku.\n\nDe Muris učil od roku 1321 na Sorbonně v Paříži, kde pravděpodobně kolem roku 1350 také zemřel. Byl jedním z nejvýznamnějších hudebních teoretiků období Ars nova. Mezi jeho stěžejní díla patří \"Musica practica\" a \"Musica speculativa\". Navíc sepsal také matematická pojednání jako například \"Quadripartitum numerorum\" (1343) a spis o kalendářní reformě (1317).\n\n\n\n\n"}
{"id": "885249", "url": "https://cs.wikipedia.org/wiki?curid=885249", "title": "Lnička", "text": "Lnička\n\nLnička (\"Camelina\") je rod brukvovitých, dosud převážně planě rostoucích rostlin rozšířených téměř po všech kontinentech, jejíchž některé druhy se semeny bohatými na olej skýtají perspektivu ekonomického pěstování.\n\nTento rod je rozšířen v Evropě, v mírném podnebném pásu Asie, v severní a subsaharské Africe, v obou Amerikách a Austrálii. Do zámořských oblastí se dostala jeho semena s osivem obilí nebo lnu.\n\nRostliny jsou odolné k přísuškům, potřebují dostatek vláhy pouze k vyklíčení, pak již rostou i za poměrného sucha. Jejích semena mají dlouhou životnost, za vhodných podmínek klíčí v průběhu téměř celého roku. Mladé rostlinky které vyrostou již na podzim většinou zimní období přečkají a druhým rokem na jaře z nich vyraší květonosná lodyha. Rostliny vyklíčené na jaře kvetou tentýž rok.\n\nRostliny jednoleté nebo ozimé, lysé nebo chlupaté s jednoduchými až hvězdicovými chlupy, ale bez mnohobuněčných. Lodyhy jsou přímé či vystoupavé a dorůstají do výše 30 až 120 cm, většinou bývají rozvětvené. Listy v přízemní růžici mají krátké řapíky a v době rozvíjení květů již usychají. Lodyžní listy bez palistů vyrůstají střídavě, jsou úzké a dlouhé (2 až 7 cm), mají ouška a bývají částečně objímavé. Jejich čepele jsou celistvé nebo zubaté, někdy mírně zvlněné.\n\nKvětenství je tvořeno drobnými, symetrickými, čtyřčetnými, bisexuálními květy na stopkách a bez listenů a bývá sestaveno do hroznu, která se později ještě prodlužuje. Vytrvalé kališní lístky vyrůstající ve dvou kruzích jsou úzce podlouhlé až obkopinaté, obvykle vztyčené. Volné, výrazně delší korunní lístky, sestavené do kříže, jsou obvejčité až obkopinaté, lalokovité, na konci okrouhlé a někdy s mělkým zářezem, barvu mají žlutou, světle žlutou nebo bílou. Šest plodných tyčinek s volnými nitkami ve dvou kruzích (2 + 4) je nestejné délky a nesou vejčité nebo podlouhlé žluté prašníky. Přisedlý dvoudílný semeník je tvořen srůstem dvou plodolistů, má jednu čnělku s bliznou. V jednom oddílu semeníku je 5 až 50 vajíček. V květu jsou boční nektarové žlázky. Rod je hmyzosnubný, pyl přenáší létající hmyz. Ploidie je 2n = 40.\n\nPlody jsou podlouhlé nebo hruškovité pukající šešule nebo šešulky dlouhé 6 až 12 mm, každá obsahuje 10 až 50 semen, na rostlině jich bývá 20 až 100 nebo i více, otvírají se dvěma chlopněmi. Drobná až středně velká bezkřídlá semena jsou okrouhlá nebo elipsoidní, endospermu mají málo nebo vůbec ne.\n\nZa příznivých podmínek se rychle šiří a v oblastech kde se řádně nečistí osivo, nestřídají se plodiny nebo se nedostatečně zpracovává půda (orba, vláčení) se stává nepříjemným plevelem v obilovinách, lnu nebo pícninách.\n\nSemena obsahují olej který se u některých druhů (např. u lničky seté) využívá v gastronomii, kosmetice i průmyslu, tyto druhy lničky se začínají pěstovat a šlechtit.\n\nV České republice rostou čtyři druhy lničky:\nV minulosti na našem území rostl ještě jeden druh, který je v současnosti již nezvěstný:\n\n\n\n \n"}
{"id": "885250", "url": "https://cs.wikipedia.org/wiki?curid=885250", "title": "Brain Activity Map Project", "text": "Brain Activity Map Project\n\nBrain Activity Map Project je projekt, který vzniknul z iniciativy Baracka Obamy v roce 2013. Cílem projektu je zmapování aktivity každého neuronu lidského mozku během deseti let.\nCena projektu se odhaduje na 300 milionů dolarů ročně po dobu deseti let.\n\nVědci podílející se na projektu doufají, že s využitím nových metod elektrofyziologie a jejich kombinací s metodami neuroimagingu a neuroanatomie, se podaří zmapovat aktivitu každého neuronu, jichž lidský mozek obsahuje přibližně 100 miliard.\n"}
{"id": "885254", "url": "https://cs.wikipedia.org/wiki?curid=885254", "title": "Ceny Anděl 2012", "text": "Ceny Anděl 2012\n\nCeny Akademie populární hudby Anděl 2012.\n\n\n\n\n\n\n\n\n\n\n\n\n\n\n\n\n\n\n\n"}
{"id": "885256", "url": "https://cs.wikipedia.org/wiki?curid=885256", "title": "Silnice II/416", "text": "Silnice II/416\n\nSilnice II/416 je silnice II. třídy v Česku, která spojuje Slavkov u Brna a Pohořelice. Dosahuje délky 40 km.\n\nOkres Vyškov – Jihomoravský kraj\n\nOkres Brno-venkov – Jihomoravský kraj\n"}
{"id": "885261", "url": "https://cs.wikipedia.org/wiki?curid=885261", "title": "Seznam hokejistů draftovaných týmem Pittsburgh Penguins", "text": "Seznam hokejistů draftovaných týmem Pittsburgh Penguins\n\nToto je kompletní seznam hokejistů, kteří byli draftováni v NHL do týmu Pittsburgh Penguins. To zahrnuje každého hráče, který byl draftován, bez ohledu na to, zda hrál za tým.\n\n"}
{"id": "885263", "url": "https://cs.wikipedia.org/wiki?curid=885263", "title": "Starý rybník (Pohořelice)", "text": "Starý rybník (Pohořelice)\n\nStarý rybník je třetí největší rybník v soustavě Pohořelických rybníků. Nachází se mezi osadou Velký Dvůr a obcí Přibice jižně od Pohořelic. Rybník byl vybudován kolem roku 1520 v době velkého rozmachu rybářství. Vodní plocha má rozlohu 130 ha, zásobní objem činí 1,7 milionů m³. Leží v nadmořské výšce 176 m.\n\nJe napájen z Mlýnského náhonu Cvrčovice.\n\n"}
{"id": "885264", "url": "https://cs.wikipedia.org/wiki?curid=885264", "title": "Hyde Park Civilizace", "text": "Hyde Park Civilizace\n\nHyde Park Civilizace je komplexně interaktivní pořad zaměřený na vědu a současnou civilizaci vysílaný na kanále ČT24 České televize. Vychází z konceptu pořadu \"Hyde Park\", který je součástí pořadu \"90' ČT24\". Do studia jsou zváni špičkoví odborníci svých oborů jak z České republiky, tak ze zahraničí. Otázky tematicky zaměřené k odbornosti hosta kladou diváci prostřednictvím moderátora. Diváci mohou posílat otázky v průběhu celého týdne před vysíláním, a to prostřednictvím interaktivního formulář na oficiální stránce pořadu, Facebookové aplikace, Google+, Twitteru nebo SMS.\n\nDramaturgyní pořadu je Gabriela Cihlářová, moderuje Daniel Stach. Pořad se vysílá od 8. září 2012 na ČT24 každou sobotu od 20.05 do 21.00 a reprízy v neděli od 0.10 a 11.05. Na oficiální stránce pořadu je vždy po vysílání k dispozici záznam pořadu, obvykle doplněný o bonusy ve formě videoreportáží či netlumočených verzí v případě cizojazyčného hosta. Autoři doplňují interaktivitu pořadu diskusemi s diváky na Facebooku, občas je pozvána skupina fanoušků na exkurzi přímo do vysílání. Pořad je také dostupný jako podcast.\n\nAktualizováno k 25. 3. 2017.\n\n"}
{"id": "885265", "url": "https://cs.wikipedia.org/wiki?curid=885265", "title": "Skalný", "text": "Skalný\n\nSkalný je zřícenina středověkého hradu asi dva kilometry severovýchodně od obce Rusava v okrese Kroměříž. Pozůstatky hradu se nachází v Hostýnských vrších přibližně 1,8 kilometru jihojihovýchodně od vrcholu Hostýn a 165 metrů jihovýchodně od vrcholu Skalný s nadmořskou výškou 708,8 metrů. Skalnatý hřebínek, na kterém hrad stál, převyšuje oficiální vrchol o více než deset metrů.\nHrad se vypínal na hřebeni s několika pískovcovými skalními suky. Právě jeden z nich, pojmenovaný Orel, převyšující okolní terén o 8 metrů, dominoval vlastnímu hradnímu jádru situovanému v severozápadní části opevněného sídla, jehož vlastní plocha pokračující jihovýchodním směrem má délku přibližně 35 metrů a šířku kolem 15 metrů. Přibližně uprostřed lokality svažující se mírně k jihovýchodu vystupuje nad terén další výrazný skalní útvar nazývaný Zub a plochu uzavírá podstatně menší pískovcový suk na samém jejím jihovýchodním konci.\n\nO vlastním hradu chybí jakékoliv písemné prameny. Zmiňován byl pouze skalnatý vrch, aniž by se tušila někdejší přítomnost opevněného sídla. První písemná zmínka o vrchu nazvaném „Skalné“ je zaznamenána v rukopisném deníku Daniela Slobody (1809–1888) v letech 1837 a 1839. Další zmínka je v jeho dopise Aloisovi Vojtěchovi Šemberovi z roku 1841. Emanuel Peck zmiňuje místní název „Skalný“ v publikaci \"Okresní hejtmanství Holešovské.\"\nHrad Skalný mohl vzniknout někdy na přelomu 14. a 15. století a mohl plnit funkci nového kolonizačního centra malého panství buď před, nebo až po zahájení stavby hradu Obřany.\n\nPozůstatky opevnění a první keramické nálezy byly nalezeny na Skalném Daliborem Kolbingerem a Václavem Trefilem v létě roku 1980. V letech 1981, 1982 a 1985 byl Daliborem Kolbingerem nalezen v druhotné poloze na svazích pod vrcholem další keramický materiál a několik kovových předmětů. Přímo na vrcholu byly nalezeny nepočetné zlomky keramiky, drobné slitky skla a úlomky železných předmětů. Na skalním suku Orel byly zjištěny stopy po nejspíš věžovité stavbě dřevěné konstrukce. Zjišťovací sonda provedená archeologem Jiřím Kohoutkem umožnila na základě souboru archeologických nálezů datovat fungování hradu do doby od druhé poloviny 14. století do první poloviny 15. století. Areál hradu byl obehnán vyhloubeným příkopem a za ním navršeným jednoduchým valem.\n\nZ hradu se zachovaly jen nepatrné zbytky hradby. Pozůstatky valu a příkopu jsou dodnes zřetelné zejména v severozápadní části areálu, kde val dosahuje výšky 1,5 metru a příkop je hlubší než 1 metr.\n\nHrad Skalný patří mezi nejzajímavější objekty svého druhu na východní Moravě. Na rozdíl od většiny hradů byl objeven teprve koncem 20. století amatérským badatelem a regionálním historikem Daliborem Kolbingerem.\n\nHradu Skalný sice chybí některé prvky typické pro skalní hrady, při jeho stavbě však bylo využito přirozeně vzniklého skalního útvaru, je tedy na místě připočíst jej do kategorie skalních hradů a rozmnožit tak jejich řadu na východní Moravě. Dvě nejvýraznější skaliska této lokality zvané Orel a Zub využívají horolezci jako oblíbené cvičné terény.\n\nUvádí se, že svojí nadmořskou výškou 709 metrů byl hrad Skalný nejvýše položeným hradem na Moravě. Údaj 709 m n. m. se však vztahuje k 165 metrů vzdálenému vrcholu s nivelačním bodem. Nadmořská výška nejvyššího bodu hradu ve skutečnosti mírně převyšuje 720 m n. m.\n\nOkolo hradu jižním úbočím prochází zelená turistická značka ke Třem kamenům a modře značená turistická stezka od Hostýna na Rusavu. Okolo vede také trasa NS Hostýnské vrchy. Hřebenová turistická partie je vedena jako zimní lyžařská Hostýnská magistrála – 1 spojující Hostýn a Lázy přes lyžařské středisko Na Trojáku.\n\n\n"}
{"id": "885267", "url": "https://cs.wikipedia.org/wiki?curid=885267", "title": "Tetra diamantová", "text": "Tetra diamantová\n\nTetra diamantová (\"Moenkhausia pittieri\") je sladkovodní rybka náležející k početnému rodu Moenkhausia čeledi tetrovitých. Pojmenována byla po švýcarském přírodovědci a biologovi Henri Pittierovi.\n\nTělo s vyšším hřbetem, oválovitě protáhlé a ze stran silně zploštělé. Zbarvení na hřbetě je stříbřitě šedavé s bělavým břichem. Boky jsou posety zelenkavými kovově blýskavými skvrnkami (šupinkami), které dali české jméno tomuto druhu. Ploutve jsou čiré až mírně šedé a jsou bíle lemované. Horní třetina oční duhovky je jasně červená.\n\nStarší jedinci mají vyšší trup a jejich hřbetní, řitní a břišní ploutve se třepenitě prodlužují. Vybarveni jsou potom svítivě stříbro šedě s modrobílým třpytem. Jednotlivé šupiny se zlatě, stříbrně, zeleně až měděně třpytivě lesknou. Celkové zbarvení při dopadajícím světle je nádherně stříbřitě lesklé v mládí mají rybky jednoduché modravě lesklé zbarvení.\n\nV přírodním prostředí se živí malými plovoucími korýši, hmyzem a jejich larvami. Dorůstají délky až 6 cm.\n\nPochází z Jižní Ameriky a přirozenými lokalitami výskytu jsou jezero Valencia a povodí jeho přítoků, řeky Rio Cabriales, Rio la Delicias, Rio Tuy a dále Rio El Concejos ve Venezuele.\n\nTetra diamantová je čilá hejnová na péči nepatrně náročnější ryba. Nádrž volíme střední velikosti, dobře zarostlou, ale s volným prostorem pro plavání. Voda polotvrdá a slabě kyselá. Chování rybek souvisí s jejich počtem. Nejsou-li rybky chovány v houfu nebo ve společnosti jiných ryb stávají se plachými. Ve velkém hejnu lépe vynikne jejich třpytivá barva. Tmavší pozadí a tmavší pokrytí dna vč. plovoucí zeleně dávají barvě ryb lépe vyniknout, zejména při slabším osvětlení. Vodu nutno udržovat v čistotě. Jako většina tetrovitých je to nenáročná společenská rybka vhodná do společnosti velikostně a povahově podobných nejen tetrovitých ryb. Zdržuje se převážně ve střední a horní části nádrže.V potravě nejsou náročné, je však třeba je vydatně krmit. Přijímá jakoukoliv potravu. Jako většina tetrovitých je všežravec - potravou jsou nitěnky, roupice, pakomáří larvy a tzv. patentky, koretry, perloočky, dafnie, buchanky, (a to i mražené, apod.) a suché vločkové krmivo. Dožívá se až 5 roků a dorůstá délky až 6 cm.\n\nPro odchov volíme nádrž menší až střední velikosti s délkou do 50 cm. Voda normální až polotvrdá odstátá, slabě kyselá (cca 6.8pH) s teplotou kolem 26 °C a s množstvím jemnolistých rostlin. Chovný pár přelovíme večer. Ke tření dochází v jemnolistých rostlinách obvykle v časných ranních hodinách. Ryby požírají svoje jikry, proto chovný pár po vytření neprodleně odlovíme. Z jednoho tření bývá až 500 jiker. Potěr se líhne při teplotě 25-28 °C po 30 až 60 hodinách. Po rozplavání začíná přijímat jemnou živou potravu (krmí se mikrami a jednobuněčnými živočichy, např. trepkami) apod. Potěr je plachý a první období po rozplavání se skrývá a je v prvních týdnech poněkud choulostivý na přelovování, proto se jen doporučuje častá, ale jen částečná výměna vody. Při vydatném jemném krmení živou potravou roste plůdek poměrně rychle. Nádrž musí být zastíněná.\nPodmínkou úspěšného odchovu u veškerého potěru je úzkostlivá čistota v chovné nádrži. K doplňování vody je lépe použít vodu z chovného akvária, nebo starou odstátou a převařenou, nikdy ne čerstvou vodovodní.\n\n\n"}
{"id": "885269", "url": "https://cs.wikipedia.org/wiki?curid=885269", "title": "8 hlav šílenství", "text": "8 hlav šílenství\n\n8 hlav šílenství (2017) je druhý celovečerní film režisérky a scenáristky Marty Novákové. Netradičně pojatý životopis svérázné ruské básnířky Anny Alexandrovny Barkovové  (1901–1976), která měla být největší ruskou básnířkou, aby pak strávila 22 let v sovětských pracovních táborech Gulagu a ve vyhnanství. Hlavní roli ztvárnila populární česká zpěvačka Aneta Langerová.\n\nFilm vznikal od roku 2008. Kvůli finančním problémům byl během natáčení pozastaven. V roce 2016 projekt převzala jako hlavní producent firma MARFAFILM (režisérky Marty Novákové a jejího otce Václava Nováka) a film dotočila a dokončila. Distribuční premiéra filmu proběhne 12. října 2017.\n\nNázev filmu 8 hlav šílenství odkazuje ke stejnojmenné novele Anny Barkovové, ale i k osmi hlavám – kapitolám, do nichž je snímek rozčleněn. Kapitoly mají každá svůj odlišný vizuální či kinematografický styl, a každá přenáší diváka do jiného období života básnířky. Jako celek pak skládají strhující příběh výjimečně nadané umělkyně unášené dějinnými událostmi 20. století v Sovětském svazu.\n\nFilm se natáčel od února 2013 do června 2015, poslední záběry do trikových scén vznikly v roce 2016.\n\nLágrové exteriéry se natáčely v Památníku Vojna u Příbrami a v podzemní továrně Rabštejn. Transport vězňů do táborů Gulagu se natáčel v železniční muzeu Lužná u Rakovníka a v polích u Kaštic. V Terezíně a Litoměřicích vznikly scény z předrevolučního Ivanova. Zimní exteriéry se odehrávaly v lesích u Jáchymova a ukrajinská vesnice Bojarka ve skanzenu Řepora. Interiéry se ve větší míře natáčely v ateliérech České televize, dále pak v Invalidovně, v Petschkově paláci a v Kaiserštejnském paláci.\n\nPo uzavření střihu v říjnu 2015 následovala triková a výtvarná postprodukce, která se protáhla až do podzimu 2016. Film byl dokončen na jaře 2017, do kin byl uveden 12. října 2017.\n\nVýtvarnice filmu Anna Krtičková se inspirovala ruskými secesními a dorevolučními plakáty, ruskou avantgardou, typografií 30. let, ale i socialistickým realismem. Ve filmu jsou dále použity světoznámé ilustrace lágrových výjevů bývalé vězeňkyně Jevfrosinije Kersnovské. \n\nPůvodní hudbu složila Vladivojna La Chia. Ve filmu zazní i skladby D. Šostakoviče a R. Wagnera. Vězeňská píseň Bezejmenný hrob (Lágernaja) je báseň vězeňkyně S. Šilovové, pro film ji zhudebnil a nazpíval Jevgenij Rubilin. Titulkovou píseň \"Russkaja zima\" (Ruská zima) nazpívala v roce 2001 Vladivojna La Chia ještě s punkovou skupinou Kočičíčíči.\n\nK filmu vzniknul originální písničkový soundtrack 8 hlav šílenství. Z hudebních motivů z filmu a na texty (básně) Anny Barkovové vytvořila Vladivojna La Chia nadžánrovou kompilaci písní, které vedle ní nazpívali Aneta Langerová, Lenka Dusilová, Lucie Bílá, Kittchen, Oto Klempíř, Poly Insania, Sylvie Bee. Album vydává Supraphon.\n\n\n"}
{"id": "885272", "url": "https://cs.wikipedia.org/wiki?curid=885272", "title": "Lukáš Hlavica", "text": "Lukáš Hlavica\n\nLukáš Hlavica (* 7. října 1965 Praha) je český rozhlasový a televizní herec a dabér.\n\nPochází z umělecké rodiny, jeho dědeček i otec byli herci, strýc je operní pěvec. Maminka je také filmová a televizní herečka. Absolvoval obor herectví na pražské DAMU. V současné době zde působí jako pedagog. Je znám jako úspěšný dabér, dále se věnuje divadelní režii. Jeho manželkou je herečka Klára Melíšková, vychovávají spolu dospívající dceru a syna.\n\n\n\n\n\n\n"}
{"id": "885274", "url": "https://cs.wikipedia.org/wiki?curid=885274", "title": "Zápas na Letních olympijských hrách 1936 – muži, volný styl do 66 kg", "text": "Zápas na Letních olympijských hrách 1936 – muži, volný styl do 66 kg\n\nZápas ve volném stylu v lehké váze (do 66 kg) probíhal na Letních olympijských hrách 1936 v Berlíně, v Germany Hall. O medaile se utkalo celkem 17 zápasníků.\n\nZápasníci získávají v průběhu bojů záporné body. 5 bodů vyřazuje zápasníka z dalších bojů.\n\n\n"}
{"id": "885277", "url": "https://cs.wikipedia.org/wiki?curid=885277", "title": "Bitva na Baltu", "text": "Bitva na Baltu\n\nBitva na Baltu (v originále – \"Moonzund\") je sovětský válečný historický film z roku 1987 režiséra Alexandra Muratova. Jeho tématem jsou poměry v ruském námořnictvu, zejména v jeho Baltském loďstvu, v závěru ruské účasti na první světové válce, kdy se německé námořnictvo snaží v rámci operace Albion proniknout k Petrohradu přes Rižský záliv a Západoestonské souostroví (dobově nazývané \"Moonzund\" – odtud originální název filmu). Na ruské straně jsou připraveny zabránit jim v tom zejména pobřežní baterie na mysu Cerel ostrova Saaremaa a rozsáhlá minová pole hlídající Irbenský průliv.\n\nScénář k filmu napsali Eduard Volodarskij s Galinou Muratovou podle románu \"Moonzund\" Valentina Pikula a film natočilo studio Lenfilm.\n\nHlavním hrdinou je nadporučík Sergej Nikolajevič Artěňjev (hraný Olegem Meňšikovem) kariérní voják šlechtického původu, pevně rozhodnutý nezajímat se o politiku a pouze odvádět dobrou práci při obraně vlasti. V průběhu filmu slouží jednak jako starší důstojník na torpédoborci Noviku, který klade miny v Rižském zálivu, a jednak u baterie na mysu Cerel. Od samého počátku se vyostřuje konflikt mezi důstojníky, kariérními vojáky často šlechtického původu, a mužstvem, které vesměs sympatizuje s bolševismem a snaží se i v rámci armády o jakousi vládu lidu. Na vedení jednotek se začínají podílet vyvolení bolševičtí aktivisté, kteří hlídají a schvalují příkazy důstojníků a na rozdíl od nich mají autoritu u mužstva, které by jinak asi příliš neváhalo své důstojníky z politických důvodů lynčovat. V případě Artěňjeva hraje roli politického vedoucího Trofim Semenčuk (hraný Vladimirem Gosťjuchinem), který mu v závěru pomáhá při předem ztraceném boji odříznuté baterie na Cerelu proti Němcům a na rozdíl od Artěňjeva je nakonec Němci coby bolševik vzápětí po zajmutí zabit.\n\nVedlejší součástí děje je vztah Artěňjeva s Annou Revelskajovou (hraje ji Ljudmila Nilskaja), který je komplikován tím, že Anna slouží jako špionka.\n\n"}
{"id": "885280", "url": "https://cs.wikipedia.org/wiki?curid=885280", "title": "Park Ridge (Illinois)", "text": "Park Ridge (Illinois)\n\nPark Ridge je bohaté předměstí Chicaga nacházející se 24 km severozápadně od jeho centra. Patří do metropolitní oblasti Chicaga, sousedí se dvěma jeho severozápadními čtvrtěmi (Edison Park a Norwood Park). Má dobrý přístup k letišti O'Hare International Airport, hlavním rychlostním komunikacím a železničnímu spojení.\n\nOd západně ležícího sousedního města Des Plaines je odděleno řekou Des Plaines, na jihu a východě se rozkládá Chicago, na severu se nachází vesnice Niles a zbytek okrsku Maine.\n\nJak napovídá název, město leží na terénním hřbetu. Půda je bohatá na ložiska hlíny, což z oblasti učinilo středisko cihlářské výroby pro rozvíjející se Chicago. Původně bylo zváno Pennyville na počest George Pennyho, majitele místní cihelny.\n"}
{"id": "885282", "url": "https://cs.wikipedia.org/wiki?curid=885282", "title": "Průlomová cena ve vědách o životě", "text": "Průlomová cena ve vědách o životě\n\nPrůlomová cena ve vědách o životě (anglicky \"Breakthrough Prize in Life Sciences\") je mezinárodní ocenění pro vědce z medicínských oborů. S cenou je spojena odměna ve výši 3 milionů dolarů. Ceny udílí Nadace Průlomové ceny ve vědách o životě, vzniklá z iniciativy internetového podnikatele a investora Jurije Milnera (který v roce 2012 založil pro fyziky obdobnou Cenu základní fyziky). V čele nadace stojí ředitel Applu Arthur Levinson, mezi sponzory nadace jsou zakladatel Facebooku Mark Zuckerberg a zakladatel Googlu Sergej Brin.\n\nÚmyslem ceny, která by měla být udělována každý rok jedenácti vědcům, je zajistit jim peníze a klid na další práci. Nominovat kandidáta bude moci kdokoli, vítěze bude vybírat komise složená ze sponzorů ceny a bývalých výherců.\n\nOd Nobelovy ceny se Průlomová cena odlišuje jak téměř třikrát vyšší udílenou částkou, tak skutečností, že cenu může obdržet neomezený počet lidí, což může být důležité pro vědecké týmy. Ocenění vědci také nemusí jet na žádné slavnostní předávání.\n\nV roce 2013 bylo vyhlášeno jedenáct prvních oceněných. Každý obdržel 3 miliony dolarů.\nV roce 2014 se stali laureáty:\n\nV roce 2015 se stali laureáty:\n\nV roce 2016 se stali laureáty:\n\nV roce 2017 se stali laureáty:\n\nV roce 2018 se stali laureáty:\n\nV roce 2019 se stali laureáty:\n"}
{"id": "885285", "url": "https://cs.wikipedia.org/wiki?curid=885285", "title": "Varaš", "text": "Varaš\n\nVaraš (, v letech 1977–2016 \"Kuznecovsk\") je město v Rovenské oblasti na Ukrajině.\nLeží na řece Styr jižně od Pinských bažin. V roce 2012 mělo bezmála 41 tisíc obyvatel, z naprosté většiny Ukrajinců.\n\nVýstavba města započala v roce 1973 v souvislosti s výstavbou Rovenské jaderné elektrárny. Kuznecovsk přitom pohltil starší vesnici Varaš (), která zde stála od roku 1776. Pojmenován byl v roce 1977 \"Kuznecovsk\" (, ) po tajném agentu Nikolaju Kuzněcovovi, který zahynul koncem druhé světové války. V roce 2016 byl přejmenován zpět na \"Varaš\".\n\n"}
{"id": "885288", "url": "https://cs.wikipedia.org/wiki?curid=885288", "title": "Papabile", "text": "Papabile\n\nPapabile (množné číslo papabili) je neoficiální italský termín, označující kardinála, který má v konkláve šanci být zvolený papežem. Doslovný překlad znamená „moci být papežem“ nebo „ten, kdo se může stát papežem“.\n\nV některých případech kardinálové zvolí papabile kandidáta. Mezi ně patří například Eugenio Pacelli (Pius XII.), Giovanni Battista Montini (Pavel VI.) nebo Joseph Ratzinger (Benedikt XVI.). Mnohem častější je však volba papeže, který před konkláve nebyl zmiňován (Jan XXIII., Jan Pavel I. nebo Jan Pavel II.). Existuje také přísloví: Kdo vchází do konkláve jako papež, odchází jako kardinál.\n\nPři konkláve v roce 2005 byli jako papabili kromě Josepha Ratzingera označování Carlo Maria Martini, Jorge Bergoglio (ten se stal při konkláve v roce 2013 papežem Františkem), Francisco Javier Errázuriz Ossa nebo Óscar Andrés Rodríguez Maradiaga.\n\n\n"}
{"id": "885290", "url": "https://cs.wikipedia.org/wiki?curid=885290", "title": "Vzpomínky Jolinar", "text": "Vzpomínky Jolinar\n\nVzpomínky Jolinar je 12. epizoda 3. řady sci-fi seriálu \"Hvězdná brána\".\n\nVelitelství Hvězdné brány je kontaktováno Tok'ry a ačkoli Samantha Carterová doufá, že přichází její otec Jacob Carter, přichází Martouf. Martouf sděluje, že Jacob/Selmak byl zajat Sokarem a poslán na Netu, měsíc Sokarovy domovské planety Delmak. Měsíc je silně hlídaná trestanecká kolonie, ze které unikla pouze jedná osoba: Jolinar z Malkshuru.\n\nSokar postupně získává moc v galaxii. Protože záchrana Jacoba by mohla pomoci podkopat jeho moc, souhlasí SG-1 se záchrannou misí spolu Martoufem. Poté, co přijdou hvězdnou bránou na planetu Vorash, nastoupí do Tel'taku a letí na Netu, jelikož měsíc nemá svou vlastní Hvězdnou bránu. Plánem je, že Teal'c zůstane na palubě, aby mohla SG-1 uniknout.\n\nBěhem cesty k Netu, Martouf použije paměťový skener, aby pomohl Carterové obnovit vzpomínky Jolinar, protože Jolinar nikdy nikomu neřekla jak unikla z Netu. Když Martouf zařízení aktivuje, Carterová vidí vzpomínky na otce, romantický moment mezi Jolinar a Martoufem a obraz Sokarova mučení Jolinar. Nenajdou však žádné vzpomínky na únik.\n\nKdyž dorazí k měsíci, SG-1 se transportuje na povrch, kde vstoupí do jeskynního systému. Tam jsou obklopení vězni vedenými Goa'uldem jménem Na'onak. Carterová na základě vzpomínek od Jolinar řekne, že přišli za Bynarrem, vládcem Netu, který se náhle objeví a přikazuje SG-1 uvěznit.\n\nKdyž je SG-1 v cele, Carterová vysvětluje, že Bynarr je zřejmě klíčem k útěku. V cele najdou najdou také zraněného Jacoba. Bynarr se transportuje pomocí kruhů na Delmak, kde se setkává se Sokarem a říká mu o nových příchozích.\n\nNa Netu Jacob odhaluje že Sokar vybudoval obrovskou flotilu, aby zničil další Vládce soustavy. SG-1 předá tuto informaci Teal'covi, aby v případě neúspěchu mise informoval nejvyšší radu Tok'rů. Carterová je vyslýchána Bynarrem. Má vzpomínky o Jolinar, která svedla Bynarra, aby mohla uprchnout použitím transportních kruhů v Bynarrově místnosti. Po krátkém rozhovoru se Brynarr pokusí použít \"ozbrojenou ruku\" a zabít jí. Neočekávaně jej však zastřelí jeho První muž Na'onak. Carterová je odvedena zpět do cely, kde říká ostatním o tom co se stalo. SG-1 vymyslí plán, jak prchnout použitím transportních kruhů v Bynarrově místnosti. Kontaktují Teal'ca, který je právě napaden Smrtícími kluzáky. SG-1 se dostane ven z cely a vloupá se do Bynarrovy místnosti, ale Na'onak je vidí. Protože nemají klíč ke transportním kruhům, Martouf se pokouší zkratovat ovládací prvky. Těsně předtím, než se mu to podaří, Na'onak a jeho vojáci vejdou a zajmou je. Na'onak prohlašuje, že on bude opět znám pod svým opravdovým jménem a odstraní svou přilbu. Odhaluje příšerně zjizvenou tvář Apophise.\n"}
{"id": "885292", "url": "https://cs.wikipedia.org/wiki?curid=885292", "title": "Martin Čupr", "text": "Martin Čupr\n\nMartin Čupr (* 17. října 1977) je bývalý český fotbalový záložník. Od 3. srpna 2017 je kmenovým hráčem TJ Start Brno.\nHrál za FC Slovan Liberec, FK Viktoria Žižkov, Fortunu Düsseldorf, FK Mladá Boleslav, FC Marila Příbram, AEP Pafos, SK Sigma Olomouc, FC Hradec Králové a FK Baník Sokolov. Byl členem českého týmu na Letní olympiádě v Sydney. V české lize nastoupil ve 175 utkáních a dal 9 gólů.\n\nPo roce 2010 nastupoval za FK Sezimovo Ústí, SK Marila Votice, TJ Start Brno, FC Sparta Brno. Od 3. srpna 2017 je kmenovým hráčem TJ Start Brno.\n"}
{"id": "885293", "url": "https://cs.wikipedia.org/wiki?curid=885293", "title": "David Šimáček", "text": "David Šimáček\n\nDavid Šimáček (* 11. prosince 1971) je bývalý český fotbalista, obránce.\n\nV české lize hrál za SK Slavia Praha. Nastoupil k 1 ligovému utkání. V Poháru UEFA nastoupil za Slavii v roce 1993 v utkání 1. kola proti OFI Kréta. Ve druhé lize hrál i za FK Švarc Benešov.\n\n\n"}
{"id": "885296", "url": "https://cs.wikipedia.org/wiki?curid=885296", "title": "Slepá ulička", "text": "Slepá ulička\n\nSlepá ulička je název několika literárních a kinematografických počinů:\n\n"}
{"id": "885298", "url": "https://cs.wikipedia.org/wiki?curid=885298", "title": "Azecho", "text": "Azecho\n\nAzecho († 18. ledna 1044) byl v letech 1025-1044 biskupem ve Wormsu.\n\nV roce 1027 se zúčastnil frankfurtské synody. Jeho hrob se nachází v kryptě katedrály ve Wormsu.\n"}
{"id": "885300", "url": "https://cs.wikipedia.org/wiki?curid=885300", "title": "Slepá ulička (Asimov)", "text": "Slepá ulička (Asimov)\n\nSlepá ulička ( „Blind Alley“) je vědeckofantastická povídka spisovatele Isaaca Asimova, která vyšla poprvé v březnu 1945 v časopise \"Astounding Science Fiction\". Byla následně zařazena do povídkové sbírky \"The Early Asimov\" (1972). Česky vyšla ve sbírce \"Neznámý Asimov II.\" (2005).\n\nPovídka náleží do série Galaktická říše, existuje zde Galaktická říše s hlavní planetou Trantor. Je to jediné autorovo literární dílo z universa Nadace, v němž se vyskytuje nehumanoidní mimozemská rasa.\n\nPovídka „Slepá ulička“ je první povídkou vůbec, která Asimovovi vyšla v některé vědeckofantastické antologii (konkrétně v \"The Best of Science Fiction\" z roku 1946 od Groffa Conklina a později i ve vydání z roku 1963). Conklin mu za ni zaplatil 148,75 US$. Později autor inkasoval ještě 42,5 US$, což činilo 2,5 centu za každé slovo v povídce. Poté vyšla v roce 1972 ve sbírce \"The Early Asimov\", v roce 1989 v \"The Asimov Chronicles\" a v roce 1992 ve druhém dílu sborníku \"The Complete Stories\". Conklin ji dále zahrnul do antologií \"Great Stories of Space Travel\" (1963) a \"The Golden Age of Science Fiction\" (1980). Vyšla i v dalších publikacích, např. \"Isaac Asimov Presents The Great SF Stories 7\" (1982) a \"Intergalactic Empires\" (1983).\n\nAutor v povídce užil korespondenci ve formě dopisů, které obsahují byrokratickou nabubřelou terminologii. Přiznává, že si ji nevymyslel, ale de facto převzal z materiálů běžně užívaných v US Navy, kde byl tehdy zaměstnán. Poté, co povídka vyšla, jej spisovatel Lyon Sprague de Camp upozornil na chybu ve formě dopisní korespondence. Asimov užívá při komunikaci nižšího uředníka s výše postaveným sousloví „žádá se“ místo „navrhuje se“. De Camp jej upozornil, že to není věrohodné, neboť v těchto byrokratických dokumentech užívá nižší úředník termínu „navrhuje se“, kdežto „žádat“ si z hlediska hierarchie může dovolit pouze nadřízený.\n\n\nDěj se odehrává na planetě Cepheus 18, kam bylo lidmi přemístěno cca 5 000 posledních příslušníků nehumanoidní rasy z jejich umírající planety. Cepheus 18 je pojat jako kombinace obrovské rezervace a laboratoře pro tyto tvory, jejichž společnost se vyznačuje mnoha zajímavými rysy, které lákají vědce ke zkoumání (např. mezi nimi neexistuje zločinnost, mají vysokou schopnost regenerace po zranění, disponují komunikací na bázi telepatie). Vědeckou obec zastupuje Tomor Zammo, jenž nehumanoidy považuje jen za trochu inteligentnější zvířata a usiluje o povolení k bezohlednému výzkumu (nehumanoidé mají mnoho práv, která by tímto byla porušena). Zastáncem opačného, více humanistického přístupu je novinář Gustiv Bannerd, jenž se na problém dívá z filosofického hlediska. Je přesvědčen, že by mimozemšťané mohli lidem ukázat něco ze své kultury, pokud by lidé byli dostatečně trpěliví. Ve střetu těchto zájmů se nachází civilní dohlížitel Cephea 18 Loodun Antyok, kterého Bannerd i Zammo považují za nekompetentního byrokrata, jenž neriskuje přímou konfrontaci.\n\nJednoho dne se Antyok s Bannerdem sejdou s vůdcem nehumanoidů při rozhovoru. (Lidskou) vládu znepokojuje, proč se mimozemšťanům nerodí děti. Vůdce Antyokovi vysvětlí jejich pozici, lidé je sice zachránili před téměř jistým vyhynutím, ale zároveň je postavili do slepé uličky. Zmizel faktor boje o přežití, nyní mají všechny fyziologické potřeby pro život zajištěny, ale nejsou v podstatě svobodní. Není jim dovoleno opustit Cepheus 18, proto se dobrovolně rozhodli postupně vyhynout.\n\nAntyok ani zdaleka není neschopným úředníkem, za jakého jej Bannerd se Zammem považují. Naopak je to velmi kompetentní člověk, jenž dokáže v rámci pravidel a daných zákonů téměř nemožné. Osnová plán na záchranu nehumanoidů spoléhajíce se na to, že dokáží „telepaticky“ zjistit jeho záměry a využít toho. Díky vysoké prioritě udělené vládou projektu zkoumání mimozemské rasy zařídí dopravit na planetu náklad fluoreskujících koulí. Nehumanoidé se zmocní kosmických lodí (kterých Antyok objednal dost na to, aby se do nich vešli všichni) a odletí do galaxie Magellanův oblak. Když to vyjde najevo, všichni zúčastnění (kapitán kosmické flotily, Zammo i Bannerd) si uvědomí, jak rafinovaně to Antyok provedl. Ten je však díky brilantním znalostem byrokracie krytý, od všech rozhodnutí existuje dokumentace, která jej však zbavuje přímé zodpovědnosti. Tento fakt posvětí i Úřad pro Vnější provincie, který mu následně přidělí další úkol.\n\n\n"}
{"id": "885308", "url": "https://cs.wikipedia.org/wiki?curid=885308", "title": "Milton Erickson", "text": "Milton Erickson\n\nMilton Hyland Erickson (5. prosince 1901, Aurum, Nevada – 25. března 1980, Phoenix) byl americký psycholog, zastánce hypnoterapie a rodinné terapie.\n\nMěl vlastní pojetí nevědomí, velmi odlišné od psychoanalytického: nevědomí pro něj bylo místem, které zná a generuje řešení psychických problémů a s pomocí hypnózy je třeba se k tomuto řešení dostat. Velkou váhu přitom přikládal metafoře a metaforickému výkladu pacientova problému (každému pacientovi vyprávěl příběh o něm). Programově se odmítal přihlásit k nějaké psychologické teorii či škole, tvrdil, že „pro každého pacienta je třeba vymyslet jeho vlastní teorii“\".\n\nByl nicméně ovlivněn dílem antropoložky Margaret Meadové, kybernetika Gregory Batesona (zejména koncept dvojné vazby), spisovatele Aldouse Huxleyho či zakladatele rodinné terapie Jay Haleyho. Ericksonovo dílo silně ovlivnilo terapii tzv. neurolingvistického programování.\n\nV dětství a mládí trpěl mnoha potížemi. Nejprve mu diagnostikovali barvoslepost, posléze těžkou dyslexii, aby nakonec v 17 letech onemocněl obrnou. To silně podmínilo jeho zvláštní vztah k druhým lidem (který později vedl i k obviněním ze zneužívání moci vůči pacientům a využívání je k vlastním psychickým potřebám - zejm. od Jeffrey Massona v knize \"Against Therapy: Emotional Tyranny and the Myth of Psychological Healing\") i jeho pojetí terapie, neboť ho rozvinul z pokusů se vyrovnat se svým stavem v mládí - především při ochrnutí, které bylo krátce totální, rozvinul techniku jakési autohypnózy.\n\n\n\n\n"}
{"id": "885310", "url": "https://cs.wikipedia.org/wiki?curid=885310", "title": "Athanasius Bernhard", "text": "Athanasius Bernhard\n\nAthanasius Filip Bernhard (2. ledna 1815 Radonice – 18. března 1875 Osek) byl v letech 1853–1875 v pořadí 42. opatem cisterciáckého kláštera v Oseku u Duchcova\n\nNarodil se v Radonicích u Kadaně v roce 1815 a vstoupil do kláštera v Oseku. V roce 1840 přijal kněžské svěcení a zůstal působit v Oseku. Nejprve jako sbormistr, v letech 1845-1847 pak vyučoval na domácím teologickém studiu v klášteře. Od roku 1847 vyučoval v litoměřickém kněžském semináři.\n\nV roce 1843 byl zvolen opatem, a o rok později byl jmenován generálním vikářem cisterciáckých klášterů v Čechách a v Lužici. V roce 1854 doprovázel litoměřického biskupa Hilleho při vizitacích klášterů. V letech 1861-1865 zasedal v Poslanecké sněmovně Říšské rady. V roce 1869 nechal obnovit interier opatského kostela v Oseku, a dále několik kostelů ve farnostech inkorporovaných klášteru. Podporoval nemocnici založenou za opata Zahrádky, snažil se o rozvoj klášterního hospodářství, a v roce 1872 se neúspěšně pokusil obnovit těžbu vápence která zanikla v roce 1707 (v okolí kláštera se nakonec začalo těžit uhlí).\n\nZemřel v Oseku v březnu 1875. Místo něj byl komunitou opatem zvolen Salesius Mayer.\n\n\n"}
{"id": "885323", "url": "https://cs.wikipedia.org/wiki?curid=885323", "title": "František z Camporossa", "text": "František z Camporossa\n\nSvatý František z Camporossa (1804-1866) byl řeholním bratrem kapucínského řádu. Katolická církev jej uctívá jako svatého.\n\nNarodil se v Camporossu jako čtvrtý z pěti dětí. Měl pouze elementární školní vzdělání, a od sedmi let pomáhal rodičům v hospodářství. Ve svých deseti letech vážně onemocněl, a rodiče se s ním vydali prosit za uzdravení na pouť na poutní místo \"„Panny Marie u Jezírka“\". Zde se hoch seznámil s řádem minoritů, kteří v místě vykonávali duchovní správu. Ve svých osmnácti letech se stal minoritským terciářem.\n\nU minoritů měl zajištěné živobytí, což jej neuspokojovalo, protože toužil po absolutní chudobě. Snažil se získat svolení představených k přestupu do kapucínského řádu. Svolení nedostal, a po dvou letech z kláštera utekl. Byl přijat do konventu kapucínů ve Voltri, kde o rok později zde začal noviciát. V roce 1826 složil řeholní sliby a byl přeložen do kláštera v Janově. Po 40 let v klášteře vykonával službu v kuchyni, vedle toho ošetřoval nemocné a byl pověřen službou almužníka.\n\nUkládal si tvrdé skutky kajícnosti (spaní na holých prknech, atd.). Mezi obyvateli Janova se mu přezdívalo \"„Padre Santo“\". Proslul pokorou a mírností. V roce 1866 v Janově vypukla epidemie cholery, a František se nabídl svůj život za odvrácení epidemie. Zemřel 17. září 1866 a dle dobových dokumentů právě v těch dnech začala epidemie ustupovat.\n\nBlahořečen byl v roce 1929, svatořečen v roce 1962.\n\n"}
{"id": "885326", "url": "https://cs.wikipedia.org/wiki?curid=885326", "title": "Hermanni Pihlajamäki", "text": "Hermanni Pihlajamäki\n\nHerman Matinpoika \"Hermanni\" Pihlajamäki (11. listopadu 1903, Nurmo – 4. června 1982, Ähtäri) byl finský zápasník.\n\nV roce 1932 na olympijských hrách v Los Angeles vybojoval zlatou medaili v pérové váze. O čtyři roky později na hrách v Berlíně vybojoval bronz v lehké váze.\n\nV roce 1931 vybojoval titul mistra Evropy ve volném stylu, v roce 1935 titul vicemistra v obou stylech.\n\nZápasu se věnoval také jeho bratranec Kustaa Pihlajamäki.\n\n"}
{"id": "885330", "url": "https://cs.wikipedia.org/wiki?curid=885330", "title": "Čína na Letních olympijských hrách 2000", "text": "Čína na Letních olympijských hrách 2000\n\nČínu na Letních olympijských hrách v roce 2000 reprezentovala výprava 271 sportovců (91 mužů a 180 žen) ve 28 sportech.\n"}
{"id": "885336", "url": "https://cs.wikipedia.org/wiki?curid=885336", "title": "Petr Bystroň (fotbalista)", "text": "Petr Bystroň (fotbalista)\n\nPetr Bystroň (* 18. března 1969) je bývalý český fotbalista.\n\nV lize hrál za FC Baník Ostrava a FK Teplice. V české lize nastoupil ve 44 utkáních a dal 6 gólů.\n\n"}
{"id": "885345", "url": "https://cs.wikipedia.org/wiki?curid=885345", "title": "Karel Valkoun", "text": "Karel Valkoun\n\nKarel Valkoun (* 25. února 1976) je bývalý český fotbalista.\n\nV české lize hrál za FK Viktoria Žižkov. Nastoupil ve 35 utkáních a dal 2 góly. Ve druhé lize hrál za FK Mladá Boleslav.\n\n"}
{"id": "885347", "url": "https://cs.wikipedia.org/wiki?curid=885347", "title": "Ago Neo", "text": "Ago Neo\n\nAugust Neo (12. února 1903, Vihterpalu, Estonsko - 19. srpna 1982, Aarhus, Dánsko) byl estonský zápasník.\n\nV roce 1936 na olympijských hrách v Berlíně vybojoval stříbrnou medaili v lehké těžké váze ve volném stylu bronz v zápase řecko-římském.\n\nNa mistrovstvích Evropy vybojoval 2 stříbrné a 3 bronzové medaile.\n\n"}
{"id": "885349", "url": "https://cs.wikipedia.org/wiki?curid=885349", "title": "Bazilika Všech svatých", "text": "Bazilika Všech svatých\n\nBazilika Všech svatých byla postavena počátkem 17. století jako kostel kláštera řádu sv. Augustina v České Lípě. Na basiliku minor byl papežem povýšen roku 1927. Dnes je hlavním a využívaným kostelem města. Sousední klášterní budovy užívá českolipské muzeum.\n\nStavba kostela je spjata se stavbou celého klášterního komplexu, který nechal budovat Albrecht z Valdštejna roku 1624. Samotný kostel byl stavěn po roce 1627. Původní stavby se Valdštejn nedočkal, protože byl roku 1634 v Chebu zavražděn. Není znám ani datum dokončení stavby a ani přesná podoba, protože zčásti shořel při velkém požáru města v roce 1631, či dalším požáru roku 1664.\n\nV dubnu 1700 byla zahájena stavba nového kostela z prostředků hraběte Viléma Kounice a k jejímu vysvěcení došlo na svátek Všech svatých 1. listopadu 1707. Kostel měl cibulovitou báň, která shořela v roce 1820, k jejímu obnovení nedošlo.\n\nV roce 1927 povýšil papež Pius XI. kostel Všech svatých na basiliku minor. \n\nZa druhé světové války přišla bazilika o své zvony. Až na podzim roku 2017 byl do její věže zavěšen historický zvon ze 16. století, věnovaný z farnosti Bělá pod Bezdězem, která pro něj neměla využití. Zvon požehnal 29. října 2017 litoměřický biskup Jan Baxant a následující neděli, 5. listopadu, bylo zvonem poprvé zvoněno.\n\nNový kostel je dlouhý 34,6 metru, široký až 13,2 metru a vysoký 20 metrů. Má valenou klenbu. Nad hlavním vchodem je znak papeže Pia XI. Uvnitř je několik oltářů, kazatelna, mnoho obrazů a soch. Před oltáři jsou hrobky některých hrabat Kouniců a členů řádu.\n\nKostel i klášterní budovy jsou zapsány do celostátního registru kulturních památek pod číslem 23304/5-2777.\n\n\n"}
{"id": "885351", "url": "https://cs.wikipedia.org/wiki?curid=885351", "title": "Rši", "text": "Rši\n\nRši (v sanskrtu ऋषि, transliterace \"ṛṣi\", množné číslo \"ršiové\") je označení pro postavy hinduistické mytologie. Jde o poustevníky, kteří díky askezi a rozjímání získali nadlidskou moudrost a magickou moc a přiblížili se ve své síle bohům, někdy dokonce ršiové dosáhli božství (tato skupina ršiů se označuje jako \"dévarši\"). Získaná moudrost však nemusela být nutně spojena s morálními kvalitami - někteří ršiové prosluli svou hněvivostí (např. Bhúti). Slovo rši má několik etymologických výkladů. Sanskrtští gramatikové odvozují slovo od kořene ṛṣ-, který může znamenat buď \"plynout\" (neboť z nich plyne svatost a magická síla), má však i jiné významy. Britský sanskrtista Monier Monier-Williams navrhl dnes nejrozšířenější etymologii, podle níž se slovo ṛṣi odvozuje od kořene dṛś- (vidět, zřít), protože ršiové byli obdařeni nadpřirozenou moudrostí a darem jasnozřivosti. To odpovídá označení moudrých osob v jiných indoevropských pohanských náboženských systémech. Překládá se obvykle „mudrc, světec, poustevník“, někteří čeští sanskrtisté (např. Dušan Zbavitel) užívají podle Monier-Williamsovy etymologie také neologismus „zřec“. Ve védách slovo znamená básníka - hymnografa, obdařeného božskou inspirací. Ršiů bylo podle indické tradice velmi mnoho, asi 48 000, z nichž nejvýznamnější je sedmero ršiů, saptarši: Atri, Bharadvádža, Džamadagni, Gautama, Kašjapa, Vasištha a Višvámitra. Sídlo těchto sedmi zbožštělých ršiů je podle indického podání Souhvězdí Velké medvědice, které se také v sanskrtu nazývá saptarši.\n"}
{"id": "885367", "url": "https://cs.wikipedia.org/wiki?curid=885367", "title": "Bašta (Boskovice)", "text": "Bašta (Boskovice)\n\nBašta je lokalita v Boskovicích se zbytky pravěkého hradiště, a snad středověkého strážního hrádku či předsunutého opevnění nedalekého hradu.\n\nDle archeologických výzkumů halštatské či možná již pozdně bronzové hradiště zahrnovalo hřbet Hradního kopce. Opevnění jeho západní části v poloze <nowiki>\"Bašta\"</nowiki> bylo ve středověku využito jako součást obranného systému.\n\nKdy byl hrad vystavěn, není známo, nicméně existují dvě teorie. Podle první vznikl někdy v 11.-13. století a představoval předchůdce nedalekého hradu. V tomto případě by jej založili páni z Boskovic a jednalo by se o jejich první sídlo. Podle druhé teorie objekt vznikl někdy ve 13.-15. století a už od počátku své existence sloužil jako předsunutý strážní bod hradu. Jisté je, že po výstavbě boskovického hradu tuto funkci plnil a to až do roku 1707, kdy byl výbuchem střelného prachu zničen a následně rozebrán.\n\nMísto je dostupné po červené turistické značce od hradu Boskovice ke Skalici nad Svitavou a vede tudy také trasa NS Hradní okruh.\n\n"}
{"id": "885368", "url": "https://cs.wikipedia.org/wiki?curid=885368", "title": "Kostel Nejsvětější Trojice (Sulejovice)", "text": "Kostel Nejsvětější Trojice (Sulejovice)\n\nKostel Nejsvětější Trojice v Sulejovicích u Lovosic pochází z 2. poloviny 14. století, kdy se o jeho výstavbu zasloužil Kunat ze Sulevic. I ve 21. století slouží svému původnímu účelu tj. bohoslužbám. Původně gotický kostel prošel několika přestavbami a je chráněn jako kulturní památka České republiky.\n\nZrod stavby kostela v Sulejovících se přikládá Kunatovi ze Sulevic, který byl v roce 1379 purkrabím na Ostrém u Benešova, roku 1382 místosudím dvorským a v období let 1386–1388 nejvyšším mincmistrem. V letech 1387–1391 byl nejvyšším písařem. Podle znaku nad portálem kostela to by právě on, který tento kostel nechal vystavět a bohatě jej nadal obročími.\n\nNa jižní venkovní straně je možné spatřit obnažený portálek s erby. Na pravé straně je erb Kaplířů a na levé pak erb Kateřiny z Vrábí, manželky Kunáta. Po stavební architektonické stránce má portál tzv. \"oslí hřbet\", tj. hrot ve vrcholu, který se připisuje vladislavské gotice (1440–1530). Portálek je však značně poškozený z pozdějších doby, když již nebyl projevem vládnoucího slohu.\n\nPortál kostela je vsazen do pravoúhlého rámce, což bylo příznačné pro gotiku, avšak klenák nad hrotem portálu je však již v renesančním slohu. Portál je tedy ve slohu pozdní gotiky se silnými příměsky renesančního slohu a je možné ho časově umístit do druhé poloviny 16. století. Dva rodové erby jsou v renesančním slohu a byly sem umístěny až o 200 let později. Jedná se zřejmě o silnou rodovou vzpomínku na patrona kostela a jeho manželku.\n\nK zajímavostem sulejovického kostela Nejsvětější Trojice patří, že od roku 1713 až do své smrti 28. února 1741 žil v jeho blízkosti poustevník (eremita) Friedrich Niedel, bratr III. řádu sv. Františka Serafinského. Živobytí mu poskytovalo lovosické panství.\n\nV roce 1788 kostel vyhořel. V letech 1793–1795 proběhla přestavba a úprava lodi kostela. Zpráva z 22. srpna 1887 říká: \"„Spisy o dřívější renovaci tohoto kostela z 17. června 1793 jsou v knížecím archivu v Lovosicích (dnes Státní oblastní archiv v Třeboni) a byly uloženy neporušeny v plechové tubě v kupoli, která byla 16. července 1887 sejmuta.“\" V interiéru se zachovaly kamenické práce z doby přestavby, zejména sanktuář a portál do sakristie v podvěží. Z té můžeme i při pohledu zvenčí vidět výtok z lavaba. Vnitřní zařízení pochází také převážně z 18. století.\n\nV roce 1887 bylo rozhodnuto, s povolením patrona kostela Jana Adolfa II. ze Schwarzenbergu, o zvýšení kostelní věže sulejovického filiálního kostela a také o jeho opravách. Povolení ke stavbě vydal rovněž litoměřický biskup Emanuel Jan Křtitel Schöbel. Duchovní správa sulejovického kostela v této době příslušela lovosickému farářovi Franzi Richterovi a jeho kaplanovi Franzi Pražákovi. Stavbu věže a renovaci kostela prováděl lovosický stavitel Carl Seeman podle plánu knížecího stavebního úřadu v Cítolibech (vrchní inženýr Jaksch). Všechny klempířské práce i s koulí na sulejovickém kostele provedl klempířský mistr Vincenc Hanikirsch. Listina z 22. srpna 1887 nalezená při rekonstrukci kostela v 90. letech 20. století uvádí pak i jména jak důležitých osob v obci v době rekonstrukce kostela, tak i jména řemeslníků, kteří sulejovický kostel opravovali.\n\n\n\n"}
{"id": "885369", "url": "https://cs.wikipedia.org/wiki?curid=885369", "title": "Terry Eagleton", "text": "Terry Eagleton\n\nTerence Francis 'Terry' Eagleton (* 22. únor 1943 Salford, Lancashire) je britský literární teoretik a kritik irského původu. Je znám svou marxistickou orientací. Je profesorem anglické literatury na Lancaster University a University of Notre Dame (v minulosti též na Oxfordu) a profesorem kulturní teorie na National University of Ireland (v minulosti též na University of Manchester). Vystudoval na Trinity College v Cambridge, kde byl žákem Raymonda Williamse. K jeho nejcitovanějším pracím patří \"The Ideology of the Aesthetic\" z roku 1990 a \"The Illusions of Postmodernism\" z roku 1996, nejznámější je zřejmě přehledová práce \"Literary Theory: an Introduction\". Ač marxista, je rovněž katolíkem, přispívá do levicově-katolického časopisu \"Slant\" a je hlasitým kritikem hnutí Nový ateismus Richarda Dawkinse a Christophera Hitchense. Svou představu o „levicové teologii“ shrnul do knihy \"Towards a New Left Theology\". Výjimečně se věnoval i literární tvorbě (divadelní hra \"Saint Oscar\" o Oscaru Wildeovi, román \"Saints and Scholars\"). Roku 2001 vydal paměti s názvem \"The Gatekeeper\".\n\n\n\n\n"}
{"id": "885370", "url": "https://cs.wikipedia.org/wiki?curid=885370", "title": "Valentin Jordanov", "text": "Valentin Jordanov\n\nValentin Jordanov Dimitrov (: , anglickým přepisem ; * 26. ledna 1960 Sandrovo, Bulharsko) je bývalý bulharský zápasník – volnostylař, olympijský vítěz z roku 1996.\n\nVyrůstal v Sandrovu, v přilehlé obci k městu Ruse. Zápasit začal v 10 letech a od 14 let se v Ruse specializoval na volný styl pod vedením Georgi Ačeva. V 18 letech narukoval na vojnu do Sofie, kde se připravoval dalších 12 let pod vedením Jančo Patrikova. Členem bulharské seniorské reprezentace byl od roku 1980. V muší váze, ve které startoval, prakticky neměl soupeře. Jeho největším rivalem byl Jugoslávec Šaban Trstena. V roce 1984 přišel kvůli bojkotu u start na olympijských hrách v Los Angeles. V roce 1988 v Soulu nezvládl roli největšího favorita a skončil na celkovém 8. místě, když ve skupině A podlehl Trstenovi a Sovětu Vladimiru Toguzovovi. V roce 1990 odjel po pádu Živkova režimu za lepšími podmínkami do Spojených států. Žil v Pensylvánii a jeho hlavním sponzorem byl známý mecenáš zápasnického sportu John Du Pont. V roce 1992 startoval na olympijských hrách v Barceloně. V posledním kole základní skupiny A se utkal o postup do finále s Korejcem I Hak-sonem. Prohrál a postoupil do boje o třetí místo, ve kterém porazil Kim Son-haka z Jižní Koreje a vybojoval bronzovou olympijskou medaili. V roce 1996 startoval na olympijských hrách v Atlantě s velkými ambicemi na zisk zlaté olympijské medaile. Probojoval se do finále, ve kterém narazil na Ázerbájdžánce Namiga Abdullajeva. Po minutě se ujal vedení, ale s blížícím se koncem zápasu začal chybovat. V posledních sekundách zaváhal a nechal soupeře vyrovnat. V prodloužení nakonec Abdullajeva vytlačil ze žíněnky a získal zlatou olympijskou medaili. Následně ukončil sportovní kariéru. Žije ve Spojených státech, kde spravuje majetek po Du Pontovi a je čestným předsedou bulharského zápasnického svazu.\n\n"}
{"id": "885371", "url": "https://cs.wikipedia.org/wiki?curid=885371", "title": "Kaple Panny Marie (Spy)", "text": "Kaple Panny Marie (Spy)\n\nKaple Panny Marie v obci Spy je postavena na horním okraji levého břehu údolí Janovského potoka u bývalého rybníčku poblíž návsi, v těsném sousedství budovy bývalé školy.\n\nKaple byla vystavěna z milodarů a obecních prostředků dobrovolníky z řad místních obyvatel v letech 1899–1900 na pozemku odkoupeném od Václava Špryňara. Materiál byl získán zbořením staré zvoničky, další potřebný kámen byl nalámán v místním lomu a písek přivezen z obecního písníku. Kaple byla slavnostně vysvěcena 1. července 1900 a přešla do majetku obce.\n\nBudova kaple je prostá stavba s půlkruhovým presbytářem, přístavkem sakristie a skromným vybavením. Oltář má hlavní sochu Panny Marie a boční sošky sv. Jana Křtitele a sv. Petra, kůr s malým harmoniem, ve vížce je zvonek z roku 1946 od zvonaře Rudolf Manouška z Brna. Původní zvon sv. Václava z roku 1860 byl roku 1942 zrekvírován pro válečné účely. Oplocení se zdí je z roku 1937. Opravy kaple proběhly v letech 1972 a 1976.\n\nBohoslužby se konají dle ohlášení.\n\n"}
{"id": "885390", "url": "https://cs.wikipedia.org/wiki?curid=885390", "title": "Památník obětem komunismu (Liberec)", "text": "Památník obětem komunismu (Liberec)\n\nPamátník obětem komunismu je stavba v Liberci, která má připomínat oběti komunismu v Česku. Odhalen byl v roce 2006.\n\nPamátník je umístěn v parku u Jablonecké ulice. Má podobu kvádru o rozměrech 3,2 x 4,5 x 0,7 m, který je ze dvou stran tvořen zrcadlovými tabulemi pokoveného skla o tl. 18 mm (každá o hmotnosti cca 800 kg) vsazenými do ocelového rámu. V jeho patě je do dlažby zapuštěn zrcadlově převrácený nápis čitelný v odrazu: „Sám v sobě hledej, zda svobodu bráníš, ctíš nebo omezuješ\". Památník je umístěn v těžišti parku na křižovatce chodníků a kompozičně doplněn třemi 10 m dlouhými parkovými lavicemi z lepeného dřeva.\n\nMěsto Liberec vypsalo veřejnou soutěž na výstavbu památníku obětem komunismu, která se konala v roce 2003. Zvítězil v ní návrh architektonické kanceláře SPORADICAL, jehož přímými autory byli Petr Janda, Aleš Kubalík (tito dva architekti podali v roce 2000 společný návrh do soutěže na výstavbu pomníku obětem komunismu v Praze), Josef Kocián a Jakub Našinec. Původně měl být památník umístěn v zámeckém parku při Guttenbergově ulici, ale nakonec byl v roce 2006 odhalen v parku při Jablonecké ulici. Výstavba památníku stála přibližně 1,2 mil. korun.\n"}
{"id": "885393", "url": "https://cs.wikipedia.org/wiki?curid=885393", "title": "Jerry Fodor", "text": "Jerry Fodor\n\nJerry Alan Fodor (22. dubna 1935 New York – 29. listopadu 2017 Manhattan) byl americký filozof a kognitivní vědec židovského původu. Byl profesorem filozofie na Rutgers University. Zabýval se především filozofií mysli a jazyka. Byl zastánce modulárního přístupu k mysli, který říká, že mysl se skládá z různých, na sobě víceméně nezávislých částí (modulů), naopak oponoval holistickému pohledu na mysl. Byl rovněž silným kritikem behaviorismu a toho, co nazývá neodarwinismus, a co se v jeho očích pokouší redukovat mysl na mozek. Jeho velkým tématem je závislost myšlení a jazyka (tzv. \"language of thought hypothesis\"), mysl má v jeho představě svou pevnou, vrozenou gramatiku spjatou s jazykem, jíž je myšlení omezeno, v této tezi byl silně ovlivněm generativní gramatikou Noama Chomského. \n\n\n"}
{"id": "885396", "url": "https://cs.wikipedia.org/wiki?curid=885396", "title": "Taška na notebook", "text": "Taška na notebook\n\nTaška na notebook je plochá taška, která je ušitá z polyesteru, textilu nebo neoprenu. Slouží primárně k uložení a přenášení notebooku. Tašky se dnes vyrábějí v mnoha velikostech - od malých kolem 8 palců až do prostorných kolem 20 palců. Přizpůsobují se tak velikostem notebooků.\n\nTaška na notebook je charakteristická silným vnitřním polstrováním, které poskytuje notebooku ochranu před případným poškozením. Taška je dále vybavena uchem - držadlem, které slouží ke snadnému uchopení do ruky. Mnohdy je součástí její výbavy také pevný nebo odepínací ramenní popruh. Uvnitř může být taška rozdělena na několik přihrádek. Časté je také použití jedné velké vnitřní kapsy a několika menších kapes po obvodu.\n\nJelikož je taška primárně určena k přenášení elektroniky, je při jejím výběru důležité dbát na kvalitu použitého materiálu. Ten by měl být nejen savý a prodyšný, ale také voděodolný. Zajímavou volbou jsou v tomto ohledu syntetická vlákna nebo neopren, který pro své izolační schopnosti využívají například i potápěči.\n\nRozlišují se tašky na notebook v dámském a v pánském provedení. Dámské tašky více podléhají módním trendům. Zvýrazňují je různé pestré vzory a motivy. Pánské tašky na notebook jsou spíše praktické, běžně dostupné v konzervativním, jednodušším designu a v tmavých barvách.\n\nMezi oblíbené a vyhledávané alternativní produkty patří různá pouzdra a obaly na notebooky, která jsou určena k přenášení do ruky, nebo k uložení do tašky, brašny či batohu.\n"}
{"id": "885399", "url": "https://cs.wikipedia.org/wiki?curid=885399", "title": "WTI (ropa)", "text": "WTI (ropa)\n\nWTI ropa (West Texas Intermediate) je známá též pod pojmem americká lehká ropa. Lehká, protože má relativně nízkou hustotu, a sladká, protože obsahuje menší množství síry, než konkurenční ropa Brent. WTI ropa obsahuje pouze 0,24 % síry, Brent ropa má 0,37 % síry. Tento typ ropy je hlavní komoditou, která je obchodována na chicagské komoditní burze (Chicago Mercantile Exchange) prostřednictvím futures kontraktů. Další důležitou značkou je Dubajská a Omanská ropa.\n\n"}
{"id": "885400", "url": "https://cs.wikipedia.org/wiki?curid=885400", "title": "Yamaha V-Max 1200", "text": "Yamaha V-Max 1200\n\nYamaha V-Max 1200 je motocykl japonského výrobce motocyklů Yamaha, kategorie musclebike.\n\nV roce 1984 byl v Kalifornii žijící anglický návrhář John Reed kontaktován společností Yamaha, aby pro ni navrhl motocykl. Cílem bylo vytvořit něco výstředního, něco, co tu ještě nikdy nebylo, něco za čím se každý otočí, specifický typ. Velký motor a dvě kola a přitom zachovat vše potřebné. Výsledkem byl \"brutální svalovec\" s motorem převzatým z Yamahy XVZ Venture, jehož výkon byl zvýšen až na 140 koní. Výroba modelu Yamaha V-Max 1200 byla zahájena v roce 1985 a na trhu byl v podstatě beze změn až do roku 2007.\n\n\n"}
{"id": "885401", "url": "https://cs.wikipedia.org/wiki?curid=885401", "title": "Bretaňský ohař", "text": "Bretaňský ohař\n\nBretaňský ohař (francouzsky: Epagneul Breton, anglicky: Brittany Spaniel), někdy zvaný také bretaňský ohař dlouhosrstý, je velice inteligentní pes středního vzrůstu ze skupiny ohařů. Tito psi bývají velice oddaní svému pánovi, proto hůře nesou pozdější změnu majitele. Má vynikající čich, je hbitý, mrštný, rád aportuje a dokáže vystavit zvěř. Nejčastěji se vyskytuje v barvách černo-bílá, oranžovo-bílá, hnědo-bílá či trikolorní. Pro naši kulturu může být nezvyklé, že bretaňský ohař se rodí buď ve formě bezocasé, s krátkým, nebo dlouhým ocasem. Postavou je mírně podsaditý, ideální kohoutková míra u psů 48–51 cm, u fen 47–50 cm. Hlava je špičatější, obličejová část je vůči mozkovně v poměru 2:3. Uši kratší, svěšené dolů.\n\nToto plemeno pochází z Francie, konkrétně z části nazývané Bretaň, kde je i v dnešní době nejčastěji vídaným ohařem. Byl vyšlechtěn z kontinentálních španělů a setrů, asi jeho nejbližším příbuzným je anglický špringršpaněl. První standard tohoto plemene byl sepsán a schválen roku 1907, současná podoba byla uznána v roce 1938. v České republice existuje jen poměrně málo chovných stanic tohoto plemene. Jejich seznam je k nalezení na stránkách Klubu bretaňských ohařů. Oficiální zkratka používaná v Česku je EB. Číslo standardu 095.\n\nDo Česka byli první bretaňští ohaři dovezeni v 50. letech 20. století. Jednalo se o bílo-oranžového psa jménem Niki dei Forti, který sem byl importován z Jugoslávie. Další pes byl přivezen v 80. letech 20. století, tentokrát se jednalo o fenu Kitty Havranica. První vrh bretaňských ohařů na území České republiky se narodil v roce 1982. V roce 1990 v tuzemsku vznikl samostatný chovatelský klub pro bretaňské ohaře. Tento chovatelský klub funguje i nadále.\n\nBretaňský ohař je poměrně drobný, lehký, ale mrštný a bystrý ohař. Dle všeho je nejmenším z ohařů vůbec. Tělo je spíše čtvercového rámce. Srst, která pokrývá celé tělo, je středně dlouhá, na dotek jemná a hebká. Zbarvení jsou různá, avšak nejčastěji se vyskytuje bílooranžové nebo černobílé. Ideální výška se pohybuje mezi 47 a 51 cm, plus mínus 1 cm.\n\nHlava je zakulacená, úměrně velká vůči tělu. Oči jsou mírně šikmo, bez viditelného bělma. Duhovky jsou laděny do různých odstínů hnědé, které odpovídají barevným plotnám na srsti. Uši jsou poměrně malé, trojúhelníkového tvaru, dobře osrstěné. Spadají volně podél hlavy a srst na nich netvoří volánky, pokud ano, tak jen malé. Stop je viditelný. Krk krátký, široký a harmonicky se napojující na hřbet, který je dlouhý a spíše úzký. Bretaňský ohař patří mezi plemena s přirozeně krátkým ocasem. I přesto se stává, že se narodí štěňata s ocasem dlouhým, v tom případě to není bráno jako chyba. Nohy jsou středně dlouhé, dobře osvalené, štíhlé, schopné uběhnout i velké vzdálenosti.\nPéče o bretaňského ohaře není příliš náročná. Jeho srst stačí několikrát za týden pročesat, chuchvalce odstřihnout a v případě, že je pes špinavý, jej umýt. Časté mytí srstí šamponem se nedoporučuje, srst tím ztrácí přirozenou mastnotu, což vede ke ztrátě kvality a k problémům s kůží. Po koupání je vhodné prohlédnout uši; ve voláncích srsti se usazuje špinavá voda a bakterie, které se mohou dostat do ucha a způsobit zánět zvukovodu.\n\nBretaňský ohař vyžaduje hodně pohybu a zaměstnání, ať už se jedná o dlouhé horské túry nebo o hon na zajíce. Přestože v zemi původu se stále využívá k lovu, v Česku jej uvidíme spíše jako společníka do rodiny.\n\n"}
{"id": "885402", "url": "https://cs.wikipedia.org/wiki?curid=885402", "title": "Zemědělské komodity", "text": "Zemědělské komodity\n\nZemědělské komodity jsou přírodní zdroje, které jsou obecně pokládány za součást lidské stravy. Některé ze zemědělských komodit se ovšem používají i v jiných oblastech. Například, v některých místech je kukuřice klíčovou složkou při výrobě ethanolu, který se používá jako biopalivo do nákladních automobilů. Poptávka po kukuřici pro výrobu etanolu má tendenci stoupat, když jsou ceny energií vysoké. Mezi další zemědělské komodity, které nejsou používány jako potrava patří bavlna, tabák nebo dřevo.\n\nKromě výroby, dovozu a vývozu mohou být zemědělské komodity obchodovány i na hlavních burzách po celém světě. Obchodníci zobchodují miliardy finančních smluv ročně na celém světě. Zemědělské komodity mohou být atraktivní i jako investice na světových trzích. Zemědělské komodity jsou aktiva, která mohou sloužit jako účinné zajištění proti inflaci, protože ceny potravin jsou často mezi prvními, které rostou. Tyto komodity mohou růst, když roste světová populace. Zemědělské komodity mohou někdy fungovat jako ochrana proti kolísání cen na akciových trzích nebo před geopolitickým napětím na rozvíjejících se trzích. Existuje řada způsobů, jak investovat do zemědělských komodit. Patří mezi ně například ETF fondy, akcie, futures kontrakty a opce.\n\n"}
{"id": "885406", "url": "https://cs.wikipedia.org/wiki?curid=885406", "title": "Tom Regan", "text": "Tom Regan\n\nTom Regan (28. listopad 1938, Pittsburgh – 17. února 2017) byl americký filozof, známý především svou teorií práv zvířat. V letech 1967-2001 byl profesorem filozofie na North Carolina State University. K jeho nejznámějším pracím patří \"The Case for Animal Rights\" z roku 1983. V ní zdůraznil, že je třeba zavrhnout kantovskou ideu, že lidská práva můžeme přisoudit jen subjektům schopným racionálního soudu či svobodné vůle - v takovém případě bychom z nich museli vyčlenit děti či mentálně postižené, argumentuje Regan v knize. Jedinou věc, kterou mají všichni lidé opravdu společnou, je dle Regana život (\"subject-of-a-life\") – ten ovšem mají i zvířata, proto jim musíme přisoudit to, co se nazývá \"lidská práva\", a co Regan přejmenovává na práva morální. Proto odmítá využívání zvířat ke stravě, odívání, vědeckému výzkumu či zábavě.\n\n\n"}
{"id": "885407", "url": "https://cs.wikipedia.org/wiki?curid=885407", "title": "Brněnský hrad", "text": "Brněnský hrad\n\nBrněnský hrad (uváděn jako Brnen) stával na blíže neznámém místě na území dnešního Brna. Jednalo se v podstatě o jeho předchůdce. Nejčastěji bývá umisťován na Petrský pahorek do míst zahrad dnešního biskupství.\n\nKdy byl hrad založen, není známo. Pravděpodobně k tomu došlo snad již ve 20. letech 11. století, zakladatelem podle všeho byl kníže Břetislav I. a jeho funkcí bylo vytvoření mocenského bodu Přemyslovců na Moravě. První písemná zmínka o hradě pak pochází z roku 1091. Konrád I. Brněnský, jenž byl snad i spoluzakladatelem hradu, pak v jeho blízkosti nechal postavit kostel sv. Petra, ve 13. století nahrazeným basilikou. V případě kostela se podle všeho jednalo o knížecí/markraběcí dvorskou kapli. Podle archeologického průzkumu z let 1991–1993 byl překvapivě malý, obsahoval kryptu, a vstupoval se do něj od západu podél hradu. Teprve po založení Brna došlo k přesunutí přístupu od východu, jak je tomu dnes. Zajímavé je, že obdobná situace je doložena v případě hradu v Olomouci, kde se kostelík (dnes katedrála sv. Václava) stal později dokonce součástí hradu. Při výzkumu v roce 1994 došlo v prostorách biskupství k objevení zbytků hrazení a keramiky ze 12. století. Hrad pravděpodobně zasahoval i do míst blízkého Františkova, což dokládají jeho starší názvy \"sup Purczelpuhel\", \"sub Purczelberche\" či \"Pograda\", připomínající pahorek po zaniklém hradu, hradiště. V novověku však bylo místo zničeno snížením a dalšími úpravami.\n\nDlouhou dobu nebylo jasné, kde polohu prvního z brněnských hradů vlastně hledat. Často býval umisťován do nížin na Starém Brně. Tato lokalizace se však jeví jako krajně nevhodná, neboť v takovém případě by se hrad velice těžko hájil, protože by jej svíraly srázy Žlutého kopce, Špilberku a Červeného kopce. Jako strategicky nejvhodnější se tedy jeví Petrský pahorek, dnešní Petrov. Hrad pravděpodobně zaujímal pouze jeho západní část, na samotném opyši pak stával již zmíněný kostelík. V místech dnešního biskupství je pak doložena existence dosud nezkoumaného středověkého objektu, jenž chránila kamenná hradba a věže. Předhradí pak zaujímalo úzkou část na sever od Petrova, dnes vymezenou Šilingrovým náměstím, pozdějším areálem dominikánského kláštera a pravděpodobně i Husovou ulicí a novou radnicí. Součástí předhradí býval také kostel sv. Michala. Jeho podoba byla nejspíše totožná s předhradím hradů v Olomouci a Znojmě. Do předhradí se vstupovalo ze severovýchodu, z tzv. tržního podhradí (\"mladší brněnský burgus\"). Vstup z dnešní Pekařské ulice vznikl až po založení města.\n\n"}
{"id": "885409", "url": "https://cs.wikipedia.org/wiki?curid=885409", "title": "CEE Cup", "text": "CEE Cup\n\nCEE Cup je mezinárodní fotbalový turnaj, jehož se účastní juniorské týmy (do 19 let) ze střední a východní Evropy (Central & Eastern Europe – CEE).\n\nCEE Cup se tradičně koná v Praze poslední týden v červenci pod záštitou Fotbalové asociace České republiky, FIFA a hlavního města Prahy. Turnaj se zaměřuje na respektování druhých, fair play a soutěživost. CEE Cup poskytuje možnost předsezonní konfrontace klubům z tohoto regionu. Důležitým aspektem celého turnaje je také jeho charitativní stránka. CEE Cup již 6 ročníkem spolupracuje s dětským fondem UNICEF. Vítězem prvních dvou ročníků se stal klub FK Mladá Boleslav, pak dvou maďarský ETO Györi, dvou AC Sparta Praha a poslední Everton.\n\nPrvního ročníku turnaje se zúčastnilo 12 klubů z 6 zemí regionu. Finále mezi FK Mladá Boleslav a Levski Sofia se konalo 31. července 2011.\n\nDruhého ročníku turnaje se zúčastnilo 12 klubů z 8 zemí regionu. Finále mezi FK Mladá Boleslav a AC Sparta Praha se konalo 29. července 2012.\n\nV roce 2013 se turnaje poprvé zúčastnili neevropské týmy, což značně zvýšilo atraktivitu zápasů. Z Izrael přicestoval tým Maccabi Haifa a z Mexika to byl tým Cruz Azul.\n\nPo týdnu intenzivního soupeření byl ve středu ukončen GENERALI CEE Cup 2013, mezinárodní fotbalový turnaj pro vrcholové mládežnické týmy do 19 let ze střední a východní Evropy. Ve finále pražská Slavia vyzvala maďarský Györ ETO FC, který gólem z úplného závěru vyhrál 2:1.\n\nTurnaj byl v pořadí třetím ročníkem CEE Cupu, poprvé se Nadace pojišťovny GENERALI zapojila jako partner. V rámci podpory UNICEF tak organizační tým turnaje také vydal zcela nové CD s oficiální písní turnaje s názvem „We Are Strong Together”. Tříminutová píseň je výtvorem skladatel Zdeněka Berana, zpěváků Gabriela Urbánková a zpěvačky Monkey Business Tonya Graves se postarali. Píseň je projektem Roberta De Blasia, předsedy organizačního výboru turnaje. Výtěžek z prodeje CD bude připojen k celkovému daru, který GENERALI CEE CUP každoročně věnuje na project Školy pro Afriku organizace UNICEF. V rámci tohoto projektu byla právě úspěšně dokončena Fáze II a bylo shromážděno 70 miliónů dolarů na podporu miliónů dětí v 11 afrických zemích. GENERALI CEE CUP se tak připojil k dalším velkým jménům poskytujícím svou podporu jako Serena Williams, GUCCI a nadace Nelsona Mandely.\n\nFinále se odehrálo na stadionu FK Viktoria Žižkov, vše odstartovalo živé taneční vystoupení skupiny OM dance troupe, inspirované Afrikou a Indií, jehož členové tančili do rytmu oficiální turnajové hymny „We Are Strong Together”.\n\nKrátce poté se hráči obou týmů shromáždili na hřišti, každý doprovázen dítětem z UNICEF, aby si poslechli živé provedení české a maďarské národní hymny. Poté byly přečteny projevy FIFA Fair Play v českém a anglickém jazyku, vyfoceny oficiální fotografie týmů a rozhodčích a hra mohla začít.\nSlavia hrála hned od začátku velmi dobře a měla první šanci skórovat již ve třetí minutě. Na první gól si museli diváci počkat až posledním minuty prvního poločasu, kdy poslal pražský celek do vedení Lukáš Maršálek. Györ vstoupil do druhého poločasu jako vyměněný a hrál agresivněji. Tlak maďarského týmu vedl k několika šancím a vyvrcholil, když byl jeden z hráčů faulován v pokutovém území a Bence Szabó z penalty v 87. minutě vyrovnal. Když bylo ohlášeno tříminutové nastavení a diváci již čekali na prodlužování zápasu, vstřelil pár sekund před koncem Zsolt Kalmár druhý gól Györu a překazil tak šance Slavie na vítězství v jejich historicky prvním účinkování v tomto turnaji.\nPo finále následovalo slavnostní předávání cen. Nejlepším brankářem byl zvolen Lukáš Soukup ze Slavie. Cena byla udělena na památku Franca Manciniho, bývalého italského brankáře, který v minulém roce náhle zemřel ve věku 42 let. Cena za nejlepšího střelce byla udělena Bencovi Szabó z Györu, cenu za nejlepšího hráče pak obdržel Jiří Sodoma ze Slavie\n\nMezi nové účastníky přibyla na rok 2014 legendární bělehradská FK Crvena zvezda a Wisła Kraków. Novým účastníkem byl také mistr juniorské ligy\n\nVelké finále se v roce 2014 muselo obejít poprvé bez české účasti, jelikož se žádný neprobojoval ani do semifinále. Nejprve došlo k odložení Velkého Finále z večera 30. července na ráno následujícího dne 31. července následované další dramatickou událostí, a to v podobě epického utkání odehraného mezi AS Trenčín and Györi ETO FC plného vzrušení a napětí, které přetrvalo do posledních chvílí zápasu.\n\nPo otevření bran, ve středu 30. července v den konání Velkého Finále, se nad slavným stadiónem Bohemians 1905 začaly stahovat černé mraky. Už předehra týmů do šesti let zažila průtrž mračen, ale i přes tyto neuvěřitelné podmínky se čtyřem týmům Slavia Praha, Dukla Praha, Xaverov a Bohemians podařilo předvést rozvášněným divákům fantastická představení. Všem ale již bylo jasné, že se hřiště pomalu, ale jistě stává podmáčeným polem a o Velkém Finále se začalo pochybovat.\n\nPo několika hodinovém jednání probíhajícím mezi organizátory, týmy a vedením stadiónu bylo jasné, že zápas musí být odložen. Všichni museli čekat na další rozhodnutí do rána a doufali, že finální zápas dvou týmů bude moci být odehrán ještě před jejich odjezdem domů. Ráno v 8:00 hod. došlo k další revizi hřiště a kladné rozhodnutí hrát odstartovalo Velké Finále 4. ročníku GENERALI CEE Cup, které začalo v 9:50hod. ve čtvrtek 31. července.\n\nZatímco se většina diváků shodla, že obhájci titulu Györi ETO musí být favorité, tým AS Trenčínu nastoupil mnohem rychleji a hru v prvních patnácti minutách ovládl. Hra se začala otáčet ve prospěch maďarského týmu, kteří zajistili první skutečný výstřel na branku ve 22. minutě, po kterém následovala penalta ve 25. minutě. Dramatická hra pokračovala brilantním zásahem trenčínského brankáře, Jozefa Zemanoviče, (později oceněného jako nejlepším brankářem turnaje), který penaltu chytil. Poté, ve 32. minutě zápasu po krátkém útoku skóroval tým Trenčínu, když Roman Holíček zasadil gól do brány protihráče. Maďarský tým se snažil o okamžitou odvetu, kterou opět fantasticky odvrátil Zemanovič. Tým nemohl prolomit smůlu, a proto se skóre 1:0 v poločase postavilo na stranu Trenčína.\n\nHráči měli ale jiné úmysly a tak v druhém poločase vystartovali ještě rychleji než v prvním a brzy měli Slováci opět navrch, to vše zakončil Erik Mikeš, který dal gól. Následujících dvacet minut utkání vypadalo, jako by celá ta kombinace obdržených gólů, špatného počasí, které finále pozdržely, zpomalila obhájce titulu. Všichni již začali mít pocit, že skóre zápasu zůstane 2:0, když z ničeho nic hráč č. 10 týmu Györi, Milan Mayer, vsadil gól do branky Slováků a vrátil tím zápas zpět do života. Jen o tři minuty později maďarský hráč, David Demeter, opět skóroval a vyrovnal na 2:2. Posledních dvacet minut přineslo zlom v utkání. Mayer skóroval svým druhým gólem v 73. minutě zápasu a poté Mikeš v 79. minutě zápas dorovnal na 3:3. Když už si všichni mysleli, že dojde k prodloužení, Mayer vstřelil svůj hattrick, což mu náležitě přineslo ocenění „Nejlepší střelec hattricků turnaje“, a tým Györi ETO obhájil titul druhý rok po sobě.\n\nJiž od prvního ročníku udělují organizátoři CEE Cupu ceny pro nejlepšího střelce, brankáře a hráče turnaje.\nCena pro nejlepšího brankáře se udílí jménem Franca Manciniho, jako úcta jeho památce.\nTento nezapomenutelný brankář italské Serie A z počátku 90. let zemřel předčasně v březnu 2012, kdy byl součástí trenérského týmu svého mentora Zdeňka Zemana.\n\n\n"}
{"id": "885418", "url": "https://cs.wikipedia.org/wiki?curid=885418", "title": "Bitva u Leuthenu", "text": "Bitva u Leuthenu\n\nBitva u Leuthenu (5.12.1757) byla jednou z bitev sedmileté války.\n\nKráli Fridrichovi II. se podařilo přesvědčit velení rakouských jednotek o tom, že hlavní útok povede na jejich pravé křídlo. To jej začalo posilovat, ale hlavní útok pruských jednotek byl veden na rakouské levé křídlo. Tři pruské útoky byly odraženy, ale překvapení spolu s posledním čtvrtým útokem obrátilo k ústupu první rakouskou linii a to nakonec donutilo velitele armády ke spořádanému ústupu.\n"}
{"id": "885419", "url": "https://cs.wikipedia.org/wiki?curid=885419", "title": "The Unfairground", "text": "The Unfairground\n\nThe Unfairground je patnácté studiové album britského hudebníka Kevina Ayerse. Album vyšlo v září 2007 a šlo tak o jeho první album po patnácti letech; poslední nazvané \"Still Life with Guitar\" vydal v roce 1992.\n\nJde o jeho poslední album, Ayers totiž v únoru 2013 zemřel.\n\nVšechny skladby napsal Kevin Ayers.\n"}
{"id": "885425", "url": "https://cs.wikipedia.org/wiki?curid=885425", "title": "Malátnost", "text": "Malátnost\n\nMalátnost je snížení výkonu organismu, projevující se ztíženou schopností soustředit se, problémy s držením vzpřímeného postoje.\n\nDůvodem může být nedostatek tekutin. Může ale naznačovat vážnější onemocnění, např. špatnou funkci některé žlázy či neurologická onemocnění, jako třeba nádor, mozková mrtvice, klíšťová encefalitida.\n"}
{"id": "885426", "url": "https://cs.wikipedia.org/wiki?curid=885426", "title": "Zápas na Letních olympijských hrách 1904", "text": "Zápas na Letních olympijských hrách 1904\n\nZápas na Letních olympijských hrách 1904 byl zařazen na program v sedmi váhových kategoriích ve volném stylu. O medaile se utkalo celkem 42 zápasníků.\n\nPodle oficiálních záznamů všech 42 zápasníků reprezentovalo Spojené státy americké. Některé zdroje uvádějí Charlese Ericksena a Bernhoffa Hansena jako reprezentanty Norska, Franka Kuglera jako reprezentanta Německa a Gustava Tiefenthalera jako reprezentanta Švýcarska.\n\n"}
{"id": "885435", "url": "https://cs.wikipedia.org/wiki?curid=885435", "title": "Irská píšťalka", "text": "Irská píšťalka\n\nIrská píšťalka ( nebo jen ), i v češtině často nazývaná anglickým jménem či prostě , je tradiční irský hudební nástroj, který je v moderní době populární zejména v rámci „keltské“ hudby. Jedná se konstrukčně o velmi jednoduchý dechový nástroj jen s šesti otvory, který se vyrábí v různých tóninách. S ohledem na nejoblíbenější tóniny žánru jsou nejpoužívanější ladění D a C, což jsou zároveň vždy i jména nejnižších tónů, které tak či onak naladěná píšťalka zahraje.\n\nIrská píšťalka se ve své současné podobě řadí do širší skupiny zobcových fléten, jež se v různých podobách vyskytují v kulturách celého světa. V Evropě mají tyto nástroje dlouhou a pestrou historii a lze je najít v mnoha provedeních. Mezi nejrozšířenější z nich patří samotná zobcová flétna, irská píšťalka, katalánský flabiol, baskické txistu a flétny se třemi otvory (např. fujara).\n\nTéměř všechny primitivní kultury měly svůj typ zobcové flétny. S největší pravděpodobností se jedná o jeden z prvních laděných nástrojů flétnového typu. Mezi doposud nalezené exempláře lze zahrnout pravděpodobně neandertálskou zobcovou flétnu ze Slovinska, kterou lze podle některých vědců datovat do období mezi 81 000 až 53 000 př.n.l., německou flétnu pocházející z období před 35 000 lety a flétnu z West Yorkshire vyrobenou z ovčí kosti v době železné. Písemné prameny zmiňují nástroje podobné zobcové flétně i v římské kultuře (tibia) a řecké kultuře (aulos). V raném středověku se tyto nástroje vyskytovaly u severoevropských národů, ku příkladu britské kostěné flétny ze 3. století a hudební nástroje podobné flétně popsané v irském brehonském právu. Italské flétny se již začátkem 12. století vyráběly v různých velikostech. V Irsku se nalezly úlomky normanských kostěných píšťalek z 12. století a ve Skotsku zase neporušené 14 cm dlouhé píšťalky ze 14. století vyrobené z tuskulského jílu. V 17. století se píšťalkám říkalo flažolety (z francouzského \"flageolet\"), čímž se označovaly píšťalky se zobcovými náustky vyrobenými ve Francii (což je i pro současné irské píšťalky zcela běžné), a s nimiž je spojený i vývoj anglického flažoletu, francouzského flažoletu a zobcové flétny renesančního a barokního období. Někteří současní hráči na píšťalku dávají pro pojmenování svého nástroje pořád přednost výstižnějšímu slovu flažolet, protože toto označení popisuje širokou škálu zobcových fléten, včetně irské píšťalky.\n\nModerní píšťalka pochází z Britských ostrovů, zejména z Anglie, neboť právě v anglických továrnách vyráběl Robert Clarke tyto píšťalky ve velkém, v letech 1840-1889 v Manchestru a později ve městě New Moston. Kolem roku 1900 je bylo možné zakoupit také jako „flažolety Clarke London“ či „flažolety Clarke“. Prstoklad irské píšťalky je podobný „jednoduchému prstokladu irské příčné flétny“ se šesti otvory („jednoduchý“ ve srovnání se složitějšími flétnami s prstokladem podle Boehma). Diatonický systém ladění o šesti otvorech, který se využívá i u barokních fléten, byl dozajista dobře známý již před tím, než začal Robert Clarke vyrábět své irské píšťalky. První píšťalka vyrobená Clarkem, zvaná Meg, byla laděná v tónině vysokého A a později i v dalších tóninách vyžadovaných viktoriánskou salonní hudbou. Clarke své píšťalky dokonce uvedl na Světové výstavě roku 1851. Způsobem, kterým vytváří tón, je irská píšťalka Clarke podobná píšťalám varhan. Zploštělá trubka na jednom konci tvoří okraj zobcového náustku a obvykle se vyrábí z válcovaného cínu nebo mosazi. Sériově vyráběné irské píšťalky se dostaly na trh v roce 1840, a jelikož byly relativně cenově dostupné, byly také poměrně dost rozšířené. \n\nVzhledem k tomu, že byla irská píšťalka (v Anglii též známá pod názvem \"penny whistle\") obecně považována za hračku, mnozí si mysleli, že děti nebo pouliční hudebníci od kolemjdoucích běžně dostávali za své hraní právě jednu penci. Ve skutečnosti se však tomuto nástroji tak říkalo proto, že se dal za pouhou penci zakoupit. Nástroj se stal oblíbeným hned v několika kulturách a jejich tradicích, zejména v anglické, skotské, irské a americké. Díky své cenové dostupnosti byla irská píšťalka v mnoha domácnostech zcela běžným a žádaným hudebním nástrojem. V druhé polovici 19. století začali prodávat irské píšťalky i jiní výrobci fléten, například Barnett Samuel a Joseph Wallis. Jejich píšťalky se skládaly z válcovité mosazné trubice. Zobcové náustky těchto píšťalek byly stejně jako u většiny starších exemplářů vyrobené z olova, a protože dnes je už obecně známo, že je olovo jedovaté, před hraním na starší píšťalky by měli hráči přijmout náležitá opatření. \n\nV první polovině 20. století byly na trh uvedeny píšťalky Generation, které byly rovněž z mosazné trubice a měly olověný náustek. V průběhu let byly však trochu modernizovány. Nejvýznamnější byla výměna olověného náustku za náustek plastový.\n\nV dnešní době se píšťalky nejčastěji vyrábí z mosazných trubek nebo poniklovaných mosazných trubek a jejich zobcové náustky jsou z umělé hmoty. Spadají sem píšťalky značek Generation, Feadóg, Oak, Acorn, Soodlum's (nyní i Walton's) a jiných. Další z nejběžnějších podob představují kuželovité kovové píšťalky, převážně značky Clarke, jež jsou na širším konci opatřené dřevěnou zarážkou, která tvoří zobcový náustek nástroje. Jinými méně obvyklými variantami jsou celokovové píšťalky, píšťalky z PVC, píšťalky značky Flanna s čtvercovými otvory a dřevěné píšťalky. \n\nNa počátku 19. století získaly irské píšťalky jako lidové nástroje v rámci vzkříšení keltské hudby na popularitě, i proto jsou nyní nedílnou součástí několika lidových tradic. Jsou jedním z nejčastějších začátečnických hudebních nástrojů v oblasti tradiční anglické, skotské a irské hudby, jelikož jsou často dost levné (do 10 amerických dolarů ≈ 230 KČ), relativně snadno s nimi lze začít (na rozdíl od složitější flétny) a prstoklad se téměř shoduje s prstokladem tradičních fléten se šesti otvory (irské flétny, barokní flétny). Irská píšťalka je také dobrým výchozím nástrojem pro zvládnutí irských loketních dud, které mají podobný prstoklad, rozsah i uplatnění. V současnosti je v rámci irské tradiční hudby irská píšťalka tím nejoblíbenějším hudebním nástrojem.\n\nŘada výrobců hudebních nástrojů začala v posledních letech nabízet vysoce kvalitní píšťalky, jejichž cena se může vyšplhat na tisíce korun za kus. Ve srovnání s píšťalkami obyčejné kvality jsou tedy nepochybně razantně dražší, avšak oproti většině ostatních nástrojů vyšší kvality patří stále mezi ty levnější. Tito výrobci jsou obvykle buď jednotlivci, nebo malé skupiny úzce spolupracujících řemeslníků. Od levných píšťalek se liší tím, že se nevyrábí sériově v továrnách, ale každou z nich ručně vytváří zkušený pracovník, který píšťalce vdechne život.\n\nIrské píšťalky se ladí v diatonické stupnici, díky čemuž se na ně poměrně snadno hraje ve dvou durových tóninách oddělených pěti půltóny nebo v přirozené mollové tónině či dórském módu, který začíná velkou sekundou nejnižšího tónu nástroje. Tóninu píšťalky určuje její nejnižší tón, jenž je tónikou té nižší ze dvou durových tónin píšťalky. Tato metoda určování tóniny nástroje se dost liší od metody pro nástroje laděné v chromatické stupnici. U nich záleží na vztahu mezi notami v notovém záznamu a samotným zněním tónu. Na trhu jsou k dispozici píšťalky laděné v různých tóninách.\n\nNa nejběžnějších píšťalkách lze snadno hrát v tóninách D-dur a G-dur. Takové píšťalky se označují jako píšťalky v D, protože je tato tónina spomezi dvou ta nižší. Další nejčastější ladění představují píšťalky v C, na kterých lze hrát v tóninách C-dur a F-dur. Pro tradiční irskou a skotskou hudbu jsou píšťalky laděné v tónině D tou nejoblíbenější volbou.\n\nNavzdory tomu, že je ve své podstatě píšťalka diatonickým hudebním nástrojem, dokáže zahrát i tóny mimo svou hlavní durovou tóninu, a to buď s využitím techniky neúplného zakrývání (nejvyšší volný otvor se zakryje pouze částečně), nebo tím, že se některé nižší otvory zakryjí, a některé nad nimi se ponechají volné. Správné provedení techniky neúplného zakrývání však dokáže být poněkud obtížné a píšťalky jsou dostupné v různých tóninách. Proto si obvykle hráči na píšťalku v případě potřeby jiné tóniny pouze vymění píšťalky a techniku neúplného zakrývání používají výhradně na posuvky. Některé píšťalky svou konstrukcí umožňují používat a měnit jeden náustek na více různě laděných píšťalkách.\n\nExistují také větší píšťaly, jejichž délka a šířka jim umožňují vytvářet o jednu (nebo ve vzácných případech o dvě) oktávy nižší tóny. Píšťaly této skupiny se často vyrábějí z kovových nebo plastových trubek a některé mohou mít i ladící hlavici. Většinou se jim říká irské píšťaly (často jsou nazývané i anglickým jménem \"low whistles\"), ale někdy se označují za píšťaly koncertní. I když píšťaly fungují v zásadě stejně jako běžné píšťalky, zběhlí hudebníci je mohou považovat za samostatný nástroj.\n\nV případech, kdy je nutné rozlišení mezi nižšími píšťalami a vyššími píšťalkami, se zvykne používat pojem sopránová píšťalka.\n\n"}
{"id": "885436", "url": "https://cs.wikipedia.org/wiki?curid=885436", "title": "Musée Bouilhet-Christofle", "text": "Musée Bouilhet-Christofle\n\nMusée Bouilhet-Christofle je soukromé muzeum v Paříži. Nachází se v 8. obvodu v ulici \"Rue Royale\". Muzeum se specializuje na historii francouzské zlatnické firmy \"Christofle\". Muzeum bylo v roce 2008 uzavřeno a po rekonstrukci opět otevřeno roku 2011.\n\n"}
{"id": "885445", "url": "https://cs.wikipedia.org/wiki?curid=885445", "title": "Robert Curry", "text": "Robert Curry\n\nRobert Samuel Curry (14. srpna 1882, New York - 12. listopadu 1944) byl americký zápasník, volnostylař. V roce 1904 zvítězil na olympijských hrách v St. Louis v lehké muší váze.\n\n"}
{"id": "885446", "url": "https://cs.wikipedia.org/wiki?curid=885446", "title": "Compsosuchus", "text": "Compsosuchus\n\nCompsosuchus (\"pěkný krokodýl\") byl rodem masožravého dinosaura (teropoda) z nadčeledi Abelisauroidea. Žil v období pozdní svrchní křídy, přibližně před 69 milióny let, na území dnešní Indie. Byl popsán paleontology Ch. A. Matleyem a F. von Huenem v roce 1933. Jediným dosud známým druhem je \"C. solus\". Nalezeny byly jen krční obratle tohoto asi 2 metry dlouhého dravce. Přesnější rozměry však nelze určit. Tento nepříliš dobře známý teropod je obvykle označován jako \"nomen dubium\", může být totožný s rodem \"Indosaurus\".\n\n"}
{"id": "885449", "url": "https://cs.wikipedia.org/wiki?curid=885449", "title": "George Mehnert", "text": "George Mehnert\n\nGeorge Nicholas Mehnert (3. listopadu 1881, Newark – 8. července 1948, tamtéž) byl americký zápasník, volnostylař. V roce 1904 zvítězil na olympijských hrách v St. Louis v muší váze a v roce 1908 na hrách v Londýně v bantamové váze.\n\n"}
{"id": "885454", "url": "https://cs.wikipedia.org/wiki?curid=885454", "title": "Čína na Letních olympijských hrách 1996", "text": "Čína na Letních olympijských hrách 1996\n\nČínu na Letních olympijských hrách v roce 1996 reprezentovala výprava 295 sportovců (111 mužů a 184 žen) ve 25 sportech.\n"}
{"id": "885456", "url": "https://cs.wikipedia.org/wiki?curid=885456", "title": "Slovácká vinařská podoblast", "text": "Slovácká vinařská podoblast\n\nSlovácká vinařská podoblast leží ve vinařské oblasti Morava. Je tvořená částmi okresů Hodonín, Uherské Hradiště, Břeclav, Zlín a Kroměříž a zahrnuje 118 vinařských obcí. Vlastní plocha vinic v roce 2019 činila 4405 ha. Tato podoblast vznikla v květnu 2004 v souvislosti s novým uspořádáním vinařských oblastí, které přinesl vinařský zákon č. 321/2004 Sb. a jeho prováděcí vyhláška č. 324/2004 Sb., ve znění pozdějších předpisů.\n\nVinařskými centry Slovácké vinařské podoblasti jsou obce Blatnice pod Svatým Antonínkem, Bzenec, Josefov, Kyjov, Svatobořice-Mistřín, Mutěnice, Polešovice, Strážnice, Uherské Hradiště, Vracov, Žarošice.\n\nSeznam vinařských obcí a viničních tratí podle vyhlášky č. 80/2018 Sb.:\n"}
{"id": "885466", "url": "https://cs.wikipedia.org/wiki?curid=885466", "title": "Ayers", "text": "Ayers\n\nPříjmení Ayers nosí více osobností:\n\n"}
{"id": "885467", "url": "https://cs.wikipedia.org/wiki?curid=885467", "title": "HMS Agincourt (1913)", "text": "HMS Agincourt (1913)\n\nHMS Agincourt byla britská bitevní loď z období první světové války. Objednána byla brazilským námořnictvem, rozestavěné plavidlo později zakoupilo Osmanské námořnictvo, ale po vypuknutí války byla loď nakonec převzata britským královským námořnictvem. To ji za války bojově nasadilo. Po válce byla vyřazena a roku 1922 prodána k sešrotování.\n\nBitevní loď \"Agincourt\" byla se čtrnácti 305mm kanóny nejsilněji vyzbrojenou bitevní lodí své doby. Mezi bitevními plavidly kategorie dreadnought navíc drží primát v počtu dělových věží, kterých měla celkem sedm. Všechny ostatní dreadnoughty jich nesly maximálně šest. Nesla sedm dělových věží, které proto nebyly jako obvykle nazývány počátečními písmeny abecedy, nýbrž podle dnů v týdnu.\n\nVšechny věže navíc byly umístěny v ose plavidla, což si vyžádalo použití velmi dlouhého trupu. \"Agincourt\" proto byla nejdelší britskou bitevní lodí nasazenou v první světové válce.\n\nBrazílie objednala stavbu bitevní lodě \"Rio de Janeiro\" roku 1911 u britské loděnice Armstrong v Elswicku. Trup byl na vodu spuštěn roku 1913. Země se však dostala do finančních potíží a počátkem roku 1914 rozestavěné plavidlo prodala Osmanské říši. Bitevní loď byla dokončena v loděnici v Devonportu jako \"Sultan Osman I\". V atmosféře rostoucího mezinárodního napětí ale bylo její předání Osmanskému námořnictvu pozdrženo. Nakonec byla loď zrekvírována Brity pro posílení britského královského námořnictva a do operační služby vstoupila 7. srpna 1914 pod názvem \"Agincourt\".\n\nHlavní výzbroj lodi byla velmi silná, její slabinou však byla slabší pancéřová ochrana. Tvořilo ji čtrnáct 305mm kanónů Mk XIII umístěných ve dvoudělových věžích. Sekundární výzbroj představovalo dvacet 152mm kanónů BL Mk XIII. Lehkou výzbrojí bylo deset 76mm kanónů QF Mk I a dva 76mm protiletadlové kanóny QF MkI HA. Loď rovněž nesla tři 533mm torpédomety. Pohonný systém tvořily čtyři turbíny Parsons a 22 kotlů Babcock & Wilcox. Lodní šrouby byly čtyři. Nejvyšší rychlost dosahovala 22 uzlů.\n\n\"Agincourt\" byl zařazen do stavu 4. eskadry bitevních lodí, operující v rámci Velkého loďstva. Roku 1915 byl převeden k 1. eskadře bitevních lodí. V roce 1916 \"Agincourt\" bojoval v bitvě u Jutska. Během střetnutí vystřelil 144 nábojů ráže 305mm a neutrpěl žádné poškození. Na konci války byl součástí 2. eskadry bitevních lodí. Roku 1922 byl prodán k sešrotování.\n"}
{"id": "885468", "url": "https://cs.wikipedia.org/wiki?curid=885468", "title": "118 (číslo)", "text": "118 (číslo)\n\nSto osmnáct je přirozené číslo, které následuje po čísle sto sedmnáct a předchází číslu sto devatenáct. Římskými číslicemi se zapisuje CXVIII.\n\n\n\nStoosmnáctým dnem kalendářního roku je 28. duben (v přestupném roce 27. duben).\n"}
{"id": "885470", "url": "https://cs.wikipedia.org/wiki?curid=885470", "title": "Chebská stráž", "text": "Chebská stráž\n\nChebská stráž ( ) je název vyhlídky nad vodní nádrží Skalka, při cestě mezi Skalkou a Chebem. Na místě vyhlídky stojí empírový altán. Původně stával na řekou a byl z něho rozhled do údolí Ohře. Po vybudování přehrady však voda stoupla a přerostly jej i okolní stromy. Přesto je z něj stále dobrý rozhled.\n\nMístem prochází červeně značená turistická stezka ze Skalky na Cheb. Cykloturisty sem zavede Národní cyklotrasa 36.\n\n"}
{"id": "885471", "url": "https://cs.wikipedia.org/wiki?curid=885471", "title": "Qatar Total Open 2013 – ženská dvouhra", "text": "Qatar Total Open 2013 – ženská dvouhra\n\nDo soutěže ženské dvouhry na tenisovém turnaji Qatar Total Open 2013 nastoupilo padesát šest hráček. Obhjákyní titulu byla světová jednička Běloruska Viktoria Azarenková, která soutěž opět vyhrála.\n\nPřestože Azarenková ve finále zdolala druhou nasazenou Serenu Williamsovou po třísetovém průběhu 7–6, 2–6 a 6–3, tak ji Američanka vystřídala na čele světového žebříčku. Williamsová se tak stala nejstarší světovou jedničkou od zavedení žebříčku WTA v roce 1975. Tuto pozici si zajistila již čtvrtfinálovým vítězstvím nad Kvitovou, bez ohledu na další průběh turnaje.\n\nOsm nejvýše nasazených hráček mělo volný los do druhého kola.\n\n"}
{"id": "885473", "url": "https://cs.wikipedia.org/wiki?curid=885473", "title": "Velkopavlovická vinařská podoblast", "text": "Velkopavlovická vinařská podoblast\n\nVelkopavlovická vinařská podoblast leží ve vinařské oblasti Morava. Je tvořená částmi okresů Břeclav, Brno-venkov, Vyškov, okresem Brno-město a obcí Čejkovice v okrese Hodonín. Zahrnuje 70 vinařských obcí. Vlastní plocha vinic v roce 2019 činila 4851 ha. Tato podoblast vznikla v květnu 2004 v souvislosti s novým uspořádáním vinařských oblastí, které přinesl vinařský zákon č. 321/2004 Sb. a jeho prováděcí vyhláška č. 324/2004 Sb., ve znění pozdějších předpisů.\n\nNejvětší vinařskou obcí v této podoblasti, i v celé ČR, jsou Velké Bílovice. Mezi další význačné vinařské obce patří Rakvice, Zaječí, Přítluky, Velké Pavlovice, Bořetice, Vrbice a Hustopeče.\n\nSeznam vinařských obcí a viničních tratí podle vyhlášky č. 80/2018 Sb.:\n"}
{"id": "885475", "url": "https://cs.wikipedia.org/wiki?curid=885475", "title": "Jules Bianchi", "text": "Jules Bianchi\n\nJules Bianchi (3. srpna 1989, Nice, Francie – 17. červenec 2015, Nice, Francie) byl francouzský automobilový závodník, pilot Formule 1. Je vnukem Maura Bianchiho a prasynovcem Luciena Bianchiho. Havaroval při Grand Prix Japonska tak, že narazil po ztrátě kontroly nad svým monopostem do jeřábu, který odklízel havarovaný vůz Adriana Sutila. Je prvním jezdcem, který zemřel na následky nehody v závodě Formule 1 od smrti Ayrtona Senny v roce 1994.\n\nV roce 2007 opustil motokáry a zamířil do šampionátu Francouzská Formule Renault 2.0, který vyhrál.\n\nPodepsal smlouvu v sérii Formule 3 Euro s týmem ART Grand Prix na konci roku 2007. V roce 2008 vyhrál Formule 3 Masters na okruhu v Zolderu. Dále pokračoval ve Formule 3 Euro i v roce 2009. Za sezónu získal osm vítězství s týmem ART Grand Prix a stal se šampionem.\n\nI nadále pokračoval v barvách francouzského týmu ART Grand Prix, ale v sérii GP2. Sezonu 2010 započal sérií GP2 Asia, kde odjel tři podniky ze čtyř. V hlavní sérii (kterou už odjel celou, nestartoval pouze na Maďarském sprintu kvůli zranění) při svém debutu stál několikrát na stupních vítězů, v Monaku dojel třetí, ve Valencii druhý, na Silverstone druhý a v italské Monze druhý. Celkově skončil v roce 2010 třetí s 52 body. I v roce 2011 zůstal věrný týmu ART (tým změnil jméno na Lotus ART). Hned na hlavním a úvodním závodě v Turecku si vybojoval třetí místo, další stupně vítězů získal až ve Spojeném království, kde zvítězil. V Německu dojel ve sprintu druhý, v Belgii v obou závodech druhý a z Monzy si odvezl třetí místo ze sprintu. Na konci sezony skončil opět třetí s 53 body.\n\nPo roce 2011 změnil sérii i tým Formule Renault 3.5 a jeho zaměstnavatelem se stal tým Tech 1 Racing, jeho týmovým kolegou mu byl Estonec Kevin Korjus. V tomto týmu zvítězil na Nürburgringu, v Silverstone a na okruhu Paul Ricard, druhý místa získal v Monaku, Belgii a Moskvě. Třetí místa v Anglii a Maďarsku. To mu vše pomohlo ke konečným 185 bodům a druhé místu v konečném celkovém pořadí šampionátu.\n\nV srpnu 2009 se spekulovalo o tom, že nahradí zraněného Felipe Massu, kterého nakonec nahradil Luca Badoer a poté Giancarlo Fisichella. Nakonec se stal mimo jiné členem jezdecké akademie Scuderia Ferrari spolu s Danielem Zempirem, Mirkem Bortolottim, Raffaele Marciellem a o něco později se k nim přidal i Sergio Pérez, dnes jezdec týmu Force India. V sezonách 2010–2011 byl rezervním jezdcem Scuderia Ferrari. V roce 2012 testoval u týmu Force India s vyhlídkami na uvolněné místo ve Formuli 1.\n\nKvůli nesplnění závazků ze strany sponzorů Luize Razii byl oznámen jako druhý jezdec týmu Marussia. V Austrálii skončil na 15. místě před svým týmovým kolegou Maxem Chiltonem se ztrátou jednoho kola na Kimiho Räikkönena.\n\nVe velké ceně Monaka dojel na 8. místě, kvůli penalizaci si však o jedno místo pohoršil (na 9.místo). Byly to první body pro stáj Marussia v jejím působení v Formuli 1. Ve velké ceně Japonska měl vážnou nehodu, když se střetl s mobilním jeřábem, který odklízel jiný havarovaný vůz. Byl v bezvědomí převezen do nemocnice v Jokkaiči, kde byl operován. Po sedmi týdnech byl převezen do nemocnice v Nice do rodné Francie. Podle lékařů utrpěl difuzní axonální poranění mozku, dýchal sám a jeho orgány fungovaly bez podpory přístrojů, avšak až do své smrti byl stále v kómatu.\n\nTučně – Pole position\n\"Kurzívou\" – Nejrychlejší kolo závodu\n<div style=\"float:left;\">\n\n"}
{"id": "885481", "url": "https://cs.wikipedia.org/wiki?curid=885481", "title": "Čína na Letních olympijských hrách 1992", "text": "Čína na Letních olympijských hrách 1992\n\nČínu na Letních olympijských hrách v roce 1992 reprezentovala výprava 244 sportovců (117 mužů a 127 žen) ve 23 sportech.\n"}
{"id": "885487", "url": "https://cs.wikipedia.org/wiki?curid=885487", "title": "Pocahontas", "text": "Pocahontas\n\nPocahontas (rozená Matoaka, známá jako Amonute; cca 1596 – březen 1617) byla americká indiánka, která byla důležitá svojí asociací s koloniálními osadníky v Jamestownu ve Virginii. Pocahontas byla dcerou Powhatana, náčelníka kmenů Tsenacommacah, zahrnující území Tidewater. Podle velmi známé historické anekdoty zachránila život anglického osadníka Johna Smitha před indiány v roce 1607 tím, že si lehla na jeho hruď, když měl být popraven. Většina historiků o pravdivosti tohoto příběhu pochybuje. \n\nPocahontas byla unesena Angličany a držena za výkupné během anglo-indiánské nepřátelské akce v roce 1613. V zajetí konvertovala ke křesťanství a přijala jméno \"Rebecca\". Když měla možnost vrátit se mezi své lidi, raději chtěla zůstat mezi Angličany. V dubnu 1613 ve věku sedmnácti let se provdala za majitele tabákových plantáží Johna Rolfa a v lednu 1615 mu porodila syna, Thomase Rolfa. \n\nV roce 1616 s ním odjela do Londýna. Pocahontas byla představena zdejší společnosti jako příklad vznešené divošky, aby lidé více investovali do Jamestownské osady. Stala se z ní něco jako celebrita, byla elegantní a navštěvovala divadlo ve Whitehall Palace. V roce 1617 se Rolfovi vydali na cestu do Virginie, ale Pocahontas z neznámých příčin zemřela ve věku 20-21 let. Byla pohřbena v George's Church v Gravesendu v Anglii, ale přesná poloha jejího hrobu není známa. \n\nNespočet míst, lučin a produktů v USA jsou pojmenovány po ní. Během let byl její příběh romantizován a stala se objektem různého umění, literatury a filmu. Mnoho slavných lidí tvrdilo, že jsou potomky jejího syna Thomase, jelikož pocházeli z prvních rodin ve Virginii, např. první dáma Edith Wilson, americký westernový herec Glenn Strange, umělec z Las Vegas Wayn Newton a astronom Percival Lowell.\n\nRok narození Pocahontas není přesně znám, ale spousta historiků se přiklání k tomu, že to bylo okolo roku 1596. V knize \"In A True Relation of Virginia\" John Smith uvádí, že ji poznal na jaře roku 1608 a mohlo jí být zhruba deset let. V dopise napsaném roku 1616 zase uvádí, že v té době jí mohlo být dvanáct až třináct let.\n\nPocahontas byla dcera náčelníka Powhatana, vůdce kmenů Tsenacommacah, aliance asi třiceti skupin indiánů mluvících algonquianskými jazyky. Jméno a původ její matky není znám, ale nejspíše byla z nižších stavů. Kolonista Henry Spelman, který žil mezi Powhatany jako tlumočník, zaznamenal, že náčelníci měli většinou mnoho žen, které jim porodily děti. Po porodu pak byly matky poslány na místo původu a tam se o ně i s dítětem starali, dokud si nenašly nového manžela. Podle tradičních historek matka Pocahontas zemřela již v jejím dětství. Podle ústně předávaných příběhů mezi lidmi v rezervaci Mattaponi, kteří jsou potomky Powhatanů, se říká, že matka Pocahontas byla Powhatanova první manželka a Pocahontas dostala jméno po ní. \n\nDětství Pocahontas se nejspíše lišilo od dětství ostatních dívek v Tsenacommacahu. Byla učena ženským pracím, jako například hledání potravy, farmaření a hledání materiálů, z nichž by se daly stavět domy. Když povyrostla, nejspíše pomáhala ostatním soukmenovcům s domácností a chystala jídla na velké hostiny. Zatímco obsluhovala na těchto hostinách, seznámila se s Johnem Smithem, který byl v tu dobu zadržen. V té době byla zaslíbena \"Mamanatowickovi\", vůdci jiného kmene. \n\nPodle kolonisty Williama Stratcheyho byla \"Pocahontas\" její dětská přezdívka, kterou si vysloužila svou hravou a nenechavou povahou. William Stith, historik z 18. století, říká, že její původní jméno bylo \"Matoax\" a Indiáni ho později změnili na \"Pocahontas\", což mělo symbolizovat její odvážnost při komunikaci s Angličany, i když jí bylo nejspíše od nich ublíženo. \n\nJejí křesťanské jméno Rebecca bylo nejspíše symbolické gesto; byla pojmenována podle Rebeky z knihy Genesis, která byla jako matka Jákoba a Ezaua také matkou dvou národů, nebo odlišných lidí. Pocahontas, jako členka kmene Powhatanů, která se provdala za Angličana, byla sama o sobě svými současníky vnímána jako potenciální matriarchální postavou dvou odlišných národů. \n\nPocahontas byla považována v populární kultuře za princeznu. V roce 1841, William Watson Waldron z Trinity College v Dublinu publikoval knihu \"Pocahontas, americká princezna a další poemy,\" kde hlásal, že Pocahontas byla jediná přeživší dcera krále. Podle všeho ale princeznou nikdy nebyla a ani její rodinné postavení by titulu princezny neodpovídalo.\n\nPocahontas a její manžel John Rolfe měli jedno dítě, Thomase Rolfa, který se narodil v lednu 1615. Následující rok rodina odjela do Londýna. \n\nPocahontas a její otec, náčelník Powhatanů, mají mnoho potomků, včetně Edith Bolling Galt Wilsonové, ženy Woodrowa Wilsona; amerického herce Glenna Strange, umělce z Las Vegas Wayne Newtona, který pochází z prvních rodin usazených ve Virginii. Dalšími potomky jsou George Wythe Randolph, admirál Richard E. Byrd a guvernér Virginie Harry F. Byrd. \n\nV roce 1907 byla první původní Američankou vyznamenanou tím, že byla vyobrazována na poštovních známkách. V roce 2000 byla uznána za jednu z nejvýznamnějších žen v dějinách Virginie. \n\nV červenci 2015, byl kmen Pamunkey, kteří jsou potomky Powhatanů, federálně uznán jako kmen patřící do Virginie.\n\n"}
{"id": "885490", "url": "https://cs.wikipedia.org/wiki?curid=885490", "title": "Qatar Total Open 2013 – ženská čtyřhra", "text": "Qatar Total Open 2013 – ženská čtyřhra\n\nDo soutěže ženské čtyřhry na tenisovém turnaji Qatar Total Open 2013 nastoupilo dvacet osm dvojic. Obhájcem titulu byl americký pár Liezel Huberová a Lisa Raymondová, jehož členky startovaly odděleně. Huberová vytvořila dvojici s Tchajwankou Su-wej Sieovou, s níž podlehla v úvodním kole slovensko-španělské dvojici Daniela Hantuchová a Anabel Medinaová Garriguesová. Raymondová nastoupila po boku australské hráčky Samanthy Stosurové, se kterou odešla poražena ve čtvrtfinále od amerického páru Raquel Kopsová-Jonesová a Abigail Spearsová.\n\nDo finále se probojovaly dvě nejvýše nasazené dvojice. Italský pár složený ze světové jedničky Roberty Vinciové a dvojky Sary Erraniové v něm porazil rusko-slovinskou dvojici Naděžda Petrovová a Katarina Srebotniková po rovnocenném zisku prvních dvou sad 2–6, 6–3, až v rozhodujícím supertiebreaku [10–6].\n\nČtyři nejvýše nasazené páry měly volný los do druhého kola.\n\n"}
{"id": "885491", "url": "https://cs.wikipedia.org/wiki?curid=885491", "title": "Ulice Krále Jiřího", "text": "Ulice Krále Jiřího\n\nUlice Krále Jiřího (: \"\") je název vícero ulic:\n\n… a mnoho dalších.\n"}
{"id": "885496", "url": "https://cs.wikipedia.org/wiki?curid=885496", "title": "In memoriam Vladimíra Padrůňka", "text": "In memoriam Vladimíra Padrůňka\n\nVladimír Padrůněk In memoriam je první album kapely Dux, natočené v roce 1986 v domácím studiu kytaristy Jiřího Hradce. Vyšlo až rok po smrti Vladimíra Padrůňka, v roce 1992. Je na něm devět skladeb, jedna z nich – „Něco ti řeknu“ – byla natočena o pár měsíců dříve v Československé televizi. Album bylo natočeno víceméně na živo, tedy bicí nástroje s baskytarou, použily se i základy kytary a klávesových nástrojů. Na konečných úpravách se bohužel nepodíleli všichni členové kapely, takže výsledný zvuk není zdaleka ideální. Nahrávka se pořizovala pouze na osmistopém mixážním pultu.\n\n\n"}
{"id": "885497", "url": "https://cs.wikipedia.org/wiki?curid=885497", "title": "Goran Pandev", "text": "Goran Pandev\n\nGoran Pandev (makedonsky Горан Пандев; * 27. července 1983, Strumica, Socialistická republika Makedonie, Jugoslávie) je severomakedonský fotbalový útočník v současnosti působící v italském klubu FC Janov.\n\nV sezóně 2011/12 vyhrál s Neapolí italský pohár Coppa Italia, ve finále proti Juventusu nastoupil v 73. minutě, utkání skončilo vítězstvím Neapole 2:0. Pandev tuto trofej získal již počtvrté a s třetím klubem (dříve ještě s Laziem a Interem Milán).\n\n4. února 2013 v jarní vyřazovací části Evropské ligy 2012/13 nastoupil v šestnáctifinále proti českému mužstvu FC Viktoria Plzeň, ale přestože měl několik dobrých střeleckých příležitostí, gólově se neprosadil. Plzeň zvítězila v Neapoli 3:0 a připravila si výbornou pozici do domácí odvety. Hrál i o týden později v odvetě v Plzni, kterou Neapol prohrála poměrem 0:2 a z pohárové soutěže vypadla. Pandev nastoupil v základní sestavě, ale branku nevsítil.\n\nVe 29. kole Serie A v březnu 2013 pomohl jedním gólem k vítězství 3:2 nad hostujícím Bergamem, podílel se tak na ukončení sedmizápasové herní krizi Neapole. V Serii A Neapol dlouhou dobu naháněl vedoucí Juventus FC v boji o titul, nakonec skončil na konečné druhé příčce zajišťující přímý postup do Ligy mistrů 2013/14.\n\n29. září 2013 v 6. ligovém kole zařídil dvěma góly vítězství 2:0 proti FC Janov. S Neapolí nepostoupil ze základní skupiny F do vyřazovacích bojů Ligy mistrů 2013/14, italský tým v ní obsadil třetí místo, přestože měl stejný počet bodů (12) jako první Borussia Dortmund a druhý Arsenal FC. V sezóně 2013/14 vyhrál s SSC Neapol podruhé italský pohár Coppa Italia, ve finále SSC porazil Fiorentinu 3:1.\n\n1. září 2014 přestoupil do tureckého klubu Galatasaray SK, kde podepsal jednoletou smlouvu s opcí.\n\nDne 8. 8. 2015 přestoupil do italského klubu FC Janov.\n\nGoran Pandev je členem severomakedonské fotbalové reprezentace. K únoru 2013 byl s 26 góly nejlepším střelcem Severní Makedonie.\n\n8. června 2005 na teplickém stadionu v kvalifikačním utkání na MS 2006 vsítil první gól Severní Makedonie ve 13. minutě. Utkání skončilo jasným vítězstvím českého týmu 6:1 i díky 4 brankám Jana Kollera.\n\n"}
{"id": "885498", "url": "https://cs.wikipedia.org/wiki?curid=885498", "title": "Panská vyhlídka (hrad)", "text": "Panská vyhlídka (hrad)\n\nPanská vyhlídka je zcela zaniklý hrad, který stával na vrcholu Kotouč, nad Štramberkem. Dnes je místo odtěženo.\n\nDoba existence hradu není známa, nicméně se předpokládá, že je totožná s existencí nedalekého hradu Jurův kámen. Jednalo by se tedy o druhou polovinu 13. století a 14. století. V roce 1956 zde byly nalezeny různé bronzové předměty, takže je možné, je místo bylo osídleny již dříve.\n\nHrad stával na vyvýšenině, chráněný ze tří stran srázem prudce spadajícím do údolí. Na východě jej pak chránil 5 metrů široký příkop s valem, jehož součástí byl hrbolek, snad pozůstatek po věžovitém objektu. Celý hradní areál byl 54 metrů dlouhý a 16 metrů široký. Při jeho patě stával kostelík.\n\nNedaleko kostelíku, přímo pod hradem Jurův kámen, stávala osada Plaňava. Dodnes není zcela zřejmé, ke kterému z hradů náležela.\n\n"}
{"id": "885503", "url": "https://cs.wikipedia.org/wiki?curid=885503", "title": "Murray Bookchin", "text": "Murray Bookchin\n\nMurray Bookchin (14. ledna 1921, New York – 30. července 2006, Burlington) byl americký filozof a politický aktivista pocházející z newyorské židovské rodiny z Bronxu.\n\nByl představitelem tzv. libertariánského socialismu, anarchismu a environmentalismu. V 90. letech formuloval svou vlastní ideologii, kterou nazval libertariánský municipalismus. Ta vyzývá občany k široké účasti v místních samosprávách a slibuje si od toho „demokratizaci systému zdola“. Žádá také vyšší míru decentralizace. Zajímal ho též problém městského prostoru a jeho odcizení lidem, jeho „sociálně ekologické“ myšlenky na toto téma velmi ovlivnily hnutí Reclaim the Streets. Napsal též několik historických prací o dějinách anarchistického hnutí.\n\n\n\n\n"}
{"id": "885511", "url": "https://cs.wikipedia.org/wiki?curid=885511", "title": "Urban Symphony", "text": "Urban Symphony\n\nUrban Symphony byla estonská dívčí skupina kombinující klasickou a moderní hudbu. Ve známost vešla především reprezentací Estonska na Eurovizi 2009 v Moskvě s písní \"\"Rändajad\"\". Obsadili zde šesté místo s celkovým ziskem 128 bodů.\n\nZpěvačka a houslistka Sandra Nurmsalu se na podzim 2007 zúčastnila estonské talentové soutěže \"2 Takti Ette\", kde soutěžící vystupovali s vlastními nově vytvořenými kapelami. Rozhodla vrátit k projektu, který vyzkoušela při studiu houslové hudby, a vystoupila s Johannou Mängel a Mannou Helstein, tehdejšími studentkami školy.\n\nPo skončení soutěže se dívky rozhodly pokračovat ve společném vystupování, ještě s Mari Möldre, kterou ke skupině přivedla Johanna. V té době (2009) je ke spolupráci vyzval producent Sven Lõhmus, který pro ně napsal píseň \"\"Rändajad\"\" (=\"\"Nomádi\"\"). S tou se skupina přihlásila do soutěže Eesti Laul, národního kola, které vybírá estonského reprezentanta na Eurovizi.\nDívky v národním kole zvítězily a 14. května vystoupili v druhém semifinále Eurovision Song Contest 2009 v Moskvě. Odtud postoupily do finále, kde obsadily šesté místo se ziskem 128 bodů. Nejvyšší dvanáctibodové ohodnocení obdržely ze Slovenska a Finska.\n\nV roce 2010 zpěvačka Sandra Nurmsalu přerušila pěveckou kariéru kvůli svému těhotenství a následné péči o novorozeného potomka. V červenci 2012 se ke zpěvu vrátila a koncem roku se skupinou uspořádala turné po Estonsku.\n\nSandra Nurmsalu (* 6. prosince 1988 Alavere) je zpěvačka, houslistka, členka folkových skupin Pillipiigad a Virre a finalistka reality-show \"\"2 Takti Ette\"\", kde získala čtvrté místo.\n\nJohanna Mängel (*7. října 1990) je cellistka, skladatelka, hudební redaktorka, členka orchestrů a rockových skupin Aides, Slide-Fifty a Vennaskond.\n\nMari Möldre (* 16. září 1992) je cellistka a pianistka.\n\nMann Helstein (* 18. února 1988) je violistka a houslistka.\n\nVystoupení v semifinále Eurovize 2009 (YouTube)\n"}
{"id": "885515", "url": "https://cs.wikipedia.org/wiki?curid=885515", "title": "Miss Brno Open", "text": "Miss Brno Open\n\nMiss Brno Open je \"soutěž o nejkrásnější dívku Brna\". Soutěž pořádá brněnská modelingová agentura D.F.C. Fashion Club a agentura A Agent. Prostřednictvím této soutěže hledá agentura modelky do svého týmu. Je to soutěž otevřená, proto se jí mohou zúčastnit dívky z celé České republiky ve věku 16–24 let. Původně však soutěž vznikla z akce pro radio Krokodýl - Kočka radia Krokodýl a ze soutěže Supermodel Czech Republic pro agenturu Ford models.\n\nVítězky nebo finalistky této soutěže reprezentují Českou republiku na mezinárodních soutěžích krásy a světových finálech, jako například Miss Tourism International, Miss Tourism Queen of the Year International, Miss Model of Model, Miss Bikini, Face of Universe atd.\n\n\n\n"}
{"id": "885520", "url": "https://cs.wikipedia.org/wiki?curid=885520", "title": "Střelečská hůra", "text": "Střelečská hůra\n\nStřelečská hůra (456 m n. m.), též \"Velká hora\", je vrch v okrese Jičín Královéhradeckého kraje, v CHKO Český ráj. Leží asi dva kilometry východně od Mladějova u Sobotky, na katastrálním území vsi Střeleč a obce Zámostí.\n\nV opuštěném lomu, který je v současnosti využíván jako střelnice je obnažena podpovrchová část bývalého vulkánu. Lom má v dolní části až 27 m, v horní části až 16 m vysoké stěny. Příkrý zalesněný kopec patří k proslulým vyhlídkovým bodům Českého ráje, jehož západní polovinu lze odtud krásně pozorovat, zejména Trosky v popředí s cizorodě působícím sklopískovým lomem. Čedičové magma Střelečské hůry vystupovalo po zlomu ZJZ směru, na kterém vytvořilo několik vulkanických aparátů. Čedičové žíly na západním úbočí Malé Hory pokračují až k Mladějovu, kde byl další vulkánek Hrádek a za údolím Žehrovky Mladějovská horka.\n\nVrch náleží do celku Jičínská pahorkatina, podcelku Turnovská pahorkatina, okrsku Vyskeřská vrchovina, podokrsku Prachovská pahorkatina a Střelečské části.\n\nPo svazích vrchu vedou turistické značky žlutá a červená – kříží se jihovýchodně od vrchu na rozcestí Pod Střelečskou hůrou. Automobilem lze dojet do Střelče, či přímo ke střelnici v lomu nebo jej zanechat u silnice obkružující vrch ze severní strany.\n"}
{"id": "885524", "url": "https://cs.wikipedia.org/wiki?curid=885524", "title": "Alfred Korzybski", "text": "Alfred Korzybski\n\nAlfred Habdank Skarbek Korzybski (3. července 1879, Varšava – 1. března 1950, Lakeville, Connecticut) byl polsko-americký filozof. Proslul jako zakladatel generální sémantiky (často nesprávně zaměňované za generativní gramatiku Noama Chomského). Její základy položil především v knize \"Science and Sanity\" z roku 1933. Generální sémantika upozorňuje, že lidské poznání je limitováno strukturou nervového systému a strukturou jazyka - ty produkují percepce, které lidé obvykle nesprávně považují za realitu samu - známý je Korzybského výrok ilustrující tento omyl \"mapa není území\". Korzybski také někdy hovořil o nearistotelovské logice, kterou je třeba si osvojit. Korzybského teorie ovlivnily lingvistu Benjamina Lee Whorfa, kybernetika Gregory Batesona či zakladatele gestalt terapie.\n\n\n"}
{"id": "885528", "url": "https://cs.wikipedia.org/wiki?curid=885528", "title": "Technická norma", "text": "Technická norma\n\nTechnická norma či standard je podrobný předpis, který stanoví důležité parametry či vlastnosti materiálu, výrobku, součásti nebo pracovního postupu, který vede ke standardizaci. Technické normy nejsou obecně závazné, jsou to však odborně kvalifikované předpisy, na které se mohou odkazovat smluvní strany při specifikaci předmětu smlouvy nebo státní autorita ve svých obecně závazných předpisech. Umožňují například výměnu výrobků nebo zaměnitelnost součástek a tím zlepšují hospodárnost výroby i bezpečnost výrobků. Stanovením závazných parametrů výrobků přispívají také k ochraně spotřebitele.\n\nStátní a mezinárodní normy definují také soustavy jednotek, užívané pojmy, kódy, formáty, protokoly nebo rozhraní, například v oblasti informatiky a komunikace, které umožňují propojování různých zařízení, komunikačních a dopravních systémů.\n\nTechnické normy obvykle nejsou volně šiřitelné a poskytují se za úplatu. To vede ke kontroverzím v případech, kdy je jejich dodržování vyžadováno státem.\n\nPodle rozsahu platnosti lze rozlišit:\n\nTechnické normy vydává autorita, což je buď státní úřad (v ČR Úřad pro technickou normalizaci, metrologii a státní zkušebnictví) nebo oborové sdružení výrobců. Od 20. století se státní normy podřizují mezinárodním, vydávaným evropskými nebo světovými organizacemi.\n\n\n\n\n"}
{"id": "885530", "url": "https://cs.wikipedia.org/wiki?curid=885530", "title": "Taklon", "text": "Taklon\n\nTaklon je syntetické vlákno. Je hladké, měkké a křehké. Jedná se o derivát polyesteru bez proteinů a alergenů, proto se používá zejména v kosmetice pro výrobu hypoalergenních syntetických vláken štětců, kde nahrazuje přírodní štětiny (zvířecí chlupy). \n\nDuPont objevil proces pro výrobu taklonu, ve kterém je polyesterové vlákno extrudované a zužující se do jemné špičky. Společnost Toray Chemical Co. z japonské Ósaky získala práva na jeho výrobu. Taklon byl původně navržen tak, aby napodobil charakteristiky přírodních sobolích chlupů.\n\nTaklonové štětce jsou hygieničtější než štětce s přírodními vlasy. Přírodní chlupy mají nepravidelný povrch a zadržují v sobě odumřelé buňky, bakterie a chemikálie (kosmetické výrobky). Ani jejich čištěním nemusí dojít k odstranění těchto částic. Z tohoto důvodu se doporučuje pravidelné čištění a dezinfekce kosmetických štětců, aby se zabránilo podráždění pokožky. Taklon postrádá tyto nepravidelnosti povrchu, což usnadňuje čištění. Tím se snižuje možnost podráždění kůže. \n\nTaklon se vyrábí v několika velikostech, od 0,08 mm do 0,15 mm, které napodobují vlasy a 0,20 mm, který napodobuje štětiny kance. Průměr ovlivňuje tuhost nebo měkkost štětečku. Variabilita průměrů taklonových vláken vytváří větší prostor mezi vlákny, takže štětec pobere více tekutiny (make-upu, barvy - nejčastěji akvarelu). Bývá k dispozici v bílé nebo zlaté barvě. Bílý taklon je považován za nejčistší formu. Taklonová vlákna se však dají i barvit.\n"}
{"id": "885534", "url": "https://cs.wikipedia.org/wiki?curid=885534", "title": "Jan Kučera (dirigent)", "text": "Jan Kučera (dirigent)\n\nJan Kučera (* 11. října 1977 v Klatovech) je český dirigent, skladatel a klavírista, od roku 2015 šéfdirigent Karlovarského symfonického orchestru.\n\nPo absolutoriu Pražské konzervatoře a HAMU zahájil svoji profesionální dráhu jako asistent šéfdirigenta Symfonického orchestru Českého rozhlasu (SOČR) Vladimíra Válka. Se SOČR debutoval ještě jako posluchač konzervatoře na svém absolventském koncertu v roce 2002, kde v premiéře provedl své tři symfonické básně na motivy českých spisovatelů (Milan Kundera, Bohumil Hrabal, Jiří Kolář). V mezinárodní dirigentské soutěži Pražského jara získal v roce 2007 čestné uznání. V roce 2008 byl na dvě sezóny angažován jako dirigent SOČR (řada tuzemských i zahraničních koncertů, intenzivní natáčení, japonské turné atd.) Pravidelně hostuje u předních českých orchestrů. Od sezóny 2015/2016 je šéfdirigentem Karlovarského symfonického orchestru.\n\n\n\n\n\n\n\n\n\n\n\n"}
{"id": "885535", "url": "https://cs.wikipedia.org/wiki?curid=885535", "title": "Miss Tourism Queen International", "text": "Miss Tourism Queen International\n\nMiss Tourism Queen International nebo také Miss TQI je mezinárodní soutěž krásy konající se od roku 2004 v Číně, kterou založil pan Charlie See.\n\n\n\n"}
{"id": "885537", "url": "https://cs.wikipedia.org/wiki?curid=885537", "title": "Inga &amp; Anush", "text": "Inga &amp; Anush\n\nInga a Anush Arshakyanovy (arménsky Ինգա և Անուշ Արշակյաններ), známé jako Inga & Anush, jsou arménské popové a folkové pěvecké duo. V roce 2009 sestry Arshakyanovy reprezentovaly Arménii na soutěži Eurovision Song Contest 2009, kde obsadily 10. místo s 92 body.\n\n\n\n"}
{"id": "885540", "url": "https://cs.wikipedia.org/wiki?curid=885540", "title": "Villandraut", "text": "Villandraut\n\nVillandraut je francouzská obec v departementu Gironde v regionu Akvitánie. V roce 2009 zde žilo 954 obyvatel. Je centrem kantonu Villandraut.\n\n"}
{"id": "885548", "url": "https://cs.wikipedia.org/wiki?curid=885548", "title": "Eating Out: Drama Camp", "text": "Eating Out: Drama Camp\n\nEating Out: Drama Camp je americký hraný film z roku 2011, který režíroval Q. Allan Brocka podle vlastního scénáře.\n\nCasey a Zack žijí společně a chtějí se zúčastnit letního tábora tvůrčího hraní Dicka Dickeyho. Natočí krátký hardcore hororový film, který zašlou a jsou vybráni. Spolu s nimi jede i jejich kamarád Jason, který chce studovat režii. Na tábor s nimi jede i transsexuál Lilly Veracruz a mladík Benji, který se vydává za heterosexuála, aby se mohl snáz přiblížit k Zackovi. Na táboře panují přísná pravidla, mj. je zakázán jakýkoliv sex, aby se mohli účastníci soustředit pouze na hraní. Jednotliví účastníci mají na závěr svého pobytu nastudovat krátké herecké scénky. Jason chce režírovat hru \"Zkrocení zlé ženy\" v homosexuální verzi a do hlavních rolí si vybral Lilly (Kateřina), Zacka (Petruccio) a Benjiho (Lucenzio). Casey vidí, že Benji přitahuje Zacka a tajně je pozoruje na zkouškách. Na poslední zkoušce se vydává za Jasona a jako režisér je oba navede k tomu, aby měli spolu sex na jevišti. Benji se přizná Zackovi, že je gay a je do něj zamilovaný a Zack zase, že chtěl sbalit heterosexuála. Na závěrečném vystoupení získá jejich ztvárnění Shakespeara hlavní cenu. Domů odjíždějí Zack a Benji jako pár. Jason se sblíží s Lilly.\n"}
{"id": "885549", "url": "https://cs.wikipedia.org/wiki?curid=885549", "title": "Mühlheim am Inn", "text": "Mühlheim am Inn\n\nMühlheim am Inn je obec v rakouské spolkové zemi Horní Rakousy, v okrese Ried im Innkreis. Území obce přes řeku Inn sousedí s Německem.\n\nV roce 2012 zde žilo 646 obyvatel.\n\nSeznam starostů od roku 1895.\n"}
{"id": "885553", "url": "https://cs.wikipedia.org/wiki?curid=885553", "title": "Mühlheim", "text": "Mühlheim\n\nMühlheim může být:\n\n\n"}
{"id": "885555", "url": "https://cs.wikipedia.org/wiki?curid=885555", "title": "Michela Ponzaová", "text": "Michela Ponzaová\n\nMichela Ponzaová, nepřechýleně Michela Ponza (* 12. února 1979, Bolzano, Itálie), je italská biatlonistka.\n\nVe světovém poháru debutovala v roce 1998. Nejlépe v celkovém hodnocení skončila desátá v sezóně 2007/2008. Jedinou medaili na světovém šampionátu vybojovala na mistrovství světa 2013 v Novém Městě na Moravě, kde získala s ženskou štafetou bronzovou medaili. Itálii reprezentovala také na Zimních olympijských hrách 2002 v Salt Lake City, Zimních olympijských hrách 2006 v Turíně a Zimních olympijských hrách 2010 ve Vancouveru, kde se ale medailově neprosadila.\n\n"}
{"id": "885559", "url": "https://cs.wikipedia.org/wiki?curid=885559", "title": "Otakar Čemus", "text": "Otakar Čemus\n\nOtakar Čemus (* 25. února 1928, Praha) je český grafik, malíř a ilustrátor.\n\nOtakar Čemus prožil dětství v Panenských Břežanech. Po svatbě se přestěhoval do nedaleké obce Kozomín, kde tvoří svá díla doposud.\n\nV letech 1952–1959 studoval, včetně čestného roku studia, na Akademii výtvarných umění ve speciální škole prof. Vlastimila Rady. Sám Vlastimil Rada studoval na pražské Akademii u profesorů Maxe Švabinského, Jana Štursy a Jana Preislera. Po linii svých učitelů měl tedy Otakar Čemus ty nejlepší české umělce počátku 20. století. Je především kolorista, ale je i zručným kreslířem.\n\nV letech 1958–1989 působil jako výtvarník v předních Československých časopisech a novinách (mj. Květy, Svět práce, Kulturní tvorba).\n\nV roce 1988 mu byl udělen titul zasloužilý umělec.\n\nDíla Otakara Čemuse jsou zastoupena ve státních galeriích a v soukromých sbírkách doma i v zahraničí. Celá umělecká tvorba Otakara Čemuse našla své pevné místo v českém výtvarném umění druhé poloviny 20. století a počátku 21. století jak pro své výtvarné kvality, tak proto, že je také radostí z barev a kouzlem, které v nás nechává trvalé odlesky. Malíř je zástupcem té generace, která vyšla z klasického školení umělců patřících k předválečné a válečné umělecké avantgardě a je to na jeho výtvarné práci poznat, i když se jedná o zcela autentickou výtvarnou tvorbu.\n\nVýznamnou část jeho tvorby tvoří ilustrace knih (spolupracoval například se Stanislavem Rudolfem), dětská leporela a pohádkové knihy nebo pohlednice s vánoční a velikonoční tematikou.\n\n\n\n\n"}
{"id": "885560", "url": "https://cs.wikipedia.org/wiki?curid=885560", "title": "Bardawil", "text": "Bardawil\n\nBardawil ( [Buhayrat al Bardawil] nebo [Sabkhat al Bardawil]) je rozsáhlé, velmi slané jezero v Egyptě, které se nachází na severním pobřeží Sinajského poloostrova. Má charakter mělké laguny, jež dosahuje hloubky 3 m. Jezero je 90 km dlouhé a 22 km široké v nejširším místě. Má rozlohu 700 km².\n\nJezero Bardawil je od Středozemního moře odděleno úzkou písečnou šíjí. Je chráněno podle Ramsarské úmluvy.\n"}
{"id": "885562", "url": "https://cs.wikipedia.org/wiki?curid=885562", "title": "Kenotaf", "text": "Kenotaf\n\nKenotaf nebo v latinském pravopisu cenotaf ( – \"kenotaphion\", od – „prázdný“ a – „hrob“) je symbolický náhrobek či hrobka, vlastně typ památníku, zřizované ve starověkém Egyptě, Řecku a Římě, a v novověké epoše v Indii, ale i jinde.\nVe starém Řecku a Římě se zřizovaly dva druhy kenotafů:\n\nVe středověku a novověku se zřizovaly kenotafy svatých a významných historických postav, např. sv. Vojtěcha v podobě tumby v katedrále v Hnězdně položené vedle relikviáře.\n\nV anglosaských zemích jsou kenotafy symbolické hroby neznámého vojína např. v Londýně, Belfastu nebo v Aucklandu.\n\nKenotaf je centrálním bodem Voortrekker Monumentu (Památníku průkopníků) v Pretorii v Jihoafrické republice. Za kenotaf je také považovaný Pomník Bitvy národů v Lipsku.\n\nDále se někdy na rodinných náhrobcích uvádějí symbolicky jako pochovaní ti, kteří nemohli být pohřbeni v rodinném hrobu, např. zemřelí nebo zavraždění v koncentračních táborech.\n\nSvé kenotafy mají mj.:\n\n\n"}
{"id": "885564", "url": "https://cs.wikipedia.org/wiki?curid=885564", "title": "Lněnka Dollinerova", "text": "Lněnka Dollinerova\n\nLněnka Dollinerova (\"Thesium dollineri\") je nenapádná, nizoučká, kriticky ohrožená poloparazitická rostlina, v Česku vzácně se vyskytující druh rodu lněnka\n\nLněnka Dollinerova je ryze evropská bylina, její areál výskytu se nachází převážně v jihovýchodní Evropě; na Balkáně v Srbsku, Bulharsku, Rumunsku a odkud dále odkud ostrůvkovitě zasahuje přes Moldávii až na Ukrajinu. Severnější část oblasti s již chudším rozšířením zahrnuje Rakousko, Českou republiku, Slovensko a Maďarsko.\n\nRoste na vápencovém nebo sprašovém podloží na travnatých stráních, loukách, mezích, úhorech a v místech s narušeným drnem. V Česku vyrůstá, a to jen velice řídce, v několika lokalitách většinou na jižní a částečně i střední Moravě. V okolí Prahy v minulosti rostla také, ale v poslední době tam již nebyla pozorována.\n\nCentrum výskytu lněnky Dollinerovy je v panonském termofytiku jižní Moravy, v planárním i kolinním stupni, v nadmořské výšce od 170 do 400 m. Bývá součásti společenstev svazů \"Bromion erecti\", \"Festucion valesiaceae\" a \"Caucalion lappulae\".\n\nPoloparazitická rostlina která vytváří jednoletou nebo vytrvalou formu s krátkým dřevnatým, mnohohlavým oddenkem. Vyrůstají z něj 5 až 15 cm dlouhé lodyhy, v prvém roce obvykle jen jedna a v dalších létech jich bývá již více, 10 až 25. Jednoleté rostliny vytvářejí pouze jedinou bohatě větvenou lodyhu. Podélně rýhované lodyhy bývají poléhavé, vystoupavé nebo vzpřímené a ve spodní čtvrtině až polovině se rozvětvují. Vyrůstají na nich úzké, na koncích zašpičatělé, jednožilné, přisedlé listy 1 až 3 cm dlouhé a 1 až 2 mm široké. Celokrajné čepele bývají lysé nebo na okraji drobně brvité a jejich barva je temně zelená nebo žlutě zelená.\n\nKvětenství v prvém roce je bohatě rozvětveno nejčastěji v dolní čtvrtině až polovině lodyhy, v následných létech ho tvoří jednoduchý hrozen. Květy v květenství vyrůstají jednotlivě, jsou přisedlé nebo rostou na krátkých, silných, nejvíce 5 mm dlouhých odstálých květonosných větvičkách. Jednožilné, lysé, čárkovité listeny dlouhé 0,7 až 2,5 cm a široké okolo 1 mm jsou zelené nebo žlutozelené, obdobnou barvu i tvar mají kratičké čárkovité listence. Zpravidla pětičetné oboupohlavné květy mají nálevkovité, 3 mm dlouhé trvalé okvětí které je v horní části rozčleněno do vejčitých cípů. Zevnitř mají barvu bílou, zvenku jsou žlutě zelené nebo žlutě hnědé. Kvete od dubna až do září, těžiště kvetení je v květnu.\n\nVejčitě elipsoidní žlutozelený plod dlouhý 3 mm a široký 2 až 2,5 mm má krátkou hnědavou stopku a je podélně žilkovaný. Kuželovité suché okvětí objímající zralý plod je kratší než plod, měří jen okolo 1 mm a své cípy má dovnitř stočené.\n\nJak již výše uvedeno, nachází se lněnka Dollinerova ve dvou morfotypech, jako jednoletá nebo vytrvalá; vyrůstají oba vedle sebe i na jednom stanovišti. Vytrvalý typ byl pojmenován \"Thesium simplex\", ale po zjištění že se v podstatě shodují je pro oba používáno původní jméno \"Thesium dollineri\". Důvod existence dvou morfotypů není v tomto případě objasněn.\n\nPro ubývající množství míst kde lněnka Dollinerova v ČR vyrůstá byla v \"Seznamu cévnatých rostlin květeny České republiky\" z roku 2012 klasifikována stupněm (C1 t) kriticky ohrožený druh a stejně tak ve vyhlášce MŽP ČR č. 395/1992 Sb. ve znění vyhl. č. 175/2006 Sb. kde byla zařazena pod (§ 1).\n\n\n \n"}
{"id": "885567", "url": "https://cs.wikipedia.org/wiki?curid=885567", "title": "Kostel svatého Jakuba Staršího (Pohořelice)", "text": "Kostel svatého Jakuba Staršího (Pohořelice)\n\nKostel svatého Jakuba Staršího je římskokatolický chrám ve městě Pohořelice v okrese Brno-venkov. Je chráněn jako kulturní památka České republiky.\n\nPůvodně zde stával románský kostel, který společně se vsí v roce 1278 shořel. Na jeho místě byl postupně vystavěn současný gotický chrám. Jeho nejstarší částí je zřejmě polygonálně ukončené kněžiště (někdy mezi lety 1290–1323), později do roku 1580 vzniklo trojlodí a hranolová věž asymetricky umístěná v západním průčelí. V roce 1668 byly provedeny menší renesanční úpravy. V roce 1934 byly v interiéru odkryty gotické fresky, které byly naposledy restaurovány v letech 2003–2005.\n\nKolem kostela se do roku 1831 nacházel hřbitov. U severovýchodní strany kostela stojí barokní socha svatého Vendelína ze 2. třetiny 18. století a kamenný kříž.\n\nJe farním kostelem pohořelické farnosti.\n"}
{"id": "885568", "url": "https://cs.wikipedia.org/wiki?curid=885568", "title": "Jan Pešava", "text": "Jan Pešava\n\nJan Pešava (* 14. ledna 1972 Jablonec nad Nisou) je bývalý český běžec na dlouhé tratě, držitel českých rekordů na 3000 m, 10000 m a v půlmaratonu.\n\nS atletikou začínal v 10 letech na sportovní škole v Jablonci, zpočátku závodil za Liaz Jablonec, svých vrcholných výkonů dosáhl v dresu Dukly Praha. Už v 18 letech zaběhl 5000 m pod 14 minut (13:55,02) a v 19 letech 10000 m pod 30 minut (29:44,04) - tyto výkony jsou stále platnými českými juniorskými rekordy . Na MS juniorů v roce 1990 dosáhl 7. místa v běhu na 5000 m. V letech 1992 a 1993 se stal mistrem ČR v běhu na 5000 m, v následujících pěti letech zvítězil na národním šampionátu na dvojnásobné trati. Jako jediný český běžec v historii zaběhl trať 10000 m pod 28 minut - jeho čas 27:47,90 z roku 1998 je stále platným rekordem ČR, stejně tak i rekordy na 3 000 m - 7:46.72 (1998) a půlmaraton - 1:01:31 (1997).\n\nNejvětšího mezinárodního úspěchu dosáhl na evropském šampionátu na dráze v Helsinkách v roce 1994, kde obsadil 7. místo v běhu na 10000 m (28:10,73). Je zajímavostí, že do posledního kola vbíhal J.Pešava dokonce na prvním místě a i když se přes něj ve finiši dostalo 6 běžců, tak přesto dokázal doběhnout před pěti běžci, kteří měli v r.1994 zaběhnuté časy pod 28 minut (Serrano - Ulmala - Baldini - Ezzher - De La Torre, v cíli celkem 23 běžců). Dalším výborným výkonem bylo 16. místo na MS v půlmaratonu v roce 1997 (1:01:31). Na české scéně dokázal zvítězit 2x na legendárních Běchovicích (nejstarším silničním běhu v Evropě - 10 km) v letech 1994 (30:09) a 1997 (28:59). Jeho trenérem v dobách nejvyšší výkonnosti byl Jiří Drbohlav.\n\nPo úspěšných výsledcích na dráze si chtěl Jan Pešava vyzkoušet maraton a zaběhnout limit pro OH v Sydney (2000), sportovní kariéru však ukončil kvůli zdravotním problémům s achillovkami předčasně ve 26 letech.\n\nVýborným běžcem byl také Janův bratr Milan Pešava (nar.1969), jenž dosáhl osobních rekordů 14:19,23(1989) na 5000 m a 29:43,20 (1990) na 10000 m. Také rodiče obou bratrů závodně běhali.\n\n\n\n"}
{"id": "885570", "url": "https://cs.wikipedia.org/wiki?curid=885570", "title": "Leopoldsruhe", "text": "Leopoldsruhe\n\nLeopoldsruhe je bývalý lovecký zámeček, který se nachází v areálu bývalého hospodářského dvora Velký Dvůr ve městě Pohořelice v okrese Brno-venkov. Je chráněn jako kulturní památka České republiky. Jedná se o barokní jednopatrovou budovu tvaru U od Františka Antonína Grimma s čestným dvorem, který je ohrazen zdí a dvěma hospodářskými budovami. Krátce po roce 1743 jej nechal postavit Jan Leopold z Ditrichštejna, který získal Velký Dvůr v rámci koupě židlochovického panství. V první čtvrtině 19. století zakoupil panství Albert Sasko-Těšínský, který kolem zámku nechal vybudovat ohradní zeď s čestným dvorem a založit park. \n\nPo první světové válce přešel Velký Dvůr se zámkem do správy Československých státních lesů a statků a po roce 1949 Československých státních statků. Po roce 1989 převzal zdevastovaný objekt od státního podniku Státní statek Pohořelice stát. Od roku 2001 se nachází v majetku Sdružení pěstounských rodin, které objekt rekonstruovalo a od roku 2003 zde vybudovalo Dům na půli cesty, sociální centrum pro mladé lidi. Rekonstrukce proběhla v letech 2002–2007 nákladem 24 milionů korun, s dotací fondů Evropské unie ve výši 6,5 milionů korun.\n\nMajetkem Habsbursko-lotrinské dynastie (Bedřicha Rakousko-Těšínského) zůstal zámek až do roku 1919, kdy byl na základě Saintgermainské smlouvy zestátněn a v roce 1924 zařazen do správy Československých státních lesů a statků. Zámek následně sloužil k ubytování českých zaměstnanců na zestátněném Velkém Dvoře. Po druhé světové válce jej opět převzaly Československé státní lesy a statky a od roku 1949 národní podnik Československé státní statky, které v něm zřídili Ústřední učiliště Čs. státních statků pro dělnické kádry.\n\nV roce 1950 Státní památkový úřad oznámil Státnímu statku Pohořelice, že lovecký zámek Leopoldsruhe s hospodářskými budovami u Velkého Dvora (st. p. 272, 267) byly přidány do oficiálního soupisu památek jako velmi hodnotný umělecko-historický objekt ze 30. let 18. století. V roce 1951 Československé státní statky konstatovaly, že zámek je ve velmi špatném stavu. Zámek pak přešel do majetku nově zřízeného Výzkumného ústavu pro hospodaření vodou v zemědělství v Pohořelicích, jehož byl Velký Dvůr součástí. \n\nV roce 1952 Státní památkový úřad konstatoval opět zhoršení stavu zámku, kdy jej shledal v neudržovaném stavu a v přízemí zámku chov drůbeže. Následně měl zámek sloužit jako středisko pracujícího dorostu. V roce 1953 byl ústav přejmenován na Výzkumný ústav travopolní soustavy v Pohořelicích a zámek byl v roce 1954 využíván jako kulturní dům a pro třídu základní školy. V letech 1959–1969 se nacházel v majetku sloučeného Výzkumného ústavu krmivářského v Pohořelicích. V roce 1960 sloužily zámecké prostory jako bytové jednotky. V roce 1969 byl zámek s účelovými objekty Velkého Dvora a Nové Vsi přiřazen opět ke Státnímu statku Pohořelice a ve zdevastovaném stavu jej po roce 1989 převzal stát.\n\n"}
{"id": "885571", "url": "https://cs.wikipedia.org/wiki?curid=885571", "title": "ABN AMRO World Tennis Tournament 2013", "text": "ABN AMRO World Tennis Tournament 2013\n\nABN AMRO World Tennis Tournament 2013 byl tenisový turnaj pořádaný jako součást mužského okruhu ATP World Tour, který se hrál v aréně Ahoy Rotterdam na krytých dvorcích s tvrdým povrchem. Konal se mezi 11. až 17. únorem 2013 v nizozemském městě Rotterdam jako 41. ročník turnaje.\n\nTurnaj s rozpočtem 1 207 000 eur patřil do kategorie ATP World Tour 500. Nejvýše nasazeným hráčem ve dvouhře byla švýcarská světová dvojka Roger Federer.\n\n\nNásledující hráči obdrželi divokou kartu do hlavní soutěže:\n\nNásledující hráči postoupili z kvalifikace:\n\n\n\n\nNásledující páry obdržely divokou kartu do hlavní soutěže:\n\nNásledující páry do hlavní soutěže nastoupily z pozice náhradníků:\n\n\n"}
{"id": "885572", "url": "https://cs.wikipedia.org/wiki?curid=885572", "title": "Klaus Junge", "text": "Klaus Junge\n\nKlaus Junge (1. ledna 1924, Concepción, Chile – 18. dubna 1945 u obce Welle v Dolním Sasku) byl německý šachista.\n\nNarodil se v německé rodině žijící v Chile, do Jižní Ameriky emigroval již jeho pradědeček pocházející z Dithmarschenu. Otec Otto byl silný šachista, který se v roce 1922 stal přeborníkem Chile. V roce 1928 se rodiče s pěti syny přestěhovali do Německa a žili v Hamburku, kde Carlos Otto Junge vstoupil v roce 1932 do NSDAP.\n\nMezi 11. a 20. srpnem 1939 sehrál společně se čtrnáctiletým Wolfgangem Unzickerem, Edith Kellerovou (17), Rudolfem Kunathem (15) a Karlem Krbavicem (17) turnaj ve Fürstenwalde (\"Jugendschachwoche\") blízko Berlína. V roce 1941, když mu bylo 17, patřil Klaus Junge k nejsilnějším hráčům Německa, v témže roce se stal přeborníkem Hamburku.\n\nNejlepší šachový výsledek tragicky krátké kariéry dosáhl na turnaji v Praze. Mezi 5. a 16. prosincem 1942 uspořádalo Sdružení nacionálněsocialistické mládeže šachový turnaj k šedesátinám Oldřicha Durase. Junge po celý turnaj vedl před mistrem světa Aljechinem, avšak v posledním kole svému pronásledovateli podlehl a ten jej v celkovém pořadí dostihl s 8,5/11.\n\nKlaus Junge, jehož otec byl aktivním členem nacistické strany od roku 1932, byl také přesvědčeným nacistou. Jako poručík se odmítl vzdát a zemřel v boji proti spojeneckým jednotkám 17. dubna 1945 v bitvě nedaleko obce Welle na Lüneburském vřesovišti blízko Hamburku tři týdny před koncem války. Jeho jednotka \"SS-Panzergrenadier Ausbildungs- und Ersatzbataillon 12\" byla v zimě 1944/1945 umístěna v Nienburgu na Vezeře. Převážná část spolubojovníků byla 18. dubna 1945 zajata nedaleko Soltau. Téhož dne Junge shromáždil tucet opozdilců z různých jednotek a spolu se dvěma vojáky padl, když se pokoušeli \"panzerfausty\" zastavit útočící tanky. Jsou pohřbeni na hřbitově ve Welle.\n\nV roce 1946 byl v Řezně sehrán první ročník memoriálu Klause Jungeho, zvítězil Fjodor Bogatyrčuk před Elmārsem Zemgalisem, Wolfgangem Unzickerem atd.\n\nPodle Roberta Hübnera byl Klaus Junge největším německým šachovým talentem 20. století.\n\n"}
{"id": "885573", "url": "https://cs.wikipedia.org/wiki?curid=885573", "title": "SAP Open 2013", "text": "SAP Open 2013\n\nSAP Open 2013 byl tenisový turnaj pořádaný jako součást mužského okruhu ATP World Tour, který se hrál v hale HP Pavilion na krytých dvorcích s tvrdým povrchem. Konal se mezi 11. až 17. únorem 2013 v kalifornském San José jako 124. ročník turnaje.\n\nTurnaj s rozpočtem 623 700 dolarů patřil do kategorie ATP World Tour 250. Nejvýše nasazeným hráčem ve dvouhře byla kanadská světová třináctka Milos Raonic, která turnaj vyhrála.\n\n\nNásledující hráči obdrželi divokou kartu do hlavní soutěže:\n\nNásledující hráči postoupili z kvalifikace:\n\n\n\nNásledující páry obdržely divokou kartu do hlavní soutěže:\n\nNásledující pár do hlavní soutěže nastoupil z pozice náhradníka:\n\n\n\n"}
{"id": "885576", "url": "https://cs.wikipedia.org/wiki?curid=885576", "title": "Brasil Open 2013", "text": "Brasil Open 2013\n\nBrasil Open 2013 byl tenisový turnaj pořádaný jako součást mužského okruhu ATP World Tour, který se hrál na krytých dvorcích s antukovým povrchem. Konal se mezi 11. až 17. únorem 2013 v brazilském městě São Paulo jako 13. ročník turnaje.\n\nTurnaj s rozpočtem 519 775 dolarů patřil do kategorie ATP World Tour 250. Nejvýše nasazeným hráčem ve dvouhře byl pátý hráč světa Rafael Nadal ze Španělska, který soutěž vyhrál.\n\n\nNásledující hráči obdrželi divokou kartu do hlavní soutěže:\n\nNásledující hráči postoupili z kvalifikace:\n\n\n\n\nNásledující páry obdržely divokou kartu do hlavní soutěže:\n\n\n\n"}
{"id": "885577", "url": "https://cs.wikipedia.org/wiki?curid=885577", "title": "Brasil Open 2013 – mužská dvouhra", "text": "Brasil Open 2013 – mužská dvouhra\n\nDo soutěže mužské dvouhry na tenisovém turnaji Brasil Open 2013 nastoupilo dvacet osm hráčů. Dvojnásobným obhájcem titulu byl Španěl Nicolás Almagro, který ve čtvrtfinále podlehl argentinskému hráči Davidu Nalbandianovi.\n\nPři své druhé účasti na turnaji okruhu ATP World Tour po několikaměsíční přestávce, získal titul nejvýše nasazený Rafael Nadal, který startoval na divokou kartu. Ve finále zdolal Davida Nalbandiana poměrem 6–2 a 6–3.\n\nČtyři nejvýše nasazení hráči měli volný los do druhého kola.\n\n"}
{"id": "885578", "url": "https://cs.wikipedia.org/wiki?curid=885578", "title": "ABN AMRO World Tennis Tournament 2013 – mužská dvouhra", "text": "ABN AMRO World Tennis Tournament 2013 – mužská dvouhra\n\nDo soutěže mužské dvouhry na tenisovém turnaji ABN AMRO World Tennis Tournament 2013 nastoupilo třicet dva hráčů. Obhájcem titulu byl nejvýše nasazený Švýcar Roger Federer, který ve čtvrtfinále podlehl francouzskému hráči Julienu Benneteauovi.\n\nTitul získal druhý nasazený Argentinec Juan Martín del Potro, který ve finále zdolal Benneteaua po dvousetovém průběhu 7–6 a 6–3.\n\n\n"}
{"id": "885579", "url": "https://cs.wikipedia.org/wiki?curid=885579", "title": "SAP Open 2013 – mužská dvouhra", "text": "SAP Open 2013 – mužská dvouhra\n\nDo soutěže mužské dvouhry na tenisovém turnaji SAP Open 2013 nastoupilo dvacet osm hráčů. Dvojnásobným obhájcem titulu byl nejvýše nasazený Kanaďan Milos Raonic, který si připsal další vítězství.\n\nTřetí titul z amerického turnaje v řadě získal Milos Raonic, který ve finále zdolal německou turnajovou čtyřku Tommyho Haase po dvousetovém průběhu 6–4 a 6–3.\n\nČtyři nejvýše nasazení hráči měli volný los do druhého kola.\n\n"}
{"id": "885581", "url": "https://cs.wikipedia.org/wiki?curid=885581", "title": "SAP Open 2013 – mužská čtyřhra", "text": "SAP Open 2013 – mužská čtyřhra\n\nDo soutěže mužské čtyřhry na tenisovém turnaji SAP Open 2013 nastoupilo šestnáct dvojic. Obhájcem titulu byl bahamsko-belgický pár Mark Knowles a Xavier Malisse, který nestartoval společně. Bahamský hráč Knowles ukončil v září 2012 profesionální kariéru.\n\nMalissovým spoluhráčem se stal Němec Frank Moser, s nímž turnajovou trofej opět vyhrál, když ve finále z pozice čtvrtého nasazeného páru porazili australskou dvojici Lleyton Hewitt a Marinko Matosevic po rovnocenném rozdělení prvních dvou setů 6–0, 6–7, až v rozhodujícím supertiebraku [10–4].\n\n\n"}
{"id": "885582", "url": "https://cs.wikipedia.org/wiki?curid=885582", "title": "ABN AMRO World Tennis Tournament 2013 – mužská čtyřhra", "text": "ABN AMRO World Tennis Tournament 2013 – mužská čtyřhra\n\nDo soutěže mužské čtyřhry na tenisovém turnaji ABN AMRO World Tennis Tournament 2013 nastoupilo šestnáct dvojic. Obhájcem titulu byl francouzsko-srbský pár Michaël Llodra a Nenad Zimonjić, který nestartoval společně. Zimonjićovým spoluhráčem se stal švédský deblový specialista Robert Lindstedt, s nímž Srb získal titul. Llodra nastoupil s Argentincem Juanem Martínem del Potrem, ale před úvodním kolem z turnaje odstoupili.\n\nDeblový titul si připsala třetí nasazená srbsko-švédská dvojice Robert Lindstedt a Nenad Zimonjić, která ve finále přehrála nizozemský pár Thiemo de Bakker a Jesse Huta Galung startující na divokou kartu. Obě dvojice si rozdělili první dvě sady 5–7, 6–3 a rozhodl až závěrečný supertiebrak v poměru [10–8].\n\n\n"}
{"id": "885583", "url": "https://cs.wikipedia.org/wiki?curid=885583", "title": "Brasil Open 2013 – mužská čtyřhra", "text": "Brasil Open 2013 – mužská čtyřhra\n\nDo soutěže mužské čtyřhry na tenisovém turnaji Brasil Open 2013 nastoupilo šestnáct dvojic. Obhájcem titulu byl pár Eric Butorac a Bruno Soares, který nestartoval společně. Soaresovým spoluhráčem se stal rakouský hráč Alexander Peya, s nímž obhájil turnajové vítězství. Butorac se rozhodl turnaje nezúčastnit.\n\nDeblový titul získala druhá nasazená rakousko-brazilská dvojice Peya a Soares, která ve finále přehrála česko-slovenské turnajové trojky Františka Čermáka s Michalem Mertiňákem po rovnocenném zisku prvních dvou sad 6–7, 6–2, až v rozhodujícím supertiebraku [10–7].\n\n\n"}
{"id": "885584", "url": "https://cs.wikipedia.org/wiki?curid=885584", "title": "ČT art", "text": "ČT art\n\nČT art je televizní stanice České televize určená příznivcům kultury. Vysílání zahájila 31. srpna 2013 ve 20.00. Prvním odvysílaným filmem se stal Alois Nebel. Výkonným ředitelem byl jmenován Tomáš Motl.\n\nStanice je v provozu denně mezi osmou hodinou večerní a druhou ranní, v době od 6.00 do 20.00 je na stejné frekvenci vysílán dětský televizní kanál .\n\nKaždý den zahajuje vysílání zpravodajská relace \"Události v kultuře\", doplněna živými vstupy z akcí a publicistickou talkshow ke kulturním tématům. Následují programové bloky, každý den s odlišnými tématy:\n\n\nVýhledově by se měly stát \"\" a \"ČT art\" samostatnými a plnohodnotnými televizními kanály.\n\nTelevize svůj program šíří v multiplexu 1a (který vznikl rozšířením původně plánovaných regionálních sítí 7, 10, 20). Od 9. října 2013 do 31. března 2018 šířil svůj signál také v celoplošném multiplexu 3, jeho pozici převzal nově vzniklý kanál Prima Krimi. Od 24. dubna 2018 je ČT :D/art dostupný v multiplexu 1. Od 29. března 2018 vysílá ve vysokém rozlišení v přechodové síti 11. Dvojkanál ČT :D / ČT art HD je také dostupný přes satelit, kabelovou televizi a IPTV. \n\nDigitální vysílání (DVB-T) ČT art v Praze bylo ukončeno dne 27. listopadu 2019. \n"}
{"id": "885585", "url": "https://cs.wikipedia.org/wiki?curid=885585", "title": "Dubai Tennis Championships 2013", "text": "Dubai Tennis Championships 2013\n\nDubai Tennis Championships 2013 byl společný tenisový turnaj mužského okruhu ATP World Tour a ženského okruhu WTA Tour, hraný v areálu Aviation Club Tennis Centre na otevřených dvorcích s tvrdým povrchem. Konal se v Dubaji ve Spojených arabských emirátech jako 21. ročník mužského a 13. ročník ženského turnaje.\n\nMužská polovina se řadila do kategorie ATP World Tour 500 a probíhala mezi 25. únorem až 2. březnem 2013. Její dotace činila 2 413 300 amerických dolarů. Ženská část s rozpočtem 2 000 000 dolarů byla součástí WTA Premier Tournaments a odehrávala se v rozmezí 18. až 23. února 2013.\n\n\nNásledující hráčí obdrželi divokou kartu do hlavní soutěže:\n\nNásledující hráči postoupili z kvalifikace:\n\n\n\n\nNásledující dvojice obdržely divokou kartu do hlavní soutěže:\n\n\nNásledující hráčky obdržely divokou kartu do hlavní soutěže:\n\nNásledující hráčky postoupily z kvalifikace:\n\n\n\nNásledující páry obdržely divokou kartu do hlavní soutěže:\n\nNásledující pár nastoupil do hlavní soutěže z pozice náhradníka:\n\n\n\n\n\n\n"}
{"id": "885589", "url": "https://cs.wikipedia.org/wiki?curid=885589", "title": "Dubai Tennis Championships 2013 – ženská čtyřhra", "text": "Dubai Tennis Championships 2013 – ženská čtyřhra\n\nDo soutěže ženské čtyřhry na tenisovém turnaji Dubai Tennis Championships 2013 nastoupilo šestnáct dvojic. Obhájcem titulu byl americký pár Liezel Huberová a Lisa Raymondová, jehož členky však tentokrát startovaly odděleně. Huberová vytvořila dvojici s tchajwanskou hráčkou Su-wej Sieovou, s níž podlehla v úvodním kole americko-indickému páru Bethanie Matteková-Sandsová a Sania Mirzaová. Spoluhráčkou Raymondové se stala Australanka Samantha Stosurová. Pár vypadl ve druhém kole se zimbabwsko-australskou dvojicí Cara Blacková a Anastasia Rodionovová.\n\nTurnaj vyhrál nenasazený pár Bethanie Matteková-Sandsová a Sania Mirzaová, který ve finále přehrál rusko-slovinské turnajové dvojky Naděždu Petrovovou s Katarinou Srebotnikovou. Obě dvojice si rovnocenně rozdělily první dva sety 6–4 a 2–6. Rozhodl tak až závěrečný supertiebreak v poměru [10–7].\n\n\n"}
{"id": "885604", "url": "https://cs.wikipedia.org/wiki?curid=885604", "title": "Kostel Tří králů", "text": "Kostel Tří králů\n\nKostelů zasvěcených svatým Třem králům je více; následující seznam řazený abecedně podle místa není úplný.\n\n"}
{"id": "885605", "url": "https://cs.wikipedia.org/wiki?curid=885605", "title": "Jaroslav Švach", "text": "Jaroslav Švach\n\nJaroslav Švach (* 3. ledna 1973) je bývalý český fotbalový obránce a záložník.\n\nS fotbalem začínal v Moravském Krumlově. Vrcholově hrál za FC Svit Zlín, FC Slušovice, PFK Piešťany, FK Astana a SFC Opava. V československé a české lize nastoupil celkem ve 189 utkáních a dal 17 gólů, dalších 8 startů a 1 branku přidal v kazašské nejvyšší soutěži. Hrál také MSFL za SK Hanácká Slavia Kroměříž.\n\n\n"}
{"id": "885607", "url": "https://cs.wikipedia.org/wiki?curid=885607", "title": "Římskokatolická farnost Libouchec", "text": "Římskokatolická farnost Libouchec\n\nŘímskokatolická farnost Libouchec (lat. \"Königswalda\") je územní společenství římských katolíků v Libouchci a okolí. Organizačně spadá do ústeckého vikariátu, který je jedním z deseti vikariátů litoměřické diecéze.\nDo farnosti náleží území těchto obcí:\n\nVe farnosti se nacházejí také další drobné sakrální stavby a pamětihodnosti.\n\nJiž v roce 1357 byla v lokalitě plebánie. Matriky jsou vedeny od roku 1654. Od roku 1832 zde byla lokálie. Fara byla kanonicky zřízena v roce 1849.\n\n\"Začátek působnosti jmenovaného v duchovní správě farnosti od:\"\nZ důvodu efektivity duchovní správy byl vytvořen \"farní obvod\" (kolatura) farnosti Ústí nad Labem, jehož součástí je i farnost Libouchec, která je tak spravována \"excurrendo\".\n\n\n"}
{"id": "885609", "url": "https://cs.wikipedia.org/wiki?curid=885609", "title": "Sobol asijský", "text": "Sobol asijský\n\nSobol asijský (\"Martes zibellina\") je lasicovitá šelma. Vzhledem i velikostí se velmi podobá kuně. Žije v rozlehlých oblastech severní a východní Asie v lesích mírného pásma. Vyznačuje se kvalitní kožešinou, pro niž byl a stále je hojně loven a chován na kožešinových farmách.\n\nZubů má celkem 38, teplota těla je 39,9 °C (samice), puls osciluje mezi 216 (samci) až 269 (samice) údery za minutu.\n\nSobol asijský se vzhledově podobá kuně lesní, má však několik odlišností. Má silnější nohy, chlupatější a kratší ocas a hustší srst. Náprsenka je obvykle rozšířená až na hlavu. Srst má barvu hnědožlutou až velmi tmavě hnědou. Samice je poněkud menší než samec.\n\nSobol asijský je úzce spřízněný s několika dalšími kunovitými šelmami. Jedná se o kunu lesní, kunu skalní, sobola amerického a sobola východního. Sobol východní je někdy veden jako jeho poddruh, nikoliv jako samostatný druh. Do stejného rodu patří i kuna rybářská, charza žlutohrdlá a charza jižní, které jsou ale více odlišné. Sobol asijský se dříve nazýval sobol sibiřský nebo také kuna sobol. Sobol asijský má 2-30 poddruhů, a toto hodně nejisté číslo ukazuje na nutnost revidovat jejich taxonomii.\n\nAčkoliv jde v binomickém názvosloví o jeden rod - \"Martes\", pojmenování těchto zvířat v národních jazycích je většinou různé. V angličtině se sobol nazývá \"sable\" a kuna \"marten\", v ruštině \"cóболь\" (sobol) a \"куница\" (kunica) a v němčině \"der Zobel\" a \"der Marder\".\n\nSobol asijský je rozšířen především v Rusku (většina Sibiře), severovýchodní Číně, části Mongolska, malé části KLDR, Sachalinu a japonském ostrově Hokkaidó. Dříve žil i v severovýchodní Evropě (evropské Rusko) a Skandinávii, ale zde je zřejmě zcela vyhuben. Jeho oblíbeným biotopem jsou smíšené a jehličnaté lesy. Ačkoliv jde o mrštnou šelmu, která umí výborně šplhat, nepohybuje se po stromech příliš často, raději se zdržuje na zemi.\n\nSobol asijský je zvíře aktivní spíše za světla. Je-li pronásledován člověkem, nebo žije-li v rušnějších oblastech, může přesunout těžiště své aktivity na soumrak a noc. Podobně jako jiné kuny je poměrně čilý a v průměru urazí 6,5–12 km denně. Dokáže výborně skákat. V zimě, když klesne teplota hluboko pod bod mrazu, může sobol na několik dní upadnout do jakéhosi klidového stádia, vzdáleně připomínajícího zimní spánek. Sobol je samotářské zvíře. Každý jedinec má jedno nebo více doupat a nor, které jsou obvykle umístěny pod kameny, padlými stromy nebo kořeny. V doupěti je hnízdo, jež je vystláno suchým listím a srstí.\n\nPáření probíhá nejčastěji od konce června do půlky srpna poté, co je odstaven jarní vrh mláďat. Projevuje se to zvýšenou hlasovou aktivitou samic, která láká samce, a vytvářením rýh a žlabů v zemi provázené častým močením samců. Páry pak nějakou dobu tráví spolu, hrají si, předstírají zápas. Březost se vyznačuje dlouhým obdobím klidu tzv. latence, kdy se plod nevyvíjí. To trvá zhruba 7 a půl měsíce. Skutečná březost pak probíhá asi 25–35 dní. Mláďata se rodí obvykle v dubnu. Počet mláďat je 1–7, nejčastěji však 2–4. Mláďata váží při narození zhruba 30 g. Samice je kojí 7 týdnů. Samice (výjimečně i samec) je pak ještě nějakou dobu krmí. Poté migrují a hledají si vlastní území. Mláďata pohlavně dospívají ve věku zhruba 2 let. Soboli se dožívají 8-18 let. Průměrný věk v zajetí chovaných jedinců je 15 let, v přírodě je to většinou podstatně méně. \"Dětská\" úmrtnost v divočině je vysoká a jen asi 5 % zvířat se dožije vyššího věku než 3 roky. I to je jeden z důvodů, proč má podstatně pomalejší obnovu populace než jiné druhy kun.\n\nTeritorium sobola má obvykle několik set hektarů, ale může mít až 6000 ha. Samec své území brání před ostatními samci, ale se samicemi může jeho část sdílet.\n\nSobol asijský je predátor a všežravec. Loví především malé hlodavce, různé druhy myší, myšic a hrabošů. Dále burunduky a veverky. Může si troufnout i na zajíce, králíky, lasice, hranostaje. Plazy loví spíše výjimečně. Poměrně často loupí ptačí vejce. Loví i nepozorné ptáky, nepohrdne ani hmyzem, např. vosami. Poměrně velkou část jeho potravy tvoří různá semena (hlavně borovice sibiřská – \"Pinus sibirica\") a bobule. Když je zima krutá, může si dělat zásoby ve svém doupěti.\n\nSobol je sice dobře vybaven na svou obranu - je mrštný, má ostré zuby a drápy a dobře běhá -, ale přesto má několik přirozených nepřátel. Soboly loví či zabíjí výr velký, orli a někteří další dravci. Může se stát kořistí své blízké příbuzné charzy žlutohrdlé nebo rosomáka. Mladé jedince dokáže zahubit kočka divoká či liška. Velcí predátoři jako rys nebo vlk jsou schopni zabít jedince jakéhokoliv věku.\n\nSobol trpí různými nemocemi a parazity. Někdy může mít organismus doslova zamořen parazitickými červy. Dále trpí na encefalitidu a střevní kokcidiózu. Je jedna z mála kunovitých šelem, u níž může epidemie vést k vymizení lokální populace (epizootie).\n\nKříženec sobola asijského a kuny lesní je nazýván kidas nebo kidus. Jedná se prakticky o jediného životaschopného a poměrně rozšířeného křížence mezi kunovitými šelmami, ačkoliv i ohledně jeho existence a zařazení stále panují určité pochybnosti. Kidasové se vyskytují především v oblasti Uralu. Samci jsou neplodní, samice mohou mít za jistých okolností potomky. Znakem kidasů je světlá hlava, ohraničená hrudní skvrna a proporce na pomezí obou zkřížených druhů. Nemusí však jít o pravidlo, někteří jedinci mohou být zcela osobití.\n\nSobol asijský patří mezi nejcennější kožešinová zvířata (spolu s ním ještě sobol americký, bobr, činčila, norek, vydra mořská, říční i severoamerická). To vedlo k tomu, že byl již od starověku hojně loven. Například v roce 1600 (Čerkassov uvádí 1594) poslal ruský car do Vídně 40 363 sobolích kožešin a v 18. století se jen na trzích v oblasti Uralu každoročně obchodovalo se statisíci kožešinami. Jeho lov byl ale tak intenzivní, že do začátku 1. světové války stál druh na pokraji vyhubení. Během 1. světové války vymizel ze severovýchodní Evropy. Vláda SSSR poté (1935) přistoupila k ochranným opatřením, sobol se začal chovat na farmách nejen pro kožešinu, ale i kvůli reintrodukci. Výsledkem bylo opětné namnožení zvířete ve volné přírodě a následné povolení řízeného lovu. V současnosti se na Sibiři loví minimálně 15 000 sobolů ročně. Dalších 10 000 – 20 000 \"vyprodukují\" kožešinové farmy. Na ochranu sobola v oblasti Bajkalu měl velký vliv ruský zoolog českého původu Zenon Francevič Svatoš (1886–1949). Podílel se na založení Barguzinského zapovědniku (rezervace), kde zavedl přísnou ochranu těchto v té době (1916) téměř vyhubených šelem, chytal pytláky a dohlížel na to, aby se soboli do oblasti vrátili zpět.\n\nAčkoliv byl masivně loven pro svou kožešinu a areál jeho rozšíření se fragmentoval, stále jde o početný druh a podle norem IUCN je veden jako málo dotčený. V jižních částech svého areálu je jeho populace více ohrožená. Celkový populační trend je neznámý. V současnosti se odhaduje celkový počet jedinců na 1–1,3 miliony.\n\nSoboli byli loveni do pastí, stříleni nebo pronásledováni pomocí loveckých psů. Když je sobol zahnán do úzkých, je velmi agresivní a psům se neohroženě postaví.\n\nSobol je zcela výjimečně chován jako domácí zvíře. Pokud je odebrán od matky včas, dá se do určité míry ochočit. V mladém věku je velmi hravý, mrštný, šplhavý a skákavý a tomu je třeba uzpůsobit jeho výběh. Když zestárne, většinu dne prospí a proleží, aktivní je převážně v noci.\n\nSobol je heraldickým zvířetem mnoha ruských oblastí a měst především ze Sibiře.\n\nV ČR není sobol chován v žádné zoologické zahradě ani zooparku.\n\n"}
{"id": "885610", "url": "https://cs.wikipedia.org/wiki?curid=885610", "title": "Leon Festinger", "text": "Leon Festinger\n\nLeon Festinger (8. května 1919 – 11. února 1989) byl americký sociální psycholog, známý především svou teorií kognitivní disonance, kterou prvně formuloval roku 1956 v knize \"When Prophecy Fails\" a za rok rozvinul v práci \"Theory of Cognitive Dissonance\". K jeho méně známým koncepcím patří teorie sociálního srovnávání, kterou formuloval roku 1954 či tzv. efekt blízkosti, který definoval roku 1950 spolu se svými studenty Stanley Schachterem a Kurtem Backem. Velmi se zasloužil o vstup experimentu do sociální psychologie, většina jeho teorií vznikla na základě experimentů s jeho studenty. Byl 5. nejcitovanějším psychologem ve 20. století. \n\nNarodil se v newyorském Brooklynu, v rodině židovských imigrantů z Ruska. Vystudoval psychologii na University of Iowa, byl zde žákem Kurta Lewina. Roku 1945 se stal Lewinovým asistentem na nově vzniklém \"Research Center for Group Dynamics\" na Massachusettském technologickém institutu (MIT). Směr výzkumu našel Festinger poměrně náhodou, když byl pověřen studií o vlivu stavu studentských kolejí na studenty. Právě zde si všiml zákonitosti tzv. efektu blízkosti. Po Lewinově smrti přemístil výzkumné centrum na Univerzitu do Michiganu (1948), posléze na univerzitu v Minnesotě (1951) a nakonec na Stanfordovu univerzitu (1955). Roku 1957 se stala známou jeho teorie kognitivní disonance a učinila ho široce proslulým intelektuálem, časopis \"Fortune\" ho krátce poté označil za jednoho z deseti nejvlivnějších vědců v USA. Přesto, poměrně náhle a nečekaně, roku 1964 zcela opustil sociální psychologii, jejímž se stal klasikem, s argumentem, že potřebuje \"injekci intelektuální stimulace\" a zamířil do zcela jiného oboru - do výzkumu vnímání barev. Odjel zpět do New Yorku, kde otevřel laboratoř pro takto zaměřený výzkum. Roku 1979 ji zavřel pro mnoho technických problémů, aniž by se mu podařilo dosáhnout ohlasu podobného tomu v bývalém oboru. V závěru života se částečně k sociální psychologii vrátil, zajímali ho však již makrosystémy: řešil otázky typu, jak vlastně vzniká komplexní společnost (kniha \"The Human Legacy\"), či co rozhoduje o tom, že nějaká myšlenka či inovace bude nebo nebude ve společnosti přijata, zvláště ho zajímalo, proč středověká západní civilizace přijala techniku, zatímco východní Byzantská říše nikoli. Tato jeho teoretická práce však již nebyla dokončena, ukončila ji jeho smrt roku 1989.\n\nTeorie efektu blízkosti říká, že fyzická blízkost je často mnohem více sociálně určujícím faktorem než blízkost názorová či světonázorová. Festinger si toho prvně povšiml při studiu studentských kolejí, kdy se spolu více přátelili lidé s podobným typem bydlení než lidé s podobnými postoji k životu. Tato zákonitost dle Festingera platí obecně. (Příklad: voliči KSČM v Praze jsou kulturně a sociálně zřejmě bližší voličům ODS v Praze než voličům KSČM z Bruntálu, a zřejmě by běžná interakce mezi nimi byla snazší než s názorově blízkými, ale kulturně vzdálenými severomoravany).\n\nTeorie kognitivní disonance říká, že lidé častěji změní své názory a postoje, než by změnili své chování. Festingera zajímalo, jak lidé řeší situaci, kdy v jejich postojích existuje nějaký rozpor, disonance – povšiml si přitom, že ve většině rozhoduje jejich současné chování. Pokud jeden z protikladných názorů vyžaduje změnu chování, lidé raději pozmění či potlačí názor. (Příklad: pokud někomu chutná maso a je zvyklý ho jíst a zároveň má pochybnosti o tom, zda je pojídání masa etické, v drtivé většině případů potlačí své pochybnosti či poopraví etický postoj („je to ale nutné pro zdraví, je to přirozené atp“.), než by přestal maso jíst. \n\nZajímavostí je, že Festinger kognitivní disonanci objevil při studiu malé apokalyptické sekty vedené Dorothy Martinovou, která věřila, že přijímá zprávy od mimozemšťanů, kteří ji varovali před koncem světa. Festinger a jeho žáci se stali členy sekty, aby ji mohli důkladně prozkoumat. Martinová určila konec světa na 21. prosince. Když se nedostavil, oznámila, že svět zachránily proudy světla, které vycházely z členů sekty. Festinger a jeho tým byli mimořádně překvapeni tím, že víra členů sekty tím nebyla nijak narušena, byla naopak \"posílena\" – raději změnili své vědomí než zjevně nesmyslné chování, povšiml si Festinger a připravil posléze řadu experimentů, které měly tuto základní zákonitost ověřit.\n\n"}
{"id": "885614", "url": "https://cs.wikipedia.org/wiki?curid=885614", "title": "LZ78", "text": "LZ78\n\nLZ78 je slovníková kompresní metoda, kterou v roce 1978 publikovali Abraham Lempel a Jacob Ziv. Metoda je nástupcem LZ77, na rozdíl od které ale nemá pohyblivé okno, ale jen vyhledávací okno a slovník. Slovník obsahuje fragmenty nekomprimovaného souboru. Každý řetězec ve slovníku má svůj index (identifikátor). Kompresor hledá ve vyhledávacím okně nejdelší řetězec obsažený ve slovníku. Čte tedy vstupní tok symbol po symbolu až do okamžiku, kdy načte symbol, který způsobí neshodu. Značky produkované touto kompresní metodou mají tvar (index, symbol), kde index je ukazatel na řetězec ve slovníku a symbol je následující symbol, který způsobil neshodu. Každá taková značka udává nový řetězec, který se umístí do slovníku. Slovník je na počátku komprese prázdný. Dekodér buduje svůj slovník ve shodě s kodérem.\n\nMetoda je náročná na paměť, což lze řešit různě. Vhodná datová struktura k udržování slovníku je trie.\n\n"}
{"id": "885620", "url": "https://cs.wikipedia.org/wiki?curid=885620", "title": "Seznam medailistek na mistrovství světa v klasickém lyžování (skoky na lyžích – ženy)", "text": "Seznam medailistek na mistrovství světa v klasickém lyžování (skoky na lyžích – ženy)\n\nOd roku 2009.\n\nOd roku 2019.\n\nOd roku 2013.\n\n"}
{"id": "885622", "url": "https://cs.wikipedia.org/wiki?curid=885622", "title": "Abbás II. Hilmí", "text": "Abbás II. Hilmí\n\nAbbás II. Hilmí, arabsky ‏عباس حلمي الثاني‎, (14. července 1874, Alexandrie – 20. prosince 1944, Ženeva) byl poslední egyptský chediv, který vládl v období 1892 až 1914.\n\nAbbas Hilmí II. byl synem chediva Tawfiqa. Vzdělával se na vojenské akademii Theresianum ve Vídni. V roce 1892 výuku přerušil a vrátil se do Egypta, aby převzal vládu po zemřelém otci.\n\nEgypt byl již od roku 1882 pod kontrolou Velké Británie, vazby na Osmanskou říši ale nebyly ukončeny. Abbás II. byl formálně vazalem Osmanů. Britská vláda byla zastoupena generálním konzulem, který byl faktickým vládcem země.\n\nChadiv podporoval protibritské opoziční hnutí a byl proto v roce 1914 Brity sesazen a odešel do exilu.\n\nJeho nástupcem se stal Husajn Kámil (1914–1917).\n\n"}
{"id": "885625", "url": "https://cs.wikipedia.org/wiki?curid=885625", "title": "Matěj Hybš", "text": "Matěj Hybš\n\nMatěj Hybš (* 3. ledna 1993, Praha, Česká republika) je český fotbalový obránce, od září 2017 hráč klubu FC Slovan Liberec.\n\nMatěj Hybš je odchovancem Sparty Praha. V 1. lize debutoval ve 3. kole sezóny 2012/13 12. srpna 2012 v zápase proti domácímu Slovácku. Na hřiště se dostal na několik závěrečných minut, Sparta vyhrála 4:1.\n\nV základní skupině I Evropské ligy 2012/13 byla Sparta Praha přilosována k týmům Olympique Lyon (Francie), Ironi Kirjat Šmona (Izrael) a Athletic Bilbao (Španělsko). 8. listopadu 2012 v odvetě s Ironi Kirjat Šmonou v Izraeli (hrálo se na stadionu v Haifě) nastoupil Matěj Hybš v základní sestavě a byl u remízy 1:1. Poslední zápas základní skupiny I proti Bilbau absolvoval v základní sestavě 6. prosince 2012, díky remíze 0:0 pražský celek získal ve skupině celkem 9 bodů (postup měl již jistý v předchozím kole). Do jarního šestnáctifinále byl Spartě přilosován anglický velkoklub Chelsea FC, Hybš nastoupil 14. února 2013 v Praze v základní sestavě, pražský celek podlehl doma soupeři 0:1 gólem mladého brazilského fotbalisty Oscara. Představil se i v odvetě šestnáctifinále 21. února 2013 na Stamford Bridge, Sparta dlouho vedla 1:0, ale naději na prodloužení neudržela, ve druhé minutě nastaveného času inkasovala vyrovnávací gól na 1:1 z kopačky Edena Hazarda a po domácí prohře 0:1 z Evropské ligy vypadla.\n\nV sezóně 2013/14 slavil se Spartou Praha zisk ligového titulu již ve 27. kole 4. května 2014. Na jeho pozici levého beka hrával většinou Costa Nhamoinesu. 17. května 2014 získal se Spartou double po výhře 8:7 v penaltovém rozstřelu ve finále Poháru České pošty proti Viktorii Plzeň.\n\nKoncem srpna 2014 odešel na hostování do FC Vysočina Jihlava. V létě 2015 se vrátil do Sparty. V Jihlavě vstřelil během hostování svou první ligovou branku v kariéře. Celkem za klub odehrál 23 ligových utkání.\n\nV únoru 2016 odešel na 18měsíční hostování do FK Jablonec, zájem o něj potvrdil sportovní ředitel klubu Ivan Horník. V Jablonci se prosadil a tak si ho Sparta po roce hostování stáhla zpět a povolala do zimní přípravy.\n\nV nabitém kádru Sparty nedostával na začátku sezóny 2017/18 pod italským trenérem Andreou Stramaccionim příležitost a tak v září 2017 odešel na přestup do Slovanu Liberec.\n\nMatěj Hybš působil v mládežnických reprezentacích České republiky od kategorie do 16 let. Za reprezentaci do 21 let nastupuje od 14. listopadu 2012, kdy debutoval v přátelském utkání proti hostujícímu Švédsku (remíza 1:1).\n\nZúčastnil se domácího Mistrovství Evropy hráčů do 21 let 2015 konaného v Praze, Olomouci a Uherském Hradišti.\n\n"}
{"id": "885630", "url": "https://cs.wikipedia.org/wiki?curid=885630", "title": "Čaj (nápoj)", "text": "Čaj (nápoj)\n\nV českých zemích je pojem čaj označení nejen pro čaj připravený louhováním lístků rostliny čajovníku v horké vodě, ale i pro nápoje připravené spařením sušeného, případně rozemletého ovoce, bylin či jiných částí rostlin.\n\nČaje z rostlin byly známy již od nepaměti, pro jejich označení se používal pojem odvar, příp. nálev. Tyto nápoje se používaly nejen k běžnému pití, ale zejména v lidovém léčitelství. K jejich přípravě sloužily byliny (bylinné čaje), ovoce (např. sušená jablka), plody keřů (např. šípek), květy stromů (např. lipový květ), části stromů (např. dubová kůra), listy (např.listy borůvky) apod. Čaj z čajovníku se poprvé objevil v Evropě v 17. století, do běžných českých domácností se dostal až v 2. polovině 19. století.\n\nSlovo čaj bylo převzato do spisovné češtiny počátkem 19. století, když postupně vytlačovalo původní výraz \"„thé“\", který byl používán pro odvary hlavně z léčivých bylin, (např. z lipových květů: \"„lipové thé“\"). Později (ve 20. století) byl pojem „thé“ zcela vytlačen.\n\nČaje byly dříve prodávány v obchodech či v lékárnách v sypkém balení v sáčcích nebo krabičkách. Od šedesátých let 20. století se začaly v Československu používat čaje ve smáčecích sáčcích. K rozvoji pití čaje a vzniku čajoven došlo v Československu po roce 1989, kdy se uvolnily hranice a začal se dovážet čaj z různých částí světa. Od té doby též vzrostla popularita ovocných čajů, jejichž podíl na celkové spotřebě čajů v Česku roste. Došlo k rozvoji výroby čajových směsí např. v kombinaci sušeného ovoce a bylin. Většina spotřebitelů nakupuje čaje v hypermarketech, avšak své spotřebitele mají i specializované obchody. Některé čaje je možné koupit pouze v lékárnách, protože se jedná o registrovaná léčiva.\n\nPravidla pro uvádění čaje do oběhu v ČR stanoví v současné době zákon č. 110/1997 Sb., ve znění pozdějších předpisů, pravidla pro obecné označování potravin obsahuje vyhláška č. 113/2005 Sb. a podrobnější pravidla pro čaj jsou uvedena ve vyhlášce č. 330/1997 Sb., ve znění pozdějších předpisů. Tato benevoletní pravidla umožňují, že výrobci mohou nazývat ovocné čaje dle plodů, kterých je však ve výrobku minimum. V těchto ovocných čajích bývají hlavní ingrediencí levné složky, jako např. sušená jablka, ibišek, šípek, bezinka apod., tato směs bývá doplněna minimem originálního ovoce a příslušně aromatizována. Tak např. \"ovocný čaj Borůvka\" může obsahovat pouze 3% borůvek, \"ovocný čaj Malina\" pouze 1% malin apod. Existují i poctivé čaje, které se vyrábějí pouze z originálních surovin. Tyto produkty se však prodávají spíše ve specializovaných obchodech.\n\nČaj se většinou připravuje jako teplý nápoj. Někdy se však do něj přidává i malé množství alkoholu, jako např. rum nebo slivovice. Je známý i ledový čaj, který se u nás rozšířil zejména po roce 1989 díky jeho průmyslové produkci. Tento čaj se připravuje silnější, než normální, po vyluhování se osladí cukrem nebo medem, přidá se do něj citrónová šťáva a vychladí se buď ledem nebo v mrazáku. Průmyslově vyráběné ledové čaje však bývají špatné kvality, obsahují většinou méně než 0,2 % čajového extraktu. \n"}
{"id": "885631", "url": "https://cs.wikipedia.org/wiki?curid=885631", "title": "Dějiny poštovních známek a poštovnictví v Československu", "text": "Dějiny poštovních známek a poštovnictví v Československu\n\nToto je přehled dějin poštovních známek a poštovnictví v Československu.\n\nČeskoslovensko byl stát ve střední Evropě, který započal svoji existenci v říjnu 1918, kdy byla vyhlášena nezávislost na Rakousko-Uhersku, a který zanikl v roce 1992. Mezi léty 1939 a 1945 však stát kvůli násilnému rozdělení a částečnému začlenění do nacistického Německa de facto neexistoval. V tomto období však stále přetrvávala československá exilová vláda. 1. ledna 1993 došlo k poklidnému rozdělení na Českou a Slovenskou republiku.\n\nPřed vznikem první Československé republiky byly užívány rakousko-uherské známky, které zůstaly v platnosti až do 15. března 1919.\n\nPrvní známky byly vydány v roce 1918. Na emisi Hradčany je vyobrazen Pražský hrad, za kterým vychází slunce jako symbol zrodu nového státu, přestože ve skutečnosti za Hradem nevychází. Známky navržené secesním malířem Alfonsem Muchou byly vybrány z více jak deseti návrhů. Mucha zvolil motiv hradu, protože: \nByly vydány dvě různé série, kdy každá obsahovala 53 různých známek, které se dají rozčlenit na pět typů. V první sérii je nápis \"Pošta Česko-Slovenská\" uspořádán po stranách a na vrcholu, zatímco ve druhé sérii je nápis \"Česko-Slovenská\" v jedné řadě pod hlavním vyobrazením Hradu. Různé typy vykazují jemné rozdíly v návrhu, rovněž se vyskytuje několik chyb včetně vad a nedostatků způsobených vadnými nebo rozdílnými tiskovými deskami. V následných emisích již lze nalézt méně variací, neboť se výtvarníci, rytci i tiskárny postupně zlepšovali.\nNa první z několika známek je vyobrazen první československý prezident Tomáš Garrigue Masaryk, v roce 1920 následovaly další tři známky s nominální hodnotou 125 h, 500 h a 1000 h navržené Maxem Švabinským. Ve stejném roce byly rovněž vydány dvě alegorické série: jedna s vyobrazením stylizovaného poštovního holuba se šesti nominálními hodnotami označovaná jako \"Holubice\", a druhá označovaná jako \"Osvobozená republika\" s deseti nominálními hodnotami, na které je vyobrazena žena přetrhávající řetězy poroby. Obě tyto série existují také v protichůdných dvojicích díky návrhu soukromé společnosti tisknout známkové sešitky – tato společnost chtěla prostor mezi tiskem uprostřed dvojstrany použít k reklamě a nabídla se zaplatit i náklady na tisk. Avšak ačkoli byly známky vytištěny, k sestavení známkových sešitků nikdy nedošlo.\nZásadní podíl na kvalitě československých známek měla Státní tiskárna cenin, v níž pracovali rytci Karel Seizinger a Bohumil Heinz. Výuku ocelorytiny zajišťovala hlavně Česká grafická unie. První československou známkovou tvorbu proslavili výtvarníci jako Jakub Obrovský nebo Vratislav Hugo Brunner. \n\nV letech 1919 a 1920 vydávala československá armáda na Sibiři známky pro vojenské pošty a pro užití na sibiřské železnici.\n\nV roce 1920 byly československé známky přetištěny \"S O 1920\" (Silesia Orientale – Východní Slezsko) pro užití v Českém Slezsku, sporném území na pomezí Československa a Polska. Polské známky byly přetištěny \"S.O. 1920\".\n\nNěmecký protektorát existoval na území Čech a Moravy mezi 16. březnem 1939 a 8. květnem 1945. V tomto období bylo vydáno více jak 100 známek, včetně výplatních i pamětních známek, dobročinných příplatkových známek, novinových známek nebo známek úředních. Po květnu 1945 bylo vydávání československých známek znovu obnoveno.\n\nToto období patřilo k nejvýznamnějím v dějinách poštovnictví, především díky množství emisí, pestrosti jejich námětů a kráse výzdoby československých známek, které se staly vyhledávaným sběratelským artiklem v celém světě. Mezi výtvarné návrhy se dostala díla předních výtvarníků, jakými byli již od první republiky Max Švabinský a po roce 1945 František Tichý, Antonín Strnadel, Karel Svolinský či Jaroslav Benda. V 60. až 80.letech letech jako návrháři známek vynikli Cyril Bouda, Josef Liesler, Zdeněk Sklenář, Kamil Lhoták, Albín Brunovský, grafici Jaroslav Šváb, Milan Hegar, Ivan Strnad či Oldřich Kulhánek, z žen vynikly Ludmila Jiřincová či Anna Podzemná-Suchardová. Na známkách vycházely reprodukce slavných děl domácího i světového malířství z galerií. Mezi nimi vynikla například Dürerova Růžencová slavnost, Tizianova Toaleta mladé ženy nebo Guernica od Pabla Picassa. \nZárukou úspěchu čsl. známek byla rovněž kvalita rytiny. Tu prováděli vynikající čeští rytci, například Jaroslav Goldschmied, Jindra Schmidt (Jindřich Schmidt), Josef Herčík, Bedřich Housa, Jiří Švengsbír nebo Ladislav Jirka, Jan Mráček a Miloš Ondráček. Od 60.let k atraktivitě přistoupil kvalitní vícebarevný soutisk. K dispozici je kompletní katalog československých známek. \nPoslední československá známka byla vydána 18. prosince 1992 v emisi \"Den československé známky\".\n\n\n\n"}
{"id": "885632", "url": "https://cs.wikipedia.org/wiki?curid=885632", "title": "Výsledky českých reprezentantů v judu 2013", "text": "Výsledky českých reprezentantů v judu 2013\n\nTento článek uvádí výsledky českých reprezentantů v judu na velkých světových podnicích za rok 2013.\n\nTurnaje v judu:\n\n\"výsledky z mistrovství světa\"\n\n\"výsledky z LU2013\"\n\n\"výsledky z mistrovství Evropy\"\n"}
{"id": "885638", "url": "https://cs.wikipedia.org/wiki?curid=885638", "title": "Seznam medailistů na mistrovství světa v klasickém lyžování – skoky na lyžích muži", "text": "Seznam medailistů na mistrovství světa v klasickém lyžování – skoky na lyžích muži\n\nOd roku 1925.\n\nOd roku 1962.\n\nOd roku 1982.\n\n1984 Extra World Championships in Engelberg, Švýcarsko as the team event was not on the program for the ZOH 1984 v Sarajevu.\n\n\n"}
{"id": "885641", "url": "https://cs.wikipedia.org/wiki?curid=885641", "title": "Salesius Mayer", "text": "Salesius Mayer\n\nSalesius Anton Mayer (28. května 1816 Liščí – 19. listopadu 1876 Osek) byl v letech 1875–1876 v pořadí 43. opatem cisterciáckého kláštera v Oseku u Duchcova.\n\nNarodil se jako Anton Mayer v původně samostatné obci Liščí (součást Lipové). Skrze matku, rozenou Frindovou, byl příbuzný s litoměřickým biskupem Antonem Frindem a pražským světícím biskupem Wenzelem Frindem. Po absolvování gymnázia a filozofického kurzu v Praze ve svých dvaceti letech vstoupil do kláštera v Oseku. Zde přijal řeholní jméno \"Salesius\". V roce 1841 byl vysvěcen na kněze a v roce 1844 byl promován doktorem teologie. Po studiu orientální dialektiky a Starého zákona se stal profesorem na olomoucké teologické fakultě, od roku 1853 pak profesorem v Praze. Zde byl v následujících letech opakovaně volen děkanem a ve studijním roce 1873−1874 zastával funkci rektora. Od roku 1853 byl poradcem kardinála Schwarzenberga, s nímž se také účastnil 1. vatikánského koncilu. V roce 1875 byl zvolen opatem oseckého kláštera. Do dějin kláštera výrazněji nezasáhl, protože již o rok později v Oseku zemřel na následky mrtvice. Komunita na jeho místo zvolila Ignatia Krahla.\n\n\n\n"}
{"id": "885643", "url": "https://cs.wikipedia.org/wiki?curid=885643", "title": "Nouzová situace", "text": "Nouzová situace\n\nNouzová situace je 14. epizoda 3. řady sci-fi seriálu Hvězdná brána.\n\nSG-1 se vrací z mise a všimne si zvýšené bezpečnosti na základně, ale je jim řečeno, že to je jen opatření kvůli chemické sloučenině tetrachloroethylen, která unikla na podlaží 23. Nicméně, jakmile přijdou na ošetřovnu, jsou jim okamžitě podány sedativa a upadnou do bezvědomí.\n\nTeal'c se později probudí a vidí Dr. Fraiserovou a Generála George Hammonda mluvit s neznámými cizinci o invazi na Zemi. Teal'c předstírá bezvědomí, poté přemůže seržanta Silera a osvobodí Carterovou. Jejich únik byl odhalen a Teal'c je zajat, ale Carterová uniká ze základny SGC. Carterová kontaktuje plukovníka Maybourna, aby jí pomohl a on souhlasí se setkáním na veřejném místě.\n\nKdyž se Carterová s Maybournem setká, jsou přítomni i plukovník Jack O'Neill a Dr. Daniel Jackson. Caretrová je informovaná o tom, že zřejmě trpí účinky z tetrachloroethylenu, které můžou způsobit paranoidní halucinace. Carterová neochotně souhlasí s návratem na základnu. V letadle, při letu zpět do SGC, si Caretrová všimne, že O'Neillova postava bliká. Carterová se zmocní Maybournovy zbraně a zabije O'Neilla a majora Davise. Tím odhalí jejich skutečnou podobu vetřelců. Poté Caretrová nalézá malý disk napojený na hruď vetřelce a umísťuje jej na sebe, získává tak Danielovu podobu. Další zařízení spojuje vetřelce s myšlenkami kopírované osoby.\n\nMezitím, se skutečný O'Neill a Davis vzbudí v SGC pověšení u stropu. Další členové personálu SGC jsou pověšeni vedle nich a v bezvědomí. O'Neill s Davisem sledují falešnou Fraiserovou, jak prohlíží jednoho člena personálu SGC zařízením, které přenese jeho podobu vetřelci.\n\nO'Neill a Davis se osvobodí. Caretrová infiltruje základnu přestrojená za Daniela a nalézá O'Neilla a Davise. Informuje je, že Maybournova NID se připravuje k útoku na základnu. Musí tedy najít způsob jak narušit přestrojení vetřelců. Caretrová naznačuje, že incident v letadle byl možná způsoben zvukem s určitou frekvencí vygenerovanou motory. Caretrová vytvoří duplikát zvuku a vysílá jej po celé základně, odhalující tak vetřelce. Když Maybournovi vojáci obsadí SGC, vetřelci prchnou skrze Hvězdnou bránu. Mnoho z nich uniklo, ale Caretrová zavře bránu. Uvěznění zbývající vetřelci aktivují autodestrukční zařízení a sami sebe zničí. Poté se probouzí všichni uvěznění členové personálu SGC. Carterová navrhne, aby pro příště byl při každém návratu SG týmu preventivně spuštěn zvuk narušující podobu vetřelců.\n"}
{"id": "885644", "url": "https://cs.wikipedia.org/wiki?curid=885644", "title": "Paul Abel", "text": "Paul Abel\n\nPaul Abel (21. března 1874, Vídeň - 10. května 1971, Londýn) byl britský právník rakouského původu.\n\nPo maturitě studoval právo na vídeňské univerzitě a v roce 1899 promoval. Stal se společníkem v advokátní kanceláři Adolfa Bachracha a v roce 1904 byl jmenován dvorním a soudním advokátem. V roce 1938 emigroval do Londýna a stal se poradcem pro mezinárodní právo a spoluvytvářel systém autorského a patentního práva.\n\n\n"}
{"id": "885646", "url": "https://cs.wikipedia.org/wiki?curid=885646", "title": "Mistrovství světa v rychlobruslení juniorů 2013", "text": "Mistrovství světa v rychlobruslení juniorů 2013\n\nMistrovství světa v rychlobruslení juniorů 2013 se konalo ve dnech 22.–24. února 2013 na otevřené rychlobruslařské dráze Arena Ritten v italské vesnici Klobenstein v obci Ritten. Celkově se jednalo o 42. světový šampionát pro chlapce a 41. pro dívky.\n\nČeskou výpravu tvořily Eliška Dřímalová, Natálie Tauchenová a Nikola Zdráhalová.\n\nZávodu se zúčastnilo 14 týmů. První čtyři týmy z kvalifikace postoupily do dvou finálových jízd.\n<nowiki>*</nowiki> Sæves startoval v kvalifikaci, ve finále jej nahradil Furnée\n\nZávodu se zúčastnilo 32 závodníků.\n\nZávodu se zúčastnilo 13 týmů. První čtyři týmy z kvalifikace postoupily do dvou finálových jízd.\nZávodu se zúčastnilo 26 závodnic.\n"}
{"id": "885651", "url": "https://cs.wikipedia.org/wiki?curid=885651", "title": "Solomon Asch", "text": "Solomon Asch\n\nSolomon Eliot Asch (14. září 1907 Varšava – 20. února 1996) byl polsko-americký sociální psycholog židovského původu.\n\nByl 41. nejcitovanějším psychologem ve 20. století. Zajímaly ho především problémy vytváření dojmů, získávání prestiže ve skupině či šíření konformity ve skupině. Dospěl k závěrům, že skupina či sociální celek dominuje svým částem a zásadně ovlivňuje jejich charakter – tím se zařadil do širšího proudy gestaltismu. Zdůrazňoval, že žádný akt jedince nelze pochopit bez jeho sociálního kontextu. Nejznámějším se staly jeho experimenty, které dokazovaly, jak skupina ovlivňuje názory jedince, a jak je jedinec se skupinou konformní.Jeho hlavním mentorem byl Max Wertheimer, následně byl jeho žákem Stanley Milgram.\n\nAsch žil i pracoval nadále v New Yorku. Vzal si za manželku Florence se kterou měl syna Petera, který se narodil když žili v Brooklynu. Syn Peter se stal učitelem ekonomie na Rutgerské univerzitě, kde Solomon Asch také učil.\n\nAsch měl úspěšnou kariéru jako psycholog, která trvala půl století. Poté, co držel celou řadu pedagogických pozic v New Yorku, a to i na Brooklyn College a New School for Social Research, učil 19 let na Swarthmore College, kde působil se skupinou předních psychologů, včetně Wolfganga Köhlera. Asch také působil jako profesor a ředitel Ústavu pro kognitivní studia na Rutgers University od roku 1966 do roku 1972, po kterém se připojil k fakultě University of Pennsylvania jako profesor v roce 1972, kde působil jako emeritní profesor do roku 1979.\n\nAschovy výzkumy byly zaměřené na dopad sociálního kontextu na naše vnímání a chápání světa. Jeho nejslavnější studie byly o shodách. Vyprávěl časné zkušenosti z dětství v Polsku, které měl jako inspiraci pro tuto práci. Jako malý chlapec se při oslavách Pesachu zeptal pro koho je ta sklenice vína na stole, která tam byla navíc. Bylo mu řečeno pro proroka Elijáše. Myslel si, že Elijáš to víno doopravdy pije. V očekávání měl dojem, že hladina velmi pomalu klesá.\n\nS výzkumem začal v roce 1930, kdy se Adolf Hitler dostal k moci a společenskému vlivu, ve formě propagandy a indoktrinace. Na základě jeho studií, Asch zjistil, že propaganda je nejefektivnější, když jsou nevědomosti a strach kombinovány. Zastával názor, že \"lidé hledají pravdu místo lží, a to ačkoli oni mohou být uvedeni v omyl do politováníhodných akcí lidé budou jednat v dobré cestě, po obdržení příslušného údaje.\"\n\nAsch sloužil jako prezident divize osobnosti a sociální psychologie Americké psychologické asociace a jako předseda Výboru pro akademickou svobodu v roce 1957. Byl také zástupce šéfredaktora časopisu Psychological Review od roku 1957 do roku 1962, a také získal řadu ocenění, včetně Nicholas Murray Butler medaile z Columbia University v roce 1962 a významný vědecký přínos Award od American Psychological Association v roce 1967.\n\nPři studiu známém jako Prestige Suggestion ( prestižní návrh) manipuloval Asch s citáty. Jedním z nich byl \"\"I hold it that a little rebellion, now and then, is a good thing, and as necessary in the political world as storms are in the physical.\"\" což v překladu znamená: \"Zastávám názor, že malá bouře je dobrá věc a je tu a tam potřebná jak v politickém světě, tak ve světě fyzickém\". Asch ukázal, že Američtí studenti více souhlasili s tímto citátem když byl přičítán Jeffersonovi než když byl přičítán Leninovi. Lenin chtěl krev zatímco Jefferson politiku, proto Asch pomohl vyvinout hlavní pohled na moderní sociální psychologii: \"chování není zodpovědné za svět tak, jak je, ale za svět jak je vnímán.\"\n\nAschova učebnice Sociální psychologie, která je ztělesněním jeho teorií patří mezi nejznámější práce v oblasti psychologie. Představuje v ní hlavně teorii konformity a řeší zásadní otázky týkající se lidské přirozenosti a řeší základní otázky v oblasti sociální psychologie. Používal hlavní psychologické teorie a posuzoval jejich vliv na myšlení a vyhodnocoval jejich přínosy a omezení. Po vydání tato kniha představila revoluci v myšlení a je stále vysoce relevantní k problematice sociální psychologie dnes.\n\nNejznámější Aschův experiment je test konformity z roku 1951. Samotný název konformita znamená změnu v názorech nebo chování člověka, jako důsledek reálného nebo domnělého tlaku osoby nebo skupiny osob. Vybrané osoby měli za úkol vybrat ze tří čar tu, která byla stejně dlouhá jako referenční čára a výsledek měli vyslovit nahlas před ostatními.\n\nExperiment probíhal ve skupinkách, kde byl pouze jeden skutečný účastník a zbytek byli pomocníci Aschova experimentu. Tito pomocníci odpovídali z větší části špatně, tak aby ovlivnili úsudek zkoumané osoby. Jako stejně dlouhou čáru vybrali tu, která byla odlišná. Přičemž zkoumané osoby poté odpovídali ve větší míře špatně. Což se jednoznačně jedná o projev konformity.\n\nRozdělujeme tři typy sociální konformity:\n\n\nPokud se jednalo o test, který byl proveden o samotě, zkoumané osoby chybovaly zřídka kdy. Ve skupině, která odpovídala sama za sebe, neudělalo žádnou chybu 95 %. Vlivem skupinového tlaku neudělalo chybu pouze 25 %. Účastníci se chovali takto jen v případě, že ostatní odpovídali jednotně, když měli Aschovi pomocníci odpovídat správně, procento konformovaných rapidně kleslo.\nOpakování tohoto experimentu po 30 letech z roku 1980 přineslo odlišné výsledky. Domnívali se, že zkoumané osoby nebyly tak konformní jako v Aschově experimentu. Udávali správné odpovědi, takové jaké si doopravdy mysleli.\n\nProč odpovídali špatně? Většina řekla v rozhovoru se samotným experimentátorem Aschem, že nevěřila odpovědím, ale odpověděli tak proto, že nechtěli být považováni za divné. Pouze několik tázaných řeklo, že věřili skupině.\n\n"}
{"id": "885653", "url": "https://cs.wikipedia.org/wiki?curid=885653", "title": "Teresa Medeiros", "text": "Teresa Medeiros\n\nTeresa Medeiros (1962) je americká autorka historických milostných románů. Předtím než se začala plně věnovat psaní se nějakou dobu živila jako zdravotní sestřička. Svůj první román napsala v 21 letech a od té doby bylo vytištěno přes 10 milionů jejích knih ve více než 17 jazycích. Romantické příběhy píše proto, že v nich ráda nechává ožít svou víru v sílu lásky a ve šťastný konce.\n\nTeresa žije v Kentucky se svým manželem a dvěma kočkami (\"Willow\" a \"Buffy přemožitelkou myší\"). S manželem jsou bezdětní, rádi jezdí na kole a pořádají soukromé pikniky. Teresa má slabost pro bizarní věci a mezi její oblíbené seriály patří např. Star Trek nebo Ztraceni.\n\nMnoho z jejích knih je uspořádáno do sérií\n\n\n\n\n\n\n\n\n\n"}
{"id": "885654", "url": "https://cs.wikipedia.org/wiki?curid=885654", "title": "Záminka (Hvězdná brána)", "text": "Záminka (Hvězdná brána)\n\nZáminka je 15. epizoda 3. řady sci-fi seriálu Hvězdná brána.\n\nGoa'uld Klorel havaruje při přistání na planetě Tollana poté co je jeho flotila zničena v bitvě. Klorel, syn Vládce soustavy Apophise, si vzal tělo Skaary jako hostitel. Tolláni mají soud zvaný \"Triad\"', který má sloužit k tomu, aby se rozhodlo, kdo má mít výhradní kontrolu nad Skaaraovým tělem.\n\nČlenka Tollánské Curie Travell předsedá slyšení. Dr. Daniel Jackson a plukovník Jack O'Neill jsou zde jako Archoni (obhájci) pro Skaaru a Goa'uld Lord Zipacna je Archonem pro Klorela. Noxská dívka Lya je zde jako třetí, neutrální, Archon. Tolláni instalují zařízení potlačující symbionta na hruď Skaary/Klorela, dovolující dovolující oběma stranám mluvit svobodně.\n\nJackson a O'Neill argumentují, že Goa'uld je parazitní vetřelec v nevinném lidském těle, a že jedině Skaara má na něj právo. Lord Zipacna argumentuje, že Goa'uldi se dívají na lidi jako nižší bytosti, stejně jako se lidé chovají k dobytku nebo dalším zvířatům.\n\nMezitím, major Samantha Carterová a Teal'c objeví že Zipacnovi Jaffové označují Tollánské Iontové kanóny jako cíle pro útok. Informují Curii, ale Tolláni se tím neznepokojují. Soud ukončí Lya vydávající rozhodující hlas ve prospěch Skaary. Tok'rové jsou pak vyzváni, aby odstranili Klorela, jakmile bude volný může si jít vyhledat nového hostitele.\n\nIhned poté, Zipacna použije komunikační zařízení a nařizuje blízkému Ha'taku zničit Tollánské iontové kanóny. Nicméně, útok na Tollány selhává, když SG-1 zničí Goa'uldskou mateřskou loď s iontovým kanónem, které na žádost Teal'ca ukryla Lya. Tolláni jsou poprvé velmi vděčni SG-1 za záchranu.\n"}
{"id": "885656", "url": "https://cs.wikipedia.org/wiki?curid=885656", "title": "Queer", "text": "Queer\n\nQueer je zastřešující výraz pro seskupení sexuálních menšin a také popis vznikajícího teoretického modelu, který se vyvinul z lesbických a gay studií, popisující sexuální orientaci, genderové identity nebo genderové vyjádření, které neodpovídá heteronormativní společnosti. Pojem Queer má sociopolitický význam a je většinou preferován aktivisty, kteří odmítají tradiční genderové identity, těmi, kteří odmítají dané sexuální identity jako je gay, lesba, bisexuál a konečně těmi, kteří se cítí utlačovaní heteronormativy většinové kultury. Některými lidmi je však tento termín stále považován za urážlivý a homofobní.\nNejčastějším symbolem organizací leseb, gayů, bisexuálů a transgenderů (LGBT) je převrácený růžový trojúhelník, který je výrazem homosexuálního (Queer) odboje, hrdosti a jejich práv. Tento symbol byl původně užíván nacisty k označování homosexuálů v koncentračních táborech a queer komunita jej převzala jako symbol ztotožnění s vlastní sexuální orientací. \n\nQueer studia (v angl. queer studies) jsou kritické teorie založené na studiu problematiky sexuální orientace a genderové identity, obvykle zaměřené na ty, kteří vybočují ze společensky ustavovaných kategorií, kteří nejsou heteronormativní, heterosexuální a genderově binární a na jejich kulturu. Univerzity označují tuto oblast také jako studia sexuální rozmanitosti, studia sexuality nebo LGBTQ studia (Q jako „Questioning“=zvídavý nebo Queer). Queer studia jsou dynamicky rostoucí obor, který vzešel z feministických studií.\n\nTeorie Queer (v angl. Queer theory) je oblast post-strukturalistické kritické teorie, která se objevila na počátku 90. let z oblasti Queer studií a feministických studií. Vzhledem k tomu, že gay/lesbické studie zaměřují svá šetření na „přirozené“ a nepřirozené“ chování s ohledem na homosexuální chování, Queer teorie rozšiřuje své zaměření tak, aby zahrnovala jakékoliv sexuální aktivity nebo identity, které spadají do normativních a deviantních kategorií.\n\"„Termín teorie Queer vytvořila teoretička Teresa de Lauretis, která ho užila ve svém úvodu ke speciálnímu vydání časopisu differences (A Journal of Feminist Cultural Studies) v roce 1991. Mezi nejčastější cíle zkoumání patří společensko-kulturní konstrukce sexuálních identit (podmíněnost genderu a sexuality), otázky týkající se původu lidské sexuality, které zahrnují spory mezi dvěma stanovisky: esencialistickým (idea identity jako něčeho daného, přirozeného) a konstruktivistickým (identita je nestálá, mění se na základě kontextu), kritika heteronormativní společnosti atd. Queer teorie zcela odmítá uznání identity jako něčeho stabilního, neměnného a „přirozeného“, naopak identita je v jejím pojetí rozmanitá, fluidní, nestálá, přičemž inspirací pro tato tvrzení je poststrukturalistická konstrukce subjektivity.“\"\n\nTermín Queer se velmi často objevuje i v televizních show. Některé televizní show včetně britských a amerických verzí Queer as Folk, Queer Eye For The Straight Guy a kresleného seriálu Queer Duck, používají termín „queer“ přímo ve svém názvu a jsou zaměřeny na Queer komunitu a lidi, kteří se o tuto komunitu zajímají. Velká část těchto show je značně nekonformních a snaží se o komunitě informovat s velkou mírou nadsázky a humoru. V České republice vysílá Česká televize od roku 2007 jednou týdně zábavný Queer magazín Q, který je určen nejen všem gayům, lesbám a trasgender lidem, ale i všem ostatním, kteří jsou připraveni otevřeně přemýšlet a mluvit o své sexualitě, nekonformním životním stylu a jejich bližších i vzdálenějších souvislostech.\n\nStanice Českého rozhlasu Radio Wave vysílá od roku 2007 vždy v sobotu od 22:00 pořad Kvér, který moderuje Filip Titlbach a Bára Šichanová. V hodinovém rozhlasovém formátu dostávají prostor témata, která se týkají queer a LGBT komunity, intimity, sexuality, ale rovněž vztahů a jejich proměn. \n\nPořádáním akcí s Queer tématy v České republice se již 17 let zabývá občanské sdružení STUD Brno, které pořádá každý rok filmový festival Mezipatra, kde jsou promítány filmy s gay, lesbickými, bisexuálními, trans a Queer tématy. V rámci festivalu se pořádají také výstavy, odborné přednášky, workshopy, diskuze a párty. STUD Brno, o. s. pořádá také Queer ball – netradiční a neformální ples pro všechny gaye, lesby, Queer lidi a jejich přátele. V Praze se již několikátým rokem realizuje dramaturgický projekt s názvem Queer Noises, který se zaměřuje na hudebníky a performery z celého světa. Queer Noises má mimo jiné vlastní rozhlasový pořad na platformě on-line radia Street Culture.\n\n"}
{"id": "885659", "url": "https://cs.wikipedia.org/wiki?curid=885659", "title": "Ering", "text": "Ering\n\nEring je obec v německé spolkové zemi Bavorsko, v zemském okrese Rottal-Inn ve vládním obvodu Dolní Bavorsko. Území obce přes řeku Inn sousedí s Rakouskem.\n\nV roce 2013 zde žilo 1 769 obyvatel.\n"}
{"id": "885662", "url": "https://cs.wikipedia.org/wiki?curid=885662", "title": "Pirot", "text": "Pirot\n\nPirot (v srbské cyrilici Пирот) je město v jihovýchodní části centrálního Srbska poblíž hranice s Bulharskem. Patří k středně velkým městům; v roce 2011 měl 57 922 obyvatel. Administrativně je součástí Pirotského okruhu, jehož je i hlavním městem. Nachází se na silničním i železničním tahu z Niše do Dimitrovgradu a dále k bulharské hranici.\n\nV roce 2017 byla dokončena stavba úseku dálnice A4, která obchází ze západní strany Pirot obchvatem.\n\n"}
{"id": "885663", "url": "https://cs.wikipedia.org/wiki?curid=885663", "title": "Alekšince", "text": "Alekšince\n\nAlekšince jsou obec na Slovensku v okrese Nitra.\n\nNejstarší nálezy, které svědčí o osídlení, jsou ze starší doby kamenné. V části Maďaroš bylo nalezeno sídliště z doby bronzové. Další archeologické nálezy pocházejí z doby železné a doby římské.\nPrvní písemná zmínka o obci pochází z roku 1156.\n"}
{"id": "885665", "url": "https://cs.wikipedia.org/wiki?curid=885665", "title": "Saadanius hijazensis", "text": "Saadanius hijazensis\n\nSaadanius hijazensis je vyhynulý druh vyšších primátů z období oligocénu. Zatím je znám pouze jeden druh, \"Saadanius hijazensis\", identifikovaný podle jediného nálezu obličejové části lebky z doby před 29 – 28 miliony let. Nález byl zachycen v roce 2009 v západní části Saúdské Arábie, blízko Mekky. Paleontolog Iyad Zalmout jej objevil zcela náhodou při pátrání po fosiliích velryb a dinosaurů.\n\nVzhledem k nedostatku kosterního materiálu jsou mnohé závěry dosud předběžné. Lze předpokládat, že se jednalo o primáta, pohybujícího se po všech čtyřech v korunách stromů, podobně jako příbuzné druhy. Byl ale v porovnání s ostatními soudobými primáty značně velký, mohl mít i 15 - 20 kg, přibližně jako dnešní giboni (např. siamang).\nNa nalezené lebce lze pozorovat zajímavou směs primitivních a pokročilých znaků. Podle všeho patřil \"Saadanius\" mezi úzkonosé a stál velmi blízko oddělení nadčeledi Hominoidea, tedy velmi blízko posledního společného předka kočkodanovitých a lidoopů. Poslednímu společnému předku všech úzkonosých je mnohem blíže než \"Aegyptopithecus\", který žil o něco dříve v okolí Fajjúmu v Egyptě. \"Saadanius\" postrádal dutiny, typické pro současné úzkonosé, ale zároveň měl na rozdíl od Aegyptopitheka plně vytvořenou bubínkovou kost (os ectotympanicum). Právě to jej staví velmi blízko k moderním úzkonosým opicím a lidoopům. Další nálezy tohoto druhu by mohly významně přispět ke znalostem o evoluci úzkonosých opic i nadčeledi Hominoidea.\n\n"}
{"id": "885666", "url": "https://cs.wikipedia.org/wiki?curid=885666", "title": "Max Adalbert", "text": "Max Adalbert\n\nMax Adalbert, vlastním jménem \"Maximilian Adalbert Krampf\", (19. února 1874, Danzig – 7. září 1933, Mnichov) byl německý divadelní a filmový herec, obsazovaný především do komických rolí. Účinkoval ve více jak 40 filmech a vystupoval také v kabaretu.\n\nMax Krampf pocházel z pruské důstojnické rodiny. Jako 19letý debutoval v Lübecku a postupně byl členem souborů v Barmenu, St. Gallenu, Norimberku, Vídni a Berlíně. Stal se komikem a spolupracoval s Curtem Boisem. V prosinci 1924 spoluzaložil \"Kabarett der Komiker\". 30. května 1931 hrál poprvé v Deutschen Theater titulní roli v Zuckmayerovu \"Hejtmanovi z Köpenicku\" a zaznamenal velký úspěch. V němém filmu získal Max Adalbert několik vedlejších rolí. Více příležitostí přinesl zvukový film, kde uplatnil svůj berlínský dialekt. Zemřel na zápal plic a je pohřben na Südwestkirchhof Stahnsdorf.\n\n\n"}
{"id": "885667", "url": "https://cs.wikipedia.org/wiki?curid=885667", "title": "Cerise Doucède", "text": "Cerise Doucède\n\nCerise Doucède (* 1987, Toulon) je francouzská fotografka. V roce 2013 získala fotografické ocenění prix HSBC pour la photographie za sérii portrétů.\n\n"}
{"id": "885668", "url": "https://cs.wikipedia.org/wiki?curid=885668", "title": "Čmelák hájový", "text": "Čmelák hájový\n\nČmelák hájový (\"Bombus lucorum\" L.) je hojný zástupce čeledi včelovitých. V České republice náleží mezi zákonem chráněné druhy.\nPatří do druhové skupiny \"pollen storres\", tzn. že dělnice ukládají pyl a med do zvláštních voskových nádob. Z uskladněných zásob později dělnice krmí larvy podobně, jak to vidíme u včel.\nMatka dorůstá 20 mm – 22 mm, za letu vydává vyšší tón.\nČmelák hájový je celý černý se světle žlutým proužkem na přední straně hrudi, a světle žlutou páskou na 2. článku zadečku. Samec je zbarven podobně a navíc citronově jakoby ojíněný a vždy má světlé čelo.\nBiologický cyklus zahajuje na jaře jako raný druh. Žije ve středně početných koloniích. Hnízdí pod zemí.\nJe obecně rozšířen, ale převládá ve vyšších polohách.\n\n"}
{"id": "885675", "url": "https://cs.wikipedia.org/wiki?curid=885675", "title": "Arilje", "text": "Arilje\n\nArilje (v srbské cyrilici Ариље) je město v jihozápadní části centrálního Srbska poblíž hranice s Bosnou a Hercegovinou. Patří k malým městům; v roce 2011 mělo 6 762 obyvatel. Administrativně je součástí Zlatiborského okruhu. Nachází se na silničním tahu spojujícím města Požega a Ivanjica. V okolí města se nachází četné malinové plantáže, které zaměstnávají celou řadu obyvatel městečka.\n\nMěstečko se rozkládá v nadmořské výšce 350 m mezi řekami Rzav a Golijska Moravica. Nadmořská výška údolí, ve kterém se rozkládá, činí 350 m.\n\n"}
{"id": "885677", "url": "https://cs.wikipedia.org/wiki?curid=885677", "title": "Smyčcový kvartet č. 1 (Martinů)", "text": "Smyčcový kvartet č. 1 (Martinů)\n\nSmyčcový kvartet č. 1 „Francouzský“, (H. 117) je komorní skladba českého skladatele Bohuslava Martinů.\n\nBohuslav Martinů byl ke smyčcovým kvartetům přitahován již od dětství. Svůj první kvartet na motivy básně Jaroslava Vrchlického \"Tři jezdci\" složil už v osmi letech. Práce mladého Martinů však byly téměř zapomenuty a dnes jsou jen archivním materiálem, který se dá jen stěží zrekonstruovat. Martinů tak poprvé vstoupil do světa skládání smyčcových kvartet svým \"Francouzským kvartetem\", který zkomponoval v roce 1918 v Poličce. V roce 1925 chtěl Martinů skladbu předvést v Paříži se Ševčíkovým-Lhotského kvartetem, ale k premiéře došlo až v roce 1927 v Brně.\n\nSkladba se skládá ze čtyř vět:\n\n\n\"Francouzský kvartet\", pojmenovaný tak pro své impresionistické naladění, je inspirován dílem Clauda Debussyho a Maurice Ravela. Zároveň je to také nejdelší kvartet Martinů. Jeho typický styl není ještě zcela zřejmý, i tak má však kvartet nezpochybnitelné kvality a jistě náleží k zajímavým zástupcům umělcovy rané komorní tvorby.\n\nDélka díla je přibližně 36 minut.\n\n\n"}
{"id": "885678", "url": "https://cs.wikipedia.org/wiki?curid=885678", "title": "Kristýna Ječmenová", "text": "Kristýna Ječmenová\n\nKristýna Ječmenová (* 6. listopadu 1990, Ostrava) je česká modelka a účastnice soutěží krásy.\n\nKristýna Ječmenová se narodila v Ostravě, kde také navštěvovala základní školu. Poté se přestěhovala s rodiči do Brna, kde dochodila základní školu. V letech 2006-2010 studovala na Sportovním gymnáziu Ludvíka Daňka v Brně. Poté studovala na Právnické fakultě Masarykovy univerzity v Brně bakalářský obor \"Právo a finance\" ve studijním programu \"Právní specializace\" v kombinované formě. A současně ještě studovala na Pedagogické fakultě Masarykovy univerzity v Brně kombinaci bakalářských oborů \"Anglický jazyk a Chemie\", ale toto studium ukončit, jelikož polovinu zkouškového období strávila na soustředění v Mexiku v rámci České Miss 2011..\n\nKristýna Ječmenová se účastnila několika soutěží krásy. Na většině z nich se umístila na předních pozicích, například na:\n\n"}
{"id": "885679", "url": "https://cs.wikipedia.org/wiki?curid=885679", "title": "Judo Grand Slam Paris", "text": "Judo Grand Slam Paris\n\nJudo Grand Slam Paris je jeden ze čtyř nejprestižnějších judistických turnajů. Pařížský turnaj se koná každoročně v únoru, první ročník proběhl 6. února 1971. Původně se jednalo pouze o turnaj mužů, ženské kategorie byly zařazeny na program v roce 1988. Z haly Stade Pierre de Coubertin se v roce 2000 přesunul do Palais omnisports de Paris-Bercy. Od roku 2009 je jedním ze čtyř Grand Slamů, judistických turnajů nejvyšší kategorie. Turnaj organizuje Francouzská federace juda.\n\n\"(-65 kg před rokem 1998)\"\n\"(-71 kg před rokem 1998)\"\n\"(-78 kg před rokem 1998)\"\n\"(-86 kg před rokem 1998)\"\n\"(-86 kg před rokem 1998)\"\n\"(+95 kg před rokem 1998)\"\n\"(-56 kg před rokem 1998)\"\n\"(-61 kg před rokem 1998)\"\n\"(-66 kg před rokem 1998)\"\n\"(-72 kg před rokem 1998)\"\n\"(+72 kg před rokem 1998)\"\n"}
{"id": "885680", "url": "https://cs.wikipedia.org/wiki?curid=885680", "title": "Run length limited", "text": "Run length limited\n\nRun length limited (RLL, v českém překladu \"omezená délka běhu\") je linkový kód používaný pro přenos libovolných dat komunikačním kanálem s omezenou šířkou pásma. Používá se v telekomunikacích a v systémech pro ukládání dat, u kterých se pohybuje médium vůči pevné záznamové hlavě.\n\nOznačení RLL znamená, že u těchto linkových kódů je omezena délka běhů – úseků opakovaných bitů, během kterých nedochází ke změně signálu. Pokud jsou běhy příliš dlouhé, je problém s obnovou hodin (synchronizace) – v případě, že jsou příliš krátké, signál obsahuje vysoké frekvence, které jsou komunikačním kanálem příliš tlumeny. Pomocí linkového kódu lze snížit časovou nejistotu při dekódování uložených nebo přijatých dat, která může vést k chybnému vložení nebo vypuštění bitů.\n\nRLL kódy byly široce používány u pevných disků až do poloviny 80. let 20. století, a jsou stále používány u digitálních optických disků jako je CD, DVD, MD, Hi-MD a Blu-ray. RLL zajišťuje, že je vždy možné nalézt hranici mezi bity (zamezení prokluzu bit), a zároveň efektivně používá média k spolehlivému uložení maximálního množství dat v daném prostoru. První disky používaly velmi jednoduché metody kódování jako RLL (0,1) FM kód, u novějších disků se používají kódy RLL (2,7) a RLL (1,7), které se staly de facto standardem pro pevné disky vyrobené po roce 1990.\n\nNa pevném disku jsou informace zaznamenány pomocí změn ve směru magnetického pole na disku.\nV počítači je informace reprezentována různým napětím ve vodiči: napětí blízké nule může znamenat binární nulu, kladné napětí v určitém rozsahu představuje binární jedničku. Naproti tomu u magnetických médií nese informaci magnetický tok – bud \"severní“ pól nebo \"jižní“ pól. Aby bylo možné převést magnetické pole na binární data, je zapotřebí použít nějakou metodu kódování, k překladu mezi magnetickým polem, a binárními daty.\n\nJeden z nejjednodušších praktických kódů, modifikovaný inverzní kód bez návratu k nule ( ) jednoduše kóduje jedničku jako změnu magnetické polarity (\"obrácení toku\") a nulu jako zachování polarity. Pokud disk rotuje konstantní rychlostí, každý bit představuje pevný časový interval (\"datové okno\") magnetického signálu, který reprezentuje tento bit; obrácení magnetického toku se může objevit pouze na začátku tohoto okna (starší disky používají stejnou délku datového okna pro celý disk, u moderních disků se na vnějších stopách používají kratší doby než na vnitřních viz zónový záznam).\n\nTato metoda je sice jednoduchá, ale je náchylná k chybám při čtení dlouhé posloupnosti nul.\n\nJednoduchý příklad: Binární vzorek '101', s datovým oknem 1 ns. Na disku bude uložen jako změna, následovaná žádnou změnou, a pak další změna. Pokud předchozí magnetická polarita byla pozitivní, může výsledný vzor vypadat takto: '−−+'. Hodnota 255 neboli samé jedničky, by byla zapsána jako '−+−+−+−+' nebo '+−+−+−+−'. Nulový bajt by byl zapsán jako '++++++++' nebo '−−−−−−−−'. 512 bytový sektor nul by byl zapsán jako posloupnost 4096 bitů se stejnou polaritou.\n\nProtože disk je fyzické zařízení, jeho otáčky se mohou mírně měnit v důsledku kolísání otáček motoru nebo teplotní roztažnosti disku. I fyzické médium diskety se může poněkud deformovat, a časovací obvod v diskovém řadiči může mít malou odchylku rychlosti. Pak se u dlouhého řetězce nul může stát, že poloha čtecí hlavy není známa zcela přesně, takže neexistuje žádný způsob, jak přesně zjistit počet nulových bitů. Odchylka rychlosti o pouhé 0,01% – což je mnohem lepší, než co lze zaručit u disketové mechaniky – může mít za následek, že chyba určení délky u posloupnosti 4096 bitů bude čtyři bity. Bez nějaké formy synchronizace a opravy chyb, by byla data zcela nepoužitelná.\n\nDalším problémem je maximální hustota záznamu, kterou umožňuje samotné magnetické médium: na určitou délku stopy lze zapsat určité množství změn polarity, což omezuje, kolik jedniček za sebou lze zapsat.\n\nAby se tomuto problému předešlo, jsou data kódována, takže nedochází k dlouhému opakování téhož bitu. Omezení maximálního počtu nul zapsaných za sebou zabraňuje ztrátě synchronizace, zatímco omezení počtu jedniček se sníží maximální potřebnou frekvenci změn polarity, což umožňuje uložit více dat na stejný disk.\n\nVšechny kódy používané pro záznam na magnetické disky mají omezený počet nulových přechodů a proto je lze považovat za RLL kódy. Zatímco nejstarší a nejjednodušší varianty mají své názvy, například Modifikovaná frekvenční modulace ( ), označení „RLL“ se často používá pouze pro složitější varianty, které vlastní název nemají. To však není technicky správně.\n\nTerminogie RLL v oblasti pevných disků, konkrétně RLL (2,7), pochází od inženýrů firmy IBM, a byla poprvé použita v roce 1979 u zařízení IBM 3370 DASD používaných na střediskovém počítači série 4300.\n\nNa konci 80. let 20. století začaly pevné disky pro osobní počítače používat varianty RLL složitější než MFM.\n\nRLL kódy našly téměř univerzální použití v praxi u optického záznamu na disk, od roku 1980. Ve spotřební elektronice se používají RLL kódy jako EFM ( , česky \"osm ze čtrnácti\"): rychlost = 8/14, d = 2, k = 10), tento se používá pro kompaktní disky (CD) a MiniDisky (MD). Kód EFMPlus (rychlost = 8/16, d = 2, k = 10), se používá na DVD. Parametry \"d\" a \"k\" jsou minimální a maximální povolená délka běhu. Pro další informace o technologiích ukládání dat použijte odkazy uvedené na konci článku.\n\nDélka běhu je počet bitů, pro které zůstává signál nezměněn. Délka běhu 3 pro bit 1 je posloupnost '111'. Pokud záznam na disku obsahuje posloupnost magnetických polarizací '+−−−−++−−−++++++', jedná se o běhy délky 1, 4, 2, 3, a 6. Terminologie technologie \"Run length limited\" předpokládá kódování NRZI, takže bity 1 indikují změny a bitu 0 označující nepřítomnost změny, takže výše uvedené posloupnosti by byly vyjádřeny jako '11000101001000001 \", a počítají se pouze běhy nulových bitů.\n\nV jiném pojetí je délka běhu počet nul (v předchozím příkladě 0, 3, 1, 2 a 5) mezi sousedními jedničkami, což je o jedna méně než je počet bitových intervalů, po jejichž dobu signál skutečně zůstává nezměněn. \"Run length limited\" posloupnosti jsou charakterizovány dvěma parametry, (d) a (k), které udávají minimální a maximální délku běhu nul, která se může v posloupnosti objevit. Každý RLL je pak obecně specifikován zápisem (d, k) RLL. např.: (1,3) MFM RLL.\n\nPředpokládejme, že magnetická páska dovoluje zapsat až 3200 obrácení magnetického toku na palec. Kódování MFM neboli (1,3) RLL používá pro uložení každého datového bitu dva bity, ale protože je zaručeno, že mezi každými dvěma jedničkovými bity (obrácení toku) bude nula (bez obrácení toku), je možné na jeden palec pásky uložit 6400 zakódovaných bitů, což je 3200 datových bitů. Kódování (1,7) RLL může uložit také 6400 zakódovaných bitů na palec pásky, ale protože používá jen 3 kódové bity k uložení 2 datových bitů, je výsledná hustota 4267 datových bitů na palec. Kódování (2,7) RLL používá 2 kódové bity k uložení jednoho datového bitu, ale protože zaručuje, že mezi libovolnými dvěma jedničkovými bity budou dva nulové bity, je možné uložit 9600 zakódovaných bitů na palec, což je 4800 datových bitů na palec.\n\nHustoty obrácení toku na pevných discích jsou výrazně vyšší, ale různé systémy kódování dovolují stejné zvýšení hustoty.\n\nV kódovaného formátu jednička indikuje obrácení toku, zatímco nula znamená, že se v daném časovém intervalu magnetické pole na disku nezmění.\n\nProtože termín „RLL kód“ se používá pro propracovanější kódování, tak diferenciální kód Manchester lze považovat za kód 1/2 RLL s jednoduchou rychlostí. Přidané jedničkové bity se označují jako hodinové (časovací).\n\nPříklad:\n\nProdloužením maximální délky běhu 2 přilehlých bitů s hodnotou 0, se zlepší datová rychlost na 4/5. Jedná se o variantu IBM kódování group code recording.\n\nPříklad:\n\nModifikovaná frekvenční modulace začne být zajímavá, protože používá omezení na D = 1 (minimálně jedna nula mezi každými dvěma jedničkami), což umožňuje trochu rychlost nahrávání rovnající se dvojnásobku toku odúčtování meze. Ačkoli kódovací rychlost MFM je pouze 1/2, dvojnásobná rychlost záznamu z ní činí metodu ekvivalentní kódům rychlosti 1.\nKde „x“ je doplněk předchozího bitu. Slovo „modifikovaný“ v názvu kódu pochází z toho, že až na bit x má MFM stejnou tabulku jako FM. Vložené hodinové bity jsou nulové, kromě případů, kdy se hodinový bit vkládá mezi dva nulové bity (pak se vkládá jednička).\n\nPříklad:\n\nKód (1,7) RLL mapuje 2 bity dat na 3 bity na disku, přičemž kódování se provádí pro skupiny dvou nebo čtyř bitů. Pravidla pro kódování jsou: (x, y) se kóduje jako (NOT x, x AND y, NOT y), kromě případu (x, 0, 0, y), který se kóduje jako (NOT x, x AND y, NOT y, 0, 0, 0)\n\nPříklad:\n\n(2,7) RLL mapuje \"n\" bitů dat na 2\"n\" bitů na disku; kódují se skupiny 2, 3 nebo 4 bitů.\n\nPříklad:\n\nAlternativní kódování (1,7) RLL, která má nulovou stejnosměrnou složku ( ), což pomáhá při posílání signálu dálkovými linkami a pro některé typy záznamových médií.\nKde „x“ je doplněk předchozího zakódovaného bitu (tj. 1, pokud předchozí bit byl 0, a 0 pokud předchozí bit byl 1).\n\nPříklad:\n\n\n"}
{"id": "885689", "url": "https://cs.wikipedia.org/wiki?curid=885689", "title": "Čína na Letních olympijských hrách 1988", "text": "Čína na Letních olympijských hrách 1988\n\nČínu na Letních olympijských hrách v roce 1988 reprezentovala výprava 273 sportovců (149 mužů a 124 žen) ve 25 sportech.\n"}
{"id": "885692", "url": "https://cs.wikipedia.org/wiki?curid=885692", "title": "IEEE 829", "text": "IEEE 829\n\nNorma IEEE 829–2008, rovněž známá jako 829 norma pro softwarovou i systémovou dokumentaci testů, je IEEE standard specifikují formu a množinu dokumentů pro použití v osmi definovaných fázích testování softwaru. V každé z těchto fází může vzniknout vlastní oddělený typ dokumentu. Norma specifikuje formát těchto dokumentů ale nedefinuje zcela, že musí být nutně všechny části použity.\n\n\nDalší normy, které mohou být odkazovány normou IEEE 829:\n\n"}
{"id": "885695", "url": "https://cs.wikipedia.org/wiki?curid=885695", "title": "Seznam měst v Srbsku", "text": "Seznam měst v Srbsku\n\nToto je seznam měst v centrálním Srbsku a Vojvodině. Seznam měst v Kosovu se nachází na zvláštní stránce.\n"}
{"id": "885696", "url": "https://cs.wikipedia.org/wiki?curid=885696", "title": "Zámecká věž", "text": "Zámecká věž\n\nZámecká věž je městská věž, která stojí na levém břehu říčky Teplé na ostrohu nad Tržní kolonádou v Karlových Varech. Vznikla přestavbou obytné věže bývalého královského hradu. Od roku 1964 je chráněna jako kulturní památka.\n\nK založení gotického hradu došlo pravděpodobně okolo roku 1358 na příkaz krále Karla IV., který zde v letech 1370–1376 několikrát pobýval. V roce 1370 zde vydal listinu, kterou věnoval vsím Oboru a Drahovicím. Tuto listinu roku 1401 potvrdil Václav IV. Karlovy Vary se staly komorním městem a spravoval je loketský purkrabí. V majetku českých králů zůstaly do roku 1437, kdy je získali do zástavy spolu s Loketskem Šlikové. Někdy okolo roku 1475 je od Matyáše Šlika dostal za 500 říšských zlatých do zástavy rytíř Václav Polacký z Polak. Mezi novým majitelem a měšťany docházelo ke sporům, které bývaly řešeny zavíráním měšťanů do hradní věže. To se doneslo králi Vladislavovi II. Jagellonskému, který 10. dubna 1475 nařídil Šlikům, aby Polackému zaplatili 650 říšských zlatých a propustili ho. Polacký pak musel zaplatit veškeré své dluhy. Po Matyášově smrti v roce 1489 přešel hrad do majetku Jeronýma Šlika. Za něj a jeho syna Šebastiána Šlika se karlovarští spolu s loketskými postavili proti vrchnosti. Obě znesvářené strany se spolu v letech 1502–1506 střetly ve válce. V roce 1504 Šlikové dobyli hrad a město, ovšem v roce 1505 jej ztratili a navíc byli obžalováni z porušení zákonů. Správou hradu byl dočasně pověřen Jiří Bírka z Násilé, hejtman na Křivoklátě. Dne 21. března 1506 došlo k uzavření míru a hrad připadl Šlikům, kteří jej připojili k Lokti. V roce 1547 se Šlikové přidali na stranu stavů proti Ferdinandovi I., o hrad přišli, a ten se vrátil do majetku krále. V této době však byl nevyužíván a pustl. Dne 13. prosince 1567 jej Maxmilián II. daroval městu, které zde skladovalo nářadí hasičů. V roce 1598 pak od Rudolfa II. město získalo také okolní lesy, které původně k hradu náležely. V roce 1604 město postihl požár, po kterém hrad nebyl obnoven.\n\nV roce 1604 hrad vyhořel, a místo tak zůstalo bez využití. Ovšem ne na dlouho, neboť už v roce 1608 došlo k výstavbě barokní městské hlásky. V hlásce pobývali trubač, jehož úkolem bylo ohlašovat příjezd významných hostů do města a později zahajování lázeňské sezony, a věžník, který hlásil požáry. V roce 1759 město znovu vyhořelo a roku 1766 se hláska dočkala obnovení. V 18. a 19. století prošla řadou přestaveb do současné podoby. V roce 1911 byl u věže přistavěn výtah od Friedricha Ohmanna, jenž je také autorem Zámecké kolonády. Zatím poslední rekonstrukce proběhla v roce 2001. Dnes zde sídlí restaurace, vinárna a galerie.\n\nZ malého hradu se dochoval pouze silně přestavěný donjon, na který na severozápadě navazoval palác doložený archeologickým průzkumem. Napovídá tomu také slabá severozápadní zeď a suterén s valenou klenbou, který pod věž částečně zasahuje.\n\n"}
{"id": "885697", "url": "https://cs.wikipedia.org/wiki?curid=885697", "title": "Václav Sedmidubský", "text": "Václav Sedmidubský\n\nVáclav Sedmidubský (* 20. dubna 1989) je český zápasník – judista.\n\nPřipravoval se v Praze na Folimance v klubu USK Praha. V české mužské reprezentaci se pohybuje od roku 2009 lehké váze do 73 kg. Prakticky celou sportovní kariéru jako reprezentační dvojka za Jaromírem Ježkem. Mezi lety 2013 až 2015 patřil mezi širší světovou špičku. Na olympijské hry v Riu v roce 2016 se nekvalifikoval. V roce 2013 přišel o mistrovství Evropy v Budapešti kvůli operaci kyčle. V roce 2011, 2013 a 2015 se účastnil letní univerziády jako student České zemědělské univerzity.\n\nVrcholovou sportovní kariéru ukončil v olympijském roce 2016. Judu se stále aktivně věnuje. Od roku 2017 vede českou juniorskou reprezentaci. Pro Českou televizi spolukomentuje přenosy z judistických turnajů. Patří k propagátorům české hovorové terminologie pro chvaty – zátočka, zvedák, zalamovák, háček, hasák, sojenága, sodovka, sasanka atd.\n\n"}
{"id": "885705", "url": "https://cs.wikipedia.org/wiki?curid=885705", "title": "Rainbow Takeaway", "text": "Rainbow Takeaway\n\nRainbow Takeaway je osmé sólové studiové album britského hudebníka Kevina Ayerse. Jeho nahrávání probíhalo ve studiu Workshop Studio a album vyšlo v dubnu 1978 u vydavatelství Harvest Records. Jeho producenty byli Ayers a Anthony Moore.\n\nVšechny skladby napsal Kevin Ayers.\n"}
{"id": "885706", "url": "https://cs.wikipedia.org/wiki?curid=885706", "title": "Sylva Kysilková", "text": "Sylva Kysilková\n\nSylva Hnátková – Kysilková (14. října 1931, Litoměřice, Československo – 19. února 2013, Litoměřice, Česká republika) byla česká horolezkyně. Přelezla mnoho obtížných výstupů v Alpách. V roce 1966 vylezla severní stěnou Matterhornu a v roce 1976 spolu s Jiřím Šmídem, Josefem Rybičkou a Petrem Placheckým vytvořila v severní stěně Eigeru novou cestu nazvanou \"Československá diretissima\". Na svém kontě měla i řadu náročných výstupů ve Vysokých Tatrách, často první ženské zimní výstupy, např. \"Stanislawského komín (Weberovku)\" v severní stěně Malého Kežmarského štítu a zimní přechod hlavního hřebene. Slezla také mnoho těžkých cest v českých i německých pískovcových skalách.\n\n\n\n\n"}
{"id": "885711", "url": "https://cs.wikipedia.org/wiki?curid=885711", "title": "Rob Townsend", "text": "Rob Townsend\n\nRob Townsend (* 7. července 1947 Leicester, Anglie) je britský rockový bubeník.\n\nV letech 1967−1973 byl členem skupiny Family. Rovněž se účastnil jednorázového obnovení této skupiny v únoru 2013. V roce 1978 hrál na albu \"Rainbow Takeaway\" kytaristy a zpěváka Kevina Ayerse a v tomtéž roce spoluzaložil skupinu Axis Point. Ta se v roce 1980 rozpadla a o dva roky později nahradil Hughie Flinta ve skupině The Blues Band. Od roku 1991 je členem superskupiny The Manfreds.\n"}
{"id": "885717", "url": "https://cs.wikipedia.org/wiki?curid=885717", "title": "Oscar (fotbalista)", "text": "Oscar (fotbalista)\n\nOscar dos Santos Emboaba Júnior (* 9. září 1991, Americana, stát São Paulo, Brazílie) známý jako Oscar je brazilský fotbalový záložník, který v současnosti hraje v čínské první lize Chinese Super League za klub Shanghai SIPG, kam přestoupil v roce 2016 z anglického klubu Chelsea FC. Je to nadaný driblér s kvalitní míčovou technikou, dokáže dát překvapivou přihrávku.\n\nJeho herní styl a schopnosti bývají přirovnávány ke stylu brazilského záložníka Kaká a německého fotbalisty Mesuta Özila.\n\nV létě 2012 přestoupil z brazilského celku Internacional do anglického velkoklubu Chelsea FC, kde dostal dres s číslem 11. Toto číslo před ním nosil v Chelsea Didier Drogba, útočník z Pobřeží slonoviny.\n\nDo jarního šestnáctifinále Evropské ligy 2012/13 byl Chelsea přilosován český klub AC Sparta Praha, Oscar nastoupil 14. února 2013 v Praze na hřiště v 82. minutě a okamžitě po svém příchodu vstřelil jediný gól zápasu. O týden později se představil v odvetě na Stamford Bridge v základní sestavě a hrál do 67. minuty, pak jej vystřídal Eden Hazard, který pro Chelsea zařídil ve druhé minutě nastaveného času vyrovnání na 1:1. Chelsea tímto výsledkem vyřadila Spartu z Evropské ligy. 15. května 2013 slavil se spoluhráči titul v Evropské lize po vítězství 2:1 ve finále nad Benfikou Lisabon.\n\n3. května 2015 tři kola před koncem sezóny 2014/15 získal s Chelsea ligový titul, v téže sezóně vyhrál i Football League Cup.\n\nV prosinci 2016 Chelsea oficiálně oznámila, že se dohodla s čínským klubem Shanghai SIPG na přestupu Oscara. Ten by se měl k čínskému celku připojit začátkem ledna. Podle médií se přestupová částka pohybovala okolo 60 milionů liber.\n\nOscar nastupoval za brazilskou reprezentaci do 20 let, s níž v roce 2011 vyhrál Mistrovství světa hráčů do 20 let v Kolumbii. Ve finále hattrickem rozhodl o výhře Brazílie 3:2 po prodloužení nad Portugalskem.\n\nS brazilským olympijským výběrem do 23 let získal stříbrnou medaili na Letních olympijských hrách 2012 ve Velké Británii (Brazílie podlehla ve finále Mexiku 1:2).\n\nTrenér Luiz Felipe Scolari jej vzal na domácí Mistrovství světa 2014 v Brazílii. V semifinále proti Německu byl u historického brazilského debaklu 1:7, kde v prvním poločase chaotická brazilská obrana dovolila Němcům do 29. minuty pětkrát skórovat. Oscar dal jediný gól útěchy. Brazilci obsadili konečné čtvrté místo a s tímto šampionátem se loučili bez medaile.\n\n"}
{"id": "885723", "url": "https://cs.wikipedia.org/wiki?curid=885723", "title": "Sportovní gymnázium Ludvíka Daňka", "text": "Sportovní gymnázium Ludvíka Daňka\n\nSportovní gymnázium Ludvíka Daňka je všeobecné gymnázium s šestiletou a čtyřletou formou studia sídlící v Brně, založené v roce 1983. Jde o příspěvkovou organizaci Jihomoravského kraje.\n\nKromě běžného gymnázia nabízí studium se sportovní přípravou, na které se již v lednu konají talentové zkoušky a dokládají se sportovní výsledky žáka. Studium je poté zaměřeno na některý ze sportů – atletika, basketbal dívek, volejbal (pro čtyřleté studium); gymnastika, triatlon, plavání, tenis (pro šestileté studium).\n\n\n\n"}
{"id": "885730", "url": "https://cs.wikipedia.org/wiki?curid=885730", "title": "Jiří Sýkora (běžec)", "text": "Jiří Sýkora (běžec)\n\nJiří Sýkora (* 1. července 1954 Opava, Československo) je bývalý československý atlet, běžec, který se věnoval středním a dlouhým tratím. \n\nZačínal jako lyžař v 15 letech, atletice se věnoval jako doplňkovému sportu. Úspěšný byl rovněž jako orientační běžec. Pod vedením trenéra Stanislav Mikesky se zaměřil na atletiku, která se pro něj sportem číslo 1 stala v olympijské sezóně 1980.\n\nV současnosti (2019) je stále držitelem českého rekordu v běhu na 5000 metrů na dráze. Výkonu 13:24,99 dosáhl 1. srpna 1980 na Letních olympijských hrách v Moskvě a ve finále tímto časem obsadil 9. místo. V závodě na 10 000 metrů doběhl ve druhém rozběhu v čase 29:19,8 na 7. místě, což k postupu do patnáctičlenného finále jen těsně nestačilo.\n\n19. června 1981 při Zlaté desítce v Praze vytvořil časem 28:11,51 nový československý rekord v běhu na 10 000 metrů. Dodnes se jedná o čtvrtý nejrychlejší čas české historie. Lépe tuto trať zaběhli jen Lubomír Tesáček (28:09,4), Ivan Uvizl (28:04,4) a Jan Pešava (27:47,90).\n\nStejně jako další úspěšný vytrvalec Ivan Uvizl se Jiří Sýkora věnoval orientačnímu běhu. Mezi jeho největší úspěch patří 3. místo na Mistrovství ČSSR jednotlivců v roce 1975.\n\n"}
{"id": "885732", "url": "https://cs.wikipedia.org/wiki?curid=885732", "title": "Čína na Letních olympijských hrách 1984", "text": "Čína na Letních olympijských hrách 1984\n\nČínu na Letních olympijských hrách v roce 1984 reprezentovala výprava 216 sportovců (132 mužů a 84 žen) ve 19 sportech.\n"}
{"id": "885733", "url": "https://cs.wikipedia.org/wiki?curid=885733", "title": "Vojtěch Křišťan", "text": "Vojtěch Křišťan\n\nVojtěch Křišťan (18. dubna 1839 Přechovice – 9. března 1890 Wisconsin, Spojené státy americké) byl český diplomat a duchovní.\n\nPo studiích na českobudějovickém a píseckém gymnáziu odešel do Prahy studovat bohosloví. V té době přispíval svými básněmi do časopisu Blahozvěst. Roku 1862 se přestěhoval do Polska, aby tam pokračoval ve svých studiích teologie, leč ty nedokončil, neboť roku 1863 vypuklo v Polsku povstání proti ruské nadvládě. Křišťan vedení povstalcům navrhoval využít při obraně pozic vojenské vozy (podobně jako husité v 15. století využívali vozové hradby). Návrh se předákům povstalců zamlouval a přislíbili Křišťanovi dokonce vedení jednoho z vozových táborů. Tyto plány ovšem zhatilo Křišťanovo zatčení a přitížila mu navíc skutečnost, že při domovní prohlídce byly u něj nalezeny dokumenty dokazující spojení vzbouřenců s Čechy a navíc se nalezly i připravované přísahy Čechů v polském táboře. V srpnu 1863 se proto musel Křišťan vrátit zpět do Prahy, kde pobýval pod policejním dozorem. Zde pod pseudonymem Přechovský připravoval spis pojmenovaný \"Polsko v světě slovanském\", v němž ospravedlňoval boj Poláků proti ruské nadvládě. Současně s tím se v textu objevily i skryté výzvy k revoluci a k odtržení Čech od Rakouska. Celý náklad publikací byl zabaven a její autor byl odsouzen na pět let vězení za velezradu. Amnestie jeho trest zmírnila a roku 1865 byl propuštěn.\n\nNastoupil na místo učitele v rakouském Möllersdorfu. Mezi roky 1870 a 1879 ovšem působil na pozici úředníka v několika železničních stanicí na dráze císaře Františka Josefa. Roku 1879 však přijal pozvání svého přítele Vojtěcha Cipína a odjel do Spojených států amerických. Zde byl na Cipínovu přímluvu (a také přímluvu faráře L. Suchého) přijat do teologického semináře v St. Francis, po jehož absolvování byl roku 1881 vysvěcen na kněze. Jako teolog působil mezi českými křesťany v osadě Slovan ve státu Wisconsin, kterou tvořili především emigranti z Chodska od Domažlic. Následně byl přeložen do Stangelville a po čtyřletém působení do obce Seymour, odkud se roku 1889 vrátil zpět do Slovanu, kde následujícího roku zemřel.\n"}
{"id": "885741", "url": "https://cs.wikipedia.org/wiki?curid=885741", "title": "Římskokatolická farnost Nakléřov", "text": "Římskokatolická farnost Nakléřov\n\nŘímskokatolická farnost Nakléřov (lat. \"Nollendorfium\") je územní společenství římských katolíků v Nakléřově a okolí. Organizačně spadá do ústeckého vikariátu, který je jedním z deseti vikariátů litoměřické diecéze.\nDo farnosti náleží území těchto obcí:\n\nO prvním dřevěném kostele na Nakléřově zasvěceného Panně Marii a sv. Jiří, který ale dlouho nedokázal odolat nepřízni zde po většinu roku panujícího počasí, postaveném někdy před rokem 1330 s téměř vůbec nic neví.\n\nPrvní bližší zmínka je až o zděném gotickém kostele (postaveným s největší pravděpodobností někdy kolem roku 1382), který stával podél silnice směřující z Nakléřova do Krásného Lesa (tj. v místech později postavené hasičské kůlny (zbrojnice)). – Dodnes není bohužel možno zcela jednoznačně říci, zdali po požáru v roce 1639 založeném švédskými vojáky vůbec došlo nebo nedošlo k jeho opravě.\n\nNový barokní kostel zasvěcený sv. Josefovi vystavěl Johann Georg Gröschl uprostřed „nového“ hřbitova (tj. podél silnice vedoucí z Teplic do Drážďan, BRD) v letech 1676 až 1679 (v roce 1697 byl ještě jednou přestavěn). – Slavnostní akt jeho posvěcení se uskutečnil dne 9. listopadu 1679.\n\nHlavní oltář s obrazem Svaté rodiny, jenž nahradil ten původní z roku 1679, do kostela přivezl ze „Setz“ a instaloval v roce 1699 krupský truhlář Michel Leibner. – Nové šafírování provedl roku 1700 altenberský malíř Hesse.\n\nPrvní nikterak výmluvná zmínka o varhanách pochází z roku 1794, kdy došlo k jejich opravě. – Výroba nových varhan (majících celkem 423 píšťal) se čtyřstopým principálem, šesti hlasy v manuále a jedním v pedále za 300 Zl. k. m. (šafírovaných v roce 1822), které zaplatil Náboženský fond za přispěním 212 Zl. k. m. Obce, byla zadána v roce 1820 liboucheckému varhanářskému mistrovi Fellerovi. – Ty byly v roce 1901 nahrazeny varhanami o stejném počtu rejstříků, avšak s osmistopým principálem, varhanáře Schiffnera zasazenými v pseudorenesanční skříni.\n\nZděná hranolová věž postavená nákladem 1.348 Fl. a 34 5/6 Kr. (dovoz materiálu a pomocné práce byly hrazeny z obecního rozpočtu), ze které dne 17. září 1813 údajně francouzský císař Napoleon I. Bonaparte sledoval probíhající boje u Varvažova, nahradila v letech 1805 – 1806, jak to potvrzuje „vzkaz budoucím generacím“ nalezený dne 12. července 1855 při rekonstrukci věžní kopule a kříže, původní již značně zchátralou dřevěnou zvonici. – V kostelní věži se nacházel zvon z roku 1745 od Jakuba Konráda Löhnera, zvon z roku 1749 od Jan Krištofa Grohmanna a malý zvon z roku 1679, o němž není známo nic bližšího. Po rekvizici zvonů v průběhu I. a II. světové války zůstal ve věži pouze jeden jediný 50 kg zvon (20/1/97 B)\n\nNový dřevěný hlavní oltář s obrazem o rozměru 1,5 x 0,75 m byl pořízen v roce 1888. – V kostele se nacházel ještě starší boční dřevěný oltář s obrazem Panny Marie Pomocnice.\n\nV roce 1975 odkoupil za odhadní cenu 15.267,60 Kčs kostel sv. Josefa na Nakléřově včetně přilehlých pozemků č. 1019 o výměře 1.065 m2 a č. 1020 o výměře 234 m2 Místní národní výbor v Krásném Lese zastoupeným Karlem Fandelem – předsedou.\n\nI přesto, že náklady na odstřel kostela byly vyšší než by stála jeho oprava (ústečtí památkáři se neúspěšně snažili prosadit zachování alespoň věže), byl zchátralý farní kostel sv. Josefa dne 28. dubna 1975 byl z rozhodnutí ONV Ústí nad Labem odstřelen střelmistry z Výzkumného ústavu hnědého uhlí v Mostě, aby na jeho místě byl postaven pomník sovětským vojskům. – Jeho výstavba, která měla stát 4,5 miliónů Kčs, byla ale zastavena vládou.\n\nNa místě, kde původně stával kostel sv. Josefa, se dnes nachází prostý dřevěný kříž věnovaný původními rodáky z Nakléřova.\nVe farnosti se nacházejí také další drobné sakrální stavby a pamětihodnosti.\n\nJiž v roce 1384 byla ve farní lokalitě plebánie. Matriky jsou vedeny od roku 1772. V roce 1787 zde byla lokálie. Farnost byla kanonicky zřízena od roku 1852.\n\n\"Začátek působnosti jmenovaného v duchovní správě farnosti od:\"\nZ důvodu efektivity duchovní správy byl vytvořen \"farní obvod\" (kolatura) farnosti Ústí nad Labem, jehož součástí je i farnost Nakléřov, která je tak spravována \"excurrendo\".\n\n\n"}
{"id": "885746", "url": "https://cs.wikipedia.org/wiki?curid=885746", "title": "Bombus cryptarum", "text": "Bombus cryptarum\n\nBombus cryptarum (\"Bombus cryptarum\" Fabricius, 1775) je nehojný druh čmeláka v Česku jen vzácně se vyskytující a zákonem chráněný.\n\nPatří do druhové skupiny \"pollen storres\", tzn. že dělnice ukládají pyl a med do zvláštních voskových nádob. Z uskladněných zásob později dělnice krmí larvy podobně, jak to vidíme u včel.\n\nMatka dorůstá 19 mm – 20 mm, za letu vydává vyšší a jemnější tón.\nZbarvena je černě. Žlutá páska na předohrudi je u křídel vykrojena do výrazného žlábku. Páska na 2. článku zadečku je světlá až bělavá, konec zadečku bílý. Zbarvení samce je variabilní, žlutá páska na předohrudi zasahuje hluboko pod křídla.\n\nVývojový cyklus uvedeného druhu je vázán na dobu kvetení pampelišek. Hnízdí ve středně početných koloniích pod zemí. Výskyt v ČR je velmi vzácný. Snad i proto nemá české druhové jméno. \"Doc Ptáček\" ve zdrojovém článku časopisu \"Včelařství\" užívá české označení čmelák norový.\n\n"}
{"id": "885751", "url": "https://cs.wikipedia.org/wiki?curid=885751", "title": "Dulce Provensálská (1172)", "text": "Dulce Provensálská (1172)\n\nDulce Provensálská ( \"Dolça de Provença\", \"Douce de Carlat\", † 1172) byla hraběnka provensálská v letech 1166 - 1167. Narodila se jako jediná dcera a dědička provensálského hraběte Ramona Berenguera II. a Richenzy, dcery piastovského knížete Vladislava Vyhnance.\n\nProvensálské hrabství dostal strýc Dulcina otce od Fridricha Barbarossy za podporu v boji s italskými městy roku 1160 lénem a po jeho brzké smrti hrabství převzal Ramon Berenguer od podzimu 1161 ženatý s Richenzou, císařovou sestřenicí.\n\nRoku 1165 otec zaslíbil Dulcii synovi toulouského hraběte Raimonda V. Sňatek měl zpečetit smír mezi oběma rody, vyvolaný spory o Provence. O rok později hrabě během obléhání Nice padl a hraběti z Toulouse se nepodařilo převzít hrabství, kterého se chopil jako bratranec zesnulého aragonský král Alfons II. a zcela ignoroval nároky nezletilé dědičky. Ta zemřela roku 1172.\n"}
{"id": "885755", "url": "https://cs.wikipedia.org/wiki?curid=885755", "title": "Miloš Krasić", "text": "Miloš Krasić\n\nMiloš Krasić (srbsky Милош Красић, * 1. listopadu 1984, Titova Mitrovica, SFR Jugoslávie) je srbský fotbalový záložník, který v současnosti hraje v klubu Lechia Gdańsk.\n\nJako pravý křídelní záložník je ceněn pro svou rychlost a schopnost obejít protihráče. Býval přirovnáván k bývalému českému záložníkovi Pavlu Nedvědovi. Za rok 2009 získal v Srbsku ocenění Fotbalista roku.\n\nFotbalovou dráhu zahájil Krasić v klubu FK Rudar, kde si ho všimli lidé z FK Vojvodina Novi Sad, kam ve svých 14 letech odešel. Zde strávil následující 4½ sezóny, během nichž fotbalově rostl a stal se kapitánem mužstva.\n\nV létě 2004 odešel do zahraničí, do ruského klubu CSKA Moskva, s nímž získal nemálo trofejí včetně dvou ligových titulů. 21. srpna 2010 přestoupil do italského velkoklubu Juventus Turín, kde dostal dres s číslem 27. S Juventusem vyhrál italskou nejvyšší ligu v sezóně 2011/12.\n\n3. srpna 2012 přestoupil za 7 milionů € do tureckého klubu Fenerbahçe Istanbul, kde podepsal 4letý kontrakt.\nV základní skupině C Evropské ligy 2012/13 pomohl k obsazení prvního místa a zisku 13 bodů, i když většinou jen střídal. V šestnáctifinále vyřadilo Fenerbahçe běloruský klub FK BATE Borisov po výsledku 0:0 venku a 1:0 doma (tento zápas v Turecku se však hrál bez diváků), Krasić nezasáhl ani do jednoho zápasu. Nastoupil na několik závěrečných minut v prvním zápase semifinále Evropské ligy proti hostující Benfice Lisabon, Fenerbahçe soupeře zdolalo poměrem 1:0.\n\nV létě 2013 odešel na roční hostování do francouzského celku SC Bastia.\n\nV srpnu 2015 se stal hráčem polského klubu Lechia Gdańsk.\n\nMiloš Krasić nastupoval za reprezentaci Srbska a Černé Hory do 21 let, s níž se zúčastnil dvou evropských šampionátů v této věkové kategorii. Jedním z nich bylo Mistrovství Evropy hráčů do 21 let konané v Portugalsku, kde Srbsko podlehlo 1. června v semifinále Ukrajině 4:5 v penaltovém rozstřelu (zápas skončil 0:0 po prodloužení). Miloš odehrál na turnaji všechny 4 zápasy. Mimo semifinále šlo o duely v základní skupině A – postupně 23. května porážka 0:1 s Německem, 25. května výhra 2:0 nad Portugalskem a 28. května prohra 0:2 s Francií.\n\nSe srbskočernohorským olympijským výběrem do 23 let hrál na Letních olympijských hrách 2004 v Řecku, kde Srbsko a Černá Hora obsadilo poslední čtvrté místo v základní skupině C bez zisku jediného bodu.\n\nV letech 2006–2011 působil v seniorské reprezentaci Srbska. Debutoval 15. listopadu 2006 v přátelském utkání v Bělehradu proti týmu Norska (remíza 1:1).\n\nPrvní gól vstřelil 11. října 2008 v kvalifikačním utkání na Mistrovství světa 2010 v Bělehradě hostující Litvě. Krasić ve 34. minutě zvyšoval na průběžných 2:0 pro domácí, střetnutí skončilo vítězstvím Srbska 3:0. Hned v dalším zápase 15. října skóroval znovu, tentokrát ve Vídni proti domácímu Rakousku, když ve 14. minutě otevíral skóre kvalifikačního utkání, které Srbsko vyhrálo 3:1.\n\nKvalifikace byla pro mladý balkánský stát úspěšná, Srbsko obsadilo v základní skupině s 22 body 1. místo o jeden bod před druhou Francií, která se musela zúčastnit baráže.\n\nMiloš Krasić se poté zúčastnil i samotného světového šampionátu 2010 v Jihoafrické republice. V základní skupině D se Srbsko střetlo postupně s Ghanou, Německem a Austrálií. V prvním zápase 13. června 2010 prohrálo s Ghanou 0:1, Krasić odehrál kompletní zápas v základní sestavě. 18. června porazil balkánský celek překvapivě favorizované Německo 1:0, i tentokrát absolvoval Krasić celé střetnutí. Ve svém posledním vystoupení na šampionátu 23. června podlehlo Srbsko Austrálii 1:2 a s turnajem se rozloučilo ziskem 3 bodů a obsazením posledního čtvrtého místa ve skupině. Krasić hrál do 62. minuty, poté byl střídán.\n\n"}
{"id": "885757", "url": "https://cs.wikipedia.org/wiki?curid=885757", "title": "Mrázkova keramička", "text": "Mrázkova keramička\n\nMrázkova keramička byla továrna na keramiku v Letovicích, v okrese Blansko.\n\nZdejší továrnu založil dobšický rodák Josef Mrázek. Budova keramičky byla postavena v roce 1924. K sortimentu, který keramička vyráběla, patřila májoliková keramika a svítidla, která měla keramický podstavec. Mrázek experimentálně spolupracoval i s architektem Pavlem Janákem, který navrhoval keramiku v kubistických tvarech.\n\nMrázek expedoval své výrobky i do Spojených států, kde také trávil nejvíce času. V roce 1930, kdy propukla hospodářská krize, byla výroba pozastavena.\n\nPozději v budově, která je ozdobena ornamenty, které se používaly na keramiku, byla zřízena papírna, které vznikly v devadesátých letech 20. století. V současné době době v ní sídlí restaurátorská společnost opravující starožitný nábytek. Samotná budova byla 16. července 2010 vyhlášena kulturní památkou.\n"}
{"id": "885767", "url": "https://cs.wikipedia.org/wiki?curid=885767", "title": "Primární alkoholy", "text": "Primární alkoholy\n\nPrimární alkoholy jsou alkoholy, které mají hydroxylovou skupinu navázanou na uhlík, na který jsou dále navázány 2 atomy vodíku. Jejich obecný vzorec je R-CHOH.\n\nPrimární alkoholy vznikají oxidací methylové skupiny CH v molekule uhlovodíku, např. ethanol:\n\n2 CHCH + O → 2 CHCHOH,\n\nrovněž vznikají redukcí aldehydů nebo karboxylových kyselin. \n\nKonkrétně ethanol lze vyrobit také kvašením jednoduchých cukrů:\n\nCHO → 2 CHCHOH + 2 CO.\n\nVětšina reakcí primárních alkoholů probíhá stejně jako u ostatních alkoholů, pouze produkty oxidace se liší.\n\nOxidací primárních alkoholů vznikají aldehydy a dále karboxylové kyseliny, obecně:\n\nR-CHOH → R-CHO → R-COOH.\n\n\nVícesytné primární alkoholy existují pouze od uhlovodíků s rozvětveným uhlíkovým řetězcem.\n"}
{"id": "885775", "url": "https://cs.wikipedia.org/wiki?curid=885775", "title": "Římskokatolická farnost Petrovice", "text": "Římskokatolická farnost Petrovice\n\nŘímskokatolická farnost Petrovice (lat. \"Peterswalda\") je územní společenství římských katolíků v Petrovicích a okolí. Organizačně spadá do ústeckého vikariátu, který je jedním z deseti vikariátů litoměřické diecéze.\nDo farnosti náleží území těchto obcí:\n\nVe farnosti se nacházejí také další drobné sakrální stavby a pamětihodnosti.\n\nJiž v roce 1384 byla ve farní lokalitě plebánie. Matriky jsou vedeny od roku 1748. V roce 1785 zde byla kanonicky obnovena fara.\n\nZ důvodu efektivity duchovní správy byl vytvořen \"farní obvod\" (kolatura) farnosti Ústí nad Labem, jehož součástí je i farnost Petrovice, která je tak spravována \"excurrendo\".\n\n\n\n\n"}
{"id": "885777", "url": "https://cs.wikipedia.org/wiki?curid=885777", "title": "Martina Bešíková", "text": "Martina Bešíková\n\nMartina Kušnírová (* 15. srpna 1984 v Bruntále) je česká modelka , úspěšná účastnice světových soutěží krásy a může se pyšnit titulem Miss Body Beautiful Tourism International 2008 z Malaysie nebo TOP 10 Miss Tourism Queen International 2007 z Číny.\n\nMartina Kušnírová, za svobodna Bešíková, je manželkou fotbalisty Ondřeje Kušníra, pochází z Bruntálu, kde také navštěvovala základní školu. V letech 1999-2003 studovala na gymnáziu v Bruntále. Poté pokračovala tři roky na Masarykově univerzitě v Brně na Ekonomicko-správní fakultě a další tři roky pak na VUT v Brně na Podnikatelské fakultě. Studia oboru daňové poradenství zakončila na brněnské Akademii Sting.\n\nBešíková se účastnila několika soutěží krásy, mezi které například patří:\n"}
{"id": "885783", "url": "https://cs.wikipedia.org/wiki?curid=885783", "title": "Miss Tourism of the World", "text": "Miss Tourism of the World\n\nMiss Tourism of the World nebo také Miss Tourism World je mezinárodní soutěž krásy.\n\n"}
{"id": "885785", "url": "https://cs.wikipedia.org/wiki?curid=885785", "title": "Judo na Letních olympijských hrách 1976", "text": "Judo na Letních olympijských hrách 1976\n\nZápasy v judu na LOH v Montrealu probíhaly v Montreal Biodome v období 26. července - 31. července 1976.\n\npodrobné výsledky\n"}
{"id": "885787", "url": "https://cs.wikipedia.org/wiki?curid=885787", "title": "Soudní porota", "text": "Soudní porota\n\nSoudní porota ( – z lat. přísahat) je charakteristickým prvkem angloamerického práva, kde je ztělesněním zásady, že každý má právo být souzen sobě rovnými a není vydán libovůli panovníka.\n\nPoroty jsou v Anglii doloženy od 13. století, kdy to byly přísežné sbory, které vedly vyšetřování a měly povinnost dát králi pravdivou odpověď na jakoukoli položenou otázku ().\n\nSoudní řízení v raně středověké Evropě spočívalo na institutech jako je ordál (zkoušku vodou, ohněm či soubojem) nebo přísaha. Takový soudní proces předpokládal, že pravdu nějakým způsobem zjeví bůh – byl tedy do značné míry v rukou církve. Čtvrtý lateránský koncil však účast křesťanských kněžích na ordálech zakázal, takže se začaly hledat jiné cesty. Zatímco na kontinentě se přiklonili k inkvizici a kanonickému právu, Anglie se vydala cestou soudní poroty. První doložený proces před porotou se odehrál ve Westminstru v roce 1220, kdy byli čtyři zloději posláni na šibenici, pátý osvobozen.\n\nZpočátku se ovšem před porotou neprováděly důkazy, její členové se spoléhali na své místní znalosti nebo vlastní vyšetřování.\n\nV Anglii dnes poroty složené z 12 vylosovaných občanů rozhodují především v trestních procesech o těžkých zločinech u Korunních soudů (). Jejich úkolem je na základě důkazů, které provede prokurátor a obhájce, posoudit fakta případu a jednohlasně vynést verdikt vinen nebo nevinen. Porotu doplňuje profesionální soudce, který řídí soudní jednání a usměrňuje ho z právního hlediska, vyjasňuje, na základě jakých zákonů porotci vlastně rozhodují, a nakonec stanovuje trest ().\n\nPoněkud jiný systém je ve Spojených státech. Nejenže \"malá porota\" () zde rozhoduje i mnohé civilní případy, je to i jediná z bývalých anglických kolonií, kde je ještě zachován institut \"velké poroty\" (). Ta je svolána, aby u závažných trestných činů rozhodla zda je dost důkazů k formální obžalobě (), nebo zda bude trestní stíhání zastaveno (). (V jiných zemích je toto rozhodnutí obvykle v kompetenci státního zástupce nebo vyšetřujícího soudce.)\n\nSpolu se systémem obžalovacího řízení () utvářela instituce poroty důraz angloamerického práva na ústní jednání, přerůstající až v teatrálnost.\n\nV revolučním roce 1791 přijala anglický systém poroty Francie a po revoluci v roce 1848 byl zaveden i v Německu. Dnes tedy hraje porota nějakou roli i v mnoha zemích kontinentální tradice.\n\nNa území České republiky byly soudní poroty zavedeny už v r. 1848, zrušeny až po r. 1948 zákonem č. 87/1950 Sb. Částečně je nahradil institut soudce z lidu, který ovšem opomíjí to, co je na angloamerickém systému zásadní – rozdělení zodpovědnosti mezi soudce, právníka, který rozhoduje otázky právní, a laickou porotu, která posuzuje jen otázky skutkové.\n\n\n"}
{"id": "885790", "url": "https://cs.wikipedia.org/wiki?curid=885790", "title": "Judo na Letních olympijských hrách 1980", "text": "Judo na Letních olympijských hrách 1980\n\nZápasy v judu na LOH v Moskvě probíhaly v paláci sportu Lužniki v období 27. července – 1. srpna 1980.\n"}
{"id": "885791", "url": "https://cs.wikipedia.org/wiki?curid=885791", "title": "Kolesové rypadlo", "text": "Kolesové rypadlo\n\nKolesové rypadlo je stroj určený k povrchové těžbě velkých objemů zeminy a nerostných surovin (především skrývky a hnědého uhlí).\n\nJde o stroje s nepřetržitým pracovním cyklem. Kolesová rypadla se dělí na velkostroje a kolesové nakladače, které mají o dost menší objem vytěženého materiálu za danou časovou jednotku. Své uplatnění nachází na skládkách a překladištích sypkých hmot, zatímco kolesové rypadlo – velkostroj se používá k těžbě skrývky a uhlí v povrchových dolech (lomech).\nStroje se dále dělí podle:\n\nVzhledem k tíze kolesových rypadel ve formě velkostrojů je nutná jejich montáž přímo na místě nebo v těsné blízkosti místa určení, kam se poté přesunou. Celá montáž a výroba velkostroje může zabrat až několik let. Vyráběna jsou na zakázku přesně podle jejich specifického využití - zohledňují se všechny podmínky, ve kterých bude rypadlo pracovat. Životnost takového stroje se odhaduje až na 40 let.\nDo roku 1989 se v ČR vyráběly základní typy kolesových rypadel pod označeními K 300, KU 300, KU 300B, K 800, K 800 B a KU 800.\n\nOhromné koleso stroje je osazeno korečky, nádobami připomínajícími lžíci bagru, které po roztočení kolesa, začnou odebírat horninu ve svahu před sebou. Vytěžený materiál se převádí na pásový dopravník a odvádí do střední části stroje. Větší kusy materiálu jsou drceny v drtiči a poté je materiál předáván zpět na dopravník a vysypáván výsypkou umístěnou v zadním podpěrném vozu opět na pásový dopravník, který už ale není součástí stroje a odváží materiál z lomu na skládku.\n\nKoleso je usazené na tzv. kolesovém výložníku, což je otočné rameno, které se může pohybovat jak horizontálně tak vertikálně podél sloje nebo stěny skrývky. Rypadlo se tak postupně otáčí a odtěžuje blok horniny před sebou. Pohyb celého stroje zajišťuje jeho podvozek - pohyb takového kolosu však vyžaduje značnou dávku času. Ve střední části stroje se nachází tzv. kulová dráha, která umožňuje otáčení stroje do stran.\n\nCelý stroj pohání elektromotory, přívod energie zajišťují kabely, které musí stroj táhnout za sebou. Rypadlo obsluhuje navzdory jeho velikosti obvykle zhruba pouze pět lidí. Kromě řidiče také elektrikáři a mechanici, kteří zajišťují chod stroje. Rypadlo je vybaveno vlastním WC, jídelnou, dílnou a dnes už také klimatizací kabiny. Koleso i pohyb celého stroje je ovládáno řidičem přes joysticky v řídící kabině. Práci řidiče předchází povinné zacvičování nejméně 100 hodin.\nPřes svůj nepřetržitý provoz 24 hodin denně se kolesová rypadla podrobují pravidelným odstávkám, při kterých se provádí jejich údržba a modernizace.\n\nV České republice je v provozu několik kolesových rypadel v hnědouhelných povrchových dolech v severních Čechách.\n\n"}
{"id": "885794", "url": "https://cs.wikipedia.org/wiki?curid=885794", "title": "Carl Stumpf", "text": "Carl Stumpf\n\nCarl Stumpf (21. duben 1848, Wiesentheid – 25. prosinec 1936, Berlin) byl německý filozof, psycholog a muzikolog.\n\nByl žákem Franze Brentana a Rudolfa Hermanna Lotzeho, sám silně ovlivnil Edmunda Husserla při definování základů filozofické fenomenologie a Maxe Wertheimera, Wolfganga Köhlera i Kurta Koffku, kteří vyvinuli gestalt psychologii.\n\nMezi jeho žáky patřil i spisovatel Robert Musil, byl též osobním přítelem Tomáše Garrigue Masaryka. Byl profesorem (od 1894) a nakonec rektorem (od 1907) Berlínské (dnes Humboldtovy) univerzity.\n\nPůsobil i na německé části Karlovy univerzity v Praze (1879–1884). K jeho nejznámějším pracím patřila kniha \"Tonpsychologie\" z roku 1878 zabývající se vnímáním zvuků. V oblasti filozofie rozlišil jevy (smyslové obsahy, paměťové obrazy) a jejich funkce (stavy, prožitky), ty první by dle něj měla zkoumat „fenomenologie“ – právě tento názor ovlivnil Stumpfova žáka Husserla.\n\n"}
{"id": "885795", "url": "https://cs.wikipedia.org/wiki?curid=885795", "title": "Viedma (Argentina)", "text": "Viedma (Argentina)\n\nViedma je město v argentinské Patagonii, hlavní město provincie Río Negro. Leží na pravém břehu řeky Río Negro (která dala název provincii) těsně před jejím ústím do Atlantského oceánu. Tvoří konurbaci s městem Carmen de Patagones na protějším břehu řeky (kde už se rozkládá provincie Buenos Aires). V roce 2012 zde žilo 54 779 obyvatel.\n\nV roce 1986 se snažil tehdejší prezident Raúl Alfonsín přemístit hlavní město Argentiny právě do Viedmy, avšak neuspěl.\n\nPodnebí je polopouštní, ale vzhledem k tomu, že se nachází na okraji Patagonie, zde spadne mírně více srážek než v jižnějších částech argentinské Patagonie (asi 380 mm ročně). Je zde také možnost zavlažování z řeky Rio Negro, takže okolo města probíhá zemědělství, pěstuje se kukuřice, cibule a vojtěška a chová se dobytek.\n"}
{"id": "885797", "url": "https://cs.wikipedia.org/wiki?curid=885797", "title": "Dubai Tennis Championships 2013 – ženská dvouhra", "text": "Dubai Tennis Championships 2013 – ženská dvouhra\n\nDo soutěže ženské dvouhry na tenisovém turnaji Dubai Tennis Championships 2013 nastoupilo dvacet osm hráček. Obhjákyní titulu byla polská světová trojka Agnieszka Radwańská, která ve čtvrtfinále podlehla Češce Petře Kvitové.\n\nPrvní titul sezóny a celkově desátý kariéry získala šestá nasazená Petra Kvitová, když ve finále zdolala italskou turnajovou pětku Saru Erraniovou po třísetovém průběhu 6–2, 1–6 a 6–1.\n\nObě finalistky spolu před dubajským bojem o titul odehrály tři vzájemná utkání – všechna na tvrdém povrchu během sezóny 2012, v nichž Kvitová vždy vyhrála bez ztráty sady. Jednalo se o lednové čtvrtfinále Australian Open, dubnové semifinále Fed Cupu a srpnové semifinále New Haven Open at Yale.\n\nČtyři nejvýše nasazené hráčky měly v úvodním kole volný los.\n\n"}
{"id": "885806", "url": "https://cs.wikipedia.org/wiki?curid=885806", "title": "Judo na Letních olympijských hrách 1984", "text": "Judo na Letních olympijských hrách 1984\n\nJudo na Letních olympijských hrách 1984 probíhalo ve sportovní hale Eagle's Nest Arena v areálu kalifornské státní univerzity v Los Angeles v období 4. srpna - 11. srpna 1984.\n"}
{"id": "885807", "url": "https://cs.wikipedia.org/wiki?curid=885807", "title": "Hynek z Ronova", "text": "Hynek z Ronova\n\nHynek z Ronova († 22. dubna 1421) byl kolínský děkan kostela sv. Bartoloměje, upálený spolu s šesti dominikánskými řeholníky u kouřimské brány v Kolíně roku 1421.\n\nFarář Hynek z Ronova byl děkanem kolínského kostela sv. Bartoloměje na počátku husitské revoluce. Dne 22. dubna 1421 přitáhlo husitské vojsko k branám města Kolín a chystalo se ho dobýt. Měšťané v obavách ze zničení města husity do města vpustili. Tento akt otevřeného města však neuspokojil rozvášněné husity, kteří vyloupili a vypálili městský klášter dominikánů. Šest řeholníků (dominikánů) upálili v plamenech. Zmocnili se rovněž kolínského faráře děkana Hynka z Ronova. Vyvedli ho Kouřimskou branou, kde ho vsadili do vysmoleného sudu. Tento sud ucpali slámou a v něm ho upálili. Při upalování kolem dotyčného údajně skákali a zpívali husitský chorál: \"„Ktož jsú boží bojovníci...“\".\n\nV roce 1626 byla na památku tohoto umučení vsazena do zdi kouřimské brány pamětní deska. Kouřimská brána však byla zbořena v roce 1844. Ve 21. století je deska s reliéfem Hynka z Ronova vsazena do jižního průčelí budovy Děkanství v Kolíně.\n\n\n"}
{"id": "885808", "url": "https://cs.wikipedia.org/wiki?curid=885808", "title": "Barbora Pleskačová", "text": "Barbora Pleskačová\n\nBarbora Pleskačová je česká modelka a účastnice soutěží krásy.\n\nBarbora Pleskačová pochází z Velkých Pavlovic. \n\nBarbora Pleskačová se účastnila několika soutěží krásy. Na většině z nich se umístila na předních pozicích, například na:\n"}
{"id": "885809", "url": "https://cs.wikipedia.org/wiki?curid=885809", "title": "Esprit Arena", "text": "Esprit Arena\n\nMerkur Spiel-Arena (zapisované jako ESPRIT arena) je víceúčelový stadion ve vestfálském Düsseldorfu v Německu. V současné době je nejvíce využíván pro fotbal a koncerty. Byl otevřen v roce 2004 a jeho kapacita číní 54 000 diváků pro fotbal a 66 000 diváků pro koncerty. Své domácí zápasy zde hraje fotbalový tým Fortuna Düsseldorf. Stavěl se během let 2002–2004 a měl nahradit dosluhující Rheinstadion. Počáteční kapacita byla 51 500 diváků, ale v roce 2010 byla zvýšena na současných 54 600 diváků.\n\nOd roku 2009 je pojmenován podle módního řetězce Esprit; dříve nesla jméno letecké společnosti LTU International.\n"}
{"id": "885810", "url": "https://cs.wikipedia.org/wiki?curid=885810", "title": "Čmelák rokytový", "text": "Čmelák rokytový\n\nČmelák rokytový (\"Bombus hypnorum\", L.) je hojný zástupce čeledi včelovitých. V České republice náleží mezi zákonem chráněné druhy.\nMatka dorůstá do velikosti 18 - 20 mm. Podobně jako ostatní čmeláci má silné, hustě porostlé tělo a nápadné lízací ústrojí. Zbarvení hlavy je černé, hruď skořicově hnědá, zadeček černý zakončený bílým článekm. Samec má hnědé i čelo, temeno a první článek zadečku.\nPříbytek si buduje často v nadzemních patrech vegetace; v opuštěných ptačích nebo veverčích hnízdech. Vytváří početná společenství o několika stech jedinců. Hnizdo aktivně brání až do vzdálenosti několika metrů.\nVyskytuje se v lesnatých spíše chladnějších polohách, ale i v parcích téměř po celé Evropě.\nPatří do druhové skupiny \"pollen storers\", tzn. že dělnice ukládají pyl a med do zvláštních voskových nádob. Z uskladněných zásob později dělnice krmí larvy podobně, jak to vidíme u včel.\n\n"}
{"id": "885814", "url": "https://cs.wikipedia.org/wiki?curid=885814", "title": "Proteinurie", "text": "Proteinurie\n\nProteinurie je přítomnost bílkoviny v moči. Za normálních okolností je v moči přítomno jen malé množství bílkovin a jejich zvýšení je nejčastěji známkou onemocnění močového ústrojí. Proteinurie ledvinného původu vzniká v důsledku zvýšené propustnosti glomerulů ledvin (klubíček kapilár obklopených pouzdrem, kam se filtruje prvotní moč), nebo při poruše zpětného vstřebávání bílkovin z prvotní moče do krve v ledvinných kanálcích. Bílkovina v moči může také pocházet z poškozených vývodných cest močových (močovody, močový měchýř, močová trubice). Také může být vyvolaná vysokou koncentrací bílkovin v krvi.\n\nVysoké ztráty bílkovin močí, které již přesahují schopnost jejich tvorby v játrech, vedou ke snížení koncentrace bílkovin v krvi (hlavně albuminu), následnému poklesu onkotického tlaku krve s výstupem tekutiny z cév. To bývá doprovázeno tvorbou otoků a při výrazných ztrátách i šokem z nedostatku tekutin v krevním oběhu.\n\nNedostatek bílkovin v krvi také ovlivní biologickou aktivitu látek, jež jsou v krvi přenášeny ve vazbě na bílkoviny (hormony, bilirubin, vitaminy, vápník, léky, aj.), může docházet k poruchám srážení krve (zvýšená tendence k tvorbě sraženin). Déletrvající proteinurie je také spojena se zvýšenou hladinou cholesterolu v krvi.\n"}
{"id": "885816", "url": "https://cs.wikipedia.org/wiki?curid=885816", "title": "Judo na Letních olympijských hrách 1988", "text": "Judo na Letních olympijských hrách 1988\n\nZápasy v judu na LOH v Soulu probíhaly v v období 25. září - 1. října 1988.\n"}
{"id": "885817", "url": "https://cs.wikipedia.org/wiki?curid=885817", "title": "Korečkové rypadlo", "text": "Korečkové rypadlo\n\nKorečkové rypadlo je velkostroj pracující v povrchových dolech. Využívá se k těžbě uhlí a některých nerudných ložisek (cihlářské suroviny, písky a štěrkopísky). Dnes jsou nahrazována rypadly kolesovými.\n\nMateriál na tomto druhu rypadla je nabírán jednotlivými korečky zasazenými do dlouhého korečkového vodiče připojeného ke stroji. Korečky se po něm pohybují připojené k řetězu. Díky tomuto způsobu dobývání je výsledný materiál více sypký než při těžbě kolesovým rypadlem, a proto se korečkovým rypadlem často těží právě materiály jako písky, skrývková zemina apod.\nPodle typu rypadla – otočné nebo neotočné – se pak těží pouze výškový nebo hloubkový řez nebo se postupuje v obou směrech, tedy že se korečkový vodič pohybuje jak vertikálně tak horizontálně, obdobně jako je tomu u kolesového rypadla. Korečkové rypadlo je stroj pracující nepřetržitě.\n\nKorečková rypadla mají několik základních výrobních typů:\n\n\n"}
{"id": "885818", "url": "https://cs.wikipedia.org/wiki?curid=885818", "title": "Vinyla 2012", "text": "Vinyla 2012\n\nVinyla 2012 byl druhý ročník hudebních cen Vinyla. Výsledky byly vyhlášeny 21. února 2013 v brněnském klubu Fléda během komponovaného večera s koncerty kapel Federsel & Mäkelä, Papalescu, Vložte kočku, Zrní a Illex Aside. V plánu jsou také Ozvěny Vinyly v Praze ve velkém sále NoDu s diskusí hudebních publicistů a muzikantů (Antonín Kocábek, Karel Veselý, Jiří Špičák, Martin Kyšperský) s názvem „Jaký byl rok 2012 na české hudební scéně“ a s koncerty kapel The Pololáníks, DIAkritika a Květy.\n\nCenou pro vítěze byla gramofonová deska, která vyšla v limitované edici 100 kusů a obsahuje po jedné hudební nahrávce od všech nominovaných. Obal desky vytvořili David Böhm a Jiří Franta.\n\n\n\n\n"}
{"id": "885822", "url": "https://cs.wikipedia.org/wiki?curid=885822", "title": "Pozdní Chan (Pět dynastií)", "text": "Pozdní Chan (Pět dynastií)\n\nŘíše Pozdní Chan () byl jeden ze států, které se vystřídaly v severní Číně po pádu říše Tchang, v období Pěti dynastií a deseti říší. Založil ji roku 947 Liou Č’-jüan, vůdce vzpoury proti nadvládě říše Liao; zanikla roku 951, kdy generál Kuo Wej svrhl Liou Č’-jüanova syna a založil říši Pozdní Čou.\n\nOd roku 936 severní polovinu Číny ovládala říše Pozdní Ťin. Říše byla slabá, fakticky byla jen o málo více, než loutkový stát závislý na expanzivní kitanské říši Liao, která se rozkládala v dnešním Mandžusku. Ťinský císař se nakonec postavil proti Kitanům, vypukla válka a roku 946 císař říše Liao Jie-lü Te-kuang vytáhl v čele armády do severní Číny a říši Pozdní Ťin dobyl. V jejím hlavním městě zanechal místodržitele a vydal se na zpáteční cestu, na níž onemocněl a v květnu 947 zemřel.\n\nLiou Č’-jüan byl v říši Pozdní Ťin vojenský guvernér Ping-čou, oblasti kolem Tchaj-jüanu v dnešní Šan-si, která byla dlouho baštou tureckých Šatoů. Roku 947 se postavil do čela vzpoury proti kitanské správě a rychle dobyl severní Čínu.\n\nProhlásil se císařem a svůj stát nazval Pozdní Chan. Hlavní město umístil v Pien, dnešním Kchaj-fengu. Říše Pozdní Chan držela v zásadě stejné území jako Pozdní Ťin. Ovládala severočínskou nížinu, na západě i Šen-si, na severu Šan-si a většinu Che-peje, ale nejsevernější část Che-peje kontrolovala kitanská říše Liao.\n\nLiou Č’-jüan zemřel rok po založení státu; následoval ho jeho mladý syn Liou Čcheng-jou. Ale počátkem roku 951 provedl chanský generál čínského původu Kuo Wej státní převrat a prohlásil se císařem říše Pozdní Čou. Kuo Wej byl první vládce severní Číny čínského (přesněji chanského) původu od roku 923. Do historie vešel jako schopný vládce, který se pokoušel zlepšit postavení rolníků. Po třech letech vlády, roku 954, onemocněl a zemřel.\n\nZbytky stoupenců Pozdní Chan se vrátili do tradiční šatoské sféry vlivu v Šan-si. Pod vedením Liou Č’-jüanova bratra Liou Čchunga zde založili samostatný stát Severní Chan, který si s podporou říše Liao udržel nezávislost a přežil tak jak Pozdní Chan, tak jejího nástupce Pozdní Čou. Zničen byl až do roku 979 armádou říše Sung.\n"}
{"id": "885824", "url": "https://cs.wikipedia.org/wiki?curid=885824", "title": "Girls (seriál)", "text": "Girls (seriál)\n\nGirls je americký komediálně-dramatický televizní seriál vytvořený Lenou Dunham. Premiéru na televizní stanici HBO měl 15. dubna 2012. Seriál pojednává o skupině blízkých přátel žijících v New Yorku. Hlavní motivy seriálu vycházejí z vlastních zkušeností jeho tvůrkyně a hlavní herečky Leny Dunham. 25. ledna 2013 byla seriálu potvrzena 3. řada, která měla 12 epizod. Vysílání páté řady bylo zahájeno 21. února 2016. HBO objednala také šestou a poslední řadu, která byla odvysílána v roce 2017.\n\nZačínající spisovatelka Hannah dostala od svých rodičů pro ni šokující zprávu, když jí oznámili, že ji již dále nebudou finančně podporovat. Hannah před dvěma lety zakončila své studium na škole Oberlin College a nyní absolvuje neplacenou stáž v místním týdeníku. Společně se svými přáteli (herci Allison Williams, Jemima Kirke, Zosia Mamet, Adam Driver a Alex Karpovsky) zažívá \"jednu chybu za druhou\".\nFilm s názvem \"Tiny Furniture\", ke kterému Lena Dunham napsala scénář, režírovala a také v něm i hrála, získal pozitivní reakce kritiků a několik ocenění, jako je Nejlepší příběh z festivalu South by Southwest a Nejlepší scénář na cenách Independent Spirit Awards. Úspěch tohoto nezávislého filmu jí přinesl možnost spolupracovat s Juddem Appatow na pilotním díle pro americkou televizní stanici HBO. Appatow řekl, že byl veden Leninou představivostí a dodal, že \"Girls\" bude pro muže představovat náhled do \"ženské mysli\".\n\nNěkteré z překážek, kterým čelí hlavní postava Hanny - odříznutí přísunu peněz od rodičů, problémy začínající spisovatelky a dělání špatných rozhodnutí - byly inspirovány reálným životem Leny Dunham. Unikátní a rozmanitý vzhled seriálu je docílen k dokonalosti díky nakupování v hned několika klasických buticích v New Yorku, jako jsou Brooklyn Flea a Geminola, které vlastní matka herečky Jenimy Kirke.\n\nV rozhovoru Dunham prozradila, že seriál \"Girls\" vyobrazuje tu část populace, která nedostala prostor v seriálu Sex ve městě z roku 1998. \"Gossip Girl (americký seriál) byl o teenagerech, kteří si to rozdávali na Upper East Side a \"Sex ve městě\" byl o ženách, které řešily práci a přátele a začínali žít rodinný život. Mezi tím zůstala ohromná spousta místa, které je potřeba vyplnit\", řekla. Pilotní díl seriálu záměrně připomíná \"Sex ve městě\", producenti tak chtěli jasně ukázat, že postavy seriálu \"Girls\" byly inspirovány tímto seriálem a přestěhovaly se do New Yorku, aby si splnily své sny. Dunham dokonce řekla: \"uctívám onen seriál stejně jako každá dívka mé generace\".\n\nJako výkonné producentky jsou Dunham a Jennifer Konner obě hybnou silou seriálu a Dunham navíc píše scénář k seriálu. Judd Apatow je také výkonným producentem seriálu a vede produkční společnost Apatow Productions. Dunham napsala nebo spolu-napsala scénář pro všech prvních deset epizod a 5 z nich také zrežírovala. První sezóna se natáčela od dubna do srpna 2011 a celkem obsahuje 10 epizod.\n\nDruhá řada měla premiéru 13. ledna 2013 a čítá stejně jako řada první 10 epizod.\n\n\nSeriál je kritiky opěvován pro svoji syrovou přirozenost, humor a svěží atmosféru. Podle stránek Metacritic si první řada seriálu drží skóre 87 bodů ze 100 a příměr ,Všeobecný úspěch\". Stránky také označují seriál za jeden z nejlépe hodnocených nových seriálů roku 2012. Druhá řada získala 84 bodů, které se zakládají na 19 recenzí, které přisoudily seriálu stav ,Všeobecný úspěch\".\n\nJames Poniewozik z týdenníku \"Time\" napsal ve své pozitivní kritice, že seriál je ,surový, odvážný, odlišný a velmi často nesnesitelně vtipný\". Tim Goodman z \"The Hollywood Reporteru\" označil \"Girls\" za ,jeden z nejvíce originálních, naprosto přesných a bezchybných seriálů, které byly v poslední době vytvořeny.\" Když na festivalu SXSW 2012 komentoval první 3 epizody první řady, tak řekl, že seriál vlastně tlumočí ,pravé dívčí přátelství, strach z přicházející dospělosti, odlišnost vztahů, sexualitu, lidské sebevědomí, image těla, intimitu v technicky vyspělém světě, který spíše prosazuje vzdálenost, krvelačnost přežívajícího Newyorčana s velmi malou sumou peněz a moderní rodičovství náročných dětí, spolu s mnohem více věcí dějících se okolo, což je vše prošpikováno humorem a dojemností.\"\n\nSeriál obdržel i pár negativních hodnocení. John Cook (magazín Gawker) silně zkritizoval seriál ve své recenzi, kde mimo jiné napsal, že seriál je ,televizní program o dětičkách zbohatlých rodičů, špatné hudby a Facebooku a jak hrozné je zjišťovat kdo vlastně jste a jakou vlastně máte pohlavně přenosnou chorobu. Hlavně to vyčerpání z neustálého dramatizování svého vlastního života, zatímco se považujete za někoho, kdo rozumí základní prázdnotě bytí.\" Reneé Martin napsala o \"Girls\": ,Jde o seriál, který je o privilegované skupině nezajímavých žen, které neustále naříkají, protože jsou nuceny alespoň vzdáleně být odpovědné samy za sebe.\"\n\nRecenze Maureen Ryan, která byla vydána po skončení první sezóny, vychvalovala seriál pro velmi realistické vyobrazení současných dívek a jejich vztahy, které současná média prezentují jako ,nevyrovnané a neuvěřitelně povýšené a právě \"Girls\" pravdivě vyobrazuje osobnosti, které sice nejsou úplně standardní, ale v životě takové mnohdy jsou. Právě vědomí, že fanoušci seriálu si takovéto postavy -žena, která se občas chová nezpůsobně- oblíbili, je pro mě neuvěřitelně uklidňující. Toto obrací ono konvenční myšlení, které nám televizní průmysl předhazuje.\"\"\n\nNápodobně list \"The New York Times\" chválí \"Girls\" a dodává: ,\"Girls\" možná jsou pro nynější generaci protikladem k \"Sexu ve městě\", ale první řada byla krutě bystrá a smutně zábavná jako seriál \"Louie\" stanice FX a nebo \"Curb Your Enthusiasm\" televize HBO.\n\nPremiérová epizoda čelila silné kritice, která se především týkala toho, že v seriálu hrají pouze ,bílí lidé\", což je v jinak velmi kulturně rozmanitém New Yorku netypické (jediné kulturně odlišné postavy byly afroamerický bezdomovec a taxikář a asijská modelka, jejíž jediným talentem bylo, že je dobrá ve Photoshopu). Lesley Arfin, scenáristka seriálu, na onu kritiku reagovala komentářem na svém Twitteru: ,To, co mě na filmu Precious nejvíce vadí, je to, že nereprezentuje MOU OSOBU\". Později však tento komentář vymazala, protože vzbudil veliké pozdvižení. Lena Dunham byla na problém s diverzitou několikrát dotázána v různých rozhovorech, ve kterých potvrdila, že v druhé řadě seriálu ,bude o tyto problémy postaráno\". Herec Donald Glover, který ztvárnil Sandyho, afroamerického milenece Hanny, byl, zdá se, oním řešením.\n\n\"Girls\" měly vysílací premiéru 15. dubna 2012 na stanici americké HBO. První tři epizody byly zároveň vysílány na festivalu SXSW dne 12. března 2012.\n\nPřestože měl seriál nevelkou sledovanost, televizní stanice objednala i 2. řadu čítající 10 epizod, a to již 30. dubna 2012.\n\n"}
{"id": "885825", "url": "https://cs.wikipedia.org/wiki?curid=885825", "title": "Judo na Letních olympijských hrách 1992", "text": "Judo na Letních olympijských hrách 1992\n\nZápasy v judu na LOH v Barceloně probíhaly v v období 27. července - 2. srpna 1992.\n"}
{"id": "885826", "url": "https://cs.wikipedia.org/wiki?curid=885826", "title": "Herbert Adams", "text": "Herbert Adams\n\nHerbert Adams (16. dubna 1874, Londýn – 24. února 1958, Londýn) byl anglický autor kriminálních románů.\n\nPo prvních literárních neúspěších se stal makléřem. Později si založil vlastní realitní kancelář. V padesáti letech se znovu snažil prorazit s románem \"The Secret of the Bogey House\" a měl úspěch.\n\nAdams napsal kolem 60 detektivek; mnoho pod svým jménem, některé pod pseudonymem \"Jonathan Gray\". Jako milovník golfu často zasazoval děj na golfová hřiště. Jeho hlavní románovou postavou byl detektiv Roger Bennion. Byl často srovnáván s Agathou Christie.\n\n\n"}
{"id": "885828", "url": "https://cs.wikipedia.org/wiki?curid=885828", "title": "Edita Hortová", "text": "Edita Hortová\n\nEdita Hortová (* 20. února 1986, Třebíč) je česká modelka a II. vicemiss České republiky 2004.\n\nEdita Hortová pochází z Brna, kde navštěvovala i základní školu. V letech 2001–2005 studovala na Střední průmyslové škole stavební v Brně. Od roku 2006 studovala na Fakultě podnikohospodářské Vysoké školy ekonomické v Praze, kterou absolvovala v roce 2009.\n\nOd roku 2007 žije s italským obchodníkem s uměním Michelangelem.\n\n\n"}
{"id": "885829", "url": "https://cs.wikipedia.org/wiki?curid=885829", "title": "Joan Crawfordová", "text": "Joan Crawfordová\n\nJoan Crawfordová (vlastním jménem Lucille Fay LeSueurová, 23. března 1904, San Antonio, Texas, Spojené státy americké – 10. května 1977, New York City) byla americká filmová, divadelní a televizní herečka.\n\nZačínala jako tanečnice v kočovných divadelních společnostech ještě před tím, než debutovala na Broadwayi. V roce 1925 se Crawfordová upsala pohyblivým obrázkům, a to smlouvou se společností Metro-Goldwyn-Mayer. Zprvu byla frustrovaná rozsahem a kvalitou svých partů, a tak se Crawfordová začala zabývat kampaní zvyšující její vlastní publicitu a do konce dvacátých let se stala celonárodně známou jako \"flapper\". V třicátých letech její sláva soupeřila s proslulostí jejích kolegyň z MGM Normou Shearerovou a Grétou Garbo. Crawfordová často hrála těžce pracující mladé ženy, které našly lásku a dosáhly finančního úspěchu. Tyto příběhy \"rags-to-riches\" byly diváky z doby Velké hospodářské krize velmi dobře přijímány a zvláště populární byly mezi ženami. Crawfordová se stala jednou z nejprominentnějších hollywoodských hvězd a jednou z nejlépe placených žen ve Spojených státech, ale její filmy začaly prodělávat peníze a ke konci třicátých let byla zařazena do škatulky \"„box office poison“\".\n\nPoté, co byla Crawfordová na plátně téměř dva roky nepřítomna, se na plátno vrátila filmem \"Mildred Pierceová\" (1945), za což již bylo uděleno ocenění Academy Award for Best Actress. V roce 1955 začala spolupracovat se společností \"Pepsi-Cola Company\" prostřednictvím svého sňatku s předsedou a generálním ředitelem společnosti PepsiCo Alfrédem Steelem. Po jeho smrti v roce 1959 převzala Crawfordová jeho pozici ve společnosti, ale v roce 1973 byla představenstvem společnosti donucena k odchodu do důchodu.\n\nBěhem šedesátých let pokračovala v pravidelném hraní ve filmu a televizi, ale později její vystoupení řídla a po natočení britského hororového filmu \"Trog\" v roce 1970 Crawfordová upustila od dalšího natáčení. Naposled se objevila na veřejnosti roku 1974, po otištění nelichotivých fotografií, na kterých byla zobrazena, Crawfordová ustoupila z veřejného života do pozadí a stávala se stále samotářštější až do své smrti v roce 1977.\n\nCrawfordová byla čtyřikrát vdaná. Její první tři manželství skončila rozvodem; poslední skončilo smrtí jejího manžela Alfreda Steele. Adoptovala pět dětí, jedno z nich bylo nárokováno jeho rodnou matkou a vráceno zpět. Vztahy Crawfordové s jejími dvěma staršími dětmi, Christinou a Christopherem, byly rozvrácené. Crawfordová tyto dvě vydědila a po její smrti napsala Christina „všeodhalující“ paměti, \"Mommie Dearest\" (\"Nejdražší maminka\"), v nichž tvrdila, že se její matka na ni dopustila fyzického a emočního týrání tvořícího celoživotní vzorec.\n\nCrawfordová byla Americkým filmovým institutem zvolena desátou největší ženskou hereckou hvězdou v dějinách amerického filmu.\n\n\n"}
{"id": "885830", "url": "https://cs.wikipedia.org/wiki?curid=885830", "title": "Silnice II/396", "text": "Silnice II/396\n\nSilnice II/396 je silnice II. třídy v Česku, která spojuje Rouchovany a silnici I/52 u Nové Vsi. Dosahuje délky 38 km.\n\nOkres Třebíč – Kraj Vysočina\n\nOkres Znojmo – Jihomoravský kraj\n\nOkres Brno-venkov – Jihomoravský kraj\n"}
{"id": "885833", "url": "https://cs.wikipedia.org/wiki?curid=885833", "title": "Netišyn", "text": "Netišyn\n\nNetišyn (, – \"Nětěšin\") je město v Chmelnycké oblasti na Ukrajině. Leží na řece Horyň u hranice s Rovenskou oblastí zhruba 104 kilometrů na sever od Chmelnyckého, oblastního hlavního města. V roce 2012 žilo v Netišynu přes 36 tisíc obyvatel. Nejbližší železniční stanice je šest kilometrů vzdálený Kryvyn na trati Šepetivka – Zdolbuniv.\n\nPrvní písemná zmínka o zdejší vesničce pochází z roku 1542, rozvoj v město nastal nárazově s výstavbou Chmelnycké jaderné elektrárny jižně od vsi v roce 1981. Městem je Netišyn oficiálně od roku 1984.\n\n"}
{"id": "885834", "url": "https://cs.wikipedia.org/wiki?curid=885834", "title": "Balázs Dzsudzsák", "text": "Balázs Dzsudzsák\n\nBalázs Dzsudzsák (* 23. prosince 1986, Debrecín, Maďarsko) je maďarský fotbalový záložník a reprezentant, který v současnosti hraje za turecký klub Bursaspor.\n\nFotbalovou profesionální dráhu zahájil Balázs Dzsudzsák v klubu Debreceni VSC v roce 2004. Během svého půsebení zde vyhrál s klubem třikrát nejvyšší maďarskou fotbalovou soutěž a třikrát maďarský Superpohár (2005, 2006, 2007).\n\n24. října 2007 odešel do zahraničí do nizozemského klubu PSV Eindhoven, s nímž podepsal pětiletou smlouvu. Debutoval v lize 12. ledna 2008 proti Feyenoordu Rotterdam (výhra 1:0). S PSV vyhrál nejvyšší nizozemskou ligovou soutěž Eredivisie ve své první sezóně 2007/08 a také Johan Cruijff Schaal (nizozemský Superpohár) v roce 2008.\n\n12. června 2011 přestoupil do ruského klubu Anži Machačkala, kde podepsal čtyřletý kontrakt. Debutoval 6. srpna 2011 proti celku Tom Tomsk (výhra 2:0). V Machačkale nastoupil v celkem 8 zápasech, aniž by se střelecky prosadil, většinou střídal. 27. srpna utrpěl zlomeninu klíční kosti při střetu s protivníkem v zápase s Rostovem. Toto zranění jej vyřadilo ze hry do konce sezóny.\n12. ledna 2012 přestoupil za 19 milionů € do ruského klubu Dynamo Moskva, tento přestup z něj udělal nejdražšího maďarského hráče v historii. Debutoval 9. března 2012 proti CSKA Moskva a v 75. minutě založil gólovou akci, která vedla k vyrovnání na konečných 1:1. Svou první branku v dresu moskevského Dynama vstřelil v 75. minutě proti Tereku Groznyj. V následujícím kole 26. srpna 2012 si zaknihoval úspěšný zápas proti Lokomotivu Moskva, když jeden gól vsítil a na další dva přihrál, díky čemuž Dynamo zvítězilo 3:2.\n\nV srpnu 2015 přestoupil z Ruska do tureckého klubu Bursaspor.\n\nBalázs Dzsudzsák nastupoval za některé mládežnické výběry Maďarska.\n\nV A-mužstvu debutoval 2. června 2007 v kvalifikačním zápase v Héraklionu proti domácímu týmu Řecka. Nastoupil na hřiště v 79. minutě za stavu 2:0 pro domácí tým, tímto výsledkem střetnutí také skončilo. První gól vstřelil 24. května 2008 opět v zápase proti Řecku, tentokrát se Maďarsku podařilo odčinit na domácí půdě minulou porážku a zvítězilo 3:2. Dzsudzsák se prosadil ve 47. minutě, když vyrovnával na průběžných 1:1.\n\n10. září 2013 se jedním gólem v domácím kvalifikačním utkání proti Estonsku podílel na vysoké výhře 5:1, Maďarsko drželo dva zápasy před koncem kvalifikace druhou příčku základní skupiny D, která dávala velké šance na postup do baráže na Mistrovství světa 2014 v Brazílii, kam se však Maďaři neprobojovali.\n\nS maďarským národním týmem slavil v listopadu 2015 postup z baráže na EURO 2016 ve Francii. Německý trenér maďarského národního týmu Bernd Storck jej zařadil do závěrečné 23členné nominace na EURO 2016 ve Francii. Maďaři se ziskem 5 bodů vyhráli základní skupinu F. V osmifinále proti Belgii se po porážce 0:4 rozloučili s turnajem. Dzsudzsák na šampionátu dvakrát skóroval (proti Portugalsku).\n\n"}
{"id": "885836", "url": "https://cs.wikipedia.org/wiki?curid=885836", "title": "Seznam medailistů na mistrovství světa v klasickém lyžování – severská kombinace muži", "text": "Seznam medailistů na mistrovství světa v klasickém lyžování – severská kombinace muži\n\nOd roku 2013.\n"}
{"id": "885838", "url": "https://cs.wikipedia.org/wiki?curid=885838", "title": "Vinohrádky (Branišovice)", "text": "Vinohrádky (Branišovice)\n\nVinohrádky (dříve Vinohrad a Vinohrady, německy \"Klein Weinberg\") jsou vesnice, součást obce Branišovice v okrese Brno-venkov.\n\nVesnice Vinohrádky vznikla při raabizaci v roce 1783 parcelací majetku starobrněnského kláštera. Ves, pojmenovaná podle ředitele komorních statků Antonína Kaschnitze z Weinbergu, vznikla západně od Branišovic, od kterých ji dělila louka s tokem Olbramovického potoka, kde se původně nacházel rybník. Z druhé strany obtéká obec Našiměřický potok napájející Dolní branišovický rybník. Nová familiantská osada byla umístěna severně od areálu branišovického zámku a dvora. Tvořena byla především návsí se zvonicí a několika dalšími řadami domků podél cest. Po roce 1848 se Vinohrádky staly trvalou součástí Branišovic a tvoří tak jejich západní část; celá obec nesla složený německý název \"Frainspitz-Weinberg\". Ves disponovala vlastní rozvinutou infrastrukturou včetně obchodu a hostince. Neměla však vlastní školu ani kostel, od svého vzniku byla přiškolena a přifařena k Branišovicím. Vinohrádky měly nadále status osady a místní části s vlastním číslováním domů, který ztratily v 50. letech 20. století. K přečíslování domů na jednotnou číselnou řadu popisných čísel v celých Branišovicích, včetně Vinohrádek, bylo přistoupeno v šedesátých letech 20. století\n\nZ roku 1824 pochází jediná dochovaná obecní pečeť s vyobrazením vinného hroznu, vinařského nože a iniciál W B.\n\nPůvodní osídlení obce bylo české, z roku 1800 jsou známy obecní účty v češtině. Vlivem regionu však byl Vinohrádky, stejně jako sousedská obec Branišovice, poněmčeny. Germanizace ve Vinohrádkách byla takřka úplná, v roce 1910 již na jejich území nežil nikdo, kdo by se hlásil k české národnosti. V roce 1946 byli němečtí obyvatelé vysídleni mikulovskými transporty do Bavorska a do Vinohrádek přišli noví čeští osadníci.\n\nJelikož Vinohrádkami prochází hlavní silnice II/396 na Olbramovice a Vlasatice, stojí na jejich bývalém území několik důležitých budov a podniků – obchod s potravinami, pošta a čerpací stanice. Mimo to se zde nachází i hasičská zbrojnice místního sboru dobrovolných hasičů.\n"}
{"id": "885845", "url": "https://cs.wikipedia.org/wiki?curid=885845", "title": "Kostel svatého Vavřince (Branišovice)", "text": "Kostel svatého Vavřince (Branišovice)\n\nKostel svatého Vavřince je římskokatolický chrám v obci Branišovice v okrese Brno-venkov. Je chráněn jako kulturní památka. Stojí v historickém středu obce na malém návrší, kolem něj se do roku 1830 nacházel hřbitov.\n\nChrám je farním kostelem branišovické farnosti.\n\nKostel má románské jádro, východní část lodi pochází asi z doby kolem roku 1200. Rovně zakončený čtyřboký gotický presbytář byl postaven na konci 13. století, v roce 1356 je poprvé zmíněna fara. \n\nBěhem třicetileté války byl původní kostel vážně poškozen a úplně vyhořel. Od roku 1663 nechala představená abatyše cisterciáckého řádu Starobrněnského kláštera kostel opět stavět, v roce 1673, kdy probíhalo nové osídlování obce, byla postavena hlavní loď kostela.\n\nKdyž v roce 1797 zemřel zámožný sedlák a správce kostela, odkázal velkou sumu peněz, díky tomu byly za dva roky zahájeny nové rozsáhlé úpravy. Skončily v roce 1800, tehdy byla dostavěna kratší loď kostela s nízkou věží. V roce 1830 byl kvůli epidemii cholery zrušen stávající hřbitov kolem kostela a přestěhoval se na jihovýchodní okraj obce, kde stojí dodnes.\n\nNové úpravy kostela a okolí přišly o sto let později, v době, kdy byl místním farářem Franz Jirák. Ten nechal rozšířit chór, postavit schodišťovou věž a kostelní kapli, do níž umístil malovaný obraz Oplakávání Krista. Schodiště ke kazatelně se přesunulo do kaple s novou křtitelnicí. Kostel také dostal šest nových mozaikových oken s figurálními obrazy a mozaikové okno s katedrálním sklem nad portálem.\n\nZměny pobíhaly i zevnějšku. V roce 1905 byla kostelní věž osazena hodinami a dřívější dřevěný plot nahradila nízká zídka z červených režných cihel. Z ní se dnes zachovalo jen torzo, které bylo v roce 2019 rekonstruováno. Farář také nechat vysadit spoustu keřů a stromů v okolí kostela. Za první republiky místní vztyčili u jeho severní zdi pomník padlým v první světové válce. Naproti němu stála vstupní brána. Někdy v této době byl také kostel přetřen ze žluté na bílou barvu, kterou je pro něj typická dodnes.\n\nV roce 1945 byl kostel znovu těžce poškozen. Dne 7. května, v den, kdy ves dobyla Rudá armáda, na něj dopadla zápalná bomba. Kostel zachvátil požár, jemuž odolala jen monstrance, číše na víno, jeden ze zvonů a kaple. Ostatní vybavení kostela úplně shořelo, střecha se zřítila a kostelní věž byla z poloviny zdemolovaná.\n\nJakmile to bylo možné, místní němečtí farníci kostel provizorně opravili. Pověsili ocelový zvon a proti větru vztyčili dřevěné stěny. Jako oltář se použil zachovalý menší oltář z kaple. V tomto provizorním prostředí se scházeli až do zimy toho roku. Mezitím už byl jako administrátor do Branišovic přidělen Čech Josef Hudec, který organizoval i opravy kostela a zasloužil se o jeho obnovu. \n"}
{"id": "885849", "url": "https://cs.wikipedia.org/wiki?curid=885849", "title": "Branišovice (zámek)", "text": "Branišovice (zámek)\n\nZámek Branišovice se nachází u bývalého dvora v jižní části obce Branišovice v okrese Brno-venkov. Je chráněn jako kulturní památka.\n\nJedná se o jednoduchou dvoutraktovou jednopatrovou budovu obdélného půdorysu postavenou v barokním slohu na konci 17. století starobrněnským klášterem, kterému tehdy vesnice patřila. V přízemí se nachází arkádová chodba. Po zrušení kláštera bylo ustaveno malé branišovické panství a zámek dál fungoval jako správní budova statku. V roce 1807 ho odkoupil rod Lichtenštejnů a připojil ke svým statkům. \n\nV roce 1848 se na zámku krátce zastavil císař Ferdinand I. Dobrotivý s rodinou. Císař byl tehdy na cestě z Vídně do Olomouce, kam se musel uchýlit před revolucí v hlavním městě. Na zámku pobyl asi dvě hodiny, pohostili ho obědem, načež císař přijal místního faráře a šest rychtářů z okolních obcí. Poté pozdravil z balkónu shromážděný dav a pokračoval v cestě. \n\nNa začátku 20. století jej převzal rod Kinských, který statek držel až do roku 1945. Od roku 1924 měl Kinského velkostatek českou správu a když se v obci v roce 1929 krátce zastavil prezident Masaryk, vítala ho česká menšina právě u zámku. Po druhé světové válce byl statek znárodněn a získal ho židlochovický cukrovar. \n\nV 60. letech 20. století byl upraven, v prvním patře vznikly tři byty. K roku 2019 byl zámek neobydlený.\n\n"}
{"id": "885855", "url": "https://cs.wikipedia.org/wiki?curid=885855", "title": "Lněnka rolní", "text": "Lněnka rolní\n\nLněnka rolní (\"Thesium arvense\") je nižší, často poléhavá, vytrvalá, velice nenápadná, kriticky ohrožená poloparazitická rostlina.\n\nJe jedním z druhů rodu lněnka s velkým areálem výskytu. Vyrůstá od Střední Evropy (především v panonské oblasti Uherské nížiny) přes Ukrajinu, Rusko, Malou Asii, Blízký východ až do Střední Asie, na jižní Sibiř a západ Číny. Na našem území dosahuje západní kontinentální hranice rozšíření. V nedávné době byla nalezena také ve Spojených státech amerických a v Kanadě.\n\nHelofytní rostlina obvykle roste na osluněných sušších písčitých nebo kamenitých loukách a pastvinách, polních úhorech, travnatých mezích nebo v okolí polních cest. V České republice se nachází téměř výlučně v termofytiku na jihu Moravy, nejvíce v Dyjsko-svrateckém úvalu, okolí Hustopečí a Znojma. Vyskytuje se v nadmořské výšce od 140 do 360 m. Malá izolovaná lokalita je dále v Polabí u Starého Kolína. V ČR je součásti společenstev svazů \"Festucion valesiaceae\" a \"Plantagini-Festucion ovinae\".\n\nVytrvalá bylina s nespecifickým poloparazitickým způsobem života. Z krátkého, mnohohlavého, dřevnatého oddenku bez plazivých výběžků vyrůstá několik lodyh, nejčastěji od 5 do 15. Podélně rýhované lodyhy dlouhé 10 až 40 cm jsou poléhavé nebo vystoupavé, většinou rozvětvené a lysé nebo osténkatě drsné. Porůstají téměř přisedlými listy o délce 1,5 až 3,5 cm a šířce 1 až 1,5 cm. Jednožilné listové čepele jsou tvaru čárkovitého a na konci zašpičatělé, po obvodě bývají celokrajné nebo s drobnými zoubky a mívají barvu žlutě zelenou nebo tmavě zelenou.\n\nSložené květenství lata, zřídka kdy hrozen, se vytváří v horní třetině délky lodyhy. Nitkovitě tenké květonosné větvičky 1 až 1,5 cm dlouhé jsou téměř vodorovně odstálé a nesou vždy jen po jednom květu. Čárkovitý, lysý květní listen je dlouhý 1 až 1,2 cm, po obvodě je zoubkovaný a bývá barvy zelené nebo žlutozelené; je téměř nezřetelně jednožilný. Listence jsou také čárkovitého tvaru a dlouhé 3 až 7 mm.\n\nKvěty vyrůstající na kratičkých stopkách (nebo řídce přisedlé) jsou čtyř nebo častěji pětičetné. Mají 2 až 3 mm dlouhé vytrvalé, nálevkovité okvětí rozčleněné do široce trojúhelníkovitých cípů, uvnitř je bílé a z vnější strany zelené nebo nahnědlé. V květu jsou čtyři nebo pět tyčinek a spodní semeník s jedinou bliznu. Vykvétá od dubna do července.\n\nPlod elipsoidního tvaru je dlouhý 2,5 až 3 mm a široký 1,5 mm, barvu má zelenou až nahnědlou, podél je jemně žilkovaný, plodní stopka je hnědavá. Je obalen suchým kuželovitým okvětím o délce asi 0,7 mm s dovnitř zahnutými cípy. Rozmnožuje se hlavně semeny.\n\nV České republice lněnky rolní neustále ubývá, v současnosti je odhadován její výskyt asi jen na 20 až 30 malých populací, její početní stavy jsou nízké a výhled neutěšený. V nedávné minulosti počala její populace znatelně chřadnou a to následkem eutrofizace nebo naopak nedostatkem péče o pozemky kdy její stanoviště počala zarůstat křovinami a invazním býlím. Ochrana míst na kterých vyrůstá není většinou zabezpečena a zajištění stálé kultivace stanovišť je nereálné.\n\nPodle „Seznamu cévnatých rostlin květeny České republiky“ z roku 2012 je lněnka rolní považována za druh kriticky ohrožený (C1 b), zákonem chráněna ale není. Na Slovensku patří ( ľanolistník roľný) mezi zranitelné druhy (VU).\n"}
{"id": "885868", "url": "https://cs.wikipedia.org/wiki?curid=885868", "title": "Michal Blažek (sochař)", "text": "Michal Blažek (sochař)\n\nMichal Blažek (* 19. listopadu 1955, Praha) je akademický sochař, restaurátor, pedagog, iniciátor a vydavatel časopisu \"Konserva na hudbu\".\n\nV letech 1977–1983 studoval na Akademii výtvarných umění v Praze monumentální sochařství u profesora Bradáčka. Od roku 1980 do roku 1986 vedl kurzy kreslení aktu na Národní třídě a Na Florenci pod KD Praha 1. V letech 1993–1995 byl odborným asistentem na Akademii výtvarného umění v Praze a pracoval v Ateliéru monumentálního sochařství profesora Hendrycha. Od roku 1995 do roku 1997 byl vedoucím ateliéru restaurování kamene v Institutu restaurování v Litomyšli (nyní Fakulta restaurování Univerzity Pardubice). V letech 2004–2005 vyučoval výtvarné umění na Uhrinově akademii v Praze. Dále prováděl přednáškové cykly o plastičnosti a restaurování v Angkoru na vysokých školách v Praze, Ostravě a Litomyšli.\n\n\n\n\n\n\n\n"}
{"id": "885869", "url": "https://cs.wikipedia.org/wiki?curid=885869", "title": "Úderník (voják)", "text": "Úderník (voják)\n\nÚderník je člen elitní úderné jednotky, která je nasazena v čele ofenzivy či protiútoku. Pojem úderník a úderné jednotky se poprvé používá pro elitní útočné jednotky v první světové válce, kdy během zákopové války museli vojáci v čele útoků prokazovat vysokou míru iniciativy a odvahy.\n\nBěhem války se v německých ozbrojených silách postupně vytvořila propast mezi vojáky zocelenými v bitvách a frontovými nováčky (záložníky nebo mladými odvedenci). Nejlepší vojáci byli proto seskupeni do elitních formací úderných jednotek (Sturmtruppen) a nasazováni v čele protiútoků a ofenziv. Pojem je vysledovatelný až k útočnému oddílu vytvořenému v březnu 1915 Willym Rohrem, kapitánem pruských gardových střelců. Během let 1916 a 1917 se úderné prapory staly běžnými, spolu s menšími údernými družstvy u běžných pěších pluků. Od úderné jednotky se očekávalo, že postupem na základě vlastní iniciativy prorazí nepřátelským zákopovým systémem, aniž by byla zastavena. Úderné jednotky měly nevyhnutelně těžké ztráty, takže německá armáda přicházela zejména o své nejlepší a nejzkušenější vojáky.\n\nPamátka úderných jednotek byla později překroucena nacistickou stranou při hledání válečnického mýtu, který měl ospravedlnit agresivní militarismus.\n\nPrvní údernický kurz u československých legií v Rusku začal 28. října 1917 pod vedením podkapitána Theodora Dvořáka. Dalšími postavami úderníků byli praporčík Jan Švec a podporučík Antonín Halbich, který v rakousko-uherské armádě sloužil v Jagdkompanii (průzkumná skupina), které se často podle německého vzoru přeměňovaly právě na úderné jednotky (Sturmtruppen nebo taky Stosstruppen), a jejich výcvik také absolvoval. Kurz skončil na konci prosince. Mezi úderníky byli přijímáni dobrovolníci – pouze svobodní, do 26 let věku, naprosto tělesně zdatní a zdraví. Úderníci nebyli připravováni pouze po stránce tělesné a bojové, ale absolvovali také přednášky např. z české historie, práva a národohospodářství. Šlo o skutečnou elitu.\n\nVětšina německých úderníků z první světové války zaujala v důsledku svých otřesných zkušeností protiválečný postoj. Avšak hlasitá menšina oživila zákopové kamarádství v nacionalistických paramilitárních organizacích. Ty položily základ nechvalně proslulým úderným oddílům (Sturmabteilung) známým pod zkratkou SA.\n"}
{"id": "885878", "url": "https://cs.wikipedia.org/wiki?curid=885878", "title": "Perutýn paprsčitý", "text": "Perutýn paprsčitý\n\nPerutýn paprsčitý (\"Pterois radiata\") je živočich z rodu perutýnů obývající oblast Indo-Pacifiku od Rudého moře a Jihoafrické republiky po souostroví Rjúkjú, Společenské ostrovy a Novou Kaledonii, přičemž je nejhojnější v Rudém moři, zatímco ve zbytku oblasti je spíše vzácný. Žije v hloubkách do 30 metrů, na útesech a v lagunách.\n\nBěžné dorůstá délky 20 cm, nejvýše 24 cm. Je dravý a živí se zejména kraby a korýši, ale nevyhýbá se ani kanibalismu. Je aktivní v noci a nemá přirozené nepřátele.\n"}
{"id": "885882", "url": "https://cs.wikipedia.org/wiki?curid=885882", "title": "Gerd Schwerhoff", "text": "Gerd Schwerhoff\n\nGerd Schwerhoff (* 26. prosince 1957, Kolín nad Rýnem, Západní Německo) je německý historik, který se zabývá dějinami kriminality, čarodějnickými procesy, veřejnými prostory v raném novověku (především hostinci) a dějinami religiozity a víry (hlavně blasfemií a inkvizicí). Vede katedru dějin raného novověku na Technické univerzitě v Drážďanech.\n\nVystudoval historii, sociologii a pedagogiku na univerzitách v Kolíně a Bielefeldu. Poté byl vědeckým pracovníkem na katedře pro středověké dějiny u prof. Klause Schreinera v Bielefeldu a participoval na projektu \"Sozialgeschichte des neuzeitlichen Bürgertums: Deutschland im internationalen Vergleich\". Roku 1989 promoval prací o dějinách kriminality, která byla o dva roky později uveřejněna pod titulem \"Köln im Kreuzverhör. Kriminalität, Herrschaft und Gesellschaft in einer frühneuzeitlichen Stadt\". V roce 1997 se habilitoval (venia legendi pro středověké a novější dějiny) mimo jiné na základě práce \"Gott und die Welt herausfordern. Theologische Konstruktion, rechtliche Bekämpfung und soziale Praxis der Blasphemie vom 13. bis zum Beginn des 17. Jahrhunderts\".\n\nOd dubna 2000 vede katedru dějin raného novověku na Technické univerzitě v Drážďanech.\n\nByl mluvčím evropského promočního kolegia \"Institutionelle Ordnungen, Schrift und Symbole\". Společně s historikem Andreasem Blauertem inicioval a koordinuje pracovní skupinu \"Historische Kriminalitätsforschung in der Vormoderne\".\n\nJe spoluvydavatelem knižních řad \"Historische Einführungen\" (edition diskord, Tübingen), \"Konflikte und Kultur: Historische Perspektiven\" (uvk, Kostnice) a magi-e, \"Abschluss- und MAGIsterarbeiten Elektronisch\" (Mnichov) a zasedá ve vědecké radě mezinárodního časopisu \"Crime, Histoire et Société\".\n\nJeho práce českým čtenářům pravidelně představuje historik Petr Kreuz.\n\n\n"}
{"id": "885884", "url": "https://cs.wikipedia.org/wiki?curid=885884", "title": "Radechiv", "text": "Radechiv\n\nRadechiv (, – \"Raděchov\", ) je město v Lvovské oblasti na Ukrajině na území historického Haliče. Leží na říčce Ostrivce zhruba 68 kilometrů na severovýchod od Lvova, hlavního města oblasti. V roce 2011 žilo v Radechivu 9 463 obyvatel.\n\nV meziválečném období byl Radechiv součástí druhé Polské republiky, před první světovou válkou patřil k Rakousku-Uhersku.\n"}
{"id": "885887", "url": "https://cs.wikipedia.org/wiki?curid=885887", "title": "Alain Badiou", "text": "Alain Badiou\n\nAlain Badiou (* 17. leden 1937, Rabat) je francouzský filozof a spisovatel narozený v Maroku. Byl profesorem na École normale supérieure. Jeho základními tématy jsou bytí, pravda, událost, subjekt, o nichž píše způsobem, který podle jeho slov není ani postmoderní ani to není prosté opakování modernity. Nejznámější jeho prací je kniha \"L'Être et l'Événement\" (\"Bytí a událost\") z roku 1988. Byl ovlivněn Louisem Althusserem, Jacquesem Lacanem a Paulem Cohenem (teorie množin). Vytvořil nový koncept ontologie, který má nahradit ontologii Martina Heideggera. Politicky patří k radikální levici. Kromě děl filosofických píše i beletrii a divadelní hry.\nBadiou studoval na Lycée Louis-Le-Grand a pak na École Normale Supérieure (1957–1961). Již tehdy byl politicky aktivní a stal se\nzakládajícím členem Sjednocené socialistické strany (PSU), která se mimo jiné\npodílela na zápase o dekolonizaci Alžíru. V roce 1964 napsal svůj první\nromán \"Almagestes. \"V roce 1967 vstoupil\ndo studijní skupiny organizované Louis Althusserem. Byl rovněž ovlivněn Jacquesem\nLacanem, a stal se členem ediční rady \"Cahiers pour l'Analyse\". Studentské\nnepokoje z května 1968 posílily jeho vztah k radikální levici. Stal\nse členem Union des communistes de France marxiste-léniniste\n(UCFml), maoistické organizace založené na konci roku 1969. Badiou začal\npůsobit na tehdy založené Univerzitě Paris\nVIII/Vincennes-Saint Denis, kde vedl prudké debaty s Gillem Deleuzem a Jean-François Lyotardem, jejichž myšlení považoval za deviaci Althusserova marxismu. V osmdesátých\nletech vytvořil svou vlastní filosofii (Teorie subjektu, Bytí a událost).  \n\nOd roku 1999 působí na École Normale Supérieure a je členem mnoha dalších\ninstitucí, jako je Collège\nInternational de Philosophie. Angažoval se v „Politické organizaci“ – “L'Organisation\nPolitique”, založené v roce 1985, jež se věnovala především\nsituaci imigrantů ve Francii. V roce 2002 byl spolu s Yves Duroux\na svým bývalým studentem Quentin Meillassoux\nzakladatelem Centre International d'Etude de la Philosophie Française\nContemporaine. Badiou rovněž sklízí úspěchy jako dramatik s divadelními hrami\njako \"Ahmed le Subtil\". Jeho dílo je přeloženo do mnoha jazyků. Přednáší\nna univerzitách jako Harvard, Princeton, Yale a je považován za nejvlivnějšího\nfilosofa současnosti.    \n\n\n\n"}
{"id": "885889", "url": "https://cs.wikipedia.org/wiki?curid=885889", "title": "Hey Stoopid", "text": "Hey Stoopid\n\nHey Stoopid je devatenácté studiové album amerického zpěváka Alice Coopera, vydané v červenci 1991 u vydavatelství Epic Records. Jeho producentem byl Peter Collins a představilo se zde několik hostů, mezi které patří kytaristé Joe Satriani, Steve Vai a Slash, zpěvák Ozzy Osbourne či baskytarista Nikki Sixx.\n\n"}
{"id": "885891", "url": "https://cs.wikipedia.org/wiki?curid=885891", "title": "Abraham Benisch", "text": "Abraham Benisch\n\nAbraham Benisch (1811, Strážov, Rakousko-Uhersko – 31. července 1878, Hornsey Londýn, Anglie) byl hebraista a novinář. Studoval medicínu, ale studia nedokončil. Roku 1841 se přestěhoval do Anglie. V roce 1854 se stal editorem židovských novin The Jewish Chronicle. Publikoval několik děl o hebrejské literatuře.\n\n\nAbraham Benisch publikoval také v \"Elementary Hebrew Grammar\" (1852) a \"Manual of Scripture History\" (1863).\n"}
{"id": "885892", "url": "https://cs.wikipedia.org/wiki?curid=885892", "title": "Dirty Diamonds", "text": "Dirty Diamonds\n\nDirty Diamonds je čtyřiadvacáté studiové album amerického zpěváka Alice Coopera. Jeho producentem byl Steve Lindsey a vyšlo 4. července 2005 ve většině světa a 2. srpna ve Spojených státech. V žebříčku Billboard 200 se album umístilo na 169. místě.\n\n"}
{"id": "885897", "url": "https://cs.wikipedia.org/wiki?curid=885897", "title": "Paní Zima (2008)", "text": "Paní Zima (2008)\n\nPaní Zima je německá filmová pohádka z roku 2008 na motivy příběhu bratří Grimmů. Vypráví o dvou sestrách, které jsou každá jiná, Marie je hodná a pracovitá, Louisa je líná a zhýčkaná. Louisa se v závěru filmu polepší.\n\nV jedné vesničce žije vdova tkalcová se psem Chlupáčem a dvěma dcerami, Marií a Louisou.\nMarie jednou přede u studny, píchne se o vřeteno a vřeteno je od krve. chce ho omýt, a vřeteno jí spadne do studny. Za ním padá Marie. Probudí se na louce, a odtud dojde do domu paní Zimy. Cestou všem pomáhá. U paní Zimy nějaký čas zůstane pomáhat. Na jaře se jí moc stýská po domově, a paní Zima jí ukáže cestu domů. Marie se vrátí v krásných šatech a ze zlatým vřetenem. Všichni na ní mohou oči nechat a Louisy si nikdo nevšímá. Louisa Marii napodobí.\nNikomu nepomůže, a i u paní Zimy je moc líná. Ta ji nakonec pošle domů. Louisa se vrátí špinavá s hroznými šaty, a špínu ze sebe nemůže smýt. Šaty si převlékne, ale má je pořád špinavé. Brečí, že ji nikdo nemá rád, a uslyší hlas paní Zimy. „Každý den může být nový začátek. Záleží jen na tobě.“ potom pomůže motýlkovi v pavučině, vytáhne Chlupáčovi trn z packy, a vrátí Marii brož, kterou jí kdysi sebrala. Potom už vypadá normálně a je taky už hodná a pilná.\n\n"}
{"id": "885898", "url": "https://cs.wikipedia.org/wiki?curid=885898", "title": "Cornelius Cardew", "text": "Cornelius Cardew\n\nCornelius Cardew (7. května 1936 Winchcombe, Anglie − 13. prosince 1981 Londýn, Anglie) byl britský hudební skladatel.\n\nJeho otec byl hrnčíř Michael Cardew. V letech 1953−1957 studoval hru na klavír a violoncello a kompozici na Royal Academy of Music v Londýně. V roce 1969 spoluzaložil experimentální hudební těleso Scratch Orchestra.\n\nZemřel v prosinci 1981 při autonehodě ve věku 45 let.\n"}
{"id": "885905", "url": "https://cs.wikipedia.org/wiki?curid=885905", "title": "Ouya", "text": "Ouya\n\nOuya /úja/ je herní konzole založená na operačním systému Android verze 4.1 (Jelly Bean). Konzole byla představena roku 2012 a umístěna na Kickstarter. Projekt Ouya měl veliký úspěch, dobrovolné příspěvky čítaly 8,5 miliónu dolarů, čímž se stal druhým nejvýdělečnějším projektem na Kickstarteru. Přispělo přes 63 000 lidí a plán byl překročen o 800 procent. Konzole je skutečně miniaturní, má tvar kvádru o hranách 75×75×82 mm. Vstupním zařízením je bezdrátový ovladač. První hotové konzole byly přispěvatelům z Kickstarteru odeslány 28. dubna 2013 a 25. června byla v běžné distribuci. Konzole stojí 99 USD resp. 99 GBP.\n\n\n"}
{"id": "885909", "url": "https://cs.wikipedia.org/wiki?curid=885909", "title": "Margaret Wycherlyová", "text": "Margaret Wycherlyová\n\nMargaret Wycherlyová (26. října 1881 – 6. června 1956) byla anglická divadelní a filmová herečka.\n\nWycherlyová se narodila jako Margaret De Wolfeová v Londýně americkým rodičům, doktorovi a paní J. L. De Wolfeovým. Byla provdána v roce 1901 za spisovatele Bayarda Veillera (1869–1943). Měli syna, Anthonyho Veillera (1903–1965), jenž se stal rovněž spisovatelem. V roce 1922 se Wycherlyová a Veiller rozvedli.\n\nPrvotně byla divadelní herečkou, která se objevila v jednom tichém filmu. V roce 1929, na úsvitu natáčení prvních zvukových filmů se objevila ve svém druhém snímku, ale prvním mluveném, \"The Thirteenth Chair\" („Třináctá židle“), založeném na hře od jejího manžela z roku 1916, ve které byla hrála. Film byl režírován Todem Browningem a patřil do žánru melodramat z tajemných starých domů. O dvanáct let později se Wycherleyová objevila ve filmu \"Sergeant York\" z roku 1941. Byla nominována na ocenění Academy Award for Best Supporting Actress („Cena Akademie za nejlepší herečku ve vedlejší roli“)za roli \"matky Yorkové\", ačkoliv možná její nejvzpomínanější filmovou rolí byla „Ma Jarrettová“, matka psychopatického gangstera \"Codyho Jarretta\" ve snímku \"White Heat\" („Bílý hic“)(1949), kteroužto rolí proslul James Cagney.\n\nWycherlyová hrála v několika populárních broadwayských hrách včetně \"Tobacco Road\" („Tabáková cesta“), \"Random Harvest\" („Náhodná sklizeň“), \"Liliom\", \"Six Characters in Search of an Author\" („Šest postav hledajících autora“) a \"The Thirteenth Chair\" („Třináctá židle“) (kteroužto roli znovu zahrála ve stejnojmenném film). Mezi jejími dalšími jsou \"Keeper of the Flame\" („Přechovávač plamene“), \"The Yearling\", \"Forever Amber\" („Navždy Amber“), \"The Man with a Cloak\" („Chlap s kápí“) a \"Johnny Angel\", v němž hrál George Raft.\n\nWycherlyová zemřela 6. června 1956 v nemocnici \"St. Clare's Hospital\" v New Yorku ve věku 74 let.\n\n\n"}
{"id": "885913", "url": "https://cs.wikipedia.org/wiki?curid=885913", "title": "Pozdní Chan", "text": "Pozdní Chan\n\nSpojení Pozdní Chan má několik významů.\n\n"}
{"id": "885914", "url": "https://cs.wikipedia.org/wiki?curid=885914", "title": "Mistrovství světa v orientačním běhu 2012", "text": "Mistrovství světa v orientačním běhu 2012\n\n29. Mistrovství světa v orientačním běhu proběhlo ve dnech 14. — 22. července 2012. Mistrovství světa hostilo Švýcarsko s hlavním centrem ve městě Lausanne, jež leží v jihozápadní frankofonní části Švýcarska při severním břehu Ženevského jezera. Dalšími destinacemi kde probíhaly zavody byly Saint-George, Ballens a Le Chalet-à-Gobet. Hlavním pořadatelem byla Švýcarská asociace orientačního běhu. Šampionátu se zúčastnilo 339 závodníků z  53 zemí světa. Bojovalo se o čtyři sady medailí v kategorii mužů a kategorii žen. V roce 2012 byly tři individuální závody součástí světového poháru pro tento rok. Nejlépe se dařilo švýcarským orientačním běžcům, kteří získali celkem 8 medailí, z toho čtyři zlaté, dvě stříbrné a dvě bronzové. Z českých reprezentantů byla nejúspěšnější mužská štafeta, která vybojovala zlatou medaili. Celkově nejúspěšnějším běžcem šampionátu se stala švýcarka Simone Niggli-Luderová se ziskem tří zlatých medailí.\n\nProgram Mistrovství světa byl zveřejněn v souladu s Pravidly IOF v Bulletinu číslo čtyři :\n\nMistrovství světa v orientačním běhu (již 29. v historii) se uskutečnilo ve Švýcarsku od 14. do 22. července 2012. Centrem bylo město Lausanne. Pořádání mistrovství světa bylo Švýcarskému svazu orientačního běhu přiděleno na jednání Kongresu IOF. Šampionátu se zúčastnili závodníci z 53 zemí světa (339 závodníků a 102 členů oficiálního doprovodu). Celý šampionát se konal v souladu s platnými Pravidly orientačního běhu IOF. Jednotlivé závody se konaly v rozličných terénech, závod ve sprintu proběhl v městské zástavbě, závod middle a long pak v  kopcovitém terénu s mnoha skalnatými detaily, typickými pro zdejší Jurské hory. O 8. mistrovských titulů se podělilo pět zemí. Tiskové a mediální centrum bylo zřízeno v Curling Hall a oficiálním mediálním partnerem byla švýcarská společnost SRG SSR. Z každého závodu byly přenášeny online informace na internet v podobě časů z radiokontrol a cíle, a audio i video streamingu. Diváci v arénách neplatili vstupné, není tedy možné exaktně určit počet diváků. V Lausanne byly denní teploty mezi 13 až 25 stupni Celsia. Ubytování pro účastníky bylo zajištěno ve městě Lausanne a jeho nejbližším okolí.\n\nÚvodním mistrovským závodem celého šampionátu byl sprint. Předcházela mu kvalifikace, která proběhla v dopoledních hodinách 14. 7. 2012 v univerzitním kempu Dorigny. Finále si tak vyběhlo 45 nejlepších mužů a žen. Finálový závod proběhl v Lausanne-Ouchy, s cílem v blízkosti břehů Ženevského jezera. Trať závodu byla postavena v divácky atraktivním terénu v okolí olympijského parku se spoustou schodů, úzkých uliček a průchodů. V ženách si pro svůj 18 titul doběhla domácí dnes již legendární švýcarská závodnice Simone Niggli-Luderová. Pro titul si doběhla před dánkou Majou Almovou a švédkou Annikou Billstamovou. V kategorii mužů na prvních třech místech skončili domácí závodníci Matthias Kyburz před Matthiasem Merzem a Matthiasem Müllerem.\n\nDruhým mistrovským závodem v pořadí byl závod v middlu. Závod se běžel dne 17. 7. 2012 za slunečného počasí v terénu švýcarské Jury ve členitém a poměrně nepřehledném terénu. Čistý vysoký les na mapě byl ve skutečnosti v některých místech hůře průběžný, na loukách naopak překvapivě rychlý. Kamenitá podložka byla dost těžká se škrapy což je nejcharakterističtější primární krasový jev.\nAréna závodu byla umístěna na rozlehlé louce u horské vesnice La Givrine. Tratě závodu byly postaveny technicky hodně náročně. V hlavní ženské kategorii si pro již devátý titul doběhla finská běžkyně Minna Kauppiová před švédkou Tove Alexanderssonovou a ruskou Taťánou Rjabkinovou. V kategorii mužů senzačně zvítězil lotyšský závodník Edgars Bertuks, který tak získal historicky první zlato pro svou zemi z Mistrovství světa v orientačním běhu. Na druhém místě doběhl rus Valentin Novikov před třetím švýcarem Fabianem Hertnerem.\nPo jednodenní pauze se dne 19. 7. 2012 běžel finálový závod na klasické trati (Longu). Centrum závodu hostilo sportovní středisko Chalet-à-Gobet jež leží cca 10km severně od města Lausanne poblíž Golfového klubu de Laussane. Závod byl postaven v terénu s rozmanitou vegetací s místy sníženou průběžností, orientaci též zhoršovalo velké množství cest.\nV hlavní kategorii žen si pro již 19. titul mistryně světa doběhla švýcarská závodnice Simone Niggli-Luderová před finkou Minnou Kauppiovou a švédkou Annikou Billstamovou. V kategorii mužů s velkým přehledem a náskokem téměř tří minut zvítězil norský běžec Olav Lundanes. Zopakoval tak svůj triumf z roku 2010 a doběhl si pro celkově druhou zlatou medaili z Mistrovství světa. Na druhém místě skončil domácí běžec Matthias Merz před překvapivě úspěšným lotyšem Edgarsem Bertuksem.\n\nNominační závody české reprezentace se konaly 26. května – 1. června 2012 na závodech (OK Jura 26.5., RD 27.5., OK Jura 28.5., BOR +DCE 1.6.).\n\nNominovaní byli:\n\nŽeny: ♦ Dana Šafka Brožková (nar. 1981, klub SC Jičín) L, M, R ♦ Iveta Duchová (1986, Lokomotiva Pardubice) S, M ♦ Eva Juřeníková (1978, Domnarvets GoIF) S, L, R ♦ Ivana Bochenková (1989, SC Jičín) S, M ♦ Vendula Klechová (1981, Halden SK) L, R\n\nMuži: ♦ Tomáš Dlabaja (1983, TJ Turnov) S, L, R ♦ Vojtěch Král (1988, Severka Šumperk) S, M ♦ Štěpán Kodeda (1988, SC Jičín) L ♦ Jan Procházka (1984, Praga Praha) S, M, R ♦ Pavel Kubát (1991, OK99 Hradec Králové) M ♦ Jan Šedivý (1984, Praga Praha) L, R \n\nMedaili na Mistrovství světa získali závodníci ze osmi různých národů. Běžci ze Švýcarska vybojovali pro svou zemi nejvíce medailí a to osm z dvaceti-šesti možných (4 zlata, 2 stříbra, 2 bronzy). Nejúspěšnější ženou se stala švýcarka Simone Niggli-Luderová se čtyřmi cennými kovy. V kategorii mužů byl nejúspěšnější nor Olav Lundanes s jednou zlatou a jednou stříbrnou medailí. Na druhém místě se umístilo Norsko se ziskem tří medailí (1 zlato, 1 stříbro, 1 bronz) a třetí skončilo Finsko s dvěma medailemi (1 zlato, 1 stříbro).\nÚplná medailová tabulka:\n"}
{"id": "885915", "url": "https://cs.wikipedia.org/wiki?curid=885915", "title": "Šest důvodův pěkných a krátkých", "text": "Šest důvodův pěkných a krátkých\n\nTisk Šest důvodův pěkných a krátkých, kterýmiž se důvodně prokazuje, že Jednota Bratří Boleslavských z Boha není a že žádný v ní spasen býti nemůže, jenž vyšel v roce 1591, je jedním z mnoha náboženských spisků, které v druhé polovině 16. století vycházely a byly v rámci mladého knižního trhu velmi populární. \n\nČeské země, již od husitských dob nábožensky rozdělené, byly právě v oblasti věroučné velmi citlivé a právě v tomto prostoru byla otázka náboženské příslušnosti jedním z hlavních „veřejných“ témat. Univerzitní učenci, kněží, šlechta, společenská elita, ti všichni se nějakým způsobem nábožensky prezentovali, přičemž konfesní mapa českých zemí nebyla jen duální, ale mnohem pestřejší. Od Basilejských kompaktát byli i Římem uznání husité, ale vedle katolické církve, stoupenců Husa (utrakvisté) se v českých zemích vyprofilovaly i další reformační skupiny, především Jednota bratrská. Lutherovo vystoupení pak vlilo protestantskému táboru v českých zemích novou sílu do žil a značná část stavů a obyvatel konvertovala k luteránskému vyznání a ke Kalvínovi. Navíc v situaci nástupu katolických Habsburků na český trůn (i když Maxmilián II. a Rudolf II. byli oba, v rámci dobových možností, nábožensky tolerantní) a pozvolnému tvoření habsburského středoevropského soustátí, které bylo z náboženského hlediska velmi pestré, se stala konfesní otázka věcí kardinální. \n\nČeské země byly v této době netypické nejen Římem uznaným, i když neustále zpochybňovaným, dvojvěřím, ale i tím, že ve vlastní zemi bylo takové rozložení, většinový protestantismus, menšinový, ale vlivný katolicismus, respektováno a vzájemně tolerováno. Dobové ozbrojené náboženské střety (např. Bartolomějská noc ve Francii) se českým zemím vyhýbaly a energie se vybíjela spíše v učených i méně učených přích. Do této kategorie spadá i dílo Šest důvodův pěkných a krátkých…\n\nAutorem spisku je s velkou pravděpodobností známý jezuita Václav Šturm, který se v podobných polemikách velmi vyžíval a patřil k nejagilnějším členům první generace jezuitského řádu v Čechách. Obsahem knihy je filipika proti ideologii Jednoty bratské, když autor ji shrnul do 6 hlavních důvodů.\nNa tento Šturmův spisek poté odpověděl bratský teolog Sylvius Uberýn. Šturmův tisk se tak řadí k množství konfesních spisů nábožensky vypjaté doby a též dokládá relativní náboženskou toleranci v době vlády Rudolfa II.\n\n\"Ottův slovník naučný\". 24. díl (Staroženská - Šyl). V Praze : Otto, 1906. str. 817, heslo \"Šturm\".\nŠTURM Václav. \"Šest důvodův pěkných a krátkých…, kterýmiž důvodně se prokazuje, že Jednota bratří boleslavských z Boha není... Litomyšl : A.G., 1591. 1 sv. elektronická kniha v katalogu Vědecké knihovny v Olomouci, digitalizována v rámci služby eBooks on Demand\n"}
{"id": "885918", "url": "https://cs.wikipedia.org/wiki?curid=885918", "title": "Edgar Broughton Band", "text": "Edgar Broughton Band\n\nEdgar Broughton Band byla britská rocková hudební skupina. Založil ji Rob Broughton přezdívaný Edgar v roce 1968. Koncem téhož roku podepsala smlouvu s vydavatelstvím Harvest Records a v červnu 1969 vydala svůj první singl „Evil“ / „Death of an Electric Citizen“. O měsíc později následovala první LP deska nazvaná \"Wasa Wasa\" produkovaná Peterem Jennerem. O jedenáct měsíců později vyšlo druhé album \"Sing Brother Sing\", které se dostalo na osmnácté místo žebříčku UK Albums Chart. V květnu 1971 skupina vydala eponymní album, které zůstalo o deset příček hůře než předchozí. Následně skupina vydala další tři alba; v roce 1979 vydala (nyní již přejmenovaná skupina na The Broughtons) album \"Parlez-Vous English?\". V roce 1982 vyšlo poslední album nazvané \"Superchip: The Final Silicon Solution?\" opět pod názvem Edgar Broughton Band. Skupina nadále občasně koncertovala a v roce 2010 se rozpadla.\n\n\n"}
{"id": "885935", "url": "https://cs.wikipedia.org/wiki?curid=885935", "title": "Still Life with Guitar", "text": "Still Life with Guitar\n\nStill Life with Guitar je čtrnácté studiové album britského hudebníka Kevina Ayerse vydané v lednu 1992. Jeho producenty byli Ayers a Dave Vatch a vedle jiných na něm hráli Mike Oldfield, Gavin Harrison, B. J. Cole a Ollie Halsall.\n\nJde o jeho poslední album až do roku 2007, kdy vydal \"The Unfairground\" a celkově o předposlední album v jeho kariéře.\n\n"}
{"id": "885936", "url": "https://cs.wikipedia.org/wiki?curid=885936", "title": "Valencienská krajka", "text": "Valencienská krajka\n\nValencienská krajka (angl.: \"Valenciennce lace\", něm.: \"Valencienner Spitze\") je paličkovaná textilie se vzory zhotovenými na síťovém podkladu (\"půdici\") s očky různých tvarů. \nOd jiných krajek se odlišuje zejména vzory s plochým povrchem, bez reliéfů a bez obrysové niti (\"kordonetu\"). Vzory byly původně ve tvaru konvenčních listů a květin, později nahrazeny přirozenějšími květinovými motivy. \n\nNázev krajky pochází od severofrancouzského města Valenciennes, ve kterém byla výroba krajek známá už v 15. století. V době největšího rozkvětu v letech 1725-1780 se ve městě a okolí zabývalo krajkářstvím až 4000 drobných výrobců. Potom však nastal rychlý úpadek, takže v 19. století tam toto řemeslo prakticky zaniklo a varianty valencienské krajky se vyráběly v menších množstvích na různých jiných místech v Evropě. \n\nOd 30. let 19. století (až do začátku 21. století) jsou to převážně imitace zhotovené na bobinetových strojích. \nV roce 2013 byl v Evropě známý jen jeden, anglický výrobce, o celosvětové produkci nejsou publikovány žádné údaje. (Posledních asi 1000 bobinetových strojů mělo být koncem 20. století ve světě ještě v provozu, novější stroje na výrobu valencienské krajky nejsou od té doby známé. (viz \"Denninger\"))\nse u valencienské krajky obvykle provádí bez špendlíků, s větším počtem párů paliček v plátnovém \"hodu\" (vazbě), půdice a vzor ze stejné niti. \nNa původní krajce stačila zručná dělnice zhotovit maximálně 4 cm (asi 25 cm širokého pruhu) za 15 pracovních hodin. \n\nse provádí speciální technikou na bobinetovém stroji: Část osnovních nití je spolu s bobinetovými nitěmi vedena strojem jako osnova, kterou se kolmo provléká druhá část osnovních nití. Vzniká tak struktura velmi podobná tkanině v plátnové vazbě (viz \"Schöner\" str. 203). \nKrajky se vyrábějí z extrémně jemné skané bavlněné příze (osnova 3,1 tex x 2, bobiny 3,7 tex x 2) \nnebo také např. s podílem 5-10 % polyamidových vláken, v šířkách 1-140 cm, na strojích s jemností cca 12 \"bobinet\" (člunečků) na centimetr. \n\nAsi do 18. století se z krajky zhotovovaly drahé límce a čepce, později a až do 21. století slouží jako ozdoba dámského prádla a oděvů. \n\n"}
{"id": "885938", "url": "https://cs.wikipedia.org/wiki?curid=885938", "title": "Linda Kallistová Jablonská", "text": "Linda Kallistová Jablonská\n\nLinda Kallistová Jablonská, rozená Jablonská (* 1. prosince 1979, Praha) je česká režisérka dokumentárních filmů.\n\nAbsolvovala obor dokumentární tvorba na FAMU v roce 2006 filmem \"Kupředu levá, kupředu pravá\" o mladých politicích, který byl uveden v kinech a získal Cenu diváků na Mezinárodním festivalu dokumentárních filmů Jihlava 2006, ocenění nejlepší dokumentární film FAMUfest 2006 a cenu kritiků Kristián na Febiofestu 2007. Její film \"Vítejte v KLDR!\" zvítězil v diváckém hlasování na festivalu Jeden svět 2009 v Brně a získal nominaci na Českého lva 2009 v kategorii dokumentárních filmů. Dokument \"Pozemšťané, koho budete volit?\" natočený se štábem mentálně handicapovaných filmařů získal na Mezinárodním festivalu dokumentárních filmů Jihlava 2010 Cenu diváků.\n\nBěhem studia pracovala pro produkční společnost Febio jako režisérka pořadů \"Cestománie\", \"Zpověď\", \"Festivalové vteřiny Febiofestu\" a \"12 odvážných\". Spolupracuje s Českou televizí jako režisérka dokumentárních filmů a publicistických cyklů. Během natáčení seriálu \"Čtyři v tom\" se jí v září 2012 narodila dcera Johanka.\n\n\n\n\n"}
{"id": "885948", "url": "https://cs.wikipedia.org/wiki?curid=885948", "title": "Cena Josefa Škvoreckého", "text": "Cena Josefa Škvoreckého\n\nCena Josefa Škvoreckého je české literární ocenění.\n\nCena je udílena autorovi za původní českou prózu. Cena Josefa Škvoreckého byla vyhlášena Literární akademií poprvé v roce 2007, nominovány byly knihy vydané od září 2006 do května 2007. Cenu uděluje Společnost Josefa Škvoreckého. Součástí soutěže je studentská část (kategorie poezie, próza).\n\nPředseda poroty a zároveň rektor Literární akademie, Prof. PhDr. Petr Čornej, DrSc., při prvním ročníku vyjádřil smysl Ceny Josefa Škvoreckého následovně: „Je velice důležité povzbudit české spisovatele a zároveň pomoci literatuře jako takové.“\n\nSoučástí ocenění je finanční odměna ve výši 250 tisíc korun.\n\n"}
{"id": "885954", "url": "https://cs.wikipedia.org/wiki?curid=885954", "title": "Velká Británie na Letních olympijských hrách 2008", "text": "Velká Británie na Letních olympijských hrách 2008\n\nVelkou Británii na Letních olympijských hrách v roce 2008 reprezentovalo 304 sportovců (163 mužů a 141 žen) ve 23 sportovních odvětvích.\n\n"}
{"id": "885956", "url": "https://cs.wikipedia.org/wiki?curid=885956", "title": "Olean (New York)", "text": "Olean (New York)\n\nOlean je město v okrese Cattaraugus County ve státě New York ve Spojených státech amerických.\n\nV roce 2010 zde žilo 14 452 obyvatel. S celkovou rozlohou 16 km² byla hustota zalidnění 900 obyvatel na km².\n"}
{"id": "885959", "url": "https://cs.wikipedia.org/wiki?curid=885959", "title": "Římskokatolická farnost Skorotice", "text": "Římskokatolická farnost Skorotice\n\nŘímskokatolická farnost Skorotice (lat. \"Garticium\") je územní společenství římských katolíků ve Skoroticích a okolí. Organizačně spadá do ústeckého vikariátu, který je jedním z deseti vikariátů litoměřické diecéze.\nDo farnosti náleží území těchto obcí:\n\nVe farnosti se nacházejí také další drobné sakrální stavby a pamětihodnosti.\n\nJiž kolem roku 1300 byla ve farní lokalitě plebánie. Matriky jsou vedeny od roku 1652.\n\nZ důvodu efektivity duchovní správy byl vytvořen \"farní obvod\" (kolatura) farnosti Ústí nad Labem, jehož součástí je i farnost Skorotice, která je tak spravována \"excurrendo\".\n\n\n"}
{"id": "885966", "url": "https://cs.wikipedia.org/wiki?curid=885966", "title": "Heidi Wengová", "text": "Heidi Wengová\n\nHeidi Wengová (* 20. července 1991 Ytre Enebakk) je norská běžkyně na lyžích. Zúčastnila se tří mistrovství světa (2013, 2015, 2017) a dvou olympiády (2014, 2018). Je trojnásobnou mistryní světa ve štafetě (z let 2013, 2015, 2017) a mistryní světa ve sprintu dvojic (2017).\n\nVe Světovém poháru v běhu na lyžích si první vítězství Weng připsala v sezóně 2015/16, když zvítězila v jedné etapě Tour de Ski a ve dvou etapách Ski Tour Canada. Triumf v hlavním závodě pak získala na začátku sezóny 2016/17 − vyhrála třídílnou minisérii Lillehammer Tour 2016. Vyhrála Tour de Ski 2016/17, když se do vedení poprvé posunula po páté etapě. V další etapě se však do čela průběžného pořadí vrátila Stina Nilssonová, která zvítězila ve čtyřech ze sedmi etap Tour. Rozhodovalo se v poslední etapě, do níž Wengová vyrážela se ztrátou 19 sekund, Nilssonovou však dostihla ještě před stoupáním na Alpe Cermis, v něm ji ujela o téměř dvě minuty a v cíli byla o více než minutu a půl před druhou Kristou Pärmäkoskiovou. Svůj triumf pak obhájila při Tour de Ski 2017/18 a stala se tak po Justyně Kowalczykové teprve druhou ženou v jedenáctileté historii Tour de Ski, které se to podařilo. Přitom průběžné pořadí vedla od 2. etapy Ingvild Flugstad Østbergová, která před posledními dvěma etapami měla před druhou Wengovou náskok 57 sekund. Ovšem v předposlední etapě na 10 km klasicky Wengová z jejího náskoku na trati ubrala 35 sekund a díky bonusům se k rivalce přiblížila na necelé dvě sekundy. Rozhodla znovu ve stoupání na Alpe Cermis, dvě třetiny závěrečné etapy běžela s Østbergovou bok po boku, ale necelé dva kilometry před cílem Wengová nastoupila a krajance nadělila skoro 50 sekund.\n\n"}
{"id": "885979", "url": "https://cs.wikipedia.org/wiki?curid=885979", "title": "Římskokatolická farnost Tisá", "text": "Římskokatolická farnost Tisá\n\nŘímskokatolická farnost Tisá (lat. \"Tyssa\") je územní společenství římských katolíků v Tisé a okolí. Organizačně spadá do ústeckého vikariátu, který je jedním z deseti vikariátů litoměřické diecéze.\nDo farnosti náleží území těchto obcí:\n\nVe farnosti se nacházejí také další drobné sakrální stavby a pamětihodnosti.\n\nMatriky jsou vedeny od roku 1784. Před rokem 1786 farnost patřila pod Libouchec. Od roku 1786 zde byla lokálie. Farnost byla kanonicky zřízena od roku 1848.\n\n\"Začátek působnosti jmenovaného v duchovní správě farnosti od:\"\nZ důvodu efektivity duchovní správy byl vytvořen \"farní obvod\" (kolatura) farnosti Ústí nad Labem, jehož součástí je i farnost Tisá, která je tak spravována \"excurrendo\".\n\n\n"}
{"id": "885980", "url": "https://cs.wikipedia.org/wiki?curid=885980", "title": "Cvrčovice (zámek)", "text": "Cvrčovice (zámek)\n\nZámek Cvrčovice (též Petersova vila) se nachází na jižním konci obce Cvrčovice v okrese Brno-venkov. Jeho hospodářské budovy (čp. 52 a 53) jsou chráněny jako kulturní památka.\n\nNa místě zámku původně stála středověká tvrz, jejíž existence je datována do 14. a 15. století. V 16. století zde Thurnové postavili renesanční zámek, který byl v 18. století přestavěn barokně. Jeho majitelé se střídali, po roce 1772 jej vlastnili postupně Ditrichštejnové a Herberštejnové, kteří jej využívali pro byty pro své úředníky. V roce 1920 jej do majetku získal velkostatkář Peters, který objekt nechal v roce 1932 přestavět na svoji rodinnou vilu. Po vyvlastnění v roce 1948 připadl zámek místnímu národnímu výboru. V letech 1949–1968 zde fungoval dětský domov. Poté následovala celková přestavba budovy a zámek sloužil státním statkům až do roku 1989. Od roku 1973 zde působí pod různými názvy Odborné učiliště Cvrčovice. Budova zámku je obklopena rozsáhlou zahradou.\n\n"}
{"id": "885991", "url": "https://cs.wikipedia.org/wiki?curid=885991", "title": "Estonská slovesa", "text": "Estonská slovesa\n\nEstonská slovesa rozlišují \"osobu, číslo, čas, rod, způsob\" a \"řeč\". Jmenné tvary (infinitivy, supina, participia (příčestí)) se mohou skloňovat.\n\nJelikož estonština nerozlišuje rod (mužský, ženský, střední), má třetí osoba vždy pouze jednu koncovku.\nExistují tři typy osobních koncovek: první typ se užívá v kladné řeči přítomného času oznamovacího způsobu, druhý typ v kladné řeči prostého minulého času oznamovacího způsobu, přítomného času podmiňovacího způsobu a minulého času podmiňovacího způsobu. Třetí typ se užívá v kladné i záporné řeči imperativu (rozkazovacího způsobu). Ostatní časy a způsoby osobní koncovky neužívají.\n\nK vyjádření osoby se mohou kromě koncovek užít také osobní zájmena. Obvykle se objevují v nepřízvučné (krátké) podobě – ma (mina), sa (sina), ta (tema), me (meie), te (teie), nad (nemad). Dlouhé tvary se užívají tehdy, má-li být osoba zdůrazněna.\n\nEstonština rozlišuje čas přítomný, minulý prostý a úplný a předminulý. Budoucí čas nemá vlastní tvary, vyjadřuje se časem přítomným; budoucnost lze odlišit například příslovečným určením.\n\n\n\n\n\nEstonština rozlišuje slovesný rod osobní, který přibližně odpovídá českému činnému a neosobní, přiblížně odpovídající českému trpnému rodu. \n\n\n\nV estonštině existují tyto způsoby: oznamovací, podmiňovací, připouštěcí, nepřímý a rozkazovací. Tvary odpovídající našemu infinitivu (neurčitý způsob) jsou v estonštině jmenné.\n\n\n\n\n\nKategorii řeči čeština nezná, jedná se však v podstatě o rozlišení kladu a záporu. \nKladné řeči odpovídá obyčejná forma českého slovesa (jí, spí, čekal), záporné sloveso se záporkou, které navíc v estonštině svou podobu mění. \n\n\n\nJako jmenné se označují slovesné tvary, které mohou nabývat některých slovesných kategorií, ale zároveň se dají alespoň částečně skloňovat nebo užívat jako jména.\nEstonština rozlišuje dva druhy jmenných tvarů, zastupujících substantiva (ma-infinitiv neboli supinum a da-infinitiv neboli prostě infinitiv) a tři druhy jmenných tvarů, zastupujících adjektiva (participium (příčestí) přítomné, minulé osobní a minulé neosobní).\n\nZa základní tvar slovesa je považováno supinum. Označuje polohu jednoho děje vůči druhému. V současné češtině mu odpovídá vazba infinitivu a slovesa pohybu či polohy. Příznakem je koncovka \"-ma\". Supinum se vyskytuje v illativu (-ma), inessivu (-mas), elativu (-mast), translativu (-maks) a abessivu (-mata).\n\n\n\n\n"}
{"id": "885992", "url": "https://cs.wikipedia.org/wiki?curid=885992", "title": "Kostel svatého Jakuba Staršího (Cvrčovice)", "text": "Kostel svatého Jakuba Staršího (Cvrčovice)\n\nKostel svatého Jakuba Staršího je římskokatolický chrám v obci Cvrčovice v okrese Brno-venkov. Je chráněn jako kulturní památka České republiky.\n\nPoprvé je kostel společně se vsí Cvrčovice připomínán v roce 1276, kdy se dostal do majetku kláštera v Dolních Kounicích. Současná podoba chrámu pochází z roku 1690, kdy byl s využitím starších částí zcela přestavěn. K dalším úpravám došlo v průběhu 19. století, kdy byla postavena věž (1828), kaple Božího hrobu a oratoř (1885).\n\nKolem kostela se do roku 1831 nacházel hřbitov.\n\nJe filiálním kostelem pohořelické farnosti.\n"}
{"id": "885996", "url": "https://cs.wikipedia.org/wiki?curid=885996", "title": "Unaveni sluncem", "text": "Unaveni sluncem\n\nUnaveni sluncem ( – \"Utomljonnyje solncem\") je ruský film z roku 1994 režiséra Nikity Michalkova, který zde hraje i hlavní roli. Druhou hlavní roli hraje Oleg Meňšikov a další významné role hrají Ingeborga Dapkūnaitová a Michalkovova vlastní dcera Naděžda Michalkovová. Film, který se odehrává během jednoho letního dne roku 1936, umělecky zachycuje rodinnou atmosféru v rodině vysokého důstojníka v době Velké čistky v Rudé armádě.\n\nFilm získal v roce 1994 cenu Oscara za nejlepší cizojazyčný film a Velkou cenu na filmovém festivalu v Cannes.\n\nMichalkov později natočil podstatně méně úspěšná pokračování \"\" a \"\".\n\nDivizní velitel \"Sergej Kotov\" (hraný Nikitou Michalkovem), přesvědčený komunista, hrdina ruské občanské války, člen staré gardy bolševiků a přímý spolupracovník Josifa Stalina, tráví odpočinkový letní den se svou rodinou, manželkou \"Marusjou\" (hranou Ingeborgou Dapkūnaitovou) a dcerou \"Naďou\" (hranou Michalkovovou vlastní dcerou Naděždou Michalkovovou), v rodinném sídle, kde vyrůstala jeho manželka a kde jsou její příbuzní a známí z dětství a kde také do jisté míry přežívá duch intelektuální společnosti předrevolučního období.\n\nNejprve je idyla přerušena zoufalým zemědělcem, který se od Kotova dožaduje pomoci proti vojenskému cvičení, které se začalo odehrávat na polích se pšenicí a hrozí zničit úrodu. Kotov se neochotně rozhodne pomoci, dojede na místo a za pomoci vypůjčené vojenské čepice se nechá poznat od vedoucího důstojníka, který zná jeho propagační portréty s čepicí a z profilu. Vyžádá si spojení na velitele operace, kterým je maršál SSSR Michail Tuchačevskij, jehož oslovuje důvěrně „Míšo“ a přesvědčí ho, aby cvičení přesunul jinam. Je dále středem všeobecného obdivu a zásah potěší i jeho manželku.\n\nPo návratu do domu zpět se objeví další překvapení. Po letech se vrací \"Miťa\" (hraný Olegem Meňšikovem), který v domě něm vyrůstal jako žák Marusjina otce a později byl Marusjiným nápadníkem, než bez vysvětlení zmizel. Všichni se s ním znají a vítají ho a vychází najevo, že ho odjinud zná dokonce i Kotov. Pro Marusju je setkání emociálně vyčerpávající (později vychází najevo, že se kvůli jeho zmizení dokonce pokusila o sebevraždu a dlouho trvalo, než se z něj vzpamatovala), malé Nadě je představen jako „strýc Miťa“.\n\nV rámci výpravy na místní přírodní koupaliště, která končí humornou scénou cvičení civilní obrany proti plynovému útoku, Miťa Marusje připomíná šťastné mládí, což ona opět těžce nese. Po návratu vypráví Miťa Nadě „pohádku“, kde líčí svůj příběh, ovšem s jmény zúčastněných říkanými pozpátku. Vychází najevo, že když se vrátil z prohrané Ruské občanské války, kde bojoval coby šlechtic a antikomunista na straně belogvardějců, a chtěl si vzít Marusju a usadit se, byl za přispění samotného Kotova donucen odejít sloužit do Čeky a to pod pohrůžkou represí možná nejen proti sobě, ale i proti svým blízkým.\n\nMarusja to pochopí a je na Kotova naštvaná, ale ten se obhajuje a tak se zase usmíří. Poté vychází najevo, že Miťa nepřijel jen z nostalgie za dávnými přáteli, ale přijel jako důstojník NKVD s rozkazem odvézt Kotova a že auto si pro ně přijede za dvě hodiny. Je jasné, že jde o vážnou věc, ale muži se dohodnou tvářit se před ostatními jakoby nic.\n\nKdyž se ovšem při hraní kopané ztratí míč a oni se potkají opět sami dva, začnou se navzájem obviňovat: Miťa Kotovovi vyčítá, že mu sebrali nejen Marusju, ale i jeho povolání, čest a lásku k vlasti. Kotov naopak Miťovi vysvětluje, že zatímco on se vždy držel svých ideálů, tak Miťa se ještě před Kotovovým přispěním nechal přesvědčit ke zradě a pomohl unést z Paříže osm významných osobností ruského exilu, aby pak mohly být v Rusku bez soudu popraveny. A obviňuje Miťu, že jeho skutečnou motivací byly peníze, že se stal koupeným zrádcem. Kotov předpokládá, že se Miťa vrátil kvůli své osobní pomstě a je si proto jistý, že je nedotknutelný a nic mu nehrozí. Když mu ten hrozí, že mu to pak při mučení připomene, tak dokonce Miťu udeří – ale konflikt je narušen Naďou a oba muži se opět tváří jako přátelé. Před odjezdem ještě Kotov stihne absolvovat přísahu „svého“ pionýrského oddílu Stalinovi.\n\nVe svém absurdním divadle Miťa s Kotovem pokračují, i když přijede osobní automobil s pracovníky NKVD, kteří se vydávají za pracovníky oblastní filharmonie. Rozlučka probíhá ve veselém duchu a zpěvu písní. Malé Nadě je povoleno odřídit auto až do nejbližší zatáčky a ona se těší, že půjde s tatínkem do ZOO jindy, když to teď kvůli jeho odjezdu nejde. Zvláště po Nadině opuštění auta už ovšem Miťa zcela opouští přátelské přetvařování.\n\nAutomobil dojede k místu, kde je cesta zablokována náklaďákem, jehož zoufalý řidič už celý den hledá místo, kde měl složit náklad. Kotov mu chce poradit, ale jeden pracovník NKVD Kotova zkusí zadržet v autě. Kotov ho praští a tak se něj všichni vrhnou, zbijí ho a spoutají. Řidiče nakladního auta pak příslušník NKVD zastřelí, protože byl svědkem toho, jak Kotova v autě zmlátili příslušníci NKVD až do krve.\n\nZávěrečná scéna zachycuje Miťův pokus o sebevraždu a následné titulky oznamují, že Kotov se přiznal a byl v srpnu 1936 popraven, jeho manželka byla odsouzena na deset let a zemřela v gulagu v roce 1940 a Naďa sice byla zatčena spolu s matkou, ale dožila se rehabilitace v roce 1956 během Chruščovovského tání.\n"}
{"id": "886001", "url": "https://cs.wikipedia.org/wiki?curid=886001", "title": "Úderník", "text": "Úderník\n\nSlovo úderník má více různých významů:\n\n"}
{"id": "886006", "url": "https://cs.wikipedia.org/wiki?curid=886006", "title": "Worcester IceCats", "text": "Worcester IceCats\n\nWorcester IceCats byl profesionální americký klub ledního hokeje, který sídlil ve Worcesteru ve státě Massachusetts. Své domácí zápasy hrál v tamní aréně Worcester Centrum. Klubové barvy byly křišťálová modř, modrá a stříbrná.\n\nPočátky klubu se psaly v roce 1994. V létě téhož roku se rozhodl majitel klubu New York Islanders Roy Boe, odkoupit klub Springfield Indians a přesunul ho do Worcesteru. Tým tak nesl název Worcester IceCats. Od podzimu 1994 začal hrát v lize AHL, ale prozatím neplnil klub žádnou funkci jako farma klub NHL. Později se s vedením klubu dohodl trenér a generální ředitel klubu St. Louis Blues Jim Roberts, na spoluprací s klubem a Worcester IceCats začal působit až do konce zaniknutí klubu, jako farmářský celek St. Louis Blues. V roce 1998 se stal záložním celkem klubu IceCats klub Peoria Rivermen, který působil v lize ECHL. V sezóně 2000/01 prodal klubu majitel Roy Boe St. Louis Blues.\n\nV podzimu 2004 slavil klub desáté výročí působení v AHL. 9. listopadu 2004 vedení St. Louis Blues oznámilo prodej klubu IceCats do druhého záložního celku Peoria Rivermen. V roce 2005 se klub přestěhoval do Peoria.\n\n\n\nZdroj: \n\nZdroj: \n\n"}
{"id": "886007", "url": "https://cs.wikipedia.org/wiki?curid=886007", "title": "Národní park Corcovado", "text": "Národní park Corcovado\n\nCorcovado je jedním z kostarických národních parků. Nachází se na poloostrově Osa na jihu země. Je jedním z nejvzácnějších chráněných území v Kostarice. Je tvořen především tropickým lesem, nachází se zda však i mangrové porosty a mokřady. Zdejší biodiverzita (jak živočišná, tak rostlinná) patří k nejvyšším na celé Zemi. Národní park je ohrožován ilegální těžbou dřeva i nadměrným turismem.\n"}
{"id": "886010", "url": "https://cs.wikipedia.org/wiki?curid=886010", "title": "Velká Buková (Ralská pahorkatina)", "text": "Velká Buková (Ralská pahorkatina)\n\nVelká Buková (474 m n. m.) je neovulkanický vrch v okrese Česká Lípa, ležící asi 5 km vsv. od Břehyně, zhruba na půl cesty mezi Kuřívodami (sídelní část města Ralsko) a vesnicí Hradčany, na katastrálním území Kuřívody.\n\nVrch tvoří těsné souvrší se západněji ležícím vrchem Malá Buková. Souvrší leží v bývalém vojenském prostoru Ralsko. V blízkosti se nachází bývalé vojenské letiště Hradčany, z přírodních lokalit je to PR Hradčanské rybníky, rašeliniště Pustý rybník, NPR Břehyně - Pecopala.\n\nJde o významný krajinný prvek, který je součástí chráněné lokality Ptačí oblast Českolipsko - Dokeské pískovce a mokřady. Lokalitu lze charakterizovat jako pralesovitý zbytek vrcholové bučiny na dvou vyvřelých kopcích s přechodem do doubrav na jihozápadním svahu Malé Bukové. Na vrcholových skalkách se nacházejí izolované zbytky vegetace z období postglaciálních vápnitých půd. Vyskytují se zde běžné i ohrožené druhy flóry a fauny. Z chráněných druhů živočichů je doložen výskyt kriticky ohrožené tesaříka alpského, zaznamenán byl výskyt dudka chocholatého, v r. 1966 zde zahnízdil čáp černý.\n\nNa obou vrcholech souvrší donedávna stávaly sovětskou armádou používané stožáry navigační signalizace pro hradčanské letiště, ale byly již odstraněny. Z cesty po jižním svahu a ze sedla souvrší jsou krásné výhledy na jih, západ a sever. Souvrší se nalézá zhruba na půl vzdálenosti mezi vrchy Bezděz a Ralsko, a i proto je to nepřehlédnutelná krajinná dominanta.\n\nVrch náleží do celku Ralská pahorkatina, podcelku Dokeská pahorkatina, okrsku Bezdězská vrchovina, podokrsku Velkobukovská pahorkatina, jejímž je Velká Buková nejvyšším vrcholem.\n\nKolem souvrší vede hradčanský místní modrý okruh, procházející po mírném východním svahu Velké Bukové. Přístup na vrch je možný pěšky či na kole po lesních cestách. Automobil je nutno zanechat u nejbližších silnic II/268 či II/270.\n"}
{"id": "886011", "url": "https://cs.wikipedia.org/wiki?curid=886011", "title": "Malá Buková (Ralská pahorkatina)", "text": "Malá Buková (Ralská pahorkatina)\n\nMalá Buková (431 m n. m.) je neovulkanický vrch v okrese Česká Lípa, ležící asi 4,5 km vsv. od Břehyně, zhruba na půl cesty mezi Kuřívodami (sídelní část města Ralsko) a vesnicí Hradčany, na katastrálním území Kuřívody.\n\nVrch tvoří těsné souvrší s východněji ležícím vrchem Velká Buková. Souvrší leží v bývalém vojenském prostoru Ralsko. V blízkosti se nachází bývalé vojenské letiště Hradčany, z přírodních lokalit je to PR Hradčanské rybníky, rašeliniště Pustý rybník, NPR Břehyně - Pecopala.\n\nJde o významný krajinný prvek, který je součástí chráněné lokality Ptačí oblast Českolipsko - Dokeské pískovce a mokřady. Lokalitu lze charakterizovat jako pralesovitý zbytek vrcholové bučiny na dvou vyvřelých kopcích s přechodem do doubrav na jihozápadním svahu Malé Bukové. Na vrcholových skalkách se nacházejí izolované zbytky vegetace z období postglaciálních vápnitých půd. Vyskytují se zde běžné i ohrožené druhy flóry a fauny. Z chráněných druhů živočichů je doložen výskyt kriticky ohrožené tesaříka alpského, zaznamenán byl výskyt dudka chocholatého, v r. 1966 zde zahnízdil čáp černý.\n\nNa obou vrcholech souvrší donedávna stávaly sovětskou armádou používané stožáry navigační signalizace pro hradčanské letiště, ale byly již odstraněny. Z mýtinky blízko vrcholu Malé Bukové je výhled jihovýchodním až východním směrem na krajinu v okolí Doks. Souvrší se nalézá zhruba na půl vzdálenosti mezi vrchy Bezděz a Ralsko, a i proto je to nepřehlédnutelná krajinná dominanta.\n\nVrch náleží do celku Ralská pahorkatina, podcelku Dokeská pahorkatina, okrsku Bezdězská vrchovina a podokrsku Velkobukovská pahorkatina.\n\nKolem souvrší vede hradčanský místní modrý okruh, procházející po mírném východním svahu Velké Bukové. Přístup na vrch je možný pěšky po lesních cestách. Automobil je nutno zanechat u nejbližších silnic II/268 či II/270.\n"}
{"id": "886012", "url": "https://cs.wikipedia.org/wiki?curid=886012", "title": "Gun Carrier Mark I", "text": "Gun Carrier Mark I\n\nGun Carrier Mark I (Nosič děla typ I) byl prvním samohybným dělem na světě, které vzniklo během první světové války ve Velké Británii. Konstrukce jeho pojezdového ústrojí byla odvozena od tanku Mark I.\nV roce 1916 začalo být představitelům Britské armády zřejmé, že v případě prolomení zákopových systémů na západní frontě, k čemuž měly pěchotě dopomoci nově vyvíjené tanky, dělostřelectvo, tažené tehdy převážně koňmi anebo i prvními pásovými tahači, nebude moci přes náročný terén fronty dostatečně rychle následovat útočící jednotky a jakékoliv zpočátku úspěšné ofensivě bude hrozit rychlé zastavení. K překonání této nedostatečné mobility dělostřelectva navrhl major Gregg, konstruktér zaměstnaný ve společnosti Metropolitan Railway Carriage and Wagon Company Ltd., vyrábějící v té době tanky, stavbu specialisovaného prostředku mechanisovaného dělostřelectva s využitím součástí tanku Mk. I.\nStavba prototypu byla schválena 5. června 1916 a v červenci začaly projektové práce na vozidle. První prototyp byl dokončen počátkem roku 1917, a 3. března se zúčastnil zkoušek prototypů tanků v Oldbury. Zakázka na výrobu padesáti sériových vozidel byla zadána společnosti Kitson & Co. v Leedsu, a jejich dodávka armádě proběhla mezi červnem a červencem 1917.\n\nVozidlo se zvnějšku příliš nepodobalo tanku Mk. I, zejména protože boční rámy po kterých obíhaly jeho pásy byly podstatně nižší než u tanku, a Gun Carrier tudíž postrádal typickou kosodélníkovou siluetu prvních britských tanků. Hranatá nástavba na zádi vozidla skrývala motor Daimler o výkonu 105 hp a modifikovanou převodovku z tanku Mk. I. Zde bylo také stanoviště dvou mužů jejichž funkcí bylo měnit rychlostní stupně. Původní konstrukce zachovala i dvě kola na rameni vyčnívajícím ze zádi vozidla, která měla pomáhat se zatáčením vozidla. Čelo vozidla zůstalo otevřené a sloužilo k umístění buď šedesátiliberního kanónu nebo houfnice ráže 6 palců (152 mm).\n\nDěla byla převážena na svých polních lafetách z nichž byla demontována kola, nesená během transportu na bocích nosiče. Teoreticky mělo být možné vést palbu z děl umístěných na vozidle, v praxi se to ukázalo být možné jen v případě houfnice. Nesenou výzbroj bylo možné z vozidla vyložit za pomoci dvou navijáků poháněných motorem vozidla.\n\nPo stranách čela vozidla byly dvě opancéřované kabiny, vlevo pro velitele-řidiče a vpravo pro pomocného řidiče-brzdaře. U prototypu byla jejich postavení nechráněná a umístěna přímo před nástavbou motorového prostoru, jejich přemístění dopředu sice zlepšilo výhled, ale znesnadnilo komunikaci velitele s řadiči rychlostních stupňů, což představovalo problém, vzhledem k tomu že, stejně jako u tanku Mk. I, ke změně směru jízdy vozidla byla nutná spolupráce všech čtyř.\nV červenci 1917 vznikly dvě roty dělových nosičů, každá o 24 vozidlech. Není známo, zda bylo vozidlo někdy nasazeno v původně plánované roli. Vzhledem k tomu, že k průlomu v rozsahu, který by odůvodnil jejich nasazení jakožto mechanisovaného dělostřeleckého prostředku, nedošlo, byla vozidla nakonec používána jako obrněné zásobovací prostředky. Odhaduje se, že jeden Gun Carrier Mk. I měl transportní kapacitu ekvivalentní 291 mužům.\n\nDvě z objednaných vozidel byly dokončeny jako Gun Carrier Crane, obrněná vyprošťovací vozidla vybavená ručně ovládaným jeřábem umístěným v přední části vozidla, které nedisponovalo obrněnými kabinami řidiče a brzdaře.\nExistoval i projekt Gun Carrier Mark II, ale modernisovaná varianta, s dělem neseným v zadní části vozidla, se objevila pouze v podobě dřevěné makety, vzniklé počátkem roku 1917. Stavba prototypu skutečného vozidla byla zahájena, ale nakonec nedokončena.\n"}
{"id": "886017", "url": "https://cs.wikipedia.org/wiki?curid=886017", "title": "Milan Škriniar", "text": "Milan Škriniar\n\nMilan Škriniar (* 11. února 1995, Žiar nad Hronom, Slovensko) je slovenský fotbalový záložník/obránce a reprezentant, od července 2017 hráč italského klubu Inter Milán. Hraje na postu stopera (středního obránce), alternativně na pozici defensivního záložníka.\nZa rok 2016 vyhrál cenu Petra Dubovského, která se na Slovensku uděluje nejlepšímu slovenskému hráči do 21 let.\n\nSvoji fotbalovou kariéru začal v klubu FK Žiar nad Hronom. Ve svých 12 letech přestoupil do MŠK Žilina, kde později debutoval v dospělém fotbale a zahrál si i evropské poháry. V sezóně 2011/12 vyhrál se Žilinou double, čili ligový titul a vítězství v domácím poháru (ačkoli během sezóny mnoho zápasů neodehrál).\nV roce 2013 hostoval v týmu FC ViOn Zlaté Moravce.\n\nV lednu 2016 přestoupil ze Žiliny do italského prvoligového klubu UC Sampdoria z Janova, kde se stal spoluhráčem krajana Dávida Ivana. V italských médiích se uváděla přestupová částka 1 milion eur. Za Sampdorii odehrál sezónu a půl a stal se oporou zadních řad.\n\nV červenci 2017 přestoupil ze Sampdorie do Interu Milán. Podle agenta Karola Csontó šlo o částku 23 milionů eur (s bonusy 25 milionů), což by z transakce dělalo nejdražší přestup slovenského fotbalisty, byl by překonán rekord Vratislava Greška, jehož transfer z Interu Milán do Parmy v roce 2002 stál 21,5 milionů eur. Podle italských médií činila částka 18 milionů eur + Inter poslal nádavkem do Sampdorie záložníka Gianlucu Caprariho. V Interu podepsal Škriniar smlouvu na 5 let.\n\nNastupoval za slovenské mládežnické reprezentace včetně U21. Se slovenskou „jedenadvacítkou“ slavil v říjnu 2016 postup na Mistrovství Evropy 2017 v Polsku. Na evropském šampionátu Slovensku těsně unikl postup ze základní skupiny A do semifinále, Škriniar se jako jediný Slovák dostal do jedenáctičlenné All-star sestavy turnaje.\n\nV květnu 2016 jej trenér slovenského reprezentačního A-mužstva Ján Kozák zařadil do 27členné nominace pro soustředění v Rakousku před EURO 2016. 27. května 2016 debutoval pod trenérem Jánem Kozákem ve slovenském národním týmu v přípravném utkání v rakouském Welsu proti reprezentaci Gruzie vedené trenérem Vladimírem Weissem (výhra 3:1). O dva dny později byl u výhry 3:1 v dalším přípravném zápase v Augsburgu proti domácímu Německu.\n\nTrenér Ján Kozák jej vzal na EURO 2016 ve Francii, kam se Slovensko probojovalo poprvé v éře samostatnosti.\nV prvním utkání proti Walesu (prohra 1:2) a ve druhém zápase proti Rusku (výhra 2:1) nenastoupil. Objevil se až v posledním zápase základní skupiny proti Anglii, utkání skončilo skončilo remízou 0:0. Slovenští fotbalisté skončili se 4 body na třetím místě tabulky, v osmifinále se představili proti reprezentaci Německa (porážka 0:3, Škriniar hrál), a s šampionátem se rozloučili.\n\nV říjnu 2018, po prohře s Českem (1:2) v utkání Ligy národů, spolu s několika spoluhráči navštívil noční klub. Vzniklý skandál odnesl hlavní trenér Ján Kozák, který rezignoval.\n\n"}
{"id": "886028", "url": "https://cs.wikipedia.org/wiki?curid=886028", "title": "Konstantin III. (uzurpátor)", "text": "Konstantin III. (uzurpátor)\n\nFlavius Claudius Constantinus († srpen nebo září 411), někdy označovaný jako Konstantin III., byl západořímský uzurpátor, jehož v roce 407 provolalo vojsko v Británii. Nedlouho poté opanoval Galii, drancovanou barbary, a v roce 409 dosáhl uznání ze strany legitimního císaře Honoria. Během dalších dvou let se jeho moc vlivem vojenských porážek zhroutila, načež byl zajat a popraven.\n\n31. prosince 406, podle některých současných badatelů o rok dříve, překročila ohromná masa Alanů, Vandalů a Svébů řeku Rýn poblíž Mogontiaka (dnešní Mohuč) a téměř bez odporu pronikla do římské Galie. Útočníci zdevastovali rozsáhlé oblasti a po třech letech pustošení galských provincií zamířili k Pyrenejím. V důsledku tohoto vpádu došlo k úplnému kolapsu obrany rýnské hranice říše.\n\nV Británii, vystavené sílícímu tlaku barbarů, vzrůstala na počátku 5. století nespokojenost místních civilních a vojenských kruhů způsobená lhostejností císařské vlády k poměrům na ostrově a opakovaným stahováním vojenských oddílů do Itálie. Patrně na podzim 406 se posádka v Británii vzbouřila proti Honoriovi a prohlásila za císaře nejprve Marka a po něm Gratiana. Oba byli záhy sesazeni a usmrceni. V roce 407 revoltující armáda zvolila císařem Konstantina. Podle Orosia tento níže postavený voják využil nadějí vkládaných do něho kvůli jeho slavnému jménu, aniž by oplýval schopnostmi pro zastávání takového postu. Naopak Prokopios z Kaisareie se o něm zmiňuje jako o „muži dosti známém“. Konstantin shromáždil vše, co ještě zbývalo z britského polního vojska, a s těmito silami se na jaře 407 přeplavil do galského přístavu Bononia (Boulogne).\n\nHonoriův generál Stilicho, faktický vládce západořímské říše, nebyl schopen zasáhnout v Galii, jíž zmítala anarchie vyvolaná útoky Alanů, Vandalů a Svébů. Konstantin se krátce po překročení Lamanšského průlivu střetl s drancujícími barbary a dosáhl nad nimi menších úspěchů, přesto je ale zcela nezničil. Současně uzavřel smlouvy s germánskými kmenovými svazy Alamanů, Franků a Burgundů, čímž do určité míry stabilizoval situaci na Rýně a posílil svoji pozici. Těmito opatřeními si zajistil podporu většiny galských provincií a také zde umístěných vojenských útvarů. Velením své branné moci pověřil generály Justiniana a Nebiogasta. Stilicho mezitím vyslal proti Konstantinovi do Galie vojsko, v jehož čele stál Gót Sarus. Tomu se podařilo porazit a zabít Justiniana a následně oblehnout město Valentia (Valence). V průběhu jeho dobývání Sarus vylákal Nebiogasta pod falešnou záminkou vyjednávání a úkladně ho zavraždil. Blížící se Konstantinovi velitelé Edobech a Gerontius donutili Sara koncem roku 407 k ústupu do Itálie. Svoji kořist při tom musel rozdat bagaudům, aby si od nich vymohl volný průchod Alpami. Do Konstantinových rukou padla jižní Galie, načež uzurpátor zabezpečil dostatečnými oddíly průsmyky oddělující tuto zemi od Itálie. Za svoji rezidenci si vybral město Arelate (Arles).\n\nKonstantin měl dva syny, Constanta a Juliana, z nichž prvního povýšil do hodnosti caesara a druhého obdařil titulem \"nobilissimus\". V Hispánii, kam již dříve vyslal své úředníky, proti němu povstali Honoriovi příbuzní, kteří sebrali vlastní vojsko. Konstantin se obával, že bude sevřen mezi ně a Honoria v Itálii, a poslal na Pyrenejský poloostrov svého syna Constanta doprovázeného generálem Gerontiem. Ti po několika počátečních nezdarech zdolali odboj císařových příbuzných a dva z nich, Didyma a Vereniana zadrželi. Jejich bratři Theodosiolus a Lagodius uprchli do Itálie a na Východ. Constans pak dopravil zajatce ke svému otci v Arelate, kde zahynuli na popravišti. Zhruba v téže době pominula italská hrozba, když Stilicho padl za oběť převratu, čehož využili Vizigóti, vedení Alarichem, a přitáhli v závěru roku 408 k Římu. V roce 409 se Konstantin pokusil o vstřícné gesto vůči Honoriovi, jemuž nabídl svoji účast v boji s Alarichem. Honorius se nacházel ve velice tísnivé pozici a neměl dosud zprávy o smrti svých příbuzných, a proto akceptoval Konstantina za svého spolucísaře.\n\nŽoldnéři ponechaní v Hispánii ke střežení přechodů přes Pyreneje, jimiž Constans nahradil místní vojáky, se věnovali spíše loupení okolních území. Jejich nedbalost umožnila hordám Alanů, Vandalů a Svébů, aby na podzim roku 409 vtrhly z Galie do hispánských provincií. Konstantin nato učinil Constanta augustem a vyslal ho do Hispánie. Generál Gerontius, jehož chtěl Constans nahradit jiným velitelem, se mezitím vzbouřil proti Konstantinovi, sjednal mír s barbary a prohlásil za císaře svého syna Maxima. Samotný Konstantin vstoupil počátkem roku 410 do severní Itálie, údajně aby Honoriovi pomohl proti Alarichovi. Honorius, nedůvěřující jeho záměrům, vzápětí popravil svého generála jezdectva (\"magister equitum\") Allobicha, neboť ho podezříval, že ve spojení s uzurpátorem osnuje spiknutí. Jakmile se Konstantin dozvěděl o Allobichově popravě, odebral se zpět do Arelate, třebaže nelze vyloučit, že ho ke stažení přiměla porážka od Alaricha. Někdy v této době odpadla od Konstantina Británie a oblasti v severní Galii, včetně Armoriky. Zhroucení římské provinciální správy v Británii po uzurpátorově odchodu z ostrova v roce 407 brzy následoval rychlý rozklad politické autority.\n\nKonstantinův syn Constans utrpěl porážku v bitvě s Gerontiem a ustoupil do Galie. Gerontius stíhal Constanta do města Vienne, kde ho v roce 411 přemohl a zabil. Vítězný vojevůdce se potom vydal k Arelate, v němž v květnu téhož roku oblehl Konstantina. Z Itálie se zatím vypravilo Honoriovo vojsko vedené generálem Constantiem a gótským důstojníkem Ulfilou, po jejichž příchodu k Arelate přešli Gerontiovi muži na stranu legitimního císaře. Gerontius následně uprchl zpět do Hispánie a během vzpoury vlastních vojáků zahynul. Constantius pokračoval v obléhání města, v čemž se mu snažil zabránit Konstantinův franský velitel Edobech, který přitáhl od Rýna s četnými barbarskými spojenci. Constantius a Ulfila nicméně odrazili Edobechův pokus o vyproštění Konstantina z obklíčení. Vzhledem k bezvýchodnosti svého postavení se uzurpátor rozhodl odložit odznaky císařské moci, odebral se do kostela a nechal se vysvětit na kněze. Poté, co Arelate otevřelo brány obléhatelům, Constantius uvěznil Konstantina a jeho syna Juliana a dopravil je do Itálie. Konstantin sice obdržel příslib, že jeho život bude ušetřen, přesto mu v nevelké vzdálenosti od Ravenny na Honoriův rozkaz setnuli hlavu.\n\nKonstantin III. je zmiňován jako jeden z mytických britanských králů ve velšských kronikách a v díle \"Historia Regum Britanniae\" od Geoffreyho z Monmouthu. Podle Geoffreyho líčení zachvátily Británii po smrti krále Graciana vnitřní zmatky, a lid proto žádal o pomoc své příbuzné v Bretani. Tehdejší bretaňský král si nepřál vládnout Británii a místo sebe tam poslal svého bratra Konstantina. Zemí zmítaly vpády Skotů, Piktů, Norů, Dánů a jiných národů. Útočníci obsadili celou Kaledonii až po Hadriánův val a povzbuzeni odchodem Římanů začali pustošit ostrov. Konstantin shromáždil všechny zbývající muže a střetl se s nepřáteli, nad nimiž dosáhl vítězství. Britanové ho pak slavnostně korunovali za krále a oženili ho s jistou dámou, pocházející z urozené římské rodiny. Společně měli tři syny, Constanta, Ambrosia Aureliana a Uthera Pendragona. Konstantin panoval deset let, než ho ubodal jakýsi Pikt, působící v jeho službách.\n\n\n"}
{"id": "886035", "url": "https://cs.wikipedia.org/wiki?curid=886035", "title": "Josef František Smetana", "text": "Josef František Smetana\n\nJosef František Smetana (24. březen 1801, Svinišťany – 18. února 1861, Plzeň) byl přírodopisec, historik, člen premonstrátského kláštera Teplá, doktor filozofie, profesor plzeňského gymnázia (po Josefu Vojtěchu Sedláčkovi). Byl starším bratrancem Bedřicha Smetany, který ho oslovoval „strýčku“. Josef František Smetana byl autorem první česky psané knihy o astronomii a popularizátorem astronomie v době národního obrození. Stal se klíčovou osobností politického, kulturního i vědeckého života českého národního obrození v Plzni.\n\nNa gymnáziu v Hradci Králové ho učil Václav Kliment Klicpera. Na univerzitě se seznámil s Josefem Jungmannem. V roce 1823 vstoupil v Teplé do premonstrátského řádu, v roce 1826 dokončil studia a byl vysvěcen na kněze. V letech 1829–1831 byl kaplanem v Úterý, poté vyučoval na gymnáziu v Plzni. Zabýval se přírodopisem a astronomií. Na rozdíl od Josefa Jungmanna či Josefa Kajetána Tyla zůstal jeho přínos z doby národního obrození i jeho silné vlastenecké cítění téměř zapomenuto. Je následovník Komenského a předchůdce Masaryka v názorech. Chápal český národ jako určitou hodnotu. Byl to takový „katolický disident“. Vatikán a papežství se mu jevily jako určitá překážka národních snah. Byl především Čech, pak katolík a nakonec možná Rakušan\".\" Z politických i zdravotních důvodů se ale ocitnul v izolaci, kterou těžce snášel. Podobně jako Karel Havlíček Borovský v Brixenu\".\" Patří k tvůrcům nové české vědecké terminologie. V době, kdy žil, terminologie nebyla ještě ustálená, proto jsou v názvech Smetanovy první české učebnici astronomie \"Základowé Hvězdoslowj čili ASTRONOMIE\", ale i v názvu učebnice fyziky \"SILOZPYT čili FYSIKA\" obojí výrazy.  Smetana vytvořil některé nové české termíny, jako jsou \"bludice\" čili planety či \"wlasatice\" čili komety. Ve své astronomické učebnici použil jak staročeské názvy pro planety jako \"Hladolet, Nebešťanka\" či \"Kralomoc\" tak i ty latinské Saturn, Venuše či Jupiter. My už ale dnes Hladolet, Nebešťanka a Kralomoc, planetám neříkáme. Díky Smetanovi můžeme psát v paleobotanice v českém jazyce. Tím, že Josef František Smetana napsal první článek o zkamenělých dřevech česky, se rok 1853 stal počátkem této vědní disciplíny v češtině.\n\nJosef František Smetana napsal v Plzni první knihu o astronomii v českém jazyce. Zasloužil se tím nejen o popularizaci astronomie v té době, ale také o české astronomické názvosloví. Ve své knize použil hodně nových českých výrazů z astronomie, pro které se používaly do té doby jen výrazy v němčině či latině. Tak například v textu kapitoly o drahách planet z jeho knihy \"Základowé Hvězdoslowj čili ASTRONOMIE\" vydané v roce 1837 můžeme číst: „\"Dle věčně znamenitých zákonů těchto Keplerových řídí se všechny planety i komety v běhu koloslunečním. Všecky opisují schodnice, v jejichž ohnisku jednom Slunce stojí polohou, velikostí i podobou mezi sebou rozdílné.“\" Zde používá pro elipsu výraz schodnice. V kapitole věnované bludicím (=planetám) v části nazvané „Družice Kralomocovy“ (=Jupiterovy) dále píše: \"„Jako Země jeden, má Jupiter čtyři měsíce neb družice, které, jako luna okolo Země, okolo pána svého se otáčejí a stínem jeho se zatmívají. Zatmění tato, často ze Země se spatřují nejen k určení drah družic těchto ale i k ustanovení délky zeměpisné velmi schopná jsou, zvláště pak tím znamenitá jsou, že nás rychlost světla změřiti naučila. Vyzkoumal totiž výtečný hvězdoslovec Römer, že zatmění družic Jupiterových v protisluní jeho o 8 minut 7 a 1/3  sekund dříve, v sousluní pak o ten samý čas později nastávají a se skončují, než se to ve čtvercích stává, kterýžto úkaz jinak vysvětliti se nedá, než tím, že světlo nějaký čas ku rozptýlení svému potřebuje, že tedy z větší dálky později a z menší dříve do oka našeho přicházejí.“\" Zde pak používá výrazy \"protisluní\" a \"sousluní\", které byly později nahrazeny podobnými českými výrazy přísluní a odsluní. Podobným vývojovým procesem prošel i výraz \"hvězdoslovec\", který byl později nahrazen výrazem hvězdář.\n\nV Plzni Josef František Smetana založil veřejnou českojazyčnou knihovnu. V roce 1848 se angažoval v politice (byl starostou \"„Lípy Slovanské“\" v Plzni) a měl v důsledku toho vleklé potíže s rakouskými úřady. Je pohřben na Mikulášském hřbitově v Plzni.\n\n\n\n"}
{"id": "886042", "url": "https://cs.wikipedia.org/wiki?curid=886042", "title": "Štírový potok", "text": "Štírový potok\n\nŠtírový potok je pravostranný přítok řeky Doubravy protékající okresy Žďár nad Sázavou a Havlíčkův Brod v Kraji Vysočina. Délka jeho toku činí 2,9 km. Bývá označován jako třetí pramenný tok Doubravy.\n\nPotok vytéká z Malého Dářka, které se nachází jižně od Vojnova Městce v nadmořské výšce 619 m. Rybník je zásoben vodami z okolních rašelinišť. Od hráze Malého Dářka až k silnici spojující Krucemburk s Hlubokou teče potok západním až severozápadním směrem. V této části protéká přírodní rezervací Štíří důl. Pod silnicí se Štírový potok stáčí k jihozápadu a po několika stech metrech se vlévá zprava do řeky Doubravy na jejím 82,2 říčním kilometru v nadmořské výšce okolo 555 m. Ústí se nachází nad místem, kde vody Doubravy vzdouvá rybník Řeka ve stejnojmenné přírodní rezervaci.\n\nPotok nemá žádné větší přítoky.\n"}
{"id": "886043", "url": "https://cs.wikipedia.org/wiki?curid=886043", "title": "Městecký potok (přítok Doubravy)", "text": "Městecký potok (přítok Doubravy)\n\nMěstecký potok je pravostranný přítok řeky Doubravy protékající okresy Žďár nad Sázavou a Havlíčkův Brod v Kraji Vysočina. Délka jeho toku činí 9,3 km. Plocha povodí měří 11,3 km².\n\nPotok pramení ve Žďárských vrších na západním úbočí Kamenného vrchu v nadmořské výšce okolo 745 m. Jeho pramenná oblast je nejvýše položená z celého povodí řeky Doubravy, jejíž pramen se nachází v nadmořské výšce 623,7 m. Nejprve potok směřuje na jihozápad, protéká osadou Nová Huť, u které se dochovalo funkční vodní dílo, kterým byla přiváděna voda z řeky Sázavy do Městeckého potoka pro potřebu zdejší dnes již zaniklé sklárny. Pod Novou Hutí se potok postupně obrací na západ až severozápad, opouští zalesněnou krajinu a vtéká do Vojnova Městce. Zde přibírá dva větší pravostranné přítoky. Od Vojnova Městce potok proudí mělkým údolím na severozápad, napájí dva větší rybníky, které se nazývají \"Mlýnský rybník\" a \"Mlýnský rybník II\". Poté protéká Krucemburkem. Po dalších zhruba dvou kilometrech se vlévá zprava do řeky Doubravy na jejím 78,5 říčním kilometru. Ústí se nachází zhruba půl kilometru jihovýchodně od Ždírce nad Doubravou v nadmořské výšce okolo 540 m.\n\nZa zmínku stojí dva bezejmenné pravostranné přítoky, které se vlévají do Městeckého potoka ve Vojnově Městci. První z nich s délkou 2,7 km se vlévá na 5,7 říčním kilometru. Je tak nejdelším jeho přítokem. Druhý potok, který ústí na 5,2 říčním kilometru, je dlouhý 1,5 km.\n\nVýchodně od Vojnova Městce se na pravostranném bezejmenném přítoku ústícího do Městeckého potoka na 5,7 říčním kilometru nachází 2,5 metru vysoký Vojnoměstecký vodopád.\n\nV povodí potoka se nachází přírodní památka Suché kopce.\n"}
{"id": "886044", "url": "https://cs.wikipedia.org/wiki?curid=886044", "title": "Novoveský potok (přítok Doubravy)", "text": "Novoveský potok (přítok Doubravy)\n\nNovoveský potok je levostranný přítok řeky Doubravy tekoucí v okrese Havlíčkův Brod v Kraji Vysočina. Délka jeho toku činí 5,9 km. Plocha povodí měří 11,8 km².\n\nPotok pramení jihovýchodně od Klouzov v nadmořské výšce okolo 515 m. Po celé své délce teče převážně severním směrem. Na horním toku protéká lesy, v nichž sbírá řadu přítoků. Po opuštění lesa napájí \"Nový rybník\" a po zhruba dalším půl kilometru vtéká do Nové Vsi u Chotěboře, kde vzdouvají jeho hladinu dva rybníky, které se nazývají \"Zámecký\" a \"Soldát\". Po opuštění Nové Vsi se potok vine mezi poli k obci Víska, kterou protéká a u jejíhož severovýchodního okraje se vlévá zleva do řeky Doubravy na jejím 54,1 říčním kilometru v nadmořské výšce okolo 380 m.\n\nPovodí Novoveského potoka se nachází při rozhraní dvou geomorfologických podcelků v severovýchodní části Hornosázavské pahorkatiny, které jsou nazývány Havlíčkobrodská pahorkatina a Kutnohorská plošina.\nHorní a část středního toku v jižní části povodí protéká severní částí Chotěbořské pahorkatiny, která je okrskem Havlíčkobrodské pahorkatiny. Střední a část dolního toku Novoveského potoka tvoří hranici mezi Chotěbořskou pahorkatinou na západě a Golčojeníkovskou pahorkatinou na východě, která je okrskem Kutnohorské plošiny. Dolní tok na severu povodí odvodňuje východní část Golčojeníkovské pahorkatiny.\n\nNejvětším přítokem Novoveského potoka je bezejmenný levostranný přítok na 4,3 říčním kilometru, který přitéká od Klouzov. Délka jeho toku činí 3,0 km.\n"}
{"id": "886045", "url": "https://cs.wikipedia.org/wiki?curid=886045", "title": "Podhled (strop)", "text": "Podhled (strop)\n\nPodhled je v obecném významu spodní plocha vodorovné (stropní) nebo šikmé (schodišťové, střešní) nosné konstrukce stavby. Viditelné části této plochy jsou zpravidla upravovány tak, aby působily esteticky. Nejčastějšími úpravami jsou omítky, nátěry a obklady. Jsou-li na stropě upevněny potrubní rozvody a elektrické kabely, pak je často potřeba je zakrýt či ochránit před požárem. Provádí se to samostatnou konstrukcí, které říkáme podhledová konstrukce, zjednodušeně podhled.\n\nPodhledy musí vždy splňovat mechanické (statické) požadavky bezpečnosti. Další požadavky, které rozhodují o volbě materiálů, umístění ve stavbě a konstrukci podhledu jsou:\n\nKotvením rozumíme připevnění podhledu k nosným částem stavební konstrukce. Volba způsobu kotvení je odvislá od materiálu nosné konstrukce. Do železobetonových stropů jsou podhledy kotveny hmoždinkami různých typů, nebo jsou připevňovány do prvků, které jsou osazeny do bednění před zabetonováním. K připevnění podhledu do dřevěných konstrukcí slouží hřebíky nebo vruty. Obklady, tj. podhledy které se umísťují přímo na strop, se obvykle lepí, případně se lepí a přikotvují.\n\nZávěsy jsou prvky, na kterých je podhledová konstrukce zavěšena. Nejčastěji jsou vyráběny z oceli s různou povrchovou úpravou. Závěsy by měly umožnit rektifikaci zavěšované konstrukce do určené roviny. Délka závěsů odvisí od potřebné světlé výšky dutiny mezi spodním lícem nosné konstrukce a zavěšeným podhledem.\n\nNosná kostra je nejčastěji provedena z ocelových, nebo lehčích hliníkových nosníků (profilů).\nNa nosnou konstrukci se připevňují prvky pláště, které mohou mít formu desek, rovných či tvarovaných kazet, nebo také lamel. Vytváří se tak bezesparé podhledové desky, nebo skládané podhledy kazetové nebo lamelové (ty jsou nejvíce užívány u akustických podhledů).\n\nPro výrobu prvků pláště se používá sádrokarton, tvrzený polyuretan, dřevotřískové desky, minerální desky, ocelové nebo hliníkové plechy.\nPodhledy doplňují obvykle plochá osvětlovací tělesa, mřížky vzduchotechniky, hlásiče požáru aj.\n\nZvláštním druhem velmi lehkého podhledu jsou napínané podhledy. Jedná se o pevnou fólii, na jejímž okraji je připájená plastová lišta. V prostorách a podhledem se po obvodu připevní ke zdi hliníkové profily a folie se pomocí lišt na okrajích začne upevňovat do profilů. Vzniká tak efektní bezesparý podhled.\n"}
{"id": "886046", "url": "https://cs.wikipedia.org/wiki?curid=886046", "title": "Josef Vojtěch Sedláček", "text": "Josef Vojtěch Sedláček\n\nJosef Vojtěch Sedláček (24. února 1785, Čelákovice – 2. února 1836, Plzeň), byl český kněz premonstrátského řádu v klášteře Teplá, buditel a vlastenec, středoškolský profesor matematiky v Plzni, autor českých učebnic matematiky a fyziky. Je autorem českého slova čtverec, které se poprvé objevilo v jeho knize Geometrie v roce 1822. Jeho pokračovatelem byl Josef František Smetana.\n\n\n"}
{"id": "886047", "url": "https://cs.wikipedia.org/wiki?curid=886047", "title": "Estonské číslovky", "text": "Estonské číslovky\n\nEstonské číslovky se stejně jako jména skloňují. V tabulce jsou uvedeny základní číslovky v nominativu, genitivu a partitivu.\n\nPřehled řadových číslovek jedna až deset v nominativu, genitivu a partitivu:\n"}
{"id": "886052", "url": "https://cs.wikipedia.org/wiki?curid=886052", "title": "Jaroslav Kovanda", "text": "Jaroslav Kovanda\n\nJaroslav Kovanda (* 26. února 1941, Zlín) je český básník a publicista. Žije ve Zlíně.\n\nVystudoval jedenáctiletku v Gottwaldově a Uměleckoprůmyslovou školu v Uherském Hradišti. Pracoval jako učitel, korektor, kulisák, topič, jevištní mistr a scénograf.\n\nV letech 1997–2006 vydával a byl šéfredaktorem časopisu pro současnou poezii Psí víno. Kromě literatury se věnuje malířství, sochařství a typografické práci. Několikrát samostatně vystavoval.\n\n\nKovandův román \"Gumový betlém\" byl v roce 2011 nominován na literární Cenu Josefa Škvoreckého.\n\n"}
{"id": "886054", "url": "https://cs.wikipedia.org/wiki?curid=886054", "title": "Přivýšina", "text": "Přivýšina\n\nPřivýšina (464 m n. m.) je vrch v okrese Jičín Královéhradeckého kraje, v CHKO Český ráj. Leží asi 4 km severozápadně od Jičína. Vrch se nalézá na katastrálních územích místní části Prachov a obce Holín. Je to nejvyšší bod Prachovské pahorkatiny.\n\nNa vrcholu Přivýšiny se nachází skalní \"Vyhlídka Václava Čtvrtka\", ze které je výhled směrem na jih, na Veliš, Zebín, Jičín a Jičínskou kotlinu. Na východní straně je vidět vrch Brada a na západně Prachov.\n\nNa západě za sedlem u Prachova Přivýšina navazuje na plochý vrch Svinčice (451 m n. m.) a Prachovské skály, na východě bezprostředně sousedí s vrchem Brada (439 m n. m.). Tyto prvky tvoří \"Přivýšinský hřbet\" (zvaný též \"prachovský hřeben\"), táhnoucí se stejně jako samotná Přivýšina v orientaci zhruba západ–východ.\n\nVrch náleží do celku Jičínská pahorkatina, podcelku Turnovská pahorkatina, okrsku Vyskeřská vrchovina, podokrsku Prachovská pahorkatina a části Přivýšinský hřbet.\n\nPěšky po modré turistické značce Jičín – Brada – Prachov, po žluté značce od Jinolických rybníků ze severu nebo z Holína z jihu. Obě značky se na dvou stranách kopce potkávají na lesních rozcestích na úpatí Přivýšiny, a ty propojuje zelená  trojúhelníková značka vedoucí přes vrchol Přivýšiny. Autem se lze dostat ze silnice Jičín - Turnov do vsi Brada, odsud již pěšky asi 700 metrů na vrchol.\n\n"}
{"id": "886060", "url": "https://cs.wikipedia.org/wiki?curid=886060", "title": "Audiencie Charcas", "text": "Audiencie Charcas\n\nAudiencie Charcas (plným oficiálním španělským názvem \"Audiencia y Cancillería Real de La Plata de los Charcas\" - česky \"Královská audience a kancléřství La Plata de los Charcas\") byl soudní dvůr španělské koloniální správy v Jižní Americe na území dnešní Bolívie a části přilehlých oblastí sousedních států. V pozdějším koloniálním období se pro tento region začal používat název „Horní Peru“. Založena byla roku 1559 a až do roku 1776 byla součástí peruánského místokrálovství, následně spadala pod místokrálovství Río de la Plata. Sídlem audiencie bylo město La Plata (později přejmenováno na Charcas, dnešní Sucre). Teritorium královské audiencie v průběhu času měnilo svou rozlohu i vnitřní organizaci územně-správních jednotek.\n"}
{"id": "886067", "url": "https://cs.wikipedia.org/wiki?curid=886067", "title": "Horní Peru", "text": "Horní Peru\n\nHorní Peru ( \"\") je historický název pro region Jižní Ameriky, který zahrnuje dnešní Bolívii a okolní území sousedních států. Tento výraz se používal především v období mezi 70. lety 18. století (začlenění královské audiencie Charcas, která je teritoriálně s Horním Peru totožná, do místokrálovství Río de la Plata) a 20. lety 19. století (vznik samostatné Bolívie).\n"}
{"id": "886073", "url": "https://cs.wikipedia.org/wiki?curid=886073", "title": "Estonské postpozice", "text": "Estonské postpozice\n\nV estonštině se spíše než předložky, jež často nahrazují i pádové koncovky, používají postpozice, tedy ,záložky\", které nestojí před slovem, ale za ním, např.: linna \"kohal/nad\" městem.\n\n"}
{"id": "886075", "url": "https://cs.wikipedia.org/wiki?curid=886075", "title": "Investiční služba", "text": "Investiční služba\n\nInvestiční služba je servis definovaný v České republice zákonem č. 256/2004 Sb., o podnikání na kapitálovém trhu. Investiční služby poskytuje obchodník s cennými papíry (právnická osoba) a částečně investiční zprostředkovatel či vázaný zástupce. Investiční služby se dělí na hlavní a doplňkové. Hlavní investiční služby jsou přijímání, předávání a provádění pokynů; obchodování s investičními nástroji (IN) na vlastní účet; obhospodařování majetku zákazníka; poradenství týkající se investičních nástrojů; provozování systému a upisování emisí. Doplňkové investiční služby jsou úschova a správa investičních nástrojů; poskytování úvěru/zápůjčky s cílem umožnění obchodu s IN; poskytování doporučení a analýz; devizové operace související s investiční službou; pronájem bezpečnostních schránek.\n\nObchodníkům s cennými papíry uděluje právo poskytovat investiční služby Česká národní banka. Investiční zprostředkovatelé a jejich zástupci jsou fyzické, nebo právnické osoby, které mohou pouze přijímat a předávat pokyny týkající se investičních nástrojů, a poskytovat zákazníkovy investiční poradenství. Registrují se u České národní banky, která vede jejich veřejný seznam. \n"}
{"id": "886084", "url": "https://cs.wikipedia.org/wiki?curid=886084", "title": "Benjamin Lee Whorf", "text": "Benjamin Lee Whorf\n\nBenjamin Lee Whorf (24. dubna 1897 – 26. července 1941) byl americký lingvista a antropolog. \nSvým dílem umožnil vznik lingvistické antropologie, etnolingvistiky a psycholingvistiky. Proslul především názorem, někdy označovaným jako Sapir-Whorfova hypotéza, že mluvčí různých jazyků jsou silně determinováni při vnímání světa specifiky svého jazyka. Protože Whorf nevěřil, že by jazyky měly nějaký společný základ (nějakou „generativní gramatiku“, v níž věří např. Noam Chomsky), jejich rozdílnost je dle Whorfa veliká, při jejich formaci hrály často roli nahodilé okolnosti, a proto lidé různých kultur a jazyků konceptualizují svět zcela jinak. Takto jazykem naformovaný svět je do značné míry nepochopitelný pro příslušníka jiného světa zformovaného jiným jazykem. Hypotéza nese též jméno Edwarda Sapira, který byl Whorfovým učitelem. Velký vliv na Whorfa měl i Franz Boas. Jejich lingvistický relativismus (což byl pojem, který preferoval sám Whorf) měl velký vliv na sociální a humanitní vědy 2. poloviny 20. století a započal to, co se někdy nazývá „postmoderní obrat“ západní filozofie a civilizace. Sluchu se mu dostalo především v 60. letech 20. století, kdy byla vydána řada nepublikovaných Whorfových děl a jeho činnost byla teprve doceněna. Whorfa k zastávání lingvistického relativismu přivedlo studium indiánských jazyků (k němuž se dostal od studia biblické hebrejštiny a ještě původnějšího studia chemie). Zvláštní zájem věnoval jazyku kmene Hopi a mayskému písmu. \n\n"}
{"id": "886086", "url": "https://cs.wikipedia.org/wiki?curid=886086", "title": "Olga Rubcovová", "text": "Olga Rubcovová\n\nOlga Nikolajevna Rubcovová ( – \"Olga Nikolajevna Rubcova\"; 20. srpna 1909, Moskva – 13. prosince 1994, tamtéž) byla ruská a sovětská šachistka, v pořadí čtvrtá žena, která si vybojovala titul mistryně světa v šachu (titul držela v letech 1956 až 1958). Je matkou šachistky a mezinárodní velmistryně Jeleny Fatalibekové.\n\nRoku 1950 jí FIDE udělila titul mezinárodní mistryně. Po zisku titulu mistryně světa byl Rubcovové udělen titul mezinárodního mistra podle mužských norem. Roku 1976 FIDE udělila Rubcovové titul mezinárodní velmistryně.\n\nRubcovová se naučila hrát šachy již v dětství od svého otce, silného amatérského hráče, a již v sedmnácti letech (roku 1927) zvítězila na prvním ženském šachovém mistrovství Sovětského svazu. Toto mistrovství pak vyhrála ještě roku 1931, 1937 a 1948, ve finálovém turnaji hrála celkem sedmnáctkrát.\n\nVyhrála první mistrovství světa v korespondencím šachu (1968–1972). Na druhém (hraném v letech 1972–1977) skončila druhá a na třetím (1978–1984) pátá.\n\nNa turnaj o titul mistryně světa v šachu, který se konal na přelomu let 1949–1950 v Moskvě skončila za vítěznou Ludmilou Ruděnkovou druhá.\n\nV turnaji kandidátek v Moskvě pro zápas o titul mistryně světa v šachu 1953 skončila na osmém až desátém místě, ale roku 1955 (opět v Moskvě) již kandidátský turnaj vyhrála a postoupila do trojzápasu o titul mistryně světa, ve kterém roku 1956 v Moskvě zvítězila.\n\nTitul mistryně světa ztratila roku 1958 v odvetném zápase se svou předchůdkyní Jelizavetou Bykovovou, který v Moskvě prohrála 4:7 (=3). Ještě po šesté partii vedla 3:1(=2), pak však prohrála šest partií za sebou a stav zápasu již nedokázala zvrátit.\n\nK boji o titul se již nikdy nedostala. Na turnaji kandidátek v Plovdivu roku 1959 skončila až devátá a pak se jí roku 1971 podařilo probojovat se do mezipásmového turnaje v Ohridu, kde se umístila na desátém místě.\n\nS družstvem Moskvy získala 3. místo Mistrovství Sovětského svazu družstev v šachu v roceh 1953, když hrála na první ženské šachovnici\n\nZa Sovětský svaz hrála na první ženské šachové olympiádě toku 1957 v Emmenu, kde se zasloužila o vítězství svého týmu.\n\nV roce 2001 se objevila na poštovní známce Jugoslávie.\n\n"}
{"id": "886095", "url": "https://cs.wikipedia.org/wiki?curid=886095", "title": "ArmA 2: Army of the Czech Republic", "text": "ArmA 2: Army of the Czech Republic\n\nArmA 2: Army of the Czech Republic je poslední stahovatelný přídavek k české počítačové hře ArmA 2 a jejímu datadisku . Byl vydán 30. července 2012. Přidává do hry nové jednotky české armády, terény Bukovina a Bystřice, mise a možnosti využití stopovacího psa a zatopení oblastí.\n\nJednotky české armády jsou vyslány do Bystřice (fiktivní země), kde končí občanská válka. Zde však musí čelit válečným zločincům terorizujícím civilní obyvatelstvo, jako je plukovník Mijovič, a obnovit pořádek. Jedním z vojáků poslaných do země je i hlavní hrdina Bohuslav Kouba.\n\nSoučasně se české jednotky účastní bojů v Tákistánu, kde chrání projekty určené k obnově země zničené válkou.\n\nMezi addony přidané do hry jsou zbraně české výroby, jako CZ 805 BREN, CZ SCORPION EVO 3 nebo letecká technika Aero L-159 Alca a Mi-24V. Z obrněné techniky pak T-72M4CZ, BVP-1 či Pandur II.\n\nArmA 2:AČR přidává dva terény – Bystřici a Bukovinu – které jsou však pouhými výřezy původního terénu Černarus. Jejich vegetace ale byla upravena tak, aby více připomínala českou krajinu.\n\n\n\n"}
{"id": "886104", "url": "https://cs.wikipedia.org/wiki?curid=886104", "title": "Lněnka zobánkatá", "text": "Lněnka zobánkatá\n\nLněnka zobánkatá (\"Thesium rostratum\") je v České republice velmi vzácná, kriticky ohrožená poloparazitická rostlina, druh z velmi širokého rodu lněnka.\n\nDruh je rozšířen na poměrně malém území ve Střední Evropě. Nejčastěji v oblastech přilehlých k Alpám, v Rakousku (nejvíce), Německu, Švýcarsku, Itálii a Slovinsku. Izolovaně vyrůstají populace v Chorvatsku a v České republice. Roste nejčastěji na vápnitých slatinných loukách bohatých na minerály či ve světlých dubových nebo borových lesích na vápencovém podloží.\n\nV ČR je historicky doložena ze 4 lokalit v mezofytiku a termofytiku středních a západních Čech. V současnosti roste v nepočetné populaci na jediném místě na Kladensku v národní přírodní památce Cikánský dolík, která je součásti přírodního parku Džbán ležící v křídovém masívu. Lněnka zobánkatá je součásti společenstev svazů \"Quercion pubescenti-petraeae\"a \"Caricion davallianae\".\n\nJe to vytrvalá rostlina, hemikryptofyt, s tlustým vícehlavým oddenkem který dosahuje délky 4 až 5 cm. Vyrůstají z něho přímé, většinou nevětvené a lysé lodyhy vysoké 10 až 30 cm které hustě porůstají úzkými, jednožilnými, na koncích zašpičatělými listy dlouhými 2 až 6 cm. Přibližně ve 2/3 délky lodyhy přecházejí v jednoduchý hrozen tvořený v téměř pravém úhlu vyrůstajícími odstálými květonosnými větvičkami 2 až 10 mm dlouhými s jediným úzkým listenem 0,5 až 2 cm dlouhým a drobným květem s krátkou nebo žádnou stopkou, listence chybějí. Nad hroznem vyrůstá ještě neplodný listnatý chochol.\n\nPětičetné květy s vytrvalým okvětím trubkovitého až nálevkovitého tvaru, asi do poloviny rozeklaným, mají nápadně podlouhlé okvětní lístky které jsou zvenku zelenavé a zevnitř bílé. Rostliny vykvétají v květnu a červnu, opylují se entomogamicky (za nektar) nebo autogamicky. Ploidie je 2n = 26.\n\nPlody jsou krátce stopkaté až přisedlé, 3 mm dlouhé a 2 mm široké, vejčitě kulovité, žluté až žlutohnědé barvy, podélně žilkované a asi dvakrát kratší než vytrvalé okvětí na jejich vrcholku.\n\nNenápadná, poloparazitická rostlina která parazituje na kořenech různých rostlin ke kterým se přichycuje svými haustoriemi. Rozmnožuje se výhradně semeny. Z parazitovaných rostlin čerpá vodu, cukry a další živiny. \n\nRozsah míst na kterých lněnka zobánkatá vyrůstá i počty jedinců se během let snižují a nejsou zcela známy požadavky jejichž zajištění by pomohlo ke stabilizaci a opětovnému rozšíření druhu. Pro zachování dobrých světelných poměrů se v současnosti alespoň její stanoviště v době od konce srpna do konce září pravidelně kosí.\n\nV seznamu zvláště chráněných druhů rostlin uvedeném ve vyhlášce MŽP ČR č. 395/1992 Sb. ve znění vyhl. č. 175/2006 Sb. je lněnka zobánkatá prohlášena za druh kriticky ohrožený (§ 1) a také podle \"Seznamu cévnatých rostlin květeny České republiky\" z roku 2012 je zařazena mezi druhy kriticky ohrožené (C1 b).\n\n\n \n"}
{"id": "886106", "url": "https://cs.wikipedia.org/wiki?curid=886106", "title": "Seznam setkání Bilderbergu", "text": "Seznam setkání Bilderbergu\n\nToto je seznam setkání Bilderbergu.\n\n"}
{"id": "886109", "url": "https://cs.wikipedia.org/wiki?curid=886109", "title": "Kostel Panny Marie Pomocnice křesťanů (Odrovice)", "text": "Kostel Panny Marie Pomocnice křesťanů (Odrovice)\n\nKostel Panny Marie Pomocnice křesťanů je římskokatolický chrám v obci Odrovice v okrese Brno-venkov.\n\nNachází se na severním okraji obce, při silnici II/395. Jedná se o novorománskou stavbu s věží ve východním průčelí a polygonálně zakončeným kněžištěm. Postaven byl v roce 1900.\n\nZa kostelem se nachází hřbitov.\n\nJe filiálním kostelem malešovické farnosti.\n"}
{"id": "886116", "url": "https://cs.wikipedia.org/wiki?curid=886116", "title": "Igor Cholin", "text": "Igor Cholin\n\nIgor Sergejevič Cholin (rusky: ; 11. ledna 1920, Moskva – 15. června 1999 tamtéž) byl sovětský a později ruský básník, prozaik a disident. Jako legenda moskevského undergroundu patřil k vůdčím postavám tzv. lianozovské školy, v níž se zejména v průběhu 50. let volně sdružovali protirežimní básníci a další umělci.\n\nIgor Cholin se narodil na moskevském předměstí do rodiny důstojníka carské armády. Po smrti otce ho matka, povoláním švadlena, spolu s ostatními dětmi poslala do sirotčince z obavy, že by ze svého skromného výdělku rodinu neuživila. Během druhé světové války sloužil v sovětské Rudé armádě, s níž se při osvobozování Československa dostal až do Prahy. V 50. letech začaly v samizdatu vycházet jeho básně a Cholin se stal neformálním vůdcem moskevské undergroundové avantgardy. Od 70. let psal i povídky a jiné prozaické útvary. Většina jeho tvorby spatřila světlo světa až na přelomu 80. a 90. let. Během komunistického režimu byly oficiálně publikovány pouze Cholinovy básně pro děti.\n\nCholin je autorem mnoha básní, v nichž se osobitým způsobem vypořádává s těžkým obdobím totality. Často obsahují vulgární výrazy a krátkým, říkankovým stylem připomínají jednoduché lidové popěvky či anekdoty. Naléhavost šedé, bezútěšné reality předměstského života je náplní i delších poem a pozdních prozaických útvarů. Přes neveselou tematiku je však Cholinova tvorba plna svébytného černého humoru a sebeironie.\n\nČeským čtenářům se Igor Cholin představil na sklonku roku 2012 titulem \"Nikdo z vás nezná Cholina\". Kniha, kterou v Olomouci vydal Aleš Prstek obsahuje reprezentativní výběr básníkova díla (včetně dosud nikdy nevydané povídky \"Pět minus\") v překladech Jana Machonina, Jakuba Šedivého a Tomáše Vůjtka. Ilustrace pocházejí od Cholinova přítele, ruského výtvarníka Viktora Pivovarova.\n"}
{"id": "886139", "url": "https://cs.wikipedia.org/wiki?curid=886139", "title": "Kostel svaté Markéty (Loděnice)", "text": "Kostel svaté Markéty (Loděnice)\n\nKostel svaté Markéty je římskokatolický chrám v obci Loděnice v okrese Brno-venkov. Je chráněn jako kulturní památka České republiky. Je farním kostelem loděnické farnosti.\n\nLoděnický kostel je poprvé připomínán v roce 1220, pozůstatky této stavby se však nedochovaly, neboť byl zcela nahrazen současným gotickým. Jeho nejstarší částí je pětiboce ukončené kněžiště s dvojicí věží (severní dnes tvoří pouze torzo se sakristií v podvěží, do jižní vedla původně lávka z blízké rezidence), které bylo vystavěno pravděpodobně ve druhé čtvrtině 15. století. Po zboření lodi původního chrámu byla v polovině 15. století realizována stavba nového trojlodí, přičemž zaklenuty byly pouze boční lodě. Hlavní loď byla provizorně uzavřena rovným stropem, ke stavbě její klenby došlo kolem roku 1500, kdy byla také postavena hudební kruchta. V roce 1582 byla před jižní boční vchod přistavěna předsíň. Barokní ani jiné úpravy se kostela po stavební stránce již příliš nedotkly.\n\nDo roku 1818 se kolem kostela nacházel hřbitov.\n"}
{"id": "886148", "url": "https://cs.wikipedia.org/wiki?curid=886148", "title": "Eidos Montreal", "text": "Eidos Montreal\n\nEidos Montreal je kanadské vývojářské studio vlastněné společností Eidos Interactive, součást Square Enix. Studio bylo založeno v roce 2007 a do pozice generálního ředitele byl jmenován Stéphane D'Astous. Na rozdíl od jiných vývojářských studií se vývojový ve společnosti Eidos Montreal vyznačuje prací v malých týmech (celkem 350 lidí). Stejný rok, jako bylo studio založeno, ohlásilo svůj první projekt, hru . Tato hra byla vydána v roce 2011. Studio také spolupracovalo na multiplayeru ke hře Tomb Raider, vydané v roce 2013. V roce 2014 Eidos Montreal vydalo 4. díl série Thief.\n"}
{"id": "886153", "url": "https://cs.wikipedia.org/wiki?curid=886153", "title": "Loděnice (zámek, okres Brno-venkov)", "text": "Loděnice (zámek, okres Brno-venkov)\n\nZámek Loděnice se nachází u kostela svaté Markéty v obci Loděnice v okrese Brno-venkov. Je chráněn jako kulturní památka České republiky.\n\nSamotné Loděnice patřily již od konce 12. století louckému klášteru. Loděnický kostel byl ohrazen zdí, v tomto areálu se jižně od chrámu nacházelo hospodářské sídlo, kde se rovněž mohl přechodně ubytovat loucký opat. Tato stavba byla zbořena někdy v průběhu druhé poloviny 17. století nebo v první třetině 18. století a nahradila ji barokní trojkřídlá jednopatrová rezidence premonstrátů z Louky, z níž bylo možné lávkou přejít do interiéru jižní věže kostela. Rezidence byla zřejmě vystavěna ve 30. letech 18. století (před rokem 1739), její autorství je často připisováno Christianu Alexanderu Oedtlovi. Pravděpodobně ale pochází od jiného stavitele, možná jím byl mikulovský Ignác Gravani. Loucký klášter byl zrušen v roce 1784 a od té doby je zámeček využíván jako fara.\n"}
{"id": "886157", "url": "https://cs.wikipedia.org/wiki?curid=886157", "title": "Inna Janovská", "text": "Inna Janovská\n\nInna Janovská rozená \"Gaponěnková\" (, ; * 22. června 1976), je ukrajinská šachistka, účastnice devíti šachových olympiád žen, přičemž s družstvem Ukrajiny v roce 2006 zvítězila.\n\nV roce 1995 získala titul mezinárodní velmistryně. Titul mezinárodního mistra získala v roce 2002.\n\n"}
{"id": "886158", "url": "https://cs.wikipedia.org/wiki?curid=886158", "title": "Jemima Kirke", "text": "Jemima Kirke\n\nJemima Kirke (* 26. dubna 1985) je v Británii narozená americká herečka, která je nejvíce známá díky své roli Jessy Johansson v americkém televizním seriálu stanice HBO \"Girls\". Svůj herecký debut ve filmu zaznamenala v nezávislém filmu s názvem \"Tiny Furniture\", ačkoliv její úplně první zkušenost s filmem byla role v krátkometrážním nezávislém filmu nazvaném \"Smile for the Camera\". V roce 2017 si zahrála ve videoklipu zpěváka Zayna k jeho písničce „Dusk Till Dawn“.\n\nJemima Kirke se narodila v Londýně, ale vyrostla v americkém New Yorku. Jejím otcem je Simon Kirke, který proslul jako bubeník rockových skupin Bad Company a Free. Její matka, Lorraine Kirke, je majitelkou hned několika antik butiků s názvem „Geminola“, které prosluly díky seriálu \"Sex ve městě\", pro jehož představitelky dodávaly outfity. Postava Jessy, kterou Jemima Kirke ztvárňuje, se na konci první série seriálu \"Girls\" objevuje ve svatebních šatech značky „Geminola“.\n\nDědeček Jemimy Kirke, Jack Dellal, byl britský obchodník s irskými a židovskými předky a její babička pocházela z Izraele. Kirke má dvě sestry, Lolu a Dominu Kirke, které obě působí v hudebním průmyslu.\n\nJemimou blízkou přítelkyní je Lena Dunham, tvůrkyně nezávislého filmu \"Tiny Furniture\" a televizního seriálu \"Girls\". Skamarádily se během studia na škole Saint Ann's School v New Yorku. V interview s magazínem \"Esquire\" Kirke vysvětluje, že postava, kterou ztvárňuje byla inspirována její vlastní osobností.\n\nJemima Kirke žije v Brooklynu a East Hamptonu. V roce 2009 se provdala za právníka Michaela Mosberga. Mají spolu dvě děti: dceru Rafaella Israel (narozena roku 2010) a syna Memphise Kirkeho (narozen v roce 2012). Dvojice se rozešla v lednu 2017. Od července 2017 chodí s australským muzikantem Alexem Cameronem.\n\nTitul bakalář umění v oboru malba získala na univerzitě Rhode Island School of Design. Na konci roku 2011 uspořádala výstavu svých děl s názvem „A Brief History“, jejímž pořadatelem byl Skylight Projects.\n\nPřestože se Kirke považuje na prvním místě za umělkyni, propadla vášni herectví díky několika rolí, jimiž pomohla několika svým přátel. Lena Dunham oslovila Jemimu, aby si zahrála v jejím nezávislém filmu s názvem \"Tiny Furniture\", ve kterém ztvárnila jednu z vedlejších rolí. Navzdory tomu, že film měl úspěch, Jemima nebyla nijak finančně ohodnocena. V roce 2011 se objevila v hudebním klipu skupiny \"Rival Schools\". Video a její debutový film \"Smile for the Camera\" byly režírované jejím kamarádem Jordanem Gallandem. V roce 2017 si zahrála ve videoklipu zpěváka Zayna k jeho písničce „Dusk Till Dawn“.\n\n"}
{"id": "886161", "url": "https://cs.wikipedia.org/wiki?curid=886161", "title": "Ultimátní komiksový komplet", "text": "Ultimátní komiksový komplet\n\nUltimátní komiksový komplet je stodvacetidílná série komiksových knih původně vydaných americkým nakladatelstvím Marvel. V České republice pravidelně vychází každých 14 dní od 26. prosince 2012. Prodeji předcházelo vydání prvních čtyř dílů kompletu ve značně omezeném množství a bylo možné je sehnat jen na velice málo místech. Tento „předprodej“ sloužil jako průzkum trhu a knihy měly lehce jiný rozměr než ty prodávané od 26. prosince 2012.\n\nZa vydáním Ultimátního komiksového kompletu stoji italské nakladatelství Hachette Fascicoli, patřící pod mediální konglomerát Lagardère. V České republice jej distribuuje Mediaprint & Kapa. Prodejní cena prvního dílu je 49 Kč a obsahuje kromě komiksové knihy i plakát o rozměru A1. Cena druhého dílu je 99 Kč, od třetího je cena 199 Kč, od 38. čísla 219 Kč a od 54. čísla 249 Kč. Pokud bude vydáno všech 60 dílů ve stejném intervalu v jakém vycházejí komiksy nyní, vyjde 60. díl v dubnu 2015.\n\nV anglickém jazyce začala edice vycházet v prosinci 2011 pod názvem The Official Marvel Graphic Novel Collection. První kniha stála £2,99, druhá £6,99 a každé další díly £9,99. Vzhledem k velkému úspěchu zde v lednu 2013 začala vycházet edice dalších šedesáti knih pod názvem Marvel's Mightiest Heroes Graphic Novel Collection.\n\nEdice začala vycházet v prosinci 2012 rovněž v Polsku pod názvem Wielka Kolekcja Komiksów Marvela s cenou 14,99 PLN za první, 29,99 PLN za druhý a 39,99 PLN za třetí a každý další díl. Její vydání v Polsku (stejně jako v České republice) předcházel testovací prodej prvních čtyř dílů série.\n\nVšechny díly vycházejí v pevné vazbě, tzv. hardback či hardcover, a každý má na svém hřbetu číslo titulu, malý obrázek vztahující se k danému dílu a část panoramatického obrázku s Marvel hrdiny od umělce Gabriela Dell'Otta. Titulní strana knihy vždy obsahuje název titulu, velký obrázek vystihující daný díl a jména kreslíře a scenáristy. Na zadní straně knihy je krátký obsah daného dílu a seznam sešitových komiksů, z kterých je kniha složena.\n\nUvnitř každého titulu je přibližně 4-9 komiksových sešitů, které se snaží zachytit celý jeden uzavřený příběh, což není vždy možné, a některé příběhy tak vyjdou rozdělené na dvě části. Dále se uvnitř nachází krátký úvod od ředitele vydavatelství Ultimátního komiksového kompletu, shrnutí děje, který předcházel danému příběhu, pokud je to pro příběh důležité, a na konci knihy je cca 2-6 stránek bonusových materiálů v podobě rozhovorů s kreslíři, vývoje kreseb jednotlivých postav, různých galerií nebo výběru několika dalších komiksů se stejným tématem.\n\nV následující tabulce je možné dohledat názvy, stručné obsahy a data vydání jednotlivých dílů Ultimátního komiksového kompletu, které již byly vydány nebo v nejbližší době vydány budou.\nVydavatel má právo změnit pořadí vydání svazků či jinak upravovat obsahy nebo názvy svazků.\n\nSvazky označené jako Classic obsahují příběhy vydané před rokem 1990.\nV následující tabulce se nachází seznam knih, které nevyšly v české mutaci. \nNa podzim 2015 proběhl některých městech zkušební prodej prvních čtyř knih další série s týdenní periodicitou. Základní barvou knih je červená. Každá kniha se vždy soustředí na jednu postavu, nebo tým, přičemž vždy přináší jeden z příběhů, kde má představovaná postava prominentní roli. Většina knih dále přináší příběh původu (v tabulce sešity za středníkem) a bonusy, jako je historie postav nebo přehled nejlepších příběhů. Celá série opět vytvoří na hřbetě obraz, jeho autorem je tentokrát Adi Granov. Původní série měla původně čítat 60 knih, v roce 2016 byla ale rozšířena o dalších 40 na počet 100 knih a později na celkový počet 130 knih. Cena první knihy byla 49,- Kč, druhé knihy 99,- Kč a od třetí knihy 249,- Kč. Celorepublikový byl spuštěn 26. 8. 2016. dne 2. 11. 2018 bylo oznámeno, že se česká verze rozšiřuje na 120 knih.\n\nObsah, názvy, nebo pořadí dosud dosud nevydaných čísel se mohou změnit.\nDne 24. 4. 2019 byl spuštěn testovací prodej prvních čtyř čísel nové 60dílné kolekce.\n"}
{"id": "886173", "url": "https://cs.wikipedia.org/wiki?curid=886173", "title": "Právní úprava archeologie v České republice", "text": "Právní úprava archeologie v České republice\n\nPrávní úpravu archeologie v ČR zajišťuje několik odlišných právních předpisů. \n\nZákon o státní památkové péči č. 20/1987 Sb. (ve znění pozdějších předpisů) je hlavní právní úpravou archeologie v České republice. Pro archeologické výzkumy má zásadní význam zejména část třetí, označená „\"Archeologické výzkumy a nálezy\"“. Zde je pojednána problematika oprávnění k archeologickým výzkumům, provádění archeologických výzkumů, dále otázka archeologických nálezů a jejich vlastnictví i případné sankce za porušení zákona. \n\nArcheologické výzkumy je v České republice oprávněn provádět pouze Archeologický ústav Akademie věd České republiky (v Praze nebo v Brně), ovšem v případě potřeby může uzavřít (a také uzavírá) dohody s oprávněnými organizacemi. Díky tomu tyto organizace rovněž mohou provádět archeologické výzkumy. Kromě dohody s Akademií věd musí oprávněná organizace získat povolení od Ministerstva kultury ČR, a to na základě splnění podmínek odborné kvalifikace a zajištění prostor pro dočasné uložení archeologických nálezů.\n\nOstatní fyzické a právnické osoby, neprofesionální zájmová sdružení a jiné skupiny tedy terénní archeologický výzkum provozovat nemohou a pokud tak činí, je jejich konání nelegální. Terénní archeologický výzkum přitom zahrnuje i takové činnosti jako povrchový sběr či vyhledávání kovových předmětů s pomocí detektoru kovů (včetně novověkých až recentních militárií).\n\nStavebníci mají již od doby přípravy stavby povinnost oznámit připravovanou stavbu Archeologickému ústavu a umožnit na dotčeném území provedení archeologického výzkumu.\n\nArcheologickým nálezem je podle Zákona o státní památkové péči „\"věc (soubor věcí), která je dokladem nebo pozůstatkem života člověka a jeho činnosti od počátku jeho vývoje do novověku\"“. \nDále zákon stanoví, že kdokoliv, kdo objeví archeologický nález mimo archeologický výzkum, to musí neprodleně (do druhého dne) oznámit Archeologickému ústavu nebo nejbližšímu muzeu. Archeologický nález i jeho bezprostřední okolí pak musí ponechat beze změn až do prohlídky odborníkem. \n\nPodle Zákona č. 20/1987 Sb. jsou archeologické nálezy až na výjimky vlastnictvím kraje, na jehož území byly zachyceny. Movité archeologické nálezy jsou trvale ukládány v muzeu tímto krajem zřizovaným.\n\nZákon o územním plánování a stavebním řádu č. 183/2006 Sb. upravuje zejména vztah archeologie a stavebníků. Především ukládá stavebníkům povinnost oznámit neprodleně archeologický nález a ochránit ho před zničením až do příchodu odborníka.\n\nÚmluva o ochraně archeologického dědictví Evropy neboli Maltská konvence je mezinárodní dohoda, jejímž cílem je především ochrana archeologického kulturního dědictví „\"jako zdroj evropské kolektivní paměti a jako nástroj historického a vědeckého studia\"“. Z toho důvodu se zúčastněné strany zavazují upřednostňovat při archeologickém výzkumu nedestruktivní metody. Tato úmluva je v případě rozporů nadřazena Zákonu o státní památkové péči.\n\n\n"}
{"id": "886174", "url": "https://cs.wikipedia.org/wiki?curid=886174", "title": "Kostel svatého Štěpána (Malešovice)", "text": "Kostel svatého Štěpána (Malešovice)\n\nKostel svatého Štěpána je římskokatolický chrám v obci Malešovice v okrese Brno-venkov. Je chráněn jako kulturní památka České republiky.\n\nMalešovický kostel je poprvé připomínán v roce 1276, je možné, že se z této stavby dochovaly boční zdi lodi. Pětiboké kněžiště se sakristií a věží bylo postaveno snad během první poloviny 16. století. V roce 1886 byla nově zaklenutá loď prodloužena západním směrem, byla vybudována také kruchta a předsíň. V roce 2012 byl chrám celkově rekonstruován.\n\nJe farním kostelem malešovické farnosti.\n\n"}
{"id": "886175", "url": "https://cs.wikipedia.org/wiki?curid=886175", "title": "Martin Johnsrud Sundby", "text": "Martin Johnsrud Sundby\n\nMartin Johnsrud Sundby (* 26. září 1984, Oslo) je norský reprezentant v běhu na lyžích.\n\n\n"}
{"id": "886176", "url": "https://cs.wikipedia.org/wiki?curid=886176", "title": "Hugo Schmeisser", "text": "Hugo Schmeisser\n\nHugo Schmeisser (24. září 1884 Jena, Sasko-výmarsko-eisenašské vévodství – 12. září 1953 Erfurt, Durynsko) byl německý konstruktér pěchotních zbraní. Byl synem Louise Schmeissera, rovněž zbraňového konstruktéra.\n\nJeho jméno je úzce spojeno s vývojem prvních samopalů. Za první světové války pracoval ve firmě Theodora Bergmanna, kde zkonstruoval samopal MP 18. Často je mylně spojován se samopaly MP38 a MP40, avšak na jejich konstrukci se nikdy nepodílel, jsou dílem Heinricha Vollmera. Po roce 1938 vyvinul první útočnou pušku na světě, která byla později označena jako StG 44.\n\nV červenci 1945 Rudá armáda převzala kontrolu nad Durynskem a městem Suhl, kde Schmeisser pracoval jako ředitel a hlavní konstruktér zbrojovky Haenel. Rudá armáda odvezla do SSSR veškerou dokumentaci k výrobě zbraní, celkem 10 785 stran technických výkresů. V říjnu byl Schmeisser společně se svou rodinou unesen do města Iževsk v jižní části Uralu.<nowiki></nowiki>Tam byl donucen pracovat jako zbrojní vývojář až do roku 1952. Jeho pobyt měl být nejprve šestiměsíční, ale byl prodloužen až do roku 1952. 9. června se vrátil domů, do tehdejší NDR.\n"}
{"id": "886178", "url": "https://cs.wikipedia.org/wiki?curid=886178", "title": "Přechovický potok", "text": "Přechovický potok\n\nPřechovický potok je vodní tok v jižních Čechách, který je pravostranným přítokem Volyňky v jejím 11,328 řkm. Je dlouhý 2,982 km a spadá do povodí Labe. Své pojmenování dostal tok od obce Přechovice, jíž protéká. Číslo hydrologického pořadí je 1-08-02-031.\n\nSvůj tok začíná na západním úbočí Milejovické hůrky (579 m n. m.) v nadmořské výšce 544 m n. m. Protéká oblastmi Na Maninách a V Zahrádkách, stáčí se mírně k severozápadu a vstupuje do obce Přechovice. V ní napájí nádrž v sousedství zdejšího obecního úřadu, která prošla v roce 2006 rekonstrukcí. Následně pod mostem podchází železniční trať číslo 198 a v jejím těsném sousedství též silnici I/4. Odtud pokračuje až ke svému ústí do řeky Volyňky.\n"}
{"id": "886179", "url": "https://cs.wikipedia.org/wiki?curid=886179", "title": "Carpentarský záliv", "text": "Carpentarský záliv\n\nCarpentarský záliv (anglicky \"Gulf of Carpentaria\") je mělký šelfový záliv Tichého oceánu na severu Austrálie mezi poloostrovy Cape York a Arnhemská země.\n\nJeho šířka je 690 km ve směru západ – východ a 640 km ve směru sever – jih. Je největším zálivem v Austrálii. Východní a jižní pobřeží je bažinaté, ale západní břeh je skalnatý a srázný. Většina řek vlévajících se do Carpentarského zálivu je splavná i v době sucha, zejména pak řeky Roper, Mitchell, Van Diemen, Flinders, Leichhardt, Albert a Archer.\n\nZáliv je pojmenován po Pieteru de Carpentier (1586/1582–1659), generálním guvernérovi nizozemské Východoindické společnosti v letech 1623–1627.\n"}
{"id": "886182", "url": "https://cs.wikipedia.org/wiki?curid=886182", "title": "Rubižne", "text": "Rubižne\n\nRubižne (, – \"Rubežnoje\") je město v Luhanské oblasti na Ukrajině. V roce 2012 v něm žilo 60 416 obyvatel a v rámci Luhanské oblasti bylo osmým největším městem. Leží v oblasti Donbasu, na levém břehu Severního Doňce v blízkosti měst Sjevjerodoneck, Lysyčansk a Kreminna; zhruba 85 kilometrů na severozápad od Luhanska. Jedná se o významné středisko chemického a farmaceutického průmyslu.\n\n"}
{"id": "886187", "url": "https://cs.wikipedia.org/wiki?curid=886187", "title": "Open 13 2013", "text": "Open 13 2013\n\nOpen 13 2013 byl tenisový turnaj pořádaný jako součást mužského okruhu ATP World Tour, který se hrál v hale Palais des Sports na krytých dvorcích s tvrdým povrchem. Konal se mezi 18. až 24. únorem 2013 v jihofrancouzském Marseille jako 20. ročník turnaje.\n\nTurnaj s rozpočtem 598 535 eur patřil do kategorie ATP World Tour 250. Nejvýše nasazeným hráčem ve dvouhře byl šestý hráč světa Tomáš Berdych, který ve finále podlehl Francouzi Jo-Wilfriedu Tsongovi.\n\n\nNásledující hráči obdrželi divokou kartu do hlavní soutěže:\n\nNásledující hráči postoupili z kvalifikace:\n\n\n\nNásledující páry obdržely divokou kartu do hlavní soutěže:\n\n\n"}
{"id": "886188", "url": "https://cs.wikipedia.org/wiki?curid=886188", "title": "Open 13 2013 – mužská dvouhra", "text": "Open 13 2013 – mužská dvouhra\n\nDo soutěže mužské dvouhry na tenisovém turnaji Open 13 2013 nastoupilo dvacet osm hráčů. Obhájcem titulu byl třetí nasazený Argentinec a sedmý hráč světa Juan Martín del Potro, který ve čtvrtfinále podlehl francouzskému tenistovi Gillesi Simonu.\n\nTitul získal třetí nasazený Francouz Jo-Wilfried Tsonga, který ve finále zdolal českou turnajovou jedničku Tomáše Berdycha po třísetové bitvě 3–6, 7–6 a 6–4. Berdych ve druhém setu neproměnil mečbol.\n\nTsonga si připsal první titul sezóny a desátý kariéry. Před marseillským bojem o titul oba finalisté nastoupili k pěti vzájemným utkáním (na tvrdém povrchu) s aktivním poměrem 4:1 pro Berdycha.\n\nČtyři nejvýše nasazení hráči měli volný los do druhého kola.\n\n"}
{"id": "886189", "url": "https://cs.wikipedia.org/wiki?curid=886189", "title": "Open 13 2013 – mužská čtyřhra", "text": "Open 13 2013 – mužská čtyřhra\n\nDo soutěže mužské čtyřhry na tenisovém turnaji Open 13 2013 nastoupilo šestnáct dvojic. Obhájcem titulu byl francouzský pár Nicolas Mahut a Édouard Roger-Vasselin, který v semifinále nestačil na nejvýše nasazenou pákistánsko-nizozemskou dvojici Ajsám Kúreší a Jean-Julien Rojer.\n\nTitul získal druhý nasazený indicko-britský pár Rohan Bopanna a Colin Fleming, který ve finále přehrál turnajové jedničky Kúrešího s Rojerem poměrem 6–4 a 7–6\n, když zvládl obě koncovky setů.\n\n\n"}
{"id": "886190", "url": "https://cs.wikipedia.org/wiki?curid=886190", "title": "Velká Británie na Letních olympijských hrách 2004", "text": "Velká Británie na Letních olympijských hrách 2004\n\nVelkou Británii na Letních olympijských hrách v roce 2004 reprezentovalo 264 sportovců (161 mužů a 103 žen) ve 24 sportovních odvětvích.\n\n"}
{"id": "886195", "url": "https://cs.wikipedia.org/wiki?curid=886195", "title": "Ignatius Krahl", "text": "Ignatius Krahl\n\nIgnatius Peter Krahl (21. dubna 1828 Lomnice nad Popelkou – 31. července 1886 Osek u Duchcova) byl v letech 1876–1886 v pořadí 44. opatem cisterciáckého kláštera v Oseku u Duchcova.\n\nNarodil se jako Peter Krahl v Lomnici nad Popelkou, v dětství se s rodiči přestěhoval do Chomutova, kde navštěvoval gymnázium, kde tehdy vyučovali cisterciáci z Oseka. Peter Krahl v roce 1847 do oseckého kláštera vstoupil, a přijal zde řeholní jméno Ignatius (tedy Ignác). V roce 1852 přijal kněžské svěcení a nějaký čas plnil v klášteře službu knihovníka. V roce 1856 začal vyučovat na gymnáziu v Chomutově. Zde působil až do svého zvolení opatem.\n\nJako opat dal klášter kompletně renovovat. Kromě toho dal zvelebit klášterní zahrady, které se staly oblíbeným cílem výletů lázeňských hostů z Teplic. Podporoval vědeckou práci členů konventu a sám se zabýval astronomií. Zemřel na následky mrtvice 31. července 1886.\n\n\n\n"}
{"id": "886196", "url": "https://cs.wikipedia.org/wiki?curid=886196", "title": "Jan Hlaváč (autor)", "text": "Jan Hlaváč (autor)\n\nJan Hlaváč (* 27. listopadu 1970 v Praze) je český spisovatel, scenárista, publicista a nakladatel.\n\nVystudoval bohemistiku, fonetiku a obecnou lingvistiku na Filozofické fakultě Univerzity Karlovy. Působil jako publicista, v letech 2002–2005 byl šéfredaktorem časopisu \"Mladý svět\", kromě jiného spolupracoval například s časopisem \"Instinkt\".\n\n\n\n\n"}
{"id": "886199", "url": "https://cs.wikipedia.org/wiki?curid=886199", "title": "Meinrad Siegl", "text": "Meinrad Siegl\n\nMeinrad Wenzel Siegl (16. října 1842 Kamenec – 16. listopadu 1911 Osek u Duchcova) byl v letech 1886-1911 v pořadí 45. opatem cisterciáckého kláštera v Oseku u Duchcova.\n\nWenzel Siegl vystudoval chomutovské gymnázium a následně vstoupil do oseckého kláštera, kde přijal řeholní jméno Meinrad. V letech 1865-1867 studoval teologii v Innsbrucku. Byl vysvěcen na kněze a od roku 1868 působil v Oseku jako správce klášterní knihovny. O rok později byl jmenován novicmistrem. V roce 1882 byl jmenován podpřevorem, a o čtyři roky později jej komunita zvolila opatem.\n\nJako opat podporoval školství, a nechal vybudovat nový kostel (zasvěcený sv. Michaelovi) v dnes již neexistujících Libkovicích (kostel byl filiálkou cisterciákům inkorporované farnosti v Mariánských Radčicích, byl jako poslední relikt libkovické zástavby, zbořen v roce 2002). Za opata Siegla se v oseckém klášteře mnoho pěstoval gregoriánský chorál. Zemřel v Oseku v roce 1911.\n\n\n\n"}
{"id": "886200", "url": "https://cs.wikipedia.org/wiki?curid=886200", "title": "Rabbitin", "text": "Rabbitin\n\nRabbitin je česká freewarová počítačová hra z roku 2007. Vytvořil ji vývojářský tým známý jako One eyed child. Žánrově se jedná o plošinovku, která obsahuje prvky RPG.\n\nHráč se ujímá králička Běláska a plní různé questy, které mu umožní další postup ve hře. Hráč má k dispozici inventář a také může v kotlíku, vytvářet z rostlin lektvary. Nevýhodou je nemožnost ukládání.\n\n"}
{"id": "886201", "url": "https://cs.wikipedia.org/wiki?curid=886201", "title": "Tombstone (Arizona)", "text": "Tombstone (Arizona)\n\nTombstone je město v okrese Cochise County ve státě Arizona ve Spojených státech amerických.\n\nK roku 2010 zde žilo 1 380 obyvatel. S celkovou rozlohou 11,1 km² byla hustota zalidnění 141,4 obyvatel na km².\n\nToto město je známé jako působiště proslulého šerifa Wyatta Earpa a legendární přestřelky, která se zde odehrála roku 1881.\n"}
{"id": "886202", "url": "https://cs.wikipedia.org/wiki?curid=886202", "title": "Tombstone", "text": "Tombstone\n\nTombstone může být:\n\n"}
{"id": "886203", "url": "https://cs.wikipedia.org/wiki?curid=886203", "title": "St. Johns (Arizona)", "text": "St. Johns (Arizona)\n\nSt. Johns je město v okrese Apache County ve státě Arizona ve Spojených státech amerických.\n\nK roku 2007 zde žilo 3 592 obyvatel. S celkovou rozlohou 17,1 km² byla hustota zalidnění 191 obyvatel na km².\n"}
{"id": "886204", "url": "https://cs.wikipedia.org/wiki?curid=886204", "title": "St. Johns", "text": "St. Johns\n\nSt. Johns může být:\n\n"}
{"id": "886205", "url": "https://cs.wikipedia.org/wiki?curid=886205", "title": "Maricopa (Arizona)", "text": "Maricopa (Arizona)\n\nMaricopa je město v okrese Pinal County ve státě Arizona ve Spojených státech amerických.\n\nK roku 2011 zde žilo 44 396 obyvatel. S celkovou rozlohou 82,6 km² byla hustota zalidnění 537,5 obyvatel na km².\n"}
{"id": "886206", "url": "https://cs.wikipedia.org/wiki?curid=886206", "title": "Bevil Oaks", "text": "Bevil Oaks\n\nBevil Oaks je město v okrese Jefferson County ve státě Texas ve Spojených státech amerických.\n\nV roce 2000 zde žilo 1 346 obyvatel. S celkovou rozlohou 5,4 km² byla hustota zalidnění 247,2 obyvatel na km².\n"}
{"id": "886207", "url": "https://cs.wikipedia.org/wiki?curid=886207", "title": "Big Lake (Texas)", "text": "Big Lake (Texas)\n\nBig Lake je město v okrese Reagan County ve státě Texas ve Spojených státech amerických.\n\nV roce 2000 zde žilo 2 885 obyvatel. S celkovou rozlohou 3,2 km² byla hustota zalidnění 898,6 obyvatel na km².\n"}
{"id": "886210", "url": "https://cs.wikipedia.org/wiki?curid=886210", "title": "Big Spring (Texas)", "text": "Big Spring (Texas)\n\nBig Spring je město v okrese Howard County ve státě Texas ve Spojených státech amerických.\n\nV roce 2000 zde žilo 25 233 obyvatel. S celkovou rozlohou 49,7 km² byla hustota zalidnění 509,8 obyvatel na km².\n"}
{"id": "886211", "url": "https://cs.wikipedia.org/wiki?curid=886211", "title": "Cécile Nowaková", "text": "Cécile Nowaková\n\nCécile Nowak (* 22. dubna 1967 Valenciennes) je francouzská judistka. V roce 1992 na olympijských hrách v Barceloně vybojovala zlato v kategorii do 48 kg. Mistryně světa z roku 1991, čtyřnásobná mistryně Evropy. Po ukončení aktivní sportovní kariéry se věnuje trenérské práci.\n\n"}
{"id": "886213", "url": "https://cs.wikipedia.org/wiki?curid=886213", "title": "Big Spring", "text": "Big Spring\n\nBig Spring může být:\n\n"}
{"id": "886214", "url": "https://cs.wikipedia.org/wiki?curid=886214", "title": "Big Wells", "text": "Big Wells\n\nBig Wells je město v okrese Dimmit County ve státě Texas ve Spojených státech amerických.\n\nV roce 2000 zde žilo 704 obyvatel. S celkovou rozlohou 1,4 km² byla hustota zalidnění 489,6 obyvatel na km².\n"}
{"id": "886216", "url": "https://cs.wikipedia.org/wiki?curid=886216", "title": "Stefano Nava", "text": "Stefano Nava\n\nStefano Nava (* 19. února 1969, Milan, Itálie) je bývalý italský fotbalista, který se dnes věnuje komentování fotbalových zápasů.\n\n"}
{"id": "886218", "url": "https://cs.wikipedia.org/wiki?curid=886218", "title": "Ztráta bitové synchronizace", "text": "Ztráta bitové synchronizace\n\nZtráta bitové synchronizace (nebo bitový skluz, ) při digitálních přenosech dat nebo při záznamu dat je situace, kdy vlivem malé odchylky rychlostí vysílače a přijímače (nebo záznamového a čtecího zařízení) je jeden odeslaný (zapsaný) bit buď považován za dva, nebo není vůbec přijímačem zaznamenán (načten).\n\nJednou z příčin bitového skluzu je přetečení vyrovnávací paměti, ke kterému může dojít, pokud taktovací frekvence vysílače je vyšší než přijímače. Výsledkem je vynechání jednoho nebo více bitů kvůli nedostatku úložného místa. Další příčinou může být špatné počítání bitů, např. při magnetickém záznamu: pokud by se nula zaznamenávala jako jeden směr magnetizace a jednička jako opačný, dlouhá posloupnost samých nul nebo samých jedniček by neobsahovala žádné změny magnetizace, takže i malá odchylka rychlosti by vedla k chybnému určení počtu zaznamenaných bitů.\n\nJedním ze způsobů, jak udržet synchronizaci mezi vysílacím a přijímacím zařízením, je použít asynchronní protokol, např. arytmický přenos, kde stačí udržet synchronizaci pouze po dobu přenosu několik bitů. Jinou možností je použít signál, který sám nese časovací informaci (např. signál modulovaný pomocí OQPSK) nebo pomocí vhodného linkového kódu, jako je kódování Manchester. Při magnetickém záznamu se používají metody, které zabraňují záznamu dlouhých posloupností bez změny magnetizace, tak zvané Run length limited kódy. \n\n"}
{"id": "886219", "url": "https://cs.wikipedia.org/wiki?curid=886219", "title": "Karel Kuchař", "text": "Karel Kuchař\n\nKarel Kuchař (15. dubna 1906 Praha – 16. dubna 1975 Praha) byl český geograf, kartograf a historik kartografie. Vedoucí Státní mapové sbírky od roku 1945 do roku 1974 (dnes Mapová sbírka PřF UK). Hlavní autor významné edice \"Monumenta cartographica Bohemiae\" (vydání započali V. Švambera a B. Šalamon).\n\nNarodil se v rodině c. k. profesora na české reálce v Ječné ulici Karla Kuchaře (*1876) a jeho manželky Milady, rozené Lichnerové (*1885).\n\nV roce 1924 začal studovat geografii a přírodopis na Univerzitě Karlově. Jeho habilitační práce \"Jezera východního Slovenska a Podkarpatské Rusi\" vznikla v roce 1935. Karel Kuchař se stal se nejmladším docentem Přírodovědecké fakulty UK. Podnikal studijní cesty do Albánie a jako výsledek cest tvořil mapy této málo známé země. Věnoval se např. popisům albánských komunikací, které nahrazovaly karavanní stezky. Za Protektorátu pracoval Státní hvězdárně a Státním ústavu geofyzikálním.\n\nPo návratu na univerzitu v roce 1945 převzal též vedení Státní mapové sbírky, které dal nový obsah a koncepci a zásadně rozšířil její fondy. V letech 1946–1957 redigoval odborníky vysoce ceněný časopis Kartografický přehled s podnázvem časopis pro teoretickou i užitou kartografii. V roce 1948 přestoupil z Československé strany národně socialistické do KSČ. Celý život byl spjat s Geografickou sekci Přírodovědecké fakulty UK. V letech 1952 - 1974 byl vedoucím Kabinetu pro kartografii Geografického ústavu ČSAV. V období 1956 - 1973 byl vedoucím katedry kartografie a fyzické geografie PřF UK. Teprve v roce 1968 (33 let po habilitaci) byl jmenován mimořádným profesorem. Jeho syn, prof. fyziky Karel Kuchař, emigroval v roce 1968 do USA. \n\nRoku 1967 byl oceněn medailí Polské geografické společnosti. V roce 1971 mu byl udělen zlatý odznak UK a v následujícím roce se stal čestným členem Československé společnosti zeměpisné.\n\nJe pohřben na Vinohradském hřbitově v Praze, odd. PA-I, č. hrobu 59.\n\nV letech 1946–1957 redigoval časopis Kartografický přehled. S A. Dvořáčkovou popsal Mollovu mapovou sbírku v Brně. Výzkumu se věnoval aktivně 5 let. Byl také znám jako autor školních zeměpisných atlasů, příručních i nástěnných map a kartografických skript. Vedl redakci československého národního atlasu (1966), byl redaktorem Československého vojenského atlasu. Počátkem 30. let 20. století iniciovali Karel Kuchař a Bohuslav Horák pořízení soupisu starých map českých zemí, přehledných a menších územních celků, tištěných i rukopisných, jednak v rámci pracovního programu Geografického ústavu univerzity Karlovy, jednak v Zeměpisném ústavu Masarykovy univerzity v Brně. Soupis měl umožnit vhodný výběr map pro reprodukování v díle \"Monumenta Cartographica Bohemiae\". Karel Kuchař i Bohuslav Horák vycházeli z usnesení sjezdu československých geografů v Brně, konaném roku 1930. O 3é let později v roce 1960 připravil k vydání rozšířenu edici Monumenta cartographica Bohemiae, Moravicae, Silesiae atque Slovaciae, která vyšla pouze v nátiscích. Akademie věd ji odmítla vydat s odůvodněním, že nemá dostatek papíru.\n\nVe třicátých letech též popularizoval geografii přednáškami v rozhlase.\n\nVe Státním ústavu geofyzikálním, kde pracoval za okupace, vytvářel mapy z frontových linií. Za války též vznikla kniha \"Kapitoly z nauky o mapách\", která se stala základem našich prvních vysokoškolských učebnic geografické kartografie: \"Přehledu kartografie\" (1946) a \"Základů kartografie\" (1953).\n\nRoku 1959 připravil edici Vývoj mapového zobrazení území Československé republiky, sv. 1., vyšla anglicky jako Early Maps of Bohemia, Moravia and Silesia v roce 1961.\n\nSyn, prof. Karel Kuchař, poskytl v roce 2012 Geografické knihovně PřF UK licenční smlouvu ke zveřejnění díla svého otce. Plné texty, biografie, bibliografie, mapy i archiválie zpřístupňuje Portál prof. Karla Kuchaře.\n\n\n\n"}
{"id": "886222", "url": "https://cs.wikipedia.org/wiki?curid=886222", "title": "Temerin", "text": "Temerin\n\nTemerin (v srbské cyrilici Темерин, maďarsky Temerin) je město v srbské Vojvodině, nedaleko Nového Sadu. Patří k malým městům; v roce 2011 mělo 19 216 obyvatel. Administrativně je součástí Jihobačského okruhu. Nachází se na silničním a železničním (lokálka) tahu spojujícím města Novi Sad a Bečej, stranou hlavního silničního, železničního i dálničního tahu z Nového Sadu do Subotice.\n\nPrvní zmínka o Temerinu je z roku 1332. Z původně malé osady se stalo městem především po otevření železniční trati z Nového Sadu do Bečeje. Byl následně vybudován průmysl (např. cihelna) a přistěhovávali se sem další lidé. V roce 1900 měl Temerin okolo deseti tisíc obyvatel. Od roku 1927 je město připojeno na elektrickou síť (nejprve Království SHS, později Jugoslávie a pak Srbska). Během druhé světové války bylo součástí Maďarska. Po válce v Chorvatsku a Bosně a Hercegovině se ve městě usadilo početné obyvatelstvo, které bylo vyhnáno ze svých původních domovů.\n\nMěstečko se rozkládá v nadmořské výšce 79 m. Okolní terén je součástí Panonské nížiny a až po pohoří Fruška Gora je naprosto rovný.\n\n"}
{"id": "886223", "url": "https://cs.wikipedia.org/wiki?curid=886223", "title": "Martine Dupond", "text": "Martine Dupond\n\nMartine Dupond (* 19. dubna 1967) je francouzská judistka, držitelka tří bronzových medailí z Evropských šampionátů. Po ukončení aktivní sportovní kariéry se věnuje trenérské práci.\n\n"}
{"id": "886225", "url": "https://cs.wikipedia.org/wiki?curid=886225", "title": "Francesco Maria Piave", "text": "Francesco Maria Piave\n\nFrancesco Maria Piave (18. května 1810, Murano – 5. března 1876, Milán) byl italský operní libretista.\n\nNarodil se na ostrově Murano u Benátek, v době Italského království pod přímou vládou Napoleona Bonaparte. Přes dvacet let psal libreta pro nejlepší operní skladatele své doby. Vedle Giuseppe Verdiho, pro kterého napsal 10 libret, psal i pro další skladatele: Giovanni Pacini (čtyři libreta), Saverio Mercadante, Federico Ricci či Michael Balfe.\n\nNebyl pouze libretistou, byl rovněž novinářem a překladatelem. Byl kmenovým básníkem a inspicientem divadla Teatro La Fenice v Benátkách, později rovněž divadla La Scala v Miláně. Tato jeho zkušenost a jeho takt a vyjednávací schopnosti po léta sloužily Giuseppe Verdimu, který Piaveho často využíval ke svému prospěchu. Piave byl přesto celoživotním Verdiho přítelem a spolupracovníkem. Nahradil Salvadore Cammarano ve funkci jeho hlavního libretisty. Napsal libreta k operám \"Ernani\" (1844), \"Dva Foscariové\" (1844), \"Attila\" (1846), \"Macbeth\" (první verze 1847), \"Korzár\" (1848), \"Stiffelio\" (1850), \"Rigoletto\" (1851), \"La traviata\" (1853), \"Simon Boccanegra\" (první verze 1857) a \"Síla osudu\" (první verze 1862). Podobně jako Verdi, byl Piave horlivým italským vlastencem. Během první války za italskou nezávislost v roce 1848, kdy Radeckého vojska opouštěla Milán po potlačení povstání \"Cinque giornate di Milano\", Verdi adresoval svůj dopis Piavemu do Benátek oslovením \"Občan Piave\".\n\nPoté, co Verdi přijal v roce 1870 zakázku na operu \"Aida\", Piave měl rovněž připravovat libreto této opery. Byl ale raněn mozkovou mrtvicí, ochrnul a nemohl mluvit. Verdi podporoval jeho ženu a dceru. Navrhl vydat \"Album skladeb známých skladatelů, které bude prodáváno v Piaveho prospěch\". . Piave zemřel v roce 1876 v Milánu ve věku 65 let. Je pohřben na hřbitově Cimitero Monumentale di Milano. Jeho pohřeb rovněž platil Verdi.\n\n\n"}
{"id": "886226", "url": "https://cs.wikipedia.org/wiki?curid=886226", "title": "FC SYNOT Slovácká Slavia Uherské Hradiště", "text": "FC SYNOT Slovácká Slavia Uherské Hradiště\n\nFC SYNOT Slovácká Slavia Uherské Hradiště (dlouhodobě znám pouze jako Slovácká Slavia Uherské Hradiště) byl český fotbalový klub, který sídlil v Uherském Hradišti ve Zlínském kraji. Založen byl v roce 1894 a patřil tak k nejstarším fotbalovým klubům na Moravě. Dlouholetá historie klubu byla ukončena v roce 2000 po jeho fúzi se staroměstským FC SYNOT do nově vzniklého regionálního velkoklubu 1. FC Slovácko. Klubové barvy byly červená a bílá.\n\nSvé domácí zápasy odehrával na městském fotbalovém stadionu Miroslava Valenty s kapacitou 8 121 diváků.\n\nFotbal v Uherském Hradišti se začal hrát kolem roku 1894, první organizovaný klub, \"Český fotbalový klub Uherské Hradiště\", byl založen na začátku století. Po několika letech změnil název na \"AC Slovácká Slavia Uherské Hradiště\", který mu vydržel až do roku 1948, kdy se přejmenoval na \"SK Slovácká Slavia Uherské Hradiště\" a následně na \"Sokol Slovácká Slavia Uherské Hradiště\". Další změna názvu se uskutečnila o pět let později, a to na \"TJ Spartak Hradišťan Uherské Hradiště\". V roce 1961 přišel úspěch v podobě postupu do 2. ligy, kde klub vydržel 4 roky, během nichž se přejmenoval na \"TJ Slovácká Slavia Uherské Hradiště\". Následujících 28 let s výjimkou let 1981–1983 hrál 3. nejvyšší soutěž. V roce 1993 vystoupil fotbalový oddíl z TJ a vznikla akciová společnost \"FC TIC Slovácká Slavia Uherské Hradiště\". V následujícím roce se podařilo postoupit do druhé ligy, kterou Slovácká Slavia hned v první sezóně vyhrála a zaznamenala tak historický úspěch v podobě postupu do 1. ligy. Tam však skončila poslední a sestoupila. Protože firma TIC měla finanční problémy, odstoupila z fotbalového klubu a místo ní přišla v roce 1995 firma JOKO, což znamenalo změnu názvu na \"FC JOKO Slovácká Slavia Uherské Hradiště\". Ani té se však nepodařilo finančně stabilizovat klub, a tak následoval sestup až do divize, od roku 1997 už bez „JOKO“ v názvu, a sloučení se staroměstským klubem.\n\n\n\nZdroj: \n\n\n\nZdroj: \n\nPoznámky:\n\n\nFC SYNOT Slovácká Slavia Uherské Hradiště „B“ byl poslední název rezervního týmu Slovácké Slavie Uherské Hradiště, který se pohyboval v okresních i krajských soutěžích.\n\n\n"}
{"id": "886227", "url": "https://cs.wikipedia.org/wiki?curid=886227", "title": "Dan Ariely", "text": "Dan Ariely\n\nDan Ariely (* 29. dubna 1967) je americký vědec izraelského původu, profesor psychologie a behaviorální ekonomie. Vyučuje na Dukeově univerzitě v Severní Karolíně. Zabývá se především iracionálními rozhodnutími v ekonomice i v osobním životě.\n\n\n"}
{"id": "886228", "url": "https://cs.wikipedia.org/wiki?curid=886228", "title": "Alessandro Orlando", "text": "Alessandro Orlando\n\nAlessandro Orlando (* 1. června 1970, Udine, Itálie) je bývalý italský fotbalista. Patří mezi 6 hráčů co vyhráli Italský titul s dvěma jinými kluby po sobě.\n\n\n"}
{"id": "886229", "url": "https://cs.wikipedia.org/wiki?curid=886229", "title": "Catherine Fleuryová", "text": "Catherine Fleuryová\n\nCatherine \"Cathy\" Fleury (provd. Vachon), (*18. červen 1966 Paříž, Francie) je bývalá reprezentantka Francie v judu. Je olympijskou vítězkou z roku 1992.\n\n\n\nV roce 1989 převzala roli reprezentační jedničky po Martine Rottier a svoji premiéru přetavila v titul mistryně světa a Evropy. V dalších letech však na tyto úspěchy nenavazovala. Na olympijských hrách v Barceloně nepatřila k hlavním kandidátkám na vítězství, ale dokázala načasovat formu. Po výborném taktickém výkonu získala zlatou olympijskou medaili.\n\nNa začátku sezóny 1994 se kvůli ztrátě motivace rozhodla ukončit sportovní kariéru, ale po osmi měsících své rozhodnutí vzala zpět. V roce 1996 jela obhajovat zlatou medaili na olympijské hry v Atlantě. Jenže tentokrát jí rozhodčí svými verdikty nepodpořili. Vzápětí ukončila sportovní kariéru. U judu zůstala jako trenérka a funkcionářka. Patří k nejvlivnějším lidem francouzského juda.\n\n\n"}
{"id": "886234", "url": "https://cs.wikipedia.org/wiki?curid=886234", "title": "Kawasaki ZL1000", "text": "Kawasaki ZL1000\n\nKawasaki ZL 1000 Eliminátor je čtyřválcový, kapalinou chlazený cruiser. Byl vyráběný v letech 1987 až 1988 japonskou firmou Kawasaki.\n\nTento úžasný stroj má kořeny ve slavné GPZ 900R. Příběh začal v roce 1984, kdy Kawasaki jako první na světě vyrobila 16-ventilový, kapalinou chlazený, čtyřválcový řadový motor určený pro motocykl. A tak vznikla GPZ 900R, první \"Ninja\"! V roce 1985 se začala vyrábět Kawasaki ZL 900, s mírně upraveným motorem (sání, výfukový systém, atd..) právě s GPZ900R. A nástupcem Kawasaki ZL 900 je právě tato Kawasaki ZL 1000 (vycházející pro změnu s nástupce GPZ900 a to s modelu GPZ 1000). Vyráběla se v letech 1987-88 a s ZL900 se sdílí mnohé, včetně servisního manuálu :)\n\n\n"}
{"id": "886237", "url": "https://cs.wikipedia.org/wiki?curid=886237", "title": "Karl Polanyi", "text": "Karl Polanyi\n\nKarl Paul Polanyi, maďarsky Polányi Károly (25. října 1886, Vídeň – 23. dubna 1964, Pickering) byl maďarsko-kanadský historik, filozof a ekonom židovského původu narozený na území dnešního Rakouska.\n\nProslul svou knihou \"Velká transformace\" (\"The Great Transformation\") z roku 1944, která patří k nejcitovanějším pracím v sociálních a humanitních vědách ve 20. století. Zcela jinak než Marx popsal vznik kapitalismu a zdůraznil roli specifického evropského historického kontextu, který tento vznik podmínil. Položil tak základy ekonomické antropologie, která zkoumá, jak jsou ekonomické systémy vrostlé do kulturně-historického substrátu, a jak jím jsou podmíněny a formovány.\n\nPřed první světovou válkou spoluzaložil na Budapešťské univerzitě vlivný \"Klub Galileo\", spolupracoval v něm s György Lukácsem, Oszkárem Jászim či Karlem Mannheimem.\n\nRoku 1914 spoluzaložil maďarskou Radikální stranu a stal se jejím sekretářem. Roku 1918 podporoval Astrovou revoluci a První Maďarskou republiku vedenou sociálním demokratem Mihály Károlyim. Když se moci chopili komunističtí revolucionáři Bély Kuna, Polanyi uprchl do Vídně.\n\nZde v letech 1924–1933 řídil prestižní ekonomický časopis \"Der Oesterreichische Volkswirt\". Byl jedním z prvních kritků Rakouské ekonomické školy (Carla Mengera a jeho následovníků). Po pádu demokracie v Rakousku byl jako socialista z vedení časopisu vyštván a odešel do Londýna.\n\nRoku 1940 získal pozici na Bennington College v americkém Vermontu a přesídlil do USA. Roku 1944 vydal \"Velkou transformaci\", která mu zajistila mezinárodní věhlas a místo na Kolumbijské univerzitě v New Yorku. Dojížděl do něj však z kanadského Pickeringu, neboť jeho žena, Polka Ilona Duczyńská, pro svou bývalou činnost komunistické revolucionářky nedostala víza do USA. Věnoval se zde především studiu ekonomických systémů starých civilizací. Výsledky shrnul v knize \"Trade and Markets in the Early Empires\".\nJeho mladší bratr Michael Polanyi byl známým filozofem. Jeho neteř Eva Zeisel, která emigrovala do USA, byla designérkou průmyslových výrobků.\n\nPolanyi v knize \"Velká transformace\" říká, že kapitalistická společnost, kterou on nazývá tržní společností, není výsledkem nějakého přirozeného vývoje. Je to obrovský dějinný převrat, který nemá srovnání v celých lidských dějinách. Zdůrazňuje, že to, že ve starých civilizacích existovaly trhy, neznamená, že by tyto společnosti měly něco společného s naší tržní společností – mezi společností s trhy a tržní společností je dle Polanyiho kardinální rozdíl. To je základní teze knihy.\nPolanyiho popis vzniku společnosti, jejíž sociální páteří je tržní ekonomika, se od Marxova liší především určením „prvotního hybatele“ a pohledem na roli národního státu. Polanyi nevěří, že hybatelem kapitalistického procesu byly ekonomické či sociální (třídní) zákony. Prvotního hybatele vidí v technologickém pokroku. Ten si vynutil určitý ekonomický řád (volnotržní), který však rozvrátil tradiční systémy produkce a života. Aby nedošlo k naprostému rozvratu společnosti, ekonomický systém „si pořídil“ dosud neexistující institut, „národ“ a „národní stát“, aby zahladil největší rozpory ve společnosti, zabránil jejímu rozpadu a zajistil hladký chod ekonomického systému. Bez státu by kapitalismus nepřežil, regulaci trhu a protekcionistická opatření si vynutil sám kapitalismus v rámci hledání rovnováhy, nikoli stát, říká Polanyi, nicméně dodává, že povaha státu je dvojaká, neboť v něm hledají oporu i lidé zmítaní ekonomickými přeryvy, takže vzniká dojem souboje státu a trhu.\n\nTato koncepce byla v zásadním rozporu s pojetím státu u liberálních a neoliberálních ekonomů, kteří stát viděli jako antipokrokovou sílu brzdící svými zásahy samořídící ekonomický systém, i marxistických ekonomů, kteří stát viděli jako nástroj jedné třídy k ovládání třídy jiné. Právě tato nová koncepce státu v moderní společnosti získala ohlas v sociologii a politologii. Pro ekonomii byl důležitějším Polanyiho důraz na vztah ekonomického systému a jeho kulturně-historického kontextu, což byl také směr bádání, který si Polanyi sám posléze zvolil.\n\nPolanyi ze své koncepce vyvozoval, že po kapitalismu bude následovat logicky období socialistické, kde bude klíčová role státu pro přežití všech uznána jak tržními aktéry, tak aktéry politickými a občanskými. V jeho pohledu bude zkrátka vědomě přijato to, co se tak jak tak děje živelně – stát bude nadřazen volnému trhu, bude vyvažovat jeho excesy a udržovat sociální smír.\n\nK Polanyiho koncepci z \"Velké transformace\" se dnes hlásí například nositel Nobelovy ceny za ekonomii Joseph Stiglitz. Podobně je Karl Polanyi považován za jednoho z myšlenkových inspirátorů ekologické ekonomie, explicitně se k němu hlásí například přední ekologický ekonom Herman Daly. Podle Polanyiho totiž neoklasická ekonomická teorie považuje půdu, lidskou práci a peníze za zboží, které má své vlastní „trhy“, přičemž předpokládá, že se budou tyto „fiktivní komodity“ chovat stejně jako komodity skutečné. Avšak půda je ve skutečnosti rozparcelovaná příroda, pracovní síla je aktivita lidských bytostí a peníze nejsou ani tak zbožím, jako informací či vztahem (institucionálně vymahatelným závazkem), závislým na lidské důvěře.\n\nTo má podle Polanyiho vážné důsledky: v morální rovině je podle něj zřejmé, že příroda i lidé mají jinou než jen instrumentální hodnotu.\n\n\"„Naší tezí je, že myšlenka samoregulujícího trhu představuje naprostou utopii. Takováto instituce by nemohla existovat ani nakrátko, aniž by zničila lidskou a přírodní základu společnosti; člověka by zlikvidovala fyzicky a jeho přírodní prostředí by proměnila v divočinu.“\"\n\n\n\n\n"}
{"id": "886243", "url": "https://cs.wikipedia.org/wiki?curid=886243", "title": "Duende (planetka)", "text": "Duende (planetka)\n\n(367943) Duende je planetka s odhadovaným průměrem 30 metrů a předpokládané hmotnosti 40 000 tun, která proletěla 15. února 2013 kolem Země. Nejblíže byla 27 700 km od povrchu Země. Planetka byla objevena 23. února 2012 ve Španělsku. Předběžné byla pojmenována 2012 DA, později po španělském názvu skřítků Goblin.\n\n\n"}
{"id": "886246", "url": "https://cs.wikipedia.org/wiki?curid=886246", "title": "Sarah Nichilo-Rossová", "text": "Sarah Nichilo-Rossová\n\nSarah Nichilo-Rosso, (* 22. října 1976 Saint-Martin-d'Hères, Francie) je bývalá reprezentantka Francie v judu.\n\nStabilní členkou reprezentace se stala jako úspěšná juniorka v roce 1995. Superlehké váze tehdy ve Francii vládla Sylvie Melouxová na jejíž místo si brousila zuby Frédérique Jossinetová.\n\nV olympijském roce 1996 byly karty dány předem. Na olympijské hry v Atlantě měla jet Melouxová, jenže osud tomu chtěl jinak. Melouxová si pri mistrovství Evropy 1996 prolomila koleno a do Atlanty nakonec cestovala ona. Premiéru na velkém podniku zvládla s přehledem a sahala dokonce po bronzové medaili. Obsadila 5. místo.\n\nPo olympijských hrách v Atlantě se vdala za reprezentačního kolegu Rossa a v plné síle se vrátila od roku 1998. Odrážela útoky svých hlavních rivalek a zajistila si účast na olympijských hrách v Sydney v roce 2000. V olympijské roce však nebyla v optimální formě a ani do Sydney formu nevyladila. V prvním kole podcenila neznámou Severokorejku Čcha Hjon-hjang a z oprav se do bojů o medaile nedostala. Obsadila 7. místo.\n\nPo olympijských hrách v Sydney se hrubě otřásla její pozice reprezentační jedničky a od roku 2001 o toto privilegium přišla na úkor ambiciózní Jossinetové. Zkoušela štěstí v pololehké váze, ve které se však neprosadila.\n\n"}
{"id": "886252", "url": "https://cs.wikipedia.org/wiki?curid=886252", "title": "Attila Pinte", "text": "Attila Pinte\n\nAttila Pinte (* 6. června 1971, Šamorín, Československo) je bývalý slovenský fotbalový záložník, pochází z maďarské menšiny na Slovensku. Fotbalovou kariéru ukončil v zimě 2008 v klubu DAC Dunajská Streda.\n\nPinte hrál za kluby jako Spartak Komárno (1981–1987), DAC Dunajská Streda (1987–1996), Dukla Sušice (1991–1993), FK Inter Bratislava (1996–2000), Slovan Šaľa (1994), Ferencvárosi Budapešť (2000–2002), Artmedia Bratislava, Panionios Atény, FC Družstevník Báč, FC Rimavská Sobota. S Interem Bratislava vyhrál v sezóně 1999/00 slovenskou ligu, která se tehdy jmenovala Mars superliga.\n\nV řeckém klubu Panionios Atény nesouhlasil s radikálním snížením mzdy a záležitost se táhla několik měsíců, než došlo k finančnímu vyrovnání. V sezóně 2007/08 jej angažoval ze čtvrtoligového klubu ŠTK Šamorín (kde působil v roli hrajícího trenéra) viceprezident a manažer prvoligového FC Senec Jozef Valovič, aby Pinte pomohl svými zkušenostmi mladému mužstvu, jež se nacházelo na posledním místě ligové tabulky.\n\nV A-mužstvu Slovenska debutoval 6. 2. 1998 na turnaji Cyprus International Tournament proti reprezentaci Slovinska (remíza 1:1).\nCelkem nastoupil v letech 1998–2003 za slovenský národní tým ve 31 utkáních a dal 1 gól.\n\nGóly Attily Pinteho za A-mužstvo Slovenska\n\n"}
{"id": "886254", "url": "https://cs.wikipedia.org/wiki?curid=886254", "title": "Ivana Fujáčková", "text": "Ivana Fujáčková\n\nIvana Fujáčková, \"rozená Bochenková\", (* 1989 Mníšek pod Brdy) je česká reprezentantka v orientačním běhu. Mezi její největší úspěchy patří třetí místo z akademického mistrovství světa konaném v roce 2012 ve španělském Alicante a 33. místo z mistrovství Evropy v roce 2012 konané ve švédském Falunu. Mezi další úspěchy patří páté místo ze štafet na juniorském mistrovství světa 2009 v italském San Martinu. V současnosti běhá za český klub Sportcentrum Jičín.\n\n"}
{"id": "886261", "url": "https://cs.wikipedia.org/wiki?curid=886261", "title": "Nepravděpodobná romance", "text": "Nepravděpodobná romance\n\nNepravděpodobná romance (2013) je český film režiséra Ivana Vojnára. Měl by pojednávat o vztahu dvou žen z divadla, herečky Luisy a studentky Eriky, která si zde přivydělává uklízením. Část filmu by se měla odehrávat na psychiatrické léčebně, kam se po dramatických událostech dostane Luisa. Film by měl míchat prvky dokumentu a fikce.\n\nFilm v roce 2013 v českých kinech vidělo 535 diváků.\n\nFilm se natáčel v psychiatrické léčebně v Horních Beřkovicích mezi skutečnými pacienty na jaře 2012, v létě až do srpna 2012 pokračovalo natáčení v Malém Vinohradském divadle. Natáčelo se také v továrně Koh-i-noor ve Vršovicích, v Richterově vile a dalších místech v Praze.\n\nPro roli psychiatra byl zvažován Viktor Preiss, kvůli nižšímu rozpočtu ji ale ztvárnil sám režisér filmu.\n\nFilm získal sedmimilionovou dotaci od Státního fondu pro podporu a rozvoj české kinematografie.\n\n"}
{"id": "886264", "url": "https://cs.wikipedia.org/wiki?curid=886264", "title": "Magic Slim", "text": "Magic Slim\n\nMagic Slim vlastním jménem Morris Holt (7. srpna 1937 Torrence, Mississippi, USA − 21. února 2013 Filadelfie, Pensylvánie, USA) byl americký bluesový kytarista a zpěvák.\n\nV dětství pracoval na bavlníkových plantážích, kde přišel o malíček na pravé ruce. V roce 1955 odjel se svým kamarádem Magic Samem do Chicaga. Zde se začal více věnovat hudbě, svou první nahrávku „Scufflin'“ vydal až v roce 1966. Po zbytek šedesátých a v sedmdesátých letech nahrál řadu dalších singlů, což vyvrcholilo vydáním prvního alba nazvaného \"Born Under a Bad Sign\" v roce 1977. Po řadu let mu byla doprovodnou skupinou kapela The Teardrops, se kterou nahrál mnoho alb. Poslední nazvané \"Bad Boy\" vydal v roce 2012.\n\nZemřel 21. února 2013 ve věku pětasedmdesáti let.\n\n"}
{"id": "886265", "url": "https://cs.wikipedia.org/wiki?curid=886265", "title": "BioShock Infinite", "text": "BioShock Infinite\n\nBioShock Infinite je first-person střílečka a třetí díl série Bioshock, tedy volné pokračování Bioshocku a Bioshocku 2, které vyšlo 26. března 2013 na PC, Xbox 360 a Playstation 3. Hra byla vyvíjena pod pracovním názvem Project Icarus. Bioshock Infinite jako první díl série vystupuje z dějové linky prvních dvou dílů a zaměřuje se na nový příběh odehrávající se v roce 1912 v létajícím městě Columbia. Hlavní hrdina, bývalý detektiv Booker DeWitt (Troy Baker), se v něm snaží vypátrat tajemnou dívku jménem Elizabeth (Courtnee Draper) a dopravit ji do New Yorku.\n\nPříběh hry se odehrává v roce 1912 a hráč se vžije do role Bookera DeWitta, bývalého agenta detektivní společnosti Pinkerton. Booker se osobně zúčastnil bitvy u Wounded Knee, kde byli zmasakrováni indiáni kmene Siouxů. Tyto události na něm zanechaly šrám, který se snaží léčit pitím alkoholu a gamblingem, než je najat tajemnou dvojicí. Ta ho žádá, aby z létajícího města Columbia přivedl záhadnou dívku a splatil tak své dluhy.\n\nBooker je na loďce dovezen k majáku, na jehož vrcholu se nachází raketa, která ho vynese do města Columbia. Tento poletující skvost založil náboženský fanatik Zachary Comstock, který si říká \"Prorok\" a po několika roztržkách s vládou USA se rozhodl od Spojených států celé město odtrhnout a plánovat pomstu. Tu má vykonat jeho dítě, \"ovečka Elizabeth\", která podle proroctví usedne na trůn a plameny zničí svět na zemi. Než se však Booker může k Elizabeth dostat, je odhalen podle písmen \"AD\", která má vypálena na pravé ruce, a prohlášen za \"falešného pastýře\". Na Bookera se tak snese celé město, které se ho snaží zabít, přesto se DeWitt dokáže probojovat až k ohromné věži a Elizabeth osvobodit. Zjišťuje, že byla po celá léta sledována a studována pro svoje unikátní schopnosti, jež jí umožňují otevírat časoprostorové trhliny. Společně se pokusí uniknout, ale cestu jim zkříží \"Songbird\", mechanický robot, jež má vzezření napůl ptáka a napůl člověka, a pro Elizabeth byl po celé roky věznění jejím přítelem, strážcem a jediným kontaktem se světem venku. Dvojice se probojuje až ke vzducholodi, ale když Elizabeth zjišťuje, že ji chce Booker dovézt na sjednané místo v New Yorku namísto do Paříže, kam se touží sama dostat, hrdinu udeří a nechá ho napospas revolucionářům \"Vox Populi\", kteří se chystají Comstockovu teokratickou vládu svrhnout.\n\nVox Populi vede Daisy Fitzroy, černošská služka, jež pracovala v domě Comstockových a kterou Prorok Comstock viní z vraždy své ženy. Daisy slibuje Bookerovi, že mu vzducholoď vrátí, avšak pod podmínkou, že jí sežene zásoby zbraní, se kterými může její hnutí bojovat. Booker se tedy usmiřuje s Elizabeth a společně se vydávají hledat zbraně. V realitě, ve které se právě nacházejí, však překupníka se zbraněmi Comstockovi muži zabijí a Booker tak musí s Elizabeth projít dimenzionální trhlinou do reality, kde překupník žije, a zbraně existují. Průchody nejdříve vypadají jako výhoda, než zjišťujeme, že lidé, kteří byli v jedné realitě zabiti a v druhé existují, prochází složitým traumatem. V aktuální dimenzi tak Vox Populi získali zbraně a rozpoutali revoluci, Booker DeWitt je zde mučedníkem, v jehož jménu se bojuje a Booker, za kterého hrajeme, tak zažije podobné trauma vycházející z existence více druhů jeho já. Když Fiztroy zjišťuje, že Booker a Elizabeth žijí, oba se je snaží zabít, jelikož Bookerova přítomnost by podkopala mučednické základy hnutí a Elizabeth je pro Vox Populi naplněním zkázonosného proroctví. Fiztroy je však zabita a dvojice dostává vzducholoď zpět do rukou, nesnaží se však odletět pryč, ale dostat se k domu Zacharyho Comstocka, aby zde porazili Songbirda, který jim neustále brání v úniku.\n\nNa jejich cestě k Comstockově sídlu zjišťujeme, že Elizabeth není Prorokovou vlastní dcerou, jelikož ten je již delší dobu neplodný. S existencí dítěte se však nedokázala smířit Comstockova žena, která nechala dívku uzavřít do věže, jelikož předpokládala, že měl Comstock poměr s fyzičkou a výzkumnicí Rosalind Lutece, která vytvořila systém, pomocí kterého se Columbia vznáší. Po jedné z manželských hádek tak Comstock svoji ženu zabil a vinu svedl na služku Daisy Fitzroy. Booker a Elizabeth se přiblíží k Comstockově domu, ale Elizabeth je znovu unesena Songbirdem, zatímco Booker je přenesen do budoucnosti, kde se Comstockovi podařilo Elizabeth během desetiletí zlomit a nechat jí podle proroctví zaútočit na New York. Stařičká Elizabeth však Bookerovi dává lístek, na kterém je sepsán způsob, jak útoku zabránit a posílá DeWitta zpět do minulosti, ve které je mladá Elizabeth teprve vězněna a jsou na ní prováděny experimenty. Booker ji zachrání a společně se vydají konfrontovat Comstocka. Ten však řekne Elizabeth, že odpovědi na otázky jí může sdělit pouze Booker a ten ho v záchvatu vzteku zabije. Dvojice poté zjišťuje, že lístek, který Elizabeth poslala, obsahuje způsob, jak pomocí čtyř tónů ovládat Songbirda a oba ho tak využijí ke kompletnímu zničení věže, kde byla Elizabeth celá léta vězněna, a ve které se nachází Syphon, přístroj, který udržoval její schopnosti na uzdě.\n\nElizabeth tak získává možnost plně cestovat skrze trhliny a přenáší se společně s Bookerem na místo mimo čas a prostor, které symbolizuje nekonečné množství majáků, jejichž dveře obsahují různé dimenze vytvářené na základě odchylek různých činů. Elizabeth však dokáže vystopovat počátek všech dimenzí, kterým je potok, kde měl být Booker pokřtěn. Pokud křest odmítl, vytvořila se dimenze, kterou jsme sledovali. Zde začal DeWitt holdovat alkoholu, aby se vymanil ze zlých vzpomínek na masakry v Číně a masakru u Wounded Knee. Taktéž prodal svoji dceru Annu DeWitt (iniciály AD na jeho ruce) neznámému muži, který se ukáže být bratrem Rosalind Lutece. Tato dvojice využila dimenzionální trhliny, aby pomohla Comstockovi získat od DeWitta jeho dceru Annu/Elizabeth. Booker tedy žádá právě Elizabeth, aby ho přenesla časem do doby, kdy byl Comstock dítětem, a Booker ho tak mohl zabít a zabránit všemu utrpení, které Comstock Elizabeth v budoucnu způsobí. Elizabeth však Bookera přenáší zpět do potoka a Booker zjišťuje, že on sám je Zachary Comstock, který přijal toto jméno, když souhlasil se křtem. Vytvořila se tak dimenze, ve které byl Comstock asketou a nemohl mít dítě, které si posléze odkoupil právě od Bookera. Ten se proto nechá v potoce utopit, čímž ničí všechny dimenze, ve kterých existoval Comstock a nechává tak pouze jedinou, ve které křest odmítl a ve které měl prodat své dítě. Když však Comstock neexistuje, nemá od Bookera Annu kdo koupit a oba tak mohou žít společně.\n\nPřed vydáním hry samotné vyšla krátká 30stránková novela napsaná Joem Fielderem a Kenem Levinem, která popisuje události předcházející hernímu ději. Konkrétně se soustředí skrze poznámky Dr. Pinchota na jeho několikadenní výslech odbojářky Daisy Fitzroy. Pinchot na ní prováděl psychické testy, když byla v roce 1909 na krátkou dobu zatčena pro vraždu manželky Zacharyho Comstocka. Kniha nabízí náhled jak na smýšlení tzv. Zakladatelů Columbie, tak na počátky hnutí Vox Populi. Kniha vyšla v elektronické i speciální sběratelské tištěné podobě.\n\nBurial at Sea je první příběhové DLC, které vsazuje Bookera DeWitta a Elizabeth do podmořského města Rapture z prvních dvou dílů série Bioshock. Booker je zde Elizabeth požádán, aby vyhledal coby privátní detektiv malou dívku jménem Sally. V poslední den roku 1958 se tedy Booker a Elizabeth společně vydávají na novoroční večírek zvráceného umělce Sandera Cohena, který jim prozradí, že se děvče nachází v nově potopeném komplexu Franka Fontainea, následně dvojici omráčí a batyskafem do části města pošle. Booker a Elizabeth nacházejí Sally ve ventilačním systému a zjišťují, že se dívka stala jednou z \"Little Sisters\". Když se ji pokusí Booker vytáhnout z šachty, Sally přivolá na pomoc \"Big Daddyho\". Toho Booker poráží a dívku se pokouší zachránit. Během snažení se ale DeWittovi vrací vzpomínky. Zjišťujeme, že jde o Zacharyho Comstocka, který se v jiném univerzu pokusil ukrást náhradu za Elizabeth. Místo toho, aby však dítě přišlo znovu o malíček, uzavírající se trhlina dívku dekapitovala. Zdevastovaný Comstock tak požádal sourozence Lutecovi, aby mu vymazali vzpomínky a poslali do města Rapture. Elizabeth přichází do dimenze v Rapture z původní dimenze hlavní hry Infinite, aby se Comstockovi pomstila. Ten, přestože se snaží omluvit, je následně probodnut vrtákem Big Daddyho.\n\nDruhá část Burial at Sea je druhým a posledním příběhovým DLC a poslední částí série Bioshock, na které se podílelo původní jádro vývojářů z Irrational Games. Děj je vsazen těsně za události předchozího dílu. Elizabeth se probouzí v Rapture vedle mrtvého Comstocka. Obklíčena skupinou revolucionářů v čele s Atlasem z původní hry Bioshock, začne Elizabeth s muži vyjednávat a slíbí jejímu vůdci, že dokáže vyzvednout potopenou část komplexu Franka Fontainea zpět k Rapture, pokud jí Atlas navrátí maličkou Sally. Ten souhlasí a vysílá Elizabeth nalézt doktora Suchonga, taktéž protagonistu původní hry, který je klíčem k provedení tohoto úkolu. Elizabeth po cestě zjišťuje, že její předchozí verze, která pomáhala Comstockovi nalézt Sally, byla taktéž zabita Big Daddym a následně se všechny ostatní verze sloučily do jedné Elizabeth, která postrádá své speciální schopnosti vidět nekonečný čas a prostor. Sourozenci Lutecovi ji pro tyto skutečnosti od cesty do Rapture odrazovali, ale Elizabeth byla přesto odhodlána Sally zachránit. Doprovázená střípky svého vševědoucího podvědomí v podobě Bookera, Elizabeth nalézá Suchongův projekt, kterým je překvapivě trhlina do města Columbia. Elizabeth trhlinu stabilizuje a vrací se do Columbia, kde právě probíhají události Bioshock Infinite. Elizabeth získává ze vzducholodi částici sourozenců Lutecových, která vznáší město, a hodlá se vrátit do Rapture. Suchong však žádá, aby z Finkovy laboratoře ještě ukradla vzorek vlasů, který by pomohl prohloubit výzkum pouta mezi Big Daddym a Little Sisters. Suchong ho založil na poutu Songbirda a Elizabeth a ostatních mezidimenzionálních výměnách mezi technologiemi Columbie a Rapture. Elizabeth vzorek získává a vrací se do Rapture, kde je obklíčena muži Andrew Ryana. Ten po ní žádá spolupráci, ale Elizabeth se postaví útočníkům na odpor a vyzvedává potopenou část města zpět ze dna. Atlas ji však zajme, protože si je vědom její důležitosti, a chce od ní zjistit, kde je takzvané Ryanovo \"Eso\". Elizabeth ani po dlouhém mučení nedokáže přijít na odpověď, avšak v záchvatu paniky, kdy se Atlas chystá zranit Sally, si Elizabeth vybaví budoucnost a sdělí revolucionářům, že se Eso nachází u Suchonga. Atlas tam tedy Elizabeth vysílá a ta zjišťuje, že klíčem k poutu mezi Little Sisters a Big Daddym je jejich vzájemné sdílení \"ADAMa\". Tento impulz nevědomky způsobí Suchongovu smrt, kdy vědec napadne Little Sister těsně poté, co došlo k jejímu propojení s Big Daddym. Elizabeth nachází obálku s Esem a vrací se za Atlasem s vědomím, že ji zabije. Elizabeth se skutečně obětuje a sdělí Atlasovi, že Esem je fráze „Would You Kindly“ z původní hry Bioshock. Tímto činem Elizabeth zajistí, že se protagonista první hry Jack dostane do Rapture, kde s pomocí Atlase zabije Andrew Ryana, následně samotného Atlase/Franka Fontainea a zlomí prokletý koloběh města tím, že zachrání Little Sisters včetně Sally. S tímto vědomím Elizabeth na dně moře umírá.\nBooker je hlavním protagonistou hry a první hlavní postavou série Bioshock s jasně vymezenou identitou a hlasovým projevem. Během událostí hry je mu 41 let. DeWitt se zúčastnil jako člen 7. kavalerie bitvy u Wounded Knee a pro svoje hrůzné činy byl ostatními spolubojovníky přezdíván \"The White Injun\". Masakr ho natolik poznamenal, že si nebyl schopen udržet místo u detektivní společnosti Pinkerton a pro svoje extrémní metody byl propuštěn. Když se odmítl dát na křesťanskou víru, stal se soukromým vyšetřovatelem, propadl alkoholu a sázkám. Dluhu, jež se mu nastřádal, se zbavil prodejem své dcery Anny Robertu Lutecovi a ve výčitkách žil dalších dvacet let, než byl sourozenci Lutecovými přenesen do Comstockovy dimenze skrze trhlinu. Tento přesun způsobil DeWittovi vytvoření umělých vzpomínek, které mu umožnily asimilovat se do této reality. DeWittovi bylo zadáno, aby z létajícího města Columbia přivedl do New Yorku tajemnou dívku Elizabeth a splatil další nahromaděné dluhy. Podle iniciálů „AD“, které si Booker vyryl do ruky jako vzpomínku na svoji dceru, je však ve městě rozpoznán a musí se k Elizabeth probojovat. Únik se jim sice nepodaří, ale vyvolají ve městě občanskou válku mezi Zakladateli a dělnickým hnutím Vox Populi a zničí Siphon, který ovládá Elizabethiny schopnosti. Na konci hry je Booker utopen několika verzemi Elizabeth z jiných dimenzí, aby nemohlo dojít ke křtu, jenž by z Bookera vytvořil věřícího Zacharyho Comstocka a Elizabeth tak byla jako dítě unesena. Samotný Booker DeWitt zůstává existovat pouze v jediné realitě se svojí dcerou Annou.\n\nElizabeth Comstock, vlastním jménem Anna DeWitt, je hlavní ženskou postavou hry, která byla jako dítě prodána Bookerem DeWittem Robertu Lutecovi a skrze trhlinu přenesena do létajícího města Columbia, kde byla prohlášena za dceru tamního vůdce Zacharyho Comstocka. Přesun skrze trhlinu, během kterého ztratila malíček, u Elizabeth rozvinul schopnosti vytvářet vlastní časoprostorové trhliny, čehož bylo využito columbijskými vědci. Elizabeth byla zavřena do mohutné věže ve tvaru anděla a studována. Jediným spojením s vnějším světem byl její mechanický strážce Songbird. Autor hry Ken Levine ji popisuje jako \"nerdku\" počátku 20. století. Elizabeth je svojí povahou dětinská a hravá, avšak také velice sečtělá a vzdělaná. Její vztah mezi ní a Songbirdem je variací na vztah Little Sisters (Malé sestřičky) a Big Daddys (Velký taťka) z prvních dvou dílů série Bioshock. Během smrti Songbirda, který umírá právě v hlubinách města Rapture, kam ho společně s Bookerem Elizabeth přenáší, můžeme v pozadí vidět Little Sister sklánějící se nad mrtvým Big Daddym. Elizabeth mění během hry několikrát svoji image.\n\nZachariáš \"Prorok\" Comstock je hlavním záporným charakterem Bioshock Infinite. Jedná se o alternativní verzi Bookera DeWitta, který po událostech u Wounded Knee přijal toto jméno po křtu knězem Wittingem. Po přijetí křesťanské víry se Comstockovi údajně zjevil archanděl Columbia a vyzval ho k založení města v oblacích. To mohl Comstock uskutečnit až po roce 1893, kdy potkal výzkumnici Rosalind Lutece, jež dokázala vytvořit systém pro vznášení budov. Město sloužilo jako vzorový příklad amerických ideálů po celém světě až do roku 1901, kdy Comstock zasáhl v rozporu s vládou USA do povstání Boxerů, při kterém byli drženi v zajetí američtí občané. Palbou na čínské pozice bylo odhaleno, že je Columbia ve skutečnosti mohutnou bitevní lodí a vláda Spojených států prohlásila tento akt za zradu. Uražený Comstock se rozhodl město odtrhnout od USA a zmizet s ním v oblacích. Během secese města se podařilo Rosalind Lutece vytvořit portál do jiné dimenze, čehož Comstock využil pro nahlížení do budoucnosti a prohlášení sebe samého za Proroka. Přístroj, kterým však do budoucnosti nahlížel, mu způsobil rychlejší stárnutí, rakovinu a impotenci. Comstock se tedy rozhodl využít odlišné dimenze pro získání dcery Booker DeWitta Anny, a přenést ji do Columbie jako svoji pokračovatelku. Náhlé zjevení dítěte rozpoutalo napětí mezi Comstockem a jeho ženou, což vedlo k jejímu zabití, ze kterého byla obviněna rodinná služka Daisy Fitzroy. Comstock, vědom si, že se Booker pro Elizabeth v budoucnu vrátí, započal rozhlašovat varování o Falešném pastýři s iniciály AD na pravé ruce, aby mohl Bookera zastavit. To se mu však nepodařilo a DeWitt Elizabeth zachránil, ve městě rozpoutal občanskou válku a Comstocka zavraždil. Ve hře je však možné vidět, že by v jedné z realit Comstock časem Elizabeth zlomil a ta by skutečně zaútočila v roce 1983 na New York.\n\nRosalind Lutece je americkou fyzičkou a výzkumnicí, klíčovou postavou pro události Bioshock Infinite. Právě ona dokázala vytvořit speciální systém pro vznášení budov objevem tzv. Lutece částice, která odolává vlivu gravitace a rozvinula cestování napříč dimenzionálními trhlinami, a to za pomocí tzv. Lutece zařízení. Rosalind se setkala během prvních výzkumů se svým alternativním mužským dvojčetem Robertem, se kterým rozvinula přístroj k cestování dimenzemi na takovou úroveň, že umožnila mohutný rozmach města po průmyslové i kulturní stránce a zajistila přes Roberta odkoupení Bookerovy dcery Anny pro Zacharyho Comstocka. Právě Rosalind byla nařčena Comstockovou ženou z mateřství Elizabeth. Rozpor mezi sourozenci vyústil v hrozbu Robertova odchodu, pokud oba nezabrání naplňování Comstockova proroctví. Ten tedy nechal oba dva uzavřít v přístroji, čímž je však nezabil, ale umožnil jim volně cestovat napříč dimenzemi. Společně se tedy vydali zabránit zkáze, kterou měla Columbia přinést, přenesli Bookera DeWitta do Comstockovi reality a zadali mu úkol osvobodit Elizabeth. Jednu z knih napsanou Rosalind Lutece můžeme vidět hned v úvodu hry, kdy ji drží Elizabeth ve své věži. Úvodní citát začínající hru pochází taktéž od Rosalind Lutece.\n\nJeremiah Fink byl nejvýznamnější průmyslník Columbie, jehož utlačovatelské postoje vedoucí k vytvoření slumů v nižších vrstvách města způsobily vznik dělnického hnutí Vox Populi a zažehnutí občanské války. Taktéž Jeremiah Fink profitoval z dimenzionálních trhlin a většina jeho vynálezů je převzatá z budoucnosti. Jeho bratr Albert Fink byl vlastníkem nahrávacího studia, ve kterém skrze dimenzionální trhlinu přejímal populární hity budoucnosti a nahrával jejich nové columbijské verze (The Beach Boys, Cyndi Lauper).\n\nDaisy Fitzroy byla černošská vůdkyně hnutí Vox Populi, která byla do Columbie násilně přivedena Finkovými muži. V prvních letech pracovala jako služka v domě Comstockových, než na ni byla svedena vražda Comstockovy ženy. Po pár dnech na útěku byla dopadena a vyslýchána Dr. Pinchotem, čemuž se věnuje kniha Mind in Revolt. U Fitzroyové byla zjištěna nadprůměrná inteligence a výřečnost, přesto ji můžeme ve hře vidět jako brutální a nemilosrdnou ženu bojující proti útlaku ze strany bohatší vrstvy Zakladatelů. Daisy je nakonec zabita Elizabeth.\nBioshock Infinite se od svých předchůdců nijak výrazně neliší a využívá tak podobný soubojový systém, jehož základ tvoří zbraně a psychické schopnosti. Novinkou je přítomnost Elizabeth a Skyline.\n\nVe hře je možné nést naráz pouze dvě zbraně, které jsou kombinacemi skutečných modelů a steampunkově laděných originálních návrhů. Výzbroj je možné čtyřikrát vylepšit v automatu Minuteman's Armory. K některým ze zbraní existují vzhledově odlišné verze, jež používá hnutí Vox Populi.\n\n\nVigory jsou obdoby plasmidů, tedy tekutin, které poskytují držitelům unikátní schopnosti. Na rozdíl od plasmidů z prvních dvou dílů série Bioshock se Vigory nedostávají do těla injekcemi, ale pouhým vypitím a doplňují se solemi. Každá schopnost má dvě formy, nejčastěji útočnou a nástražnou, a je možné ji dále vylepšovat v automatu Veni Vidi Vigor. Tvůrcem těchto substancí je průmyslník Jeremiah Fink. Ve hře je možné v jedné nahrávce slyšet Finka tvrdit, že byla tvorba vigorů inspirována prací nadané bioložky, kterou měl možnost skrze trhliny sledovat, dá se tedy předpokládat, že jde o Brigid Tenenbaumovou, tvůrkyni plasmidů z prvních dvou dílů.\n\n\nSkyline (nebeská dráha) je unikátní dopravní prostředek města Columbia, který využívá dvojice kolejnic pro přepravu těžkých kontejnerů. Ve hře je tyto kolejnice možné využít jak pro transport z jednoho místa na druhé, tak během souboje jako efektivní možnost přemisťování a útočení, a to za pomocí tzv. Sky Hooku, což je hák vyvinutý Jeremiah Finkem pro udržbáře kolejnic a později převzatý policejními složkami jako reakce na mladistvé obyvatele Columbie, kteří začali Skyline ilegálně využívat pro zábavu. Sky Hook se dá taktéž použít jako zbraň na blízko. V DLC Burial at Sea se alternativou pro Columbijskou Skylines ve městě Rapture stalo potrubí městské potrubní pošty. A sky hook byl nahrazen tzv. Air graber.\n\nElizabeth je samostatná postava s umělou inteligencí, která pro hráče v souboji progresivně vyhledává munici, lahvičky solí či lékárničky a poté mu je může po stisknutí tlačítka okamžitě poskytnout. Její schopnost otevírání dimenzionálních trhlin taktéž umožňuje zhmotňování krytů, háků, střílen či přepravek se zbraněmi, které se dají efektivně využívat. Během soubojů dokáže Elizabeth varovat před nepřáteli, mimo souboje pak upozorňovat na praktické předměty nebo páčit zamčené místnosti.\n\n\nV hráčském hlasování v anketě INVAZE 2013 na herním webu Hrej.cz obsadil BioShock Infinite 1. místo v kategorii Nejlepší střílečka se ziskem 291 hlasů (27 %).\n\n"}
{"id": "886266", "url": "https://cs.wikipedia.org/wiki?curid=886266", "title": "Zápas na Letních olympijských hrách 2012", "text": "Zápas na Letních olympijských hrách 2012\n\nZápas na Letních olympijských hrách 2012 v Londýně nabídl souboje o osmnáct sad medailí, a to mužů v sedmi váhových kategoriích ve volném stylu a v sedmi v řecko-římském a ženy ve čtyřech váhových kategoriích ve volném stylu. Zápasilo se v budově výstavního a konferenčního centra ExCeL.\n\nDo bojů o medaile zasáhlo 343 zápasníků ze 71 zemí:\n"}
{"id": "886268", "url": "https://cs.wikipedia.org/wiki?curid=886268", "title": "Marie Habsburská (1531–1581)", "text": "Marie Habsburská (1531–1581)\n\nMarie Habsburská (15. května 1531, Praha – 11. prosince 1581, zámek Hambach, Německo) byla vévodkyně z Jülichu, Kleve a Bergu, hraběnka z Ravensbergu.\n\nNarodila se jako páté z patnácti dětí českému a uherskému králi Ferdinandu I. a Anně Jagellonské.\n\nByla neteří císaře Karla V., který ji přislíbil na důkaz smíru, sjednanému v roce 1543, svému poraženému nepříteli vévodovi Vilému z Jülichu-Kleve-Bergu. Svatba se konala roku 1546, kdy ji bylo patnáct let a jejímu budoucímu manželovi Vilémovi třicet let. Manželé sídlili hlavně v Düsseldorfu. Zemřela v padesáti letech roku 1581 a byla pohřbena v kostele Nanebevzetí Panny Marie v německém Kleve.\n\nSvému muži Marie porodila sedm dětí:\n\n"}
{"id": "886269", "url": "https://cs.wikipedia.org/wiki?curid=886269", "title": "Cecil Womack", "text": "Cecil Womack\n\nCecil Womack (25. září 1947 Cleveland, Ohio, USA − 1. února 2013) byl americký zpěvák. Jeho staršími bratry byli zpěváci Friendly Womack (* 1941), Curtis Womack (* 1943) Bobby Womack (1944–2014) a Harry Womack (* 1945), se kterými tvořil skupinu The Valentinos. V letech 1967−1977 byla jeho manželkou zpěvačka Mary Wells. Později byla jeho manželkou dcera zpěváka Sama Cookea jménem Linda, se kterou tvořil duo Womack & Womack. Jejich největším hitem byla píseň „Teardrops“.\n"}
{"id": "886287", "url": "https://cs.wikipedia.org/wiki?curid=886287", "title": "Divadélko pro 99", "text": "Divadélko pro 99\n\nDivadélko pro 99 (D pro 99) byla divadelní scéna pracující od února 1940 do prázdnin roku 1941 v suterénním výstavním sále nakladatelství Fr. Borový na Národní třídě č.11 (knihkupectví U Topičů), založená režisérem Jindřichem Honzlem.\n\nDivadélko vzniklo v podzemním sálku Topičova salónu na Národní třídě. Podnět ke vzniku dal V. Poláček, ředitel propagačního oddělení a knihkupectví F. Topič a Fr. Borový, který chtěl kolem nakladatelství soustředit kulturní aktivity. U Topičů tak působila již v sezóně 1939/1940 s literárními pořady skupina posluchačů konzervatoře vedená Gustavem Schorschem (Vlasta Schönová, Felix le Breux, Jiří Orten aj.) . Jejich pořady se konaly přímo mezi vystavenými obrazy a sochami . Na jaře roku 1940 se ujal řízení divadélka režisér Jindřich Honzl. Oficiálně zahájilo Divadélko pro 99 svoji činnost literárním pořadem \"Verše o Praze\" dne 2. února 1940. Název divadla uváděl počet diváků, pro které bylo určeno. Tento počet totiž zaručoval, že divadlo nepotřebovalo divadelní koncesi, kterou bylo v tu dobu obtížné získat a využívalo dříve vydanou koncertní licenci pro pořádání hudebních koncertů, recitačních vystoupení a literárně hudebních večerů. Každé představení proto tedy bylo uvedeno populárně naučnou přednáškou . Po vzoru vídeňského avantgardního Divadélka pro 49 byl odvozen název Divadélko pro 99.\n\nDivadélko se Honzlovým pojetím brzy odchýlilo od původní dramaturgie Schorschovy skupiny a přešlo již třetím nastudovaným pořadem – pásmem korespondence \"Román lásky a cti\" od \"divadla poezie\" ke skutečnému divadlu . Na počátku okupace bylo divadélko spolu s Burianovým Déčkem opěrnou scénou protioficiálně zaměřených mladých pražských divadelníků. V divadle vystupovali například bývalí členové Osvobozeného divadla herci Vladimír Šmeral, František Filipovský, Bohuš Záhorský, herečka divadla D 40 Marie Burešová . a dále mladí herci Felix le Breux, Josef Pehr, Dana Medřická, Vlastimil Brodský, Zdeněk Řehoř, Zdeněk Stránský, Alexandra Myšková, Marie Vášová a další. Asistentem režie byl Josef Šmída a šéfem výpravy a Honzlovým zástupcem se stal v roce 1941 Antonín Dvořák.\n\nDivadélko provedlo celkem 128 představení. \n\nPo likvidaci divadla v létě roku 1941, kdy firma Fr. Borový vypověděla na nátlak Němců Honzlovi nájemní smlouvu převzalo jeho roli divadlo Větrník, založené v roce 1941 režisérem Josefem Šmídou. Antonín Dvořák pak pokračoval ve své činnosti od podzimu 1941 v Divadélku ve Smetanově muzeu, kde s ním ještě chvíli působil i Jindřich Honzl.\n\n"}
{"id": "886296", "url": "https://cs.wikipedia.org/wiki?curid=886296", "title": "Paul Grice", "text": "Paul Grice\n\nHerbert Paul Grice (13. března 1913, Birmingham, Velká Británie – 28. srpna 1988, Berkeley, USA) byl britský filozof, který se věnoval zejména filozofii jazyka, sémantice a pragmatice. Nejvíce proslul konceptem tzv. Griceových (či komunikačních) maxim, tedy pragmatických pravidel, která je třeba dodržovat, aby se komunikace nezhroutila. Známá je též jeho teorie významu či teorie implikátu.\n\n\nPorušování Griceových maxim nicméně může vyvolávat poetický efekt, často je předmětem uměleckého ztvárnění nebo humoru (například Haškův Josef Švejk či Hrabalův strýc Pepin porušují maximu kvantity i relevance, řada literární děl porušuje programově maximu způsobu atp.)\n\n\n"}
{"id": "886308", "url": "https://cs.wikipedia.org/wiki?curid=886308", "title": "Martin Horák", "text": "Martin Horák\n\nMartin Horák (* 16. září 1980) je bývalý český fotbalový obránce a mládežnický reprezentant. Mimo ČR působil na klubové úrovni v Turecku, Rusku a Švýcarsku. Mistr Evropy hráčů do 21 let z roku 2002.\n\nPo ukončení fotbalové kariéry v roce 2016 se začal věnovat zahradnictví.\n\nMartin Horák začínal s fotbalem v moravském klubu SK LeRK Prostějov. Pak hrál za Plzeň, Bohemians 1905 a Spartu. V roce 2003 přestoupil do ruského klubu Zenit Petrohrad a poté hostoval v tureckém Denizlisporu a dalších ruských klubech.\n\nV březnu 2012 se stal hráčem klubu FC Sirnach ze švýcarské regionální ligy, dostal zde kapitánskou pásku. V létě 2015 přestoupil do jiného regionálního klubu FC Uzwil, zde působil jednu sezónu a poté ukončil fotbalovou kariéru.\n\nMartin Horák odehrál jeden zápas za mládežnický výběr České republiky do 16 let. Byl to přátelský zápas 24. března 1997 proti domácímu Maďarsku, který skončil remízou 1:1. V letech 2001–2002 působil v české reprezentaci do 21 let, za kterou odehrál celkem 8 zápasů a vstřelil 5 gólů, což je na obránce slušná bilance.\n\nHorák se zúčastnil Mistrovství Evropy hráčů do 21 let v roce 2002 ve Švýcarsku, kde česká reprezentační jedenadvacítka vedená trenérem Miroslavem Beránkem vyhrála svůj premiérový titul, když ve finále 28. května porazila Francii na pokutové kopy.\n\nNastoupil pouze v zahajovacím utkání základní skupiny B 16. května proti Francii, které český tým prohrál 0:2. Martin Horák odehrál první poločas.\n\nGóly Martina Horáka v české reprezentaci do 21 let \n"}
{"id": "886318", "url": "https://cs.wikipedia.org/wiki?curid=886318", "title": "Římskokatolická farnost Velké Chvojno", "text": "Římskokatolická farnost Velké Chvojno\n\nŘímskokatolická farnost Velké Chvojno (lat. \"Bohemokahna\") je územní společenství římských katolíků ve Velkém Chvojnu a okolí. Organizačně spadá do ústeckého vikariátu, který je jedním z deseti vikariátů litoměřické diecéze.\nDo farnosti náleží území těchto obcí:\n\nVe farnosti se nacházejí také další drobné sakrální stavby a pamětihodnosti.\n\nJiž před rokem 1384 byla ve farní lokalitě plebánie. Od roku 1651 zde byly vedeny matriky. Fara byla kanonicky obnovena v roce 1832.\n\n\"Začátek působnosti jmenovaného v duchovní správě farnosti od:\"\nZ důvodu efektivity duchovní správy byl vytvořen \"farní obvod\" (kolatura) farnosti Ústí nad Labem, jehož součástí je i farnost Velké Chvojno, která je tak spravována \"excurrendo\".\n\n"}
{"id": "886319", "url": "https://cs.wikipedia.org/wiki?curid=886319", "title": "Jelizaveta Bykovová", "text": "Jelizaveta Bykovová\n\nJelizaveta Ivanovna Bykovová ( – \"Jelizaveta Ivanovna Bykova\"; 4. listopadu 1913, Bogoljubovo – 8. března 1989, Moskva) byla ruská a sovětská šachistka, v pořadí třetí žena, která si po Věře Menčíkové a Ljudmile Ruděnkové vybojovala titul mistryně světa v šachu (titul držela v letech 1953 až 1956 a 1958 až 1962). Byla první ženou, která dokázala titul znovu získat poté, co jej ztratila. Pocházela z venkovské rolnické rodiny, od roku 1925 žila v Moskvě.\n\nV roce 1950 jí byl udělen titul WIM a po zisku titulu Mistryně světa titul IM. Roku 1976 jí FIDE udělila titul WGM.\n\nNa ženském šachovém přeboru Moskvy v roce 1937 skončila třetí a v roce 1938 a 1939 tento přebor vyhrála. Největších šachových úspěchů pak Bykovová dosáhla po druhé světové válce. Roku 1945, 1946, 1951 a 1952 opět vyhrála přebor Moskvy, v letech 1947, 1948 a 1950 se stala šachovou mistryní Sovětského svazu.\n\nNa turnaji o titul mistryně světa v šachu, který se konal na přelomu let 1949-1950 v Moskvě skončila společně s Valentinou Borisenkovou na třetím a čtvrtém místě (zvítězila Ljudmila Ruděnková a druhá byla Olga Rubcovová. Roku 1950 jí FIDE udělila titul mezinárodní mistryně.\n\nRoku 1952 vyhrála turnaj kandidátek v Moskvě a získala tak právo střetnout se s Ljudmilou Ruděnkovou o nejvyšší ženský šachový titul. V tomto zápase roku 1953 v Leningradě zvítězila 7:5 (=2) a stala se mistryní světa v šachu.\n\nRoku 1955 vyhrála kandidátský turnaj v Moskvě Olga Rubcovová a protože Ruděnková měla po prohraném zápase o titul právo na odvetu, střetli se Ruděnková, Rubcovová a Bykovová roku 1956 v Moskvě v trojzápase, ve kterém Rubcovová zvítězila a Bykovová tak přišla o titul.\n\nBykovové se však titul podařilo získat zpátky roku 1958 v odvetném zápase s Rubcovovou, ve kterém v Moskvě zvítězila 7:4 (=3). Ještě po šesté partii prohrávala 1:3(=2), pak však vyhrála šest partií za sebou a její soupeřka již stav zápasu nedokázala zvrátit.\n\nSvůj titul Bykovová ještě obhájila na přelomu let 1959-1960 v Moskvě v zápase s Kirou Zvorykinovou, která vyhrála kandidátský turnaj v Plovdivu. V zápase Bykovová především díky drtivému závěru zvítězila 6:2 (=5).\n\nO titul Bykovová definitivně přišla roku 1962 v zápase s Nonou Gaprindašviliovou. Ta nejprve vyhrála kandidátský turnaj ve Vrnjačke Banje a pak v Moskvě Bykovovou zcela jasně porazila 7:0 (=4). K boji o titul se Bykovová po jeho ztrátě již nikdy nedostala, když na turnaji kandidátek v Suchumi roku 1964 skončila až jedenáctá.\n\nS družstvem Moskvy se šestkrát účastnila Mistrovství Sovětského svazu družstev v šachu v letech 1948, 1951, 1955, 1958, 1959 a 1960. Třikrát soutěž s družstvem Moskvy vyhrála v letech 1948, 1958 a 1959. V letech 1948 a 1951 dosáhla největšího úspěchu v této soutěži, když obsadila individuální první místo na první ženské šachovnici\n\nNa Sovětském šachovém poháru klubů reprezentovala v roce 1952 tým Iskry na druhé ženské šachovnici a v roce 1961 tým Burevestniku na první ženské šachovnici. V obou případech její družstvo soutěž vyhrálo.\n\nBykovová byla rovněž šachovou spisovatelkou. Napsala například tyto knihy:\n\nV roce 2001 se objevila na poštovní známce Jugoslávie.\n\n"}
{"id": "886321", "url": "https://cs.wikipedia.org/wiki?curid=886321", "title": "Eurocopter UH-72 Lakota", "text": "Eurocopter UH-72 Lakota\n\nEurocopter UH-72 Lakota je lehký dvoumotorový víceúčelový vrtulník s čtyřlistým nosným rotorem. Jedná se o vojenskou variantu civilního vrtulníku Eurocopter EC 145. Výrobcem je American Eurocopter, divize společnosti EADS North America a člen evropské skupiny Eurocopter. Vrtulníky byly na trh uvedeny jako výsledek amerického vojenského programu LUH ( , \"lehký užitkový vrtulník\"). Výrobce získal v říjnu 2006 kontrakt na výrobu 345 kusů, které mají nahradit zastaralé vrtulníky Bell UH-1 Iroquois a Bell OH-58 Kiowa v americké armádě a Národní gardě.\n\nV roce 2004 rozhodlo americké ministerstvo obrany a Armáda Spojených států amerických o ukončení programu, ve kterém byl vyvinut bitevní a transportní vrtulník Boeing/Sikorsky RAH-66 Comanche. Finance byly určeny pro nový program, který nahradil vývoj vrtulníků RAH-66 Comanche.\nNa počátku roku 2004 byl zahájen program LUH ( , \"lehký užitkový vrtulník\"), podle něhož mělo být dodáno na počátku 322 kusů lehkých vojenských vrtulníků pro transportní účely, leteckou podporu pozemních vojsk, lékařskou evakuační službu v bojových podmínkách (MEDEVAC) a pro cvičné účely. Bylo přijato celkem pět návrhů civilních vrtulníků, které měly být v programu upraveny pro vojenské účely: Bell 210, Bell 412, MD Helicopters MD Explorer, AgustaWestland AW139 a Eurocopter UH-145 jako varianta civilního vrtulníku Eurocopter EC 145.\n\n30. června 2006 armáda oznámila, že vítězem se stala společnost EADS North America se strojem UH-145. Hodnota zakázky byla odhadnuta na tři miliardy amerických dolarů. V srpnu téhož roku byl americkým ministerstvem obrany změněn původní název vrtulníku UH-145 na nový název UH-72A. Podle dlouholeté tradice americké armády, která dávala vrtulníkům indiánská jména, získal vrtulník později název Lakota.\n\nPlné výroby vrtulníků bylo dosaženo 23. srpna 2007. Americké armádě bude do roku 2017 dodáno 345 nových kusů UH-72A. Vrtulníky jsou vyráběny v závodě společnosti American Eurocoper v Columbusu ve státě Mississippi.\n\n\n Spojené státy americké\n\nData podle specifikací UH-72 na stránkách výrobce.\n\n\n\n\n\n"}
{"id": "886331", "url": "https://cs.wikipedia.org/wiki?curid=886331", "title": "William Cohen", "text": "William Cohen\n\nWilliam Cohen (* jako William Sebastian Cohen; 28. srpna 1940 Bangor, Maine, USA) je americký politik. V letech 1973−1979 byl členem Sněmovny reprezentantů Spojených států amerických za druhý okrsek státu Maine a od roku 1979 až do roku 1997 byl senátorem za stejný stát. V letech 1997−2001 zastával funkci Ministra obrany Spojených států amerických.\n\n"}
{"id": "886332", "url": "https://cs.wikipedia.org/wiki?curid=886332", "title": "Reformy.cz", "text": "Reformy.cz\n\nReformy.cz jsou spolek provozující stejnojmenný server. Jeho předsedou je Vít Jedlička a místopředsedou Martin Košut. Hlásí se k pravicově liberálním myšlenkám svobody jednotlivce a minimálních státních zásahů. 24. května 2012 v Golem klubu v Praze uspořádalo konferenci na téma Evropský stabilizační mechanismus, již se zúčastnili slovenský poslanec za SaS Jozef Kollár, ekonom Pavel Kohout, předseda Strany svobodných občanů Petr Mach. V minulosti na jeho konferencích vystoupili investigativní žurnalista Daniel Estulin nebo bývalý poradce Margaret Thatcherové Lord Christopher Monckton.\n\nV lednu 2013 server Reformy.cz upozornil na možnost prolomení zabezpečení karty Opencard.\n"}
{"id": "886335", "url": "https://cs.wikipedia.org/wiki?curid=886335", "title": "Neofyt Bulharský", "text": "Neofyt Bulharský\n\nNeofit Bulharský, nebo jenom Neofit (bulharsky Неофит, občanským jménem Simeon Nikolov Dimitrov, bulharsky Симеон Николов Димитров, 15. října 1945, Sofie) je současný patriarcha Bulharské pravoslavné církve. Zvolen byl 24. února 2013 většinou hlasů (90 oproti 47, které získal jeho protikandidát Gavrail). V letech 2004 – 2013 působil jako metropolita rusenský.\n\nPatriarcha Neofit vystřídal svého předchůdce Maxima jen několik měsíců po jeho smrti. Patriarcha Maxim zemřel v listopadu 2012. Neofit byl blízkým přítelem Maxima a dobře ho během jeho života znal.\n\nNeofyt v minulosti spolupracoval s komunistickou tajnou státní policií.\n\n\n"}
{"id": "886337", "url": "https://cs.wikipedia.org/wiki?curid=886337", "title": "Gesar", "text": "Gesar\n\nKrál Gesar (གེ་སར་རྒྱལ་པོ, Ge-sar rGyal-po) je legendární tibetská postava. Gesar údajně pocházel z Lingu a žil ve 12. století. Báje a legendy o jeho činech jsou populární především v Tibetu, ale známé i v Mongolsku, Číně a severní Indii.\n\nPodle zjištění čínských paleontologů se mnozí obyvatelé Tibetu klaněli zkamenělým otiskům stop druhohorních sauropodních dinosaurů, protože je považovali za pozůstatky legendárního Gesara z Lingu a jeho činů.\n"}
{"id": "886340", "url": "https://cs.wikipedia.org/wiki?curid=886340", "title": "Zápas na Letních olympijských hrách 1912", "text": "Zápas na Letních olympijských hrách 1912\n\nZápas na letních olympijských hrách 1912 svedl do bojů o medaile 170 zápasníků ze 17 zemí. Ti se utkali o 5 sad medailí v pěti váhových kategoriích v řecko-římském zápase.\n\nDo bojů o medaile zasáhlo 170 zápasníků ze 17 zemí:\n"}
{"id": "886341", "url": "https://cs.wikipedia.org/wiki?curid=886341", "title": "Brada (Jičínská pahorkatina)", "text": "Brada (Jičínská pahorkatina)\n\nBrada (439 m n. m.) je vrch v okrese Jičín Královéhradeckého kraje, v CHKO Český ráj. Leží asi 3,5 km severozápadně od Jičína, na katastrálním území stejnojmenné obce Brada, která leží těsně u vrchu na jeho východním svahu.\n\nJe to suk ve tvaru nesouměrné kupy mírně protažené směrem JZ–SV. Vrch je tvořen dvěma proniky subvulkanické bazaltické brekcie spolu se silně alterovaným bazaltoidem na jižním svahu. Obal proniků tvoří svrchnokřídové křemenné pískovce a zpevněné vápnité sedimenty. Vrch pokrývají roztroušené listnáče, keře, mýtiny a trávníky.\n\nBrada představuje východní zakončení \"Přivýšinského hřbetu\" (zvaného též \"prachovský hřeben\"), táhnoucího se v orientaci zhruba západ–východ. Hřeben tvoří plochý vrch Svinčice (451 m) a navazující Prachovské skály na západě, nejvyšší Přivýšina (464 m) uprostřed, na níž těsně navazuje Brada. Ta zároveň tvoří nejvýchodnější vyvýšeninu CHKO Český ráj.\n\nZ vykáceného vrchu je krásný výhled do Jičínské kotliny a na Táborský hřbet, vyhlídku popisují panely s panoramatickými fotografiemi.\n\nNa vrchu byl na sklonku 13. století vystavěn stejnojmenný hrad Brada, z kterého dodnes zůstaly jen nepatrné zbytky zdí a příkopů, pokrytých bujnou vegetací. Hrad byl později narušen těžbou pískovce ve dvou přilehlých lomech a postupně zmizel. Během prusko-rakouské války v roce 1866 zde měla jedno z dělostřeleckých postavení rakouská armáda bránící přístup k Jičínu. Na památku bitvy u Jičína byl v roce 1891 z iniciativy hraběte \"Ervína Schlika\" na vrcholové plošině vztyčen dubový kříž se sochami sv. Petra a sv. Pavla, dvou světců, na jejichž výroční den se bitva odehrála, a kteří jsou tak považováni za její patrony. Z téže doby pochází i kamenný kříž věnovaný obětem této války, umístěný na východním úpatí vedle barokní dřevěné zvonice, vzniklé v závěru 13. století spolu s raně gotickým kostelem.\n\nVrch náleží do celku Jičínská pahorkatina, podcelku Turnovská pahorkatina, okrsku Vyskeřská vrchovina, podokrsku Prachovská pahorkatina a části Přivýšinský hřbet.\n\nPěšky po modré turistické značce Jičín – Prachov, na kraji vsi Brada zahnout na naučnou stezku k vrchu kolem zvonice (asi 200 m). Automobilem se lze dostat ze silnice Jičín – Turnov do vsi Brada.\n\n"}
{"id": "886342", "url": "https://cs.wikipedia.org/wiki?curid=886342", "title": "Břežanský potok (přítok Vltavy)", "text": "Břežanský potok (přítok Vltavy)\n\nBřežanský potok je pravostranný přítok řeky Vltavy v okrese Praha-západ ve Středočeském kraji. Délka toku činí 6,8 km. Plocha povodí měří 12,3 km².\n\nPotok pramení u obce Zlatníky-Hodkovice v okrese Praha-západ. Nejprve má mírný spád mezi poli. V obci Dolní Břežany protéká rybníky Pazderák a Mlynářský rybník. Původně v Břežanech byly rybníky čtyři, jak ukazuje zobrazení na starých mapách (např. První vojenské mapování).Poté vtéká do Břežanského údolí, kde na přibližně 4 kilometrech překonává spád 130 metrů. V dolní části toku tvoří hranici mezi Středočeským krajem a Hlavním městem Prahou. Na katastru městské části Zbraslav se u mostu Závodu míru vlévá do Vltavy (říční km 66,7).\n\n"}
{"id": "886343", "url": "https://cs.wikipedia.org/wiki?curid=886343", "title": "Judo na Letních olympijských hrách 1996", "text": "Judo na Letních olympijských hrách 1996\n\nJudo na Letních olympijských hrách 1996 probíhalo ve sportovní hale Georgia World Congress Center v Atlantě v období 20. července – 26. července 1996.\n"}
{"id": "886349", "url": "https://cs.wikipedia.org/wiki?curid=886349", "title": "LORAN", "text": "LORAN\n\nLORAN (LOng RAnge Navigation) je pozemní rádiový navigační systém, určený především pro leteckou a námořní navigaci. Umožňuje určit polohu a rychlost dopravního prostředku pomocí přijímání nízkofrekvenčních signálů ze synchronizovaných pozemních vysílačů (patří tedy mezi systémy hyperbolické navigace). V současnosti probíhá nad budoucností tohoto systém diskuse – v souvislosti s masovým rozšířením družicových navigačních systémů (např. GPS)\n"}
{"id": "886351", "url": "https://cs.wikipedia.org/wiki?curid=886351", "title": "Judo na Letních olympijských hrách 2000", "text": "Judo na Letních olympijských hrách 2000\n\nZápasy v judu na LOH v Sydney probíhaly v období 16. září - 22. září 2000.\n"}
{"id": "886359", "url": "https://cs.wikipedia.org/wiki?curid=886359", "title": "Judo na Letních olympijských hrách 2004", "text": "Judo na Letních olympijských hrách 2004\n\nZápasy v judu na LOH v Aténách probíhaly v období 14. srpna - 20. srpna 2004.\n"}
{"id": "886360", "url": "https://cs.wikipedia.org/wiki?curid=886360", "title": "Michal Pospíšil", "text": "Michal Pospíšil\n\nMichal Pospíšil (* 3. května 1979, Praha, Československo) je český fotbalový útočník a bývalý mládežnický reprezentant, mistr Evropy hráčů do 21 let z roku 2002. V současnosti působí v českém klubu FC Přední Kopanina, kam přišel z 1. SK Prostějov.\n\nPospíšil začínal s fotbalem ve Zbraslavi. Pak hrál za Spartu Praha, Chmel Blšany a Viktorii Žižkov. S Žižkovem vyhrál český fotbalový pohár. V červnu 2002 se vrátil po úspěšném Mistrovství Evropy hráčů do 21 let (získal s týmem titul) do Sparty, po podzimu byl jejím nejlepším kanonýrem a na konci sezóny slavil zisk ligového titulu. V červenci 2003 byl vyměněn do Liberce za obránce Johanu. Po dvou sezónách odešel do skotského klubu Heart of Midlothian, kde se setkal s krajany Rudolfem Skácelem a Romanem Bednářem. V sezóně 2005/06 se Hearts dostali do finále skotského poháru, které vyhráli až na pokutové kopy nad týmem Gretna FC (1:1 po prodloužení, 4:2 na penalty). Michal Pospíšil svůj penaltový kop v závěrečném rozstřelu proměnil a získal další trofej.\n\nV lednu 2008 přestoupil do belgického klubu K. Sint-Truidense VV. Od února 2009 strávil půl roku ve Viktorii Žižkov, na podzim 2009 byl bez angažmá. V lednu 2010 šel do střížkovských Bohemians a začátkem roku 2011 se přesunul na Island do klubu UMF Grindavík. Od ledna 2012 je hráčem divizního českého klubu 1. SK Prostějov.\n\nMichal Pospíšil působil v mládežnickém reprezentačním výběru České republiky do 18 let, za nějž odehrál v letech 1997–1998 celkem 11 zápasů a vstřelil 5 gólů. V roce 2000 nastoupil k jednomu utkání za českou reprezentaci do 20 let, šlo o domácí přátelské střetnutí s Izraelem (výhra 5:1). Pospíšil v tomto utkání vstřelil první gól českého týmu. V letech 2000–2002 odehrál za českou reprezentační jedenadvacítku dohromady 21 zápasů a vsítil 5 branek.\n\nZúčastnil se Mistrovství Evropy hráčů do 21 let v roce 2002 ve Švýcarsku, kde česká reprezentační jedenadvacítka vyhrála svůj premiérový titul, když ve finále porazila Francii na pokutové kopy.\n\nV prvním zápase základní skupiny B 16. května prohrála česká reprezentace s Francií 0:2, trenér Miroslav Beránek nasadil Pospíšila v základní sestavě, ten odehrál plný počet minut. 19. května následoval zápas s Belgií konaný v Ženevě, Michal šel na hřiště v 55. minutě za Štěpána Vachouška, zápas skončil výsledkem 1:0 pro ČR. V posledním zápase skupiny proti Řecku se dostal na hřiště až v 78. minutě (opět střídal Vachouška), utkání dospělo k remíze 1:1.\n\nV semifinále 25. května narazil český výběr na tým Itálie a Michal Pospíšil odehrál velký zápas. Šel na hřiště v 75. minutě za Štěpána Vachouška a skóroval v 83. minutě. Zajistil tak českému celku slibné vedení 2:0, které ale Italové ještě stihli vymazat a vyrovnali v závěru na 2:2. V 9. minutě prodloužení vstřelil po úniku Libora Žůrka na levém křídle Pospíšil zlatý gól na 3:2 a zajistil svému týmu účast ve finále.\n\nVe finále 28. května se ČR opět střetla s Francií. Tentokrát gól v řádné hrací době ani v prodloužení nepadl a musely rozhodnout pokutové kopy. V nich vynikl Petr Čech, jenž zlikvidoval 3 ze 4 pokusů soupeře. Michal Pospíšil se dostal na hrací plochu v 38. minutě a na konci mohl slavit se spoluhráči titul. Zároveň to bylo poslední vystoupení mladého hráče za reprezentační tým do 21 let.\n\nGóly Michala Pospíšila v české reprezentaci do 21 let\n"}
{"id": "886367", "url": "https://cs.wikipedia.org/wiki?curid=886367", "title": "Musée Kwok On", "text": "Musée Kwok On\n\nMusée Kwok On (\"Kwok Onovo muzeum\") bylo soukromé muzeum v Paříži. Nacházelo se v 15. obvodu v ulici \"Rue du Théâtre\". Muzeum se zaměřovalo na čínské lidové umění a čínské divadlo.\n\nKwok On byl hongkongský sběratel hudebních nástrojů, loutek a porcelánu, který svou sbírku v roce 1971 věnoval francouzskému sinologovi Jacquesovi Pimpaneau. Ten sbírku zpřístupnil o rok později v muzeu v Paříži. Muzeum se několikrát stěhovalo, jeho poslední sídlo bylo v \"Rue du Théâtre\". V roce 1994 Pimpaneau muzeum vzhledem k nezájmu francouzských úřadů uzavřel a přesunul do Portugalska, kde byla sbírka o rok později vystavena v muzeu Orientu v Lisabonu.\n\n"}
{"id": "886368", "url": "https://cs.wikipedia.org/wiki?curid=886368", "title": "Jets'n'Guns", "text": "Jets'n'Guns\n\nJets'n'Guns je počítačová hra od českého vývojářského týmu Rake in Grass. Jde o ze strany viděnou 2D shoot 'em up střílečku, která vyšla 17. listopadu 2004. Obsahuje 43 úrovní, 270 druhů nepřátel, 70 zbraní a 12 druhů lodí. Soundtrack vytvořila švédská kapela Machinae Supremacy. V prosinci 2006 vyšlo rozšíření jménem Jets'n'Guns Gold.\n\n"}
{"id": "886371", "url": "https://cs.wikipedia.org/wiki?curid=886371", "title": "Tomáš Hokeš", "text": "Tomáš Hokeš\n\nTomáš Hokeš (* 27. března 1968 Praha ), je český spisovatel. \n\nV letech 1982–1986 studoval na Umělecko-průmyslové škole sklářské v Železném Brodě. Živí se tvorbou a renovací vitráží, vlastní licenci Ministerstva kultury České republiky pro restaurování památek. V roce 2004 debutoval románem \"Malý bůh\" o Keltech z území dnešních Čech.\n\n\n"}
{"id": "886372", "url": "https://cs.wikipedia.org/wiki?curid=886372", "title": "Søren Bobach", "text": "Søren Bobach\n\nSøren Bobach (* 25. dubna 1989 Silkeborg) je dánský reprezentant v orientačním běhu. Mezi jeho největší úspěchy patří tři zlaté medaile ze světových šampionátů. První získal v roce 2014 ve sprintu, další dvě pak přidal v roce 2015 (resp. 2016) v mix štafetách. V této disciplíně je i vicemistrem Evropy z roku 2016. Je také juniorským mistrem světa na krátké trati z juniorského mistrovství světa 2006, které se konalo v Litvě. V současnosti běhá za dánský klub \"OK Pan Århus\".\n\n"}
{"id": "886373", "url": "https://cs.wikipedia.org/wiki?curid=886373", "title": "Judo na Letních olympijských hrách 2008", "text": "Judo na Letních olympijských hrách 2008\n\nZápasy v judu na LOH v Pekingu probíhaly v v období 9. srpna - 15. srpna 2008.\n"}
{"id": "886382", "url": "https://cs.wikipedia.org/wiki?curid=886382", "title": "Roberto Lorenzini", "text": "Roberto Lorenzini\n\nRoberto Lorenzini (* 9. července 1966, Milan, Itálie) je bývalý italský fotbalista. Momentálně se věnuje trenéřině u týmu AC ChievoVerona v juniorech. Trénoval i juniorku AC Milan a též kluby nižších lig.\n\n"}
{"id": "886394", "url": "https://cs.wikipedia.org/wiki?curid=886394", "title": "Rjóko Taniová", "text": "Rjóko Taniová\n\nRjóko Tani (roz. Tamura – 田村) (japonsky: 谷 亮子 – Tani Rjóko) (*6. září 1975, Fukuoka) je bývalá japonská reprezentantka v judu. Je dvojnásobnou olympijskou vítězkou.\n\n\n\nSe svými 145cm patřila k nejmenším judistkám vůbec a přesto svojí rychlostí a brilantní technikou všem v superlehké váze dominovala. Mimo Japonsko vyjížděla pouze na hlavní turnaje sezóny, světového poháru se neúčastnila. Mezi seniorkami začínala již v 15 letech. V Japonsku v roce 1990 nemělo ženské judo takovou popularitu jako mužské. Byla to právě ona, která v průběhu několika let ženské judo ve své zemi zpopularizovala.\n\nV roce 1991 a 1992 ještě na nejlepší Evropanky nestačila. Na olympijských hrách v Barceloně v semifinále sice porazila vážně zraněnou Britku Karen Briggs, ale ve finále se nechala kontrovat za koku a prohrála s Francouzkou Cécile Nowak. Po čtyřech letech na olympijských hrách v Atlantě ve finále proti Severokorejce Kje Sun-hui prožila velké deja-vu. Celý zápas se pokoušela o ippon až jí nakonec soupeřka kontrovala za koku. Zlaté olympijské medaile se tak dočkala až na třetí pokus v roce 2000 a v roce 2004 zlatou olympijskou medaili s přehledem obhájila.\n\nPo mateřské pauze získala v roce 2007 svůj sedmý titul mistryně světa, ale v roce 2008 neodjela na své páté olympijské hry do Pekingu v optimální formě. Po opatrných výkonech brala nakonec poslední medaili, která jí ve sbírce chyběla — bronzovou.\n\n"}
{"id": "886405", "url": "https://cs.wikipedia.org/wiki?curid=886405", "title": "Richard Lynch", "text": "Richard Lynch\n\nRichard Lynch může být:\n\n"}
{"id": "886407", "url": "https://cs.wikipedia.org/wiki?curid=886407", "title": "Nanni di Banco", "text": "Nanni di Banco\n\nNanni d´Antonio di Banco se narodil mezi lety 1380 – 1385 ve Florencii a zemřel v roce 1421 tamtéž. Byl italský sochař, jehož dílo lze zařadit na pomezí gotiky a renesance. O jeho tvorbě se zmiňuje Giorgio Vasari ve svém díle Životy nejvýznamnějších malířů, sochařů a architektů (1550, 1568).\n\nJeho otec Antonio di Banco byl florentským kameníkem, jenž pracoval na portále florentské katedrály (Santa Maria del Fiore), později se stal hlavním kameníkem. Druhého února roku 1405 se Nanni stává členem cechu kameníků a řezbářů – „Arte di Pietra e Legname“.\n\nPrvní zmínka o spolupráci se svým otcem pochází z 31. prosince 1407, kdy společně pracují na architektonických skulpturách portálu „Porta della Mandorla“. Za jeho první figurální dílo je považována socha proroka, která se dnes nachází ve florentském muzeu Bargello.\n\nV lednu roku 1408 byli oba pověřeni vytesat mramorovou figuru Izajáše, která byla umístěna do exteriéru dómu na pilíř severní apsidy. Ačkoliv se v dokumentu z 24. ledna objevují jména otce i syna, je velice pravděpodobné, že autorem mramorové sochy proroka je samotný Nanni, jelikož Antonio byl spíše kameníkem než figurálním sochařem. Ve stejné době získal Donatello zakázku na protějškovou figuru Davida (Florencie, Bargello). Sochy mají výšku okolo dvou metrů a pro podhled byly příliš malé a později byly z pilířů sejmuty. Nanni se snaží řešit gotické řasení oděvu mnohem racionálněji. Obě figury proroků jsou ztvárněny v kontrapostu, který je odvozen z antického sochařství.\n\nV prosinci roku 1409 získává zakázku na vytvoření sedící sochy sv. Lukáše, která měla být umístěna do niky rámující hlavní dveře florentské katedrály, zatímco Donatellovi byla přidělena protějšková figura sv. Jana Evangelisty (1410 – 1411, Florencie, Museo dell´ Opero del Duomo, 210 cm). Autory dalších soch apoštolů jsou například Niccoló di Piero Lamberti – sv. Marek (1410 – 1412, Florencie, Museo dell´ Opero del Duomo), či Bernardo di Piero Ciuffagni – sv. Matouš (1410 – 1415, Florencie, Museo dell´ Opero del Duomo). V únoru roku 1413 byla socha zaplacena, i když nebyla zcela dokončena. Sedící evangelista se ztrácí ve vlnách draperie. Jeho hlava s krátkými vousy je inspirovaná římským sochařstvím za vlády císaře Hadriána.\n\nFlorentský kostel Orsanmichele se nachází na ulici „Via dei Calzaiuoli“ – ulice pojmenovaná po cechu punčochářů. Ve zdech stavby bylo vybudováno 14 nik, v nichž se nacházejí sochy jednotlivých patronů florentských cechu. Tři z těchto soch jsou pracemi Nanniho. Patří mezi ně sv. Eligius, sv. Filip a Čtyři korunovaní svatí. Sv. Eligius, biskup z Francie, je patronem kovářů a zlatníků, zde si jej nechal ztvárnit cech kovářů. Vnitřek niky je zdoben motivem kovářských kleští. Na predelle se nachází reliéf, na kterém je vyobrazen sv. Eligius při práci v kovářské dílně.\n\nSv. Filip, jenž byl vytesán na zakázku cechu punčochářů, má obdobný postoj jako sousedící socha sv. Marka (1411, Florencie Orsanmichele) od Donatella. Je zřejmé, že se tito dva sochaři velice často vzájemně inspirovali a sdíleli své sochařské plány.\nNanni byl členem cechu kameníků a řezbářů a od roku 1414 působil jako jejich konsul. Tento cech jej pověřil, aby vytesal sousoší Čtyř korunovaných svatých. Sochy v životní velikosti uspořádané do půlkruhu představují křesťanské mučedníky, kteří žili za císaře Diocletiána. Claudius, Castorius, Nicostratus a Simplicius byli sochaři, kteří měli na příkaz císaře vytvořit sochu pohanského boha lékařství, ale odmítli a nakonec byli umučeni. Postavy mužů jsou oděny do římských tóg, což nás odkazuje na fakt, že se Nanni věnoval studiu římského klasického sochařství. Bohatě řasená draperie oděvu přidává na plastičnosti jednotlivých figur. Jedná se o první raně renesanční dílo ve Florencii. Sochy byly vytesány pouze ze třech kusů mramoru, z nichž dvě postavy vpravo jsou z jednoho kusu kamene. Postava napravo gestikulující se svými společníky byla inspirací pro Masaccia a jeho figuru sv. Jana, která je vyobrazena v kapli Brancacci v Santa Maria del Carmine ve Florencii na fresce peníz daně. Pod nikou se nachází vysoký reliéf se čtyřmi sochaři, kteří jsou zde vyobrazení při práci. Tento výjev nám přibližuje chod florentské dílny v 15. století. Postava vpravo má pravděpodobně portrétní rysy Nanniho.\n\nOd roku 1414 pracuje na tympanonu Porta della Mandorla, který dokončil v roce 1421, a záhy na to umírá. V tympanonu nade dveřmi je vsazen hluboký reliéf s výjevem Nanebevzetí Panny Marie. Stále se zde objevují gotické prvky, jež jsou znatelné na protáhlých proporcích Panny Marie, zatímco její postava zachycena v kontrapostu nám naznačuje vlivy antického umění. Marie je znázorněna v mandorle, kterou po stranách přidržují čtyři andělé. V rukou drží pás, který věnuje svatému Tomáši, aby uvěřil v její nanebevzetí. Roku 1419 spolupracuje s Donatellem a Bruneleschim na modelu kupole florentského chrámu, ze kterého se nám dnes dochoval pouze fragment. Společně s Donatellem stál u zrodu renesančního sochařství ve Florencii.\n\n\n\n"}
{"id": "886413", "url": "https://cs.wikipedia.org/wiki?curid=886413", "title": "František Pilař", "text": "František Pilař\n\nFrantišek Pilař (2. června 1904, Přibyslav – 14. ledna 1980, Praha) byl český spisovatel, autor knih pro mládež a publicista.\n\nNarodil se v rodině soudce. Po maturitě na klasickém gymnáziu v Příbrami roku 1922 začal studovat na Právnické fakultě Univerzity Karlovy v Praze, zde ale absolvoval pouze tři semestry. Pak roku 1926 absolvoval jednoroční abiturientský kurz při obchodní akademii v Praze a v letech 1926-1927 angličtinu na English University College. Po skončení studia začal pracovat jako pomocný účetní u anglické dopravní společnosti Royal Mail Line a od roku 1928 pracoval jako úředník v Státním statistickém úřadě. Psát začal pod vlivem spisovatele Václava Řezáče a své verše, fejetony, sloupky, povídky i delší prózy zpočátku publikoval výhradně v novinách a časopisech.\n\nRoku 1950 se stal scenáristou Československého státního filmu, roku 1952 redaktorem nakladatelství Československý spisovatel. Vedle svého povolání se zajímal o techniku a velice rád cestoval (Itálie, Kypr, Sovětský svaz a především Jugoslávie). Roku 1963 byl nucen odejít do invalidního důchodu. Zemřel v lednu roku 1980 v Praze.\n\n\n"}
{"id": "886416", "url": "https://cs.wikipedia.org/wiki?curid=886416", "title": "The Dramaturg", "text": "The Dramaturg\n\nThe Dramaturg je třetí epizoda druhé série televizního seriálu \"Smash\" a v celkovém pořadí osmnáctá epizoda tohoto seriálu. Scénář k dílu napsal Bryan Goluboff a režíroval ho Larry Shaw. Epizoda se poprvé vysílala ve Spojených státech dne 19. února 2013 na televizním kanálu NBC.\n\nV epizodě se poprvé objevil Daniel Sunjata v roli dramaturga Petera Gillmana, který pomůže s přípravou Bombshell na Broadway a přitom stihne ještě zamotat hlavu Julii.\n\nEpizoda začíná snovou sekvencí, kde Karen (Katharine McPhee) zpívá píseň \"Good For You\" z připravovaného muzikálu a ve skutečnosti pouští Karen Derekovi (Jack Davenport) demo verzi této písně a snaží se ho přesvědčit, aby dal talentovaným barmanům šanci. Derek nakonec souhlasí, že se s nimi setká. Eileen (Anjelica Huston) si zavolá Toma (Christian Borle) a Julii (Debra Messing) a řekne jim, že budou muset přepracovat scénář a že jim již najala dramaturga, což oba naštve a zvláště Julii, protože se bojí, že jejich muzikál zničí a bude si připisovat jejich zásluhy. Ivy (Megan Hilty) je na konkurzu na nový muzikál \"Liasons\", vytvořeným podle filmu \"Nebezpečné známosti\". Ivy se původně uchází o roli ve sboru, ale po svém vystoupení zmíní, že by se ráda ucházela o hlavní ženskou roli, Cecile, o kterou je mezi herečkami velký zájem.\n\nVeronica Moore (Jennifer Hudson) se připravuje na roli Dorotky v muzikálu \"The Wiz\" a slíbí Derekovi, že se přimluví u týmu muzikálu, aby mu dali ještě druhou šanci na post režiséra muzikálu. Julia a Tom se v restauraci setkávají s Peterem (Daniel Sunjata), dramaturgem, kterého najala Eileen a jsou z něj překvapeni, protože vypadá velice schopně a věrohodně, nicméně Julia má stále oči na pozoru a na další schůzce se naštve, když jí zkritizuje scénář a řekne, že se soustředila více na postavu Joa DiMaggia, protože v té době byla do herce, který ho hrál, zamilovaný. Julia tedy pracuje s Tomem celou noc na nové písni, kde se na radu Petera víc soustředí na vztah Marylin a Kennedyho.\n\nMuzikál Bombshell může opět zkoušet a pro Dereka to znamená novou šanci uspět před tvůrčím týmem \"The Wiz\", aby získal režisérskou pozici v tomto muzikálu. Ne vše se ale vyvíjí podle jeho představ - Karen se nedaří věrohodně předvést píseň. Na zkoušku se přijde podívat i Ivy (což pochopitelně znervózní Karen), která jde původně za Tomem a svěří se mu ohledně konkurzu na \"Liasons\", přičemž je Tom nadšený a velice ji podporuje. Následně se Ivy odpoutává od Dereka a s písní \"Dancing On My Own\" se ve snové sekvenci symbolicky loučí s ním i s muzikálem. Večer má být schůzka Dereka s barmany, Derek ale schůzku odvolává, protože je naléhavé zkoušení muzikálu. Ivy volá Tomovi, že roli Cecile získala a řekne mu, že by se svými schopnostmi najít v lidech to nejlepší a podporovat je, mohl být klidně režisérem.\n\nNásledující den se na zkoušku přichází podívat Veronica i s jedním členem týmu muzikálu \"The Wiz\", ale nakonec se předvádí úplně jiné číslo, než se původně plánovalo, a to píseň mezi Marylin a Kennedym s názvem \"Our Little Secret\", po které se spolu poprvé milují, což pochopitelně tvůrce \"The Wiz\" nepřesvědčí. Tvůrčí tým Bombshell je naopak nadšený, ale na zkoušce je vyruší Jimmy (Jeremy Jordan), který je naštvaný, že Derek schůzku zrušil a odchází ze zkušebny. Karen za ním běží a omlouvá se mu, ale on to nepřijímá. Nakonec však večer Karen a Derek přicházejí s omluvou ke Kylovi (Andy Mientus) a Jimmymu do bytu a společně začínají tvořit nový muzikál.\n\nEpizodu sledovalo v den vysílání celkem 3,3 milionů diváků a získala rating 0,9 ve věkové skupině od osmnácti do čtyřiceti devíti let . Sledovanost této epizody klesla o 25% oproti předchozímu dílu .\n\n"}
{"id": "886419", "url": "https://cs.wikipedia.org/wiki?curid=886419", "title": "Signe Hasso", "text": "Signe Hasso\n\nSigne Hasso (15. srpna 1915 – 7. června 2002), přechýleně \"Hassová\", byla švédská herečka, spisovatelka a skladatelka působící ve Spojených státech.\n\nSigne Eleonora Cecilia Larssonová se narodila v Kungsholmenské farnosti v Stockholmu v roce 1915. Již v roce 1927 debutovala v prestižním Královském dramatickém divadle ve věku 12 let.\n\nV roce 1933 natočila svůj první film, \"Tystnadens hus\", s německým filmovým režisérem/kameramanem Harrym Hassem, kterého si následně vzala. V roce 1940 se přestěhovala do Spojených států amerických, kde podepsala smlouvu se společností RKO Studios, která ji propagovala jako „další Gretu Garbo“. S Hassem se rozvedla roku 1941.\n\nJejí první role hodná zaznamenání byla \"„Mademoiselle“\" v \"Heaven Can Wait\" (1943). Její další role z čtyřicátých let byly ve snímcích \"The Seventh Cross\" (1944), \"Johnny Angel\" (1945), \"The House on 92nd Street\" (1945), \"A Scandal in Paris\" (1946) a \"A Double Life\" (1947).\n\nBěhem 50. let se její hollywoodská kariéra zastavila. V roce 1957 byl její syn, její jediné dítě, zabit při dopravní nehodě. Od té doby začala dělit svůj čas mezi natáčení filmů ve Švédsku a účinkování na newyorských jevištích, dokud se v polovině šedesátých let nevrátila do Hollywoodu.\n\nV pozdějších letech Hassová získala uznání za svou spisovatelskou činnost a psaní písní a překládání švédských lidových písní do angličtiny. Roku 1977 napsala svůj první román, \"Momo\", popisující její dětství v meziválečném Stockholmu.\n\nByla také písničkářkou. Její druhé album, \"Where the Sun Meets the Moon\", bylo vydáno v roce 1979 a skládalo se z jejích vlastních verzí některých švédských lidových melodií.\n\nDále pokračovala v hraní, jejím posledním filmem byl 2000's \"One Hell of a Guy\".\n\nZemřela v Los Angeles v roce 2002 ve věku 86 let na zápal plic, v nějž vyústila její rakovina plic.\n\nRoku 1935 obdržela stipendium \"Theatre League's De Wahl-stipendium\" a roku 1939 první severskou cenu nordiska Gösta Ekmanpriset. V roce 1972 ji švédský král jmenoval členem 1. třídy Královského řádu Vasovců. Hassová má hvězdu na hollywoodském chodníku slávy \"Hollywood Walk of Fame\" za svůj přínos pohyblivým obrázkům, na bulváru \"7080 Hollywood Boulevard\".\n\n\n\n"}
{"id": "886420", "url": "https://cs.wikipedia.org/wiki?curid=886420", "title": "Aphyocharax", "text": "Aphyocharax\n\nRod Aphyocharax patří ke skupině méně početnějších rodů tropických sladkovodních ryb bohaté a členité čeledi tetrovitých (Characidae) jejichž domovem jsou vody tropické jižní a střední Ameriky.\n\nRod byl ustanoven a pojmenován v roce 1868 německým zoologem a především ichtyologem Albertem Güntherem. Aphyocharax je rod čeledi (Characidae), který se od všech ostatních vyznačuje zvláště silně vyvinutou první nadočnicovou lebeční kostí. Proto byl rod \"Aphyocharax\" ustanoven samostatně a zařazen do vlastní monotypické podčeledi. Ryby jsou vesměs štíhlé 2,7 až 8 cm a oplývají dlouhým a vřetenovitě protáhlým tělem. V čelistech, mají řadu většinou tříhrotých zubů. Někteří zástupci tohoto rodu jsou oblíbenými a populární sladkovodními akvarijními rybami.\n\nRod Aphyocharax je aktuálně přiřazena k podčeledi Aphyocharacinae.\nDruhy rodu \"Aphyocharax\" jsou rozšířené v Jižní Americe. Areál rozšíření nalezených druhů pokrývá lokality mnoha povodí od Venezuely po Paraguay. V domovině je nacházíme ve středních a horních vrstvách vodního sloupce říčních toků.\nJikrnačky se vytírají do volného prostoru, převážně do spleti kořenů plovoucích a do shluků volně plovoucích rostlin v blízkosti vodní hladiny. Druhy rodu Aphyocharax jsou hejnové ryby středních pásem chovných nádrží. Některé druhy mohou být příležitostně v udržení si životního prostoru teritoriálně dominantní. V péči o potomstvo nevyžadují žádné mimořádné podmínky. Podobně jako u ostatních tetrovitých je většina druhů ryb drobných, mírumilovných a barevných, žijících převážně v hejnech.\n\nStejně jako v domovském prostředí, vynikne nejlépe barevnost těchto ryb na tmavých pozadích a nad tmavším podložím v chovné nádrži.\n"}
{"id": "886423", "url": "https://cs.wikipedia.org/wiki?curid=886423", "title": "Jiří Bárta (skladatel)", "text": "Jiří Bárta (skladatel)\n\nJiří Bárta (19. června 1935 Šumice u Uherského Brodu – 4. ledna 2012 Brno) byl český hudební skladatel.\n\nV mládí nejprve studoval hru na klavír u Emila Háby. Poté mezi lety 1954 a 1958 studoval na brněnské konzervatoři hru na klavír u Františka Schäfra a zároveň studoval skladbu u Františka Suchého. Ve studování skladby pokračoval pod vedením Viléma Petrželky a Theodora Schaefra v letech 1958–62 na Janáčkově akademii múzických umění. Později absolvoval ještě postgraduální studium týkající se elektronické hudby pod vedením skladatelů Ištvana, Piňose a Růžičky.\n\n\n"}
{"id": "886424", "url": "https://cs.wikipedia.org/wiki?curid=886424", "title": "Lněnka bavorská", "text": "Lněnka bavorská\n\nLněnka bavorská (\"Thesium bavarum\") je druh poloparazitické vytrvalé byliny vyrůstající řídce i v několika lokalitách Čech a Moravy.\n\nVyskytuje se převážně jen v Evropě; nejvíce na jihovýchodě Francie, severu Itálie, ve Švýcarsku, Německu, na Balkánském poloostrově a v České republice kterou probíhá její severní hranice rozšíření. Izolovaně dále roste v Řecku a mimo Evropu v Turecku.\n\nV ČR se hlavně nachází v Českém středohoří a Českém krasu, ojediněle na úpatí Krušných a Doupovských hor, na Litoměřicku, Podřipsku a nově i na Moravě v Podyjí. Nejčastěji vyrůstá v mezofytiku a termofytiku na vápencovém nebo opukovém podloží na světlých okrajích lesů a křovin nebo travnatých stepních svazích. Vyskytuje se v rozmezí nadmořské výšky 240 až 700 m. V Česku je součásti společenstev svazů \"Quercion pubescenti-petraeae\", \"Prunion fruticosae\" a \"Prunion spinosae\".\n\nLněnka bavorská je vytrvalá, poloparazitická rostlina z jejíhož dřevnatého, tlustého, rozvětveného, vícehlavého oddenku s plazivými výběžky vyrůstají přímé nebo vystoupavé lodyhy. Ty bývají lysé, jemně podélně rýhované a dorůstají do výšky 15 až 70 cm, v horní půli se často rozvětvuje. Na lodyhách vyrůstají lysé, podlouhlé, čárkovité nebo kopinaté listy o délce 2 až 7 cm a šířce 2 až 8 mm. Čepele mají nejčastěji třížilné (důležitý určující znak druhu), obvykle dlouze zašpičatělé, barvy žlutozelené nebo tmavě zelené, jejich okraje jsou celokrajné nebo vzácně drobně pilovité.\n\nŘídké, složené, latovité květenství vyrůstá v horní třetině až čtvrtině lodyhy. Tvoří ho větvičky 1. řádu dlouhé 3 až 15 cm a květonosné větvičky 2. řádu o délce 0,5 až 3 cm nesoucí 1 až 3 květy. Žlutozelené nebo zelené jedno až třížilné listeny jsou podlouhlé nebo úzce kopinaté, celokrajné či drobně zoubkované, 3 až 8 mm dlouhé a 1 až 2 mm široké. Kopinatý listen středního květu ve vidlanu je znatelně největší, dosahuje délky 8 až 20 mm a šířky 2 až 4 mm; střední květ je podepřen obvykle jedním, ostatní dva rostoucí na delších stopkách třemi listeny.\n\nPětičetné nebo řidčeji čtyřčetné oboupohlavné stopkaté květy\nmají 2,5 až 4 mm dlouhé vytrvalé, zvonkovité okvětí které je v horní čtvrtině rozděleno do vejčitých trojúhelníkových cípů, z vnější strany jsou žlutozelené až nazelenalé a z vnitřní bílé. V květu je pět tyčinek s prašníky a jeden pestík s kulovitou bliznou. Vykvétají v květnu až srpnu.\n\nPlody vyrůstají na kratičkých stopkách nebo jako přisedlé, jsou elipsoidního nebo vejčitého tvaru 2 až 3,5 mm dlouhé. Jejich barva je žlutozelená, zelená nebo hnědá, jsou podélně žilkované a částečně pokryty až 1 mm dlouhými cípy kuželovitého okvětí stočeného dovnitř. Ploidie je 2n = 24.\n\nMíst na kterých lněnka bavorská vyrůstá postupně ubývá a rostlina se stává stále vzácnější a vzácnější, byť jí vymizení dosud přímo nehrozí. Byla proto v \"Seznamu cévnatých rostlin květeny České republiky\" z roku 2012 (stejně jako v létech předešlých) zařazena mezi silně ohrožené druhy (C2 b).\n\n\n \n"}
{"id": "886427", "url": "https://cs.wikipedia.org/wiki?curid=886427", "title": "Papežský znak", "text": "Papežský znak\n\nPapežský znak obsahuje papežskou tiáru, vlastní znak a klíče svatého Petra. Od doby papeže Benedikta XVI. je tiára nahrazena papežskou mitrou.\n\nJako první použil osobní znak papež Inocenc IV.\n\n"}
{"id": "886433", "url": "https://cs.wikipedia.org/wiki?curid=886433", "title": "Abacost", "text": "Abacost\n\nAbacost (z francouzského „á bas le costume“ - „pryč s oblekem“) byl druh slavnostního oděvu, který zavedl konžský diktátor Mobutu Sese Seko. Tento samovládce vyhlásil počátkem 70. let program „autentismu“, tedy návratu k tradiční africké kultuře. V jeho rámci označil tradiční evropský mužský oblek se sakem a kravatou za symbol kolonialismu a zakázal jeho nošení. Nahradila ho úzká blůza vojenského střihu s vysokým límcem, inspirovaná oblečením, jaké nosil Mao Ce-tung. Abacost, jakkoli byl v tropických podmínkách nepohodlný, museli při oficiálních příležitostech nosit všichni hodnostáři až do pádu Mobutova režimu v roce 1997.\n\n\n"}
{"id": "886435", "url": "https://cs.wikipedia.org/wiki?curid=886435", "title": "Bolek a Lolek", "text": "Bolek a Lolek\n\nBolek a Lolek je polský animovaný televizní seriál, poprvé vysílaný v roce 1963. Vznikl ve Studiu kreslených filmů v Bílsku-Bělé, bylo natočeno více sérií. V Československu byl vysílán zejména v rámci \"Večerníčku\".\n\nHlavními postavami jsou dva bratři, Bolek (Boleslav) a Lolek (Karol), kteří zažívají uvěřitelná i neuvěřitelná dobrodružství. Původní nápad Bolka a Lolka náleží Wladyslawu Nehrebeckému, kterého k sérii uličnických příhod inspirovali jeho dva synové. Jména postav vycházela ze stejnojmenného filmu z roku 1936.\n\nPrvní seriál Bolka a Lolka, v originále Bolek i Lolek, obsahuje 13 epizod po 10 minutách z let 1963–1964\n\nDruhý seriál Bolka a Lolka, v originále Bolek i Lolek na wakacjach, obsahuje 13 epizod po 10 minutách z let 1965–1966. Pořadí dílů podle ČSFD\n\nTřetí seriál Bolka a Lolka, dříve uváděný pod názvem Bolek a Lolek vyjíždějí do světa, v originále Bolek i Lolek wyruszają w świat, obsahuje 18 epizod po 9 minutách z let 1968–1970\n\nČtvrtý seriál Bolka a Lolka, v originále Bajki Bolka i Lolka, obsahuje 13 epizod po 9 minutách z let 1970–1971. Pořadí podle ČSFD, názvy podle ČSFD, v závorce alternativní názvy z uvedení v České televizi a na DVD\n\nPátý seriál Bolka a Lolka, v originále Przygody Bolka i Lolka, obsahuje 63 epizod po 10 minutách z let 1972–1980\n\nČeská televize uvedla 58 dílů seriálu \"Pohádky Bolka a Lolka\" a \"Příhody Bolka a Lolka\" pod společným názvem Bolek a Lolek. Nepodařilo se dohledat, kterým dílům přísluší názvy Šikulové, Pochybný přítel a Zloděj\n\nŠestý seriál Bolka a Lolka, v originále Bolek i Lolek na Dzikim Zachodzie, obsahuje 7 epizod po 10 minutách z let 1971–1972. Zajímavostí je, že v roce 1986 byly tyto epizody spojeny do celovečerního filmu – bylo dotočeno několik animovaných scén a přidán dabing herců\n\nSedmý seriál Bolka a Lolka, dříve uváděný pod názvem Hry Bolka a Lolka, v originále Zabawy Bolka i Lolka, obsahuje 7 epizod po 10 minutách z let 1975–1976\n\nOsmý seriál Bolka a Lolka, v originále Wielka podróż Bolka i Lolka, obsahuje 15 epizod po 10 minutách z let 1978–1979. V Česku známé pouze ve stejnojmenném filmovém sestřihu\n\nDevátý seriál Bolka a Lolka, v originále Bolek i Lolek wśród górników, obsahuje 7 epizod po 9 minutách z roku 1980\n\nDesátý seriál Bolka a Lolka, v originále Olimpiada Bolka i Lolka, obsahuje 13 epizod po 10 minutách z let 1983–1984. Pořadí podle ČSFD\n\nJedenáctý seriál Bolka a Lolka, v originále Bolek i Lolek w Europie, obsahuje 5 epizod po 10 minutách z let 1983–1986\n\n\n\n\n"}
{"id": "886439", "url": "https://cs.wikipedia.org/wiki?curid=886439", "title": "Kulturní dům Eden", "text": "Kulturní dům Eden\n\nKulturní dům Eden se nachází v Praze 10-Vršovicích v oblasti někdejšího zábavního parku Eden, mezi sídlištěm Vlasta a nákupním centrem Eden. Byl postaven v roce 1980, uzavřen byl kvůli rychlému chátrání okolo roku 2000. Nyní je budova ve špatném technickém stavu, který neumožňuje jeho provoz.\n\nV roce 1980 rozhodl obvodní národní výbor Praha 10, že společně s 11 připojenými obcemi vybuduje vlastní kulturní dům. Projekt byl svěřen architektům Haně Peškové a Daliboru Peškovi. Jde o železobetonový skelet se zavěšeným pláštěm z kovových a skleněných panelů, částečně obložený kamenem, dřevěnými podhledy, plochou střechou.\n\nPo dokončení měl dům tři provozy - víceúčelový sál (600 míst v řadách, 550 při stolovém uspořádání), kino (291 pevných sedadel) a restauraci (105 míst). Před sálem byl foyer sloužící jako prostor pro přestávky nebo drobné výstavy. Výměra podlahové plochy je 4 960 m².\n\nBudova je ve vlastnictví městské části Praha 10. Od roku 2000 do června 2006 byla v pronájmu Blažeje Láncoše, se kterým vedl úřad několik let soudní spor kvůli neplacení nájemného. Je ve špatném technickém stavu a její budoucnost není jasná. V roce 2007 se uvažovalo o uzavření koncesní smlouvy s budoucím provozovatelem domu, která by zaručila rekonstrukci za více jak 400 milionů korun a zajištění dlouhodobé udržitelnosti projektu. V roce 2010 existoval plán na pronájem kulturního domu fotbalovým fanouškům SK Slavia Praha a Bohemians Praha 1905. Ani jeden z těchto nápadů nebyl realizován.\n\n\n\n"}
{"id": "886440", "url": "https://cs.wikipedia.org/wiki?curid=886440", "title": "O loupežnickém synku Cipískovi", "text": "O loupežnickém synku Cipískovi\n\nO loupežnickém synku Cipískovi je československý animovaný televizní seriál z roku 1972 vysílaný v rámci \"Večerníčku\". Autorem předlohy byl spisovatel Václav Čtvrtek, scénář rozpracovaly Anna Jurásková a Alena Povejšilová. Výtvarnou stránku dodal Radek Pilař pod režií Ladislava Čapka. Za kamerou stály Zdena Hajdová, Eva Kargerová a Jaroslava Zimová. Pohádky namluvil Karel Höger. Bylo natočeno celkem 13 dílů po 7 minutách.\n\nTento seriál vznikl vedle hlavní a známější 39dílné série O loupežníku Rumcajsovi.\n\n\n\n"}
{"id": "886442", "url": "https://cs.wikipedia.org/wiki?curid=886442", "title": "Kostel svatého Bartoloměje (Medlov)", "text": "Kostel svatého Bartoloměje (Medlov)\n\nKostel svatého Bartoloměje je římskokatolický chrám v městysu Medlov v okrese Brno-venkov. Je chráněn jako kulturní památka České republiky. Je farním kostelem medlovské farnosti.\n\nMedlovský kostel je poprvé zmiňován k roku 1238, jedná se o falešnou listinu ze druhé poloviny 13. století. Současný chrám pochází ze druhé poloviny 14. století, kdy byla postavena gotická loď a zvnějšku polygonálně zakončené kněžiště. K ním byla zřejmě na přelomu 15. a 16. století přistavěna věž, v roce 1749 byl celý kostel po požáru zbarokizován. Poslední větší úpravy nastaly v roce 1852, kdy byla vybudována hudební kruchta a dvě vnější schodiště (na věž a na kruchtu).\n\nKolem kostela se do roku 1831 nacházel hřbitov.\n"}
{"id": "886445", "url": "https://cs.wikipedia.org/wiki?curid=886445", "title": "Kostel Nejsvětější Trojice (Bratčice)", "text": "Kostel Nejsvětější Trojice (Bratčice)\n\nKostel Nejsvětější Trojice je římskokatolický chrám v obci Bratčice v okrese Brno-venkov. Je chráněn jako kulturní památka České republiky.\n\nBratčický kostel byl postaven v letech 1777–1780, k roku 1873 je uváděno jeho rozšíření. Jedná se o jednolodní chrám s zvnějšku pětiboce ukončeným kněžištěm, v interiéru je presbytář zakončen půlkruhově. K severní straně kněžiště byla přistavěna sakristie, v jihozápadním průčelí lodi se nachází hranolová věž.\n\nJe farním kostelem bratčické farnosti.\n"}
{"id": "886458", "url": "https://cs.wikipedia.org/wiki?curid=886458", "title": "Novovolynsk", "text": "Novovolynsk\n\nNovovolynsk (, ) je město ve Volyňské oblasti na Ukrajině. Žije zde obyvatel.\n\nNovovolynsk vznikl v padesátých letech dvacátého století jako město pro horníky ze vznikajících černouhelných dolů.\n\n"}
{"id": "886460", "url": "https://cs.wikipedia.org/wiki?curid=886460", "title": "Alexej Jurjevič German", "text": "Alexej Jurjevič German\n\nAlexej Jurjevič German ( , 20. července 1938 v Petrohradě – 21. února 2013 tamtéž) byl ruský filmař, režisér, scenárista a herec.\n\nNarodil se v Petrohradě 20. července 1938. Jeho otcem byl spisovatel Jurij Pavlovič German a Taťjana Alexandrovna Rittěnbergová. Alexej German studoval u režiséra Kozinceva, pak pracoval u divadla, nejdříve ve Smolenském činoherním divadle a potom v petrohradském divadle G. A. Tovstonogova.\n\nOd roku 1985, na počátku perestrojky, byl tajemníkem svazu filmařů SSSR.\n\nJako režisér vytvořil například filmy \"Můj přítel Ivan Lapšin\" a \"Dvadcať dněj bez vojny\". Byl také autorem trezorového filmu \"Prověrka osudem\".\n"}
{"id": "886461", "url": "https://cs.wikipedia.org/wiki?curid=886461", "title": "Benedikt Littwerig", "text": "Benedikt Littwerig\n\nBenedikt Simon Littwerig (1655 – 1726) byl v letech 1691–1726 v pořadí 34. opatem cisterciáckého kláštera v Oseku u Duchcova.\n\nChebský rodák Simon Littwerig vstoupil do cisterciáckého kláštera v Oseku u Duchcova, kde přijal řeholní jméno Benedikt. Studoval v cisterciácké koleji \"Bernardinum\" v Praze. Po vysvěcení na kněze působil jako probošt kláštera sester cisterciaček na Starém Brně; jejich konvent byl za josefinských reforem zrušen, a po roce 1783 se na Starém Brně usadili augustiniáni). V roce 1685 se Littwerig vrátil do pražského \"Bernardina\", kde byl ustanoven jako superior (místní představený) a do roku 1690 přednášel filozofii. Kolej byla roku 1693 přímo podřízena klášteru.\n\n9. září září 1691 se v kapitulní síni Oseku za předsednictví plasského opata Trojera konala opatská volba, v níž si konvent zvolil Benedikta Littweriga opatem. Období vlády opata Littweriga bylo zlatým věkem rozkvětu Oseka. Opat byl roku 1699 vyslancem české řádové provincie u generální kapituly v Citeaux, dále byl visitátorem ženských klášterů magdalenitek v Mostě a roku 1694 řešil neshody v konventu cisterciaček v polském Przemętu. V letech 1699 – 1725 zastával funkci generálního vikáře českých cisterciáckých klášterů a vizitátora, dále roku 1725 od císaře Karla VI. obdržel povolení k rozšíření pražského Bernardina, a měl mnohé další povinnosti mimo Osek.\n\nDo Oseka povolal architekta a stavitele Ottavia Broggia, založil barokní komplex kostela s klášterem, letní refektář, klášterní nemocnici s kaplí, lékárnu, pivovar se sladovnou, sýpku s hospodářskými objekty a vstupní branou. Staré budovy dal renovovat. Roku 1725 zřídil dodnes zachovalý barokní sál klášterní knihovny, kterou vybavil mnoha spisy, zejména z teologie, přírodních věd a historie (většinu fondů ovšem zničili Prusové roku 1759). V městečku Osek roku 1697 založil první průmyslovou manufakturu punčochářskou a zakoupil 9 tkalcovských stavů pro tkalcovskou továrnu na jemné sukno, kterou otevřel roku 1707. Dal tak práci více než stovce lidí z okolí, a zlepšil jejich životní podmínky. Pečoval rovněž o poutní místo v Mariánských Radčicích, v němž dal postavit barokní kostel obklopený ambity a faru; výstavba byla dokončena až za Littwerigova nástupce Jeronýma Besneckera). Tato fara byla původně plánována jako proboštství, tedy jakási filiálka oseckého kláštera.\n\nOpat Littwerig zemřel v Oseku 25. dubna 1726.\n\n\n\n"}
{"id": "886467", "url": "https://cs.wikipedia.org/wiki?curid=886467", "title": "Čmelák skalní", "text": "Čmelák skalní\n\nČmelák skalní (\"Bombus lapidarius\" L.) je hojný druh čmeláka. V České republice patří mezi chráněné druhy.\n\nPatří do druhové skupiny \"pollen storres\", tzn. že dělnice ukládají pyl a med do zvláštních voskových nádob. Z uskladněných zásob později dělnice krmí larvy podobně, jak to vidíme u včel.\n\nMatka je velká 20 – 23 mm, tělo má černé a konec zadečku ohnivě červený. Stejně jsou zbarveny i dělnice. Samec má navíc žluté čelo a předohruď. V přírodě se nejvíce objevuje v době květu hluchavek. Hnízdí v početných koloniích o několika stech jedincích nejčastěji pod zemí, ale obsadí i vhodný nadzemní úkryt.\n\n"}
{"id": "886475", "url": "https://cs.wikipedia.org/wiki?curid=886475", "title": "Třída Ikazuči (1899)", "text": "Třída Ikazuči (1899)\n\nTřída \"Ikazuči\" (: \"Ikazuči-gata\") sestávala ze šesti torpédoborců, postavených v letech 1897 až 1900 ve Spojeném království pro japonské císařské námořnictvo. Jednalo se o první torpédoborce objednané pro císařské námořnictvo. Po zařazení do služby v letech 1899 a 1900 se zapojily do potlačení povstání boxerů, přičemž byla v roce 1900 jedna jednotka ztracena při ztroskotání, a zbývajících pět torpédoborců se zúčastnilo rusko-japonské války. Od srpna 1912 byly překlasifikovány na torpédoborce 3. třídy ( \"santó kučikukan\"). Dvě další jednotky byly ztraceny při kolizi a explozi a zbývající tři byly vyřazeny.\n\nVšechny jednotky byly pojmenované po přírodních jevech.\n\nPočátkem roku 1896 (tedy po vyhrané první čínsko-japonské válce a následně prohrané Intervenci Tří) schválil \"Teikoku-gikai\" ( ~ císařský sněm) Jamamotův desetiletý plán rozvoje loďstva, který byl později znám jako plán rozvoje loďstva 6-6 ( \"Roku-roku kantai keikaku\"). Ten požadoval (mimo jiné) stavbu 23 torpédoborců do roku 1905.\nŠest jednotek budoucí třídy \"Ikazuči\" bylo objednáno v loděnici Yarrow v Poplaru, která již měla zkušenosti se stavbou ničitelů torpédových člunů () pro Royal Navy i zahraniční odběratele. První čtyři jednotky (\"Akebono\", \"Ikazuči\", \"Inazuma\" a \"Sazanami\") byly financovány z prostředků rozpočtového roku 1896 a poslední dvě jednotky (\"Nidži\" a \"Oboro\") z rozpočtu na rok 1897.\n\nBudoucí torpédoborce v té době představovaly novou kategorii plavidel a v císařském námořnictvu prodělala jejich klasifikace mnohem složitější vývoj, než v případě Royal Navy. Nejprve byly nazývány jako \"suiraitei kučikutei\" () – doslova „čluny () pro zahánění/ničení () torpédových člunů ()“ – což bylo následně zkráceno na \"suirai kučikutei\" (). K dalšímu zkrácení došlo v roce 1898, vynecháním primárního cíle nových člunů-ničitelů, na \"kučikutei\" (). Ještě před spuštěním první jednotky na vodu byly \"kučikutei\" podle \"Gunkan ojobi suiraitei ruibecu tókjú hjódžun\" ( ~ Standardy pro klasifikaci tříd válečných lodí a torpédovek) z 21. března 1898 zařazeny do nadkategorie \"suiraitei\" ( ~ torpédovky, zde ale nadkategorie nadřazená kategoriím \"suiraitei\" a \"kučikutei\"), která stála vedle nadkategorie \"gunkan\" ( ~ válečná loď) – to znamená, že \"kučikutei\" nebyly považovány za válečné lodě ve smyslu kategorie \"gunkan\".\n\nTeprve 22. června 1900 (tedy až po zařazení všech šesti jednotek do služby) byly \"kučikutai\" překlasifikovány na \"kučikukan\" ( ~ torpédoborec; doslova „loď pro ničení/zahánění“) a zařazeny (do konce rusko-japonské války) do kategorie \"gunkan\". Podle další reorganizace z 28. srpna 1912 byly torpédoborce třídy \"Ikazuči\" překlasifikovány na torpédoborce 3. třídy.. Před definitivním vyřazením byly v roce 1921 ještě přežívající \"Akebono\" a \"Oboro\" překlasifikovány na minolovky 2. třídy ( \"nitó sókaitei\").\n\n\"Ikazuči\" (stejně jako několik následujících tříd japonských „torpédoborců“) vycházely z tzv. „30uzlových“ () ničitelů torpédových člunů Royal Navy. Trup byl zhotoven z měkké oceli Siemens-Martin s obšívkou o tloušťce 4 až 5 milimetrů a příčnými přepážkami rozdělen do jedenácti úseků. V nich se (od přídě) nacházely: přední kolizní prostor, kotevní mechanismus, velitelská věž, kuchyně, kotelny, strojovna, důstojnické kajuty se salónkem, sklad potravin a mechanismus kormidla. Záď nesla nevyvážené kormidlo.\n\nPřední paluba byla klenutá a snižovala se směrem k přídi. Na klenutou přední palubu navazoval malý můstek o jedné úrovni, na jehož vrcholku se nacházela nekrytá plošina. Za můstkem stál signální stěžeň a za ním se v přibližně jedné třetině délky táhla nástavba se čtyřmi komíny a vyústěním větrání kotelen (vyústění větrání přední kotelny se nacházelo v mezeře mezi prvním a druhým komínem, zatímco větrání zadní kotelny se nacházelo v mezeře mezi třetím a čtvrtým komínem). Po stranách této nástavby se nacházely celkem čtyři záchranné čluny a zadní dvojice 57mm kanónů. V zadní části se nástavba snižovala a stála na ní vyvýšená platforma se světlometem.\n\nČtyři vodotrubné kotle \"Yarrow\", umístěné za sebou po dvou ve dvou kotelnách, vyvíjely nasycenou páru pro dva vertikální čtyřválcové parní stroje s trojnásobnou expanzí. Ty dosahovaly celkového výkonu 6000 koní (4413,0 kW) a krátkodobě maximálně i 7000 koní (5148,5 kW). Císařské námořnictvo požadovalo, aby nové torpédoborce byly schopné udržet rychlost 31 uzlů (57,4 km/h) po dobu tří hodin. Poslední dokončená jednotka \"Nidži\" dosáhla při zkouškách 12. prosince 1899 rychlosti 31,15 uzlů (57,690 km/h).\n\nVýzbroj nových torpédoborců (jak bylo tehdy obvyklé) byla založena na rychlopalných kanónech a torpédech. Po dokončení se hlavňová výzbroj skládala z jednoho 76,2mm kanónu (u Royal Navy označovaného jako 12-liberní, či třípalcový) s délkou hlavně 40 ráží a pěti 57mm kanónů Hotchkiss (u Royal Navy označovaných jako 6-liberní) s hlavní délky 40 ráží. Od přídě k zádi byly kanóny rozmístěny následovně: Jeden 57mm Hotchkiss na vyvýšené platformě na přední palubě před můstkem, dva 57mm kanóny na hlavní palubě po stranách můstku a zbývající dvojice sedmapadesátek diagonálně na hlavní palubě – kanón na pravoboku se nacházel za úrovní druhého komína a kanón na levoboku přibližně na úrovni čtvrtého komína. 76,2mm kanón se nacházel na zádi za torpédomety. Těsně před, či během rusko-japonské války (1904-1905) byl přední 57mm kanón na platformě před můstkem nahrazen za druhý 76,2mm kanón.\n\nTorpédovou výzbroj představovaly dva 450mm otočné jednohlavňové torpédomety typu HO (tzn. Whitehead & Armstrong) umístěné na hlavní palubě na zádi, mezi platformou světlometu a 76,2mm kanónem. Z nich bylo možno vypouštět torpéda typu 30., 32., 38., 42. a 44. roku (až na poslední typ se jednalo o torpéda poháněná stlačeným vzduchem; typ 44. roku byl poháněn směsí petroleje, vzduchu a vody).\n\n\n"}
{"id": "886476", "url": "https://cs.wikipedia.org/wiki?curid=886476", "title": "Hamerský Špičák", "text": "Hamerský Špičák\n\nHamerský Špičák (též \"Ostrý\", dříve , 452 m n. m.) je vrch v okrese Česká Lípa Libereckého kraje. Leží asi 1,5 km jjv. od obce Hamr na Jezeře, na stejnojmenném katastrálním území. Je součástí chráněného území, byl kdysi opevněn a využit při těžbě. Zdejší území bylo desítky let součástí vojenského výcvikového prostoru Ralsko.\n\nJe to výrazný kuželovitý suk hřbetově protažený ve směru SV–JZ, podmíněný polzenitovou žílou ve středo až svrchnoturonských křemenných a jílovitých pískovcích (na kontaktu železitých), vytvářejících na sv. a jz. svazích kulisovité skalní útvary (\"Děvínská věž\" a \"Děvínská palice\") až zdi. Při vrcholu je bučina s bohatším podrostem, na hranách pískovců jsou zachovány reliktní bory, místy roste jeřáb muk, jalovec obecný, tolita lékařská. Při úpatí jsou smrkové porosty s břízou, modřínem a jeřábem. Ve vrcholové části je krátký vulkanitový hřbítek, obklopený příkopy a valy zaniklého hradiště. V sv. a jz. části hřbetnice jsou četné trychtýřovité prohlubně po těžbě železné rudy v 18. století.\n\nGeomorfologicky vrch náleží do celku Ralská pahorkatina, podcelku Zákupská pahorkatina, okrsku Kotelská vrchovina, podokrsku Děvínská pahorkatina a Jelenovršské části.\n\nHamerský Špičák je součástí přírodní památky Děvín a Ostrý, zahrnující i přiléhající vrchy na společné vulkanické žíle: cca 400 m sv. ležící Děvín (435 m n. m.) se zříceninou hradu a cca 500 m jz. ležící Schachtstein (372 m n. m.). Navíc cca 600 m jv. se nachází pískovcová stolová hora Široký kámen (430 m n. m.).\n\nHistorický vývoj a vlastnické vztahy jsou shodné se sousedním kopcem a hradem Děvín. V roce 1934 (ale i dalších letech) byl proveden archeologický průzkum kopce, který potvrdil písemné zprávy ze starších pramenů o existenci opevnění z 14–15. století, předpolí hradu Děvín. Na vrcholu stálo podsklepené stavení 4x4 metry, zaniklé při požáru.\n\nNejbližší turistická stezka vede na Děvín, je červeně vyznačená a vede od severozápadu z obce Hamr na Jezeře. Původní přístupová cesta na Špičák zanikla při těžbě limonitu.\n\nV září 2013 převzal do své správy starou štolu Schachtstein \"Hornicko-historický spolek pod Ralskem\" se záměrem ji obnovit a zpřístupnit za určitých podmínek veřejnosti.\n\n"}
{"id": "886487", "url": "https://cs.wikipedia.org/wiki?curid=886487", "title": "Libor Soldán", "text": "Libor Soldán\n\nLibor Soldán (* 30. března 1964 Moravská Třebová) je český fotbalový trenér a bývalý profesionální hráč.\n\nZačínal v Kunčině, dále hrál za Slovan Moravská Třebová. Po vojně ve VTJ Kroměříž hrál za ZVL Považská Bystrica, Sigmu Olomouc, Zbrojovku Brno a Slováckou Slavii Uherské Hradiště. V československé a české lize nastoupil ve 182 utkáních a dal 22 gólů (Československá fotbalová liga: 91/13, 1. česká fotbalová liga: 91/9). Začínal jako útočník, později se stal typickým liberem a vůdcem obrany, specialistou na přímé kopy a dobrým technikem těžícím ze zkušenosti a univerzálnosti. Kariéru končil ve Spartaku Hluk a Babicích na Uherskohradišťsku.\n\nV sezoně 2016/17 vedl mužstvo SK Boršice v Přeboru Zlínského kraje jako hrající trenér. Na hřiště se dostával jako střídající hráč a v 17 startech si během 265 odehraných minut připsal 3 branky.\n\n"}
{"id": "886498", "url": "https://cs.wikipedia.org/wiki?curid=886498", "title": "Zlaté maliny za rok 2012", "text": "Zlaté maliny za rok 2012\n\nZlaté maliny za rok 2012 byly udělovány 23. února 2013 v Magicopolis v Santa Monice v Kalifornii. Nominace byly vyhlášeny dne 8. ledna 2013. Nominované filmy, které byly pokládány za nejhorší remaky nebo pokračování, vybrala veřejnost prostřednictvím stránek Rotten Tomatoes. Nejoceňovanějším filmem roku se nakonec stal snímek \"\".\n\n\n"}
{"id": "886500", "url": "https://cs.wikipedia.org/wiki?curid=886500", "title": "Římskokatolická farnost Žežice", "text": "Římskokatolická farnost Žežice\n\nŘímskokatolická farnost Žežice (lat. \"Seesicium\") je územní společenství římských katolíků ve Žežicích a okolí. Organizačně spadá do ústeckého vikariátu, který je jedním z deseti vikariátů litoměřické diecéze.\nDo farnosti náleží území těchto obcí:\n\nVe farnosti se nacházejí také další drobné sakrální stavby a pamětihodnosti.\n\nJiž před rokem 1384 byla ve farní lokalitě plebánie. Od roku 1669 zde byly vedeny matriky.\n\n\"Začátek působnosti jmenovaného v duchovní správě farnosti od:\"\nZ důvodu efektivity duchovní správy byl vytvořen \"farní obvod\" (kolatura) farnosti Ústí nad Labem, jehož součástí je i farnost Žežice, která je tak spravována \"excurrendo\".\n\n\n"}
{"id": "886516", "url": "https://cs.wikipedia.org/wiki?curid=886516", "title": "Zlaté maliny za rok 1999", "text": "Zlaté maliny za rok 1999\n\nZlaté maliny za rok 1999 byly udělovány 25. března 2000 v hotelu Sheraton v Santa Monice v Kalifornii k uctění nejhorších filmů roku.\n\nVyhlášeno bylo vedle klasických kategorií také několik speciálních kategorií u příležitosti příchodu roku 2000. Jednalo kategorie Nejhorší film desetiletí, Nejhorší nová hvězda desetiletí, Nejhorší herec století a Nejhorší herečka století.\n\nRobert Conrad, který hrál hlavní roli Jamese T. Westa v televizním seriálu \"The Wild Wild West\", se zúčastnil ceremonie a přijal tři ceny za filmovou verzi \"Wild Wild West\", včetně ceny za nejhoršího filmu, aby tak vyjádřil svou nejspokojenost s filmovou adaptací.\n\n"}
{"id": "886520", "url": "https://cs.wikipedia.org/wiki?curid=886520", "title": "Vinička", "text": "Vinička\n\nVinička () je vrch v Borečské části Českého středohoří mezi vesnicemi Kocourov a Březno. V severozápadní části plochého návrší nechal svobodný pán Karel Daudlebský ze Šterneku v roce 1827 na ploše přibližně dvou hektarů vysadit jedlé kaštany (\"Castanea sativa\").\n\n"}
{"id": "886526", "url": "https://cs.wikipedia.org/wiki?curid=886526", "title": "Birgus", "text": "Birgus\n\nSlovo Birgus může označovat:\n\n\n"}
{"id": "886527", "url": "https://cs.wikipedia.org/wiki?curid=886527", "title": "HMS Erin", "text": "HMS Erin\n\nHMS Erin byla britská bitevní loď z období první světové války. Její stavbu si objednalo Osmanské námořnictvo, po vypuknutí války však loď převzalo britské královské námořnictvo. To ji za války bojově nasadilo. Roku 1919 byla vyřazena a roku 1922 prodána k sešrotování.\n\nStavbu bitevní lodě \"Reshadieh\" si u britské loděnice Vickers v Barrow-in-Furness objednalo osmanské námořnictvo. Kýl lodě byl založen 1. srpna 1911 a na vodu byl trup spuštěn 3. září 1913. Po vypuknutí první světové války loď zrekvírovalo britské námořnictvo a 22. srpna 1914 ji zařadilo do operační služby jako \"Erin\".\n\nVýzbroj tvořilo deset 343mm kanónů Mk V umístěných ve dvoudělových věžích. Sekundární výzbroj představovalo šestnáct 152mm kanónů BL Mk XVI. Lehkou výzbroj tvořily dva 76mm kanóny QF MkI HA a šest 57mm kanónů Hotchkiss. Loď rovněž nesla čtyři 533mm torpédomety. Pohonný systém tvořily čtyři turbíny Parsons a 15 kotlů Babcock & Wilcox. Lodní šrouby byly čtyři. Nejvyšší rychlost dosahovala 21 uzlů.\n\n\"Erin\" byl v srpnu 1914 zařazen do stavu 4. eskadry bitevních lodí, operující v rámci Velkého loďstva. O měsíc později byla loď převedena k 2. eskadře bitevních lodí. V roce 1916 loď bojovala v bitvě u Jutska. V bitvě neutrpěla žádné poškození či ztráty na životech. Roku 1919 byla převedena do rezervy a roku 1922 byla prodána k sešrotování.\n"}
{"id": "886530", "url": "https://cs.wikipedia.org/wiki?curid=886530", "title": "Marie Alžběta Habsburská", "text": "Marie Alžběta Habsburská\n\nMarie Alžběta Habsburská (: \"Maria Elisabeth von Österreich\") (13. prosince 1680, Linec – 26. srpna 1741, zámek Mariemont v Belgii). Byla rakouská arcivévodkyně, princezna česká, uherská a chorvatská. Místodržící Nizozemí v letech 1725 – 1741.\n\nByla jednou ze čtyř dcer Leopolda I., která se dožila dospělosti. Její matkou byla císařova třetí manželka, princezna Eleonora Magdalena, dcera Filipa Viléma Falcko-Neuburského a Alžběty Amálie Hessensko-Darmstadské.\nByla velmi inteligentní a velmi ráda se učila. Domluvila se francouzsky, německy, italsky a latinsky. Zajímala se o dějiny habsburského rodu a dobře se orientovala v evropské politice. Žila na dvoře svého otce Leopolda I. a po jeho smrti na dvorech svých bratrů, Josefa I. a Karla VI.\n\nRoku 1725 se stala místodržící v Rakouském Nizozemí, kterou byla až do své smrti. Nejvyšším hofmistrem, který měl za úkol sledovat dění v Nizozemí a plnit příkazy vídeňského dvora, se stal nejprve italský hrabě Julius Visconti v letech (1725–1732) a poté český hrabě Bedřich August Harrach (1732–1744).\nOsobně řídila církevní politiku a reformovala řadu opatství. Jejím zpovědníkem byl jezuita Stefan Amiodt. Ve druhé polovině vlády nechala zrušit mnoho úřadů a u několika prováděla jejich reorganizaci. Pomáhala chudým a věnovala se různým dobročinnostem. Byla milovnicí hudby.\n\nZemřela v roce 1741. Nejprve byla pohřbena v katedrále sv. Guduly v Bruselu a roku 1749 byly její ostatky převezeny do Vídně a uloženy v hrobce Habsburků v klášteře kapucínů.\n"}
{"id": "886531", "url": "https://cs.wikipedia.org/wiki?curid=886531", "title": "MSC", "text": "MSC\n\nMSC je zkratka s více významy:\n\n"}
{"id": "886532", "url": "https://cs.wikipedia.org/wiki?curid=886532", "title": "Chlapec z ulice", "text": "Chlapec z ulice\n\nChlapec z ulice je studiové album Miroslava Žbirky, které v roce 1986 vydalo hudební vydavatelství Opus. Žánrově se řadí k pop rocku.\nSestává z jedenácti písní.\n\n"}
{"id": "886533", "url": "https://cs.wikipedia.org/wiki?curid=886533", "title": "Harri Larva", "text": "Harri Larva\n\nHarri Edvin Larva (9. září 1906 Turku – 15. listopadu 1980 Turku) byl finský atlet, běžec na střední tratě, olympijský vítěz v běhu na 1500 metrů z roku 1928.\n\nNejvětšího úspěchu dosáhl v roce 1928, kdy vytvořil své nejlepší výkony v bězích od 400 metrů do jedné míle. Na olympiádě v Amsterdamu zvítězil v běhu na 1500 metrů v novém olympijském rekordu 3:53,2.\n\nStartoval také na následující olympiádě v Los Angeles, kde doběhl ve finále běhu na 1500 metrů na desátém místě.\n\n"}
{"id": "886536", "url": "https://cs.wikipedia.org/wiki?curid=886536", "title": "Ľubomír Urgela", "text": "Ľubomír Urgela\n\nĽubomír Urgela (* 29. ledna 1990, Žiar nad Hronom, Československo) je slovenský fotbalový útočník, v současnosti působící v klubu FC ViOn Zlaté Moravce - Vráble.\n\nSvou fotbalovou kariéru začal v MFK Dubnica. Mezi jeho další kluby patří: FC Rimavská Sobota, PFK Piešťany a TJ Spartak Myjava. Pak odešel do Česká do MFK Karviná, odkud hostoval v FC Baník Ostrava, pak opět vrátil na Slovensko do klubu FC ViOn Zlaté Moravce - Vráble.\n\n"}
{"id": "886537", "url": "https://cs.wikipedia.org/wiki?curid=886537", "title": "Plutonismus", "text": "Plutonismus\n\nPlutonismus je označení pro magmatické pochody vedoucí ke vzniku plutonů a plutonických hornin. Je také názvem starého učení vysvětlující vývoj zemské kůry účinky vnitrozemského ohně (správně vysvětlilo vznik vyvřelin). Jeho protikladem byla teorie neptunismu, podle níž veškeré horniny vznikly z vodních roztoků.\n\nPlutonismus (nebo také vulkanismus) je stará teorie, která předpokládala, že horniny tvořící povrch Země vznikly podpovrchovou magmatickou činností s pokračujícím postupným procesem zvětrávání a odnosu erodovaných hornin, které byly následně uloženy na mořském dně, přetvořeny teplem a tlakem do vrstev sedimentárních hornin a znovu vyzvednuty. Přišel s tvrzením, že čedič utuhl z roztaveného magmatu. Název se odvozuje od římského boha podsvětí Plutona (nebo také od římského boha ohně, sopek a kovářství Vulkána).\n\nMyšlenka plutonismu byla poprvé zmíněna před rokem 1750 opatem Antonem Moro, který studoval vulkanické ostrovy, a následně rozvinuta geologem Jamesem Huttonem jako část jeho knihy Teorie Země \"(Theory of Earth)\". Tato myšlenka popírá teorii neptunismu Abrahama Wernera, která tvrdila, že Země byla původně tvořena vodou. Tento raný oceán obsahoval materiál, který usazením vytvořil převážnou část zemských hornin. Vrstvy těchto sedimentů postupně zformovaly jádro planety a kontinenty. Nejstarší a nejtvrdší vrstvy tvořila žula, novější vykazovaly vzrůstající počet fosílií. Další vrstvy byly uloženy povodněmi a jen méně pak sopečnou činností. Pojmenování teorie je odvozeno od římského boha moří Neptuna.\n\nPlutonisté zpochybňovali pohled neptunistů, kteří odmítali Huttonův uniformitarianismus. Klíčovou částí debaty bylo přesvědčení neptunistů, že čedič je sedimentární horninou, ve které byly nalezeny některé fosílie. Opačný názor zastával Huttonův přítel John Playfaire, který argumentoval tím, že tato hornina neobsahuje fosílie, protože vznikla z roztaveného magmatu a byla nalezena ve vulkanických žílách procházejících jinými horninami. \n\nSpory pokračovaly až do 30. let 19. století, kdy nakonec teorie plutonistů převládla díky práci Charlese Lyella. Sedimentární horniny, jako je vápenec, ovšem vznikají procesy popsanými neptunisty, takže moderní petrografická teorie může být někdy nesprávně vnímána jako syntéza obou přístupů. Plutonismus se sice více blížil současnému pojetí, ani on však nebyl prost některých omylů, a tak obě teorie dnes náleží spíše do historie geologické vědy.\n\nPlutonismus je také označení pro hlubinný magmatismus, tedy magmatické děje probíhající pod zemským povrchem. V tomto případě je vulkanismus slovem opačného významu.\n\n\n\n"}
{"id": "886542", "url": "https://cs.wikipedia.org/wiki?curid=886542", "title": "Michel Onfray", "text": "Michel Onfray\n\nMichel Onfray (* 1. leden 1959) je francouzský filozof, představitel ateismu, hédonismu, anarchismu, hlásící se k dílu Friedricha Nietzscheho, k epikurejství, kyrénské škole či kynikům. Jeho nejznámější prací je zřejmě \"Ateistický manifest\" (v originále \"Traité d'athéologie\") z roku 2005. Známá je rovněž jeho kritika Sigmunda Freuda v knize \"Le crépuscule d'une idole: L'affabulation freudienne\". Freuda zde označuje za „podvodníka, falokratického misogyna, homofoba, stoupence fašistického césarismu, předraženého léčitele a postmoderního čaroděje“. Často se věnuje interpretaci malířských děl. Má blízko k francouzské radikální levici, v prezidentských volbách 2002 podpořil krajně levicového kandidáta Oliviera Besancenota, roku 2007 José Bového.\n\n\n"}
{"id": "886544", "url": "https://cs.wikipedia.org/wiki?curid=886544", "title": "Havlín", "text": "Havlín\n\nHavlín může být: \n"}
{"id": "886545", "url": "https://cs.wikipedia.org/wiki?curid=886545", "title": "Erik Daniel", "text": "Erik Daniel\n\nErik Daniel (* 4. února 1992, Hodonín) je český fotbalový záložník, od června 2019 hráč slovenského klubu ŠK Slovan Bratislava. Mimo Česko působil na klubové úrovni na Slovensku. Jeho vzorem je anglický záložník Frank Lampard. Nastupuje na křídle, jeho matka je Češka a otec Slovák.\n\nSvoji fotbalovou kariéru začal na Slovensku v Iskře Holíč, kam se po angažmá v českém mužstvu FK Šardice vrátil. V srpnu 2008 zamířil na roční hostování do Spartaku Myjava a před sezonou 2009/10 se stal podruhé hráčem Šardic. Následně podepsal kontrakt s českým klubem FC Slovan Liberec. V roce 2011 se propracoval do \"áčka\", za které odehrál dva zápasy v první lize. \n\nV zimním přestupovém období ročníku 2012/13 se vrátil do Spartaku Myjava, kam zamířil na půl roku bez opce hostovat.\n\nLigovou premiéru v dresu Myjavy si odbyl v utkání 20. kola hraného 2. 3. 2013 proti týmu FK AS Trenčín. Na hrací plochu přišel v 77. minutě namísto Petera Šulka, ale prohře 0:1 na hřišti soupeře nezabránil. Na jaře 2013 nastoupil za Spartak v lize k 11 střetnutím.\n\nV létě 2014 bylo Danielovo hostování z Liberce prodlouženo o rok. Svůj první ligový gól za Myjavu zaznamenal 27. 7. 2013 v derby v souboji se Spartakem Trnava, když v 90. minutě zvyšoval na konečných 6:2. Proti stejnému soupeři se prosadil i ve 14. kole, kdy vstřelil ve 29. minutě na Štadiónu Antona Malatinského jedinou a tudíž vítěznou branku zápasu. V sezoně 2013/14 odehrál za myjavský Spartak celkem 32 ligových utkání, chyběl pouze v jednom střetnutí.\n\nPřed ročníkem 2014/15 Slovan Liberec definitivně opustil a stal se hráčem Myjavy. Svoji první ligovou branku v sezoně dal v souboji s mužstvem MŠK Žilina (prohra 1:2), skóroval ve 36. minutě. Podruhé v ročníku se střelecky prosadil v 17. kole hraném 7. listopadu 2014 proti klubu FK DAC 1904 Dunajská Streda a podílel se na vítězství Spartaku v poměru 3:1. Následně skóroval 12. 4. 2015 v souboji s Duklou Banská Bystrica, Myjava porazila tohoto soupeře doma 3:2. Svůj čtvrtý gól v sezoně zaznamenal ve 24. kole proti týmu FO ŽP ŠPORT Podbrezová (prohra 1:2), prosadil se v 69. minutě. Popáté v ročníku rozvlnil síť soupeřovy branky v souboji s mužstvem MFK Ružomberok, v páté minutě otevřel skóre zápasu. Spartak Myjava však náskok neudržel a remizoval se soupeřem 1:1. Během roku nastoupil ke všem 33 střetnutím v lize.\n\nSvoji první branku v sezoně dal 15. srpna 2015 proti Zemplínu Michalovce (výhra 2:1), když v 78. minutě zvyšoval na 2:0. Střelecky se prosadil i v následujícím šestém kole v souboji s Podbrezovou, když v 75. minutě dal na hřišti soupeře rozhodující gól na konečných 2:1. 26. 9. 2015 zaznamenal další přesný zásah, když dal v derby s klubem FK Senica jediný a zároveň rozhodující gól utkání. Počtvrté, popáté a pošesté v ročníku skóroval v odvetách s Michalovcemi v 16. a ve 27. kole, Spartak v těchto střetnutích zvítězil 2:1 a 3:0. V sezoně 2015/16 skončila Myjava na třetím místě tabulky, což bylo její historického umístění. Erik Daniel nastoupil opět ke 33 ligovým zápasům.\n\nSe Spartakem se představil v prvním předkole Evropské ligy UEFA 2016/17, kde Myjava po remíze 1:1 a prohře 2:3 vypadla s rakouským celkem FC Admira Wacker Mödling. Daniel zaznamenal v předkole jeden gól, když se trefil v odvetě. V ročníku 2016/17 odehrál za Spartak Myjava pouze jedno ligové utkání, jelikož v průběhu podzimu odešel.\n\nV červenci 2016 přestoupil do mužstva MFK Ružomberok, kde podepsal tříletý kontrakt. Setkal se zde s trenérskou dvojicí Norbert Hrnčár - Richard Höger, která ho vedla i v Myjavě.\n\nLigovou premiéru v dresu tohoto klubu absolvoval ve druhém kole hraném 23. července 2016 proti Žilině (prohra 2:3), na hrací plochu přišel v 57. minutě namísto Martina Chriena. Poprvé v sezoně se prosadil v devátém kole v souboji s ViOnem Zlaté Moravce - Vráble, trefil se v 52. minutě a podílel se na vysoké domácí výhře 6:1. Následně dvakrát skóroval 6. 5. 2017 proti Senici (výhra 2:1), trefil se v 76. a 80. minutě. Svojí čtvrté branky v ročníku docílil v souboji s Podbrezovou a zasloužil se o vítězství 1:0. Za rok nastoupil za Ružomberok v lize k 31 zápasům.\n\nS Ružomberkem postoupil přes Vojvodinu Novi Sad ze Srbska (prohra 1:2 a výhra 2:0) a norský klub SK Brann (prohra 0:1 a výhra 2:0) do třetího předkola Evropské lize UEFA 2017/18, ve kterém vypadl s anglickým týmem Everton FC po dvou prohrách 0:1. V předkolech EL zaznamenal jeden gól, prosadil se v úvodním střetnutí s Vojvodinou.\n\nPoprvé v ročníku skóroval v sedmém kole proti Michalovcům, když v 88. minutě dal branku na konečných 2:1. Svůj druhý gól v sezoně zaznamenal 14. října 2017 ve 12. kole proti ViOnu Zlaté Moravce - Vráble, utkání skončilo remízou 1:1. Střelecky se prosadil i v následujícím kole v souboji se Senicí. Utkání skončilo vysokým vítězstvím Ružomberoku na hřišti soupeře v poměru 3:0. V ročníku 2017/18 si připsal 33 ligových duelů.\n\nPoprvé v sezoně zaznamenal branku v sedmém kole hraném 1. 9. 2018, skóroval v šesté minutě střetnutí a podílel se na výhře 4:0 nad Senicí. V zimním přestupovém období ročníku 2018/19 se s vedením Ružomberoku nedohodl na prodloužení kontaktu platného do konce sezony a byl zařazen na transferovou listinu, zároveň se už nepřipravoval s prvním mužstvem. Na podzim 2018 odehrál za Ružomberok v lize 16 utkání.\n\nV lednu 2019 podepsal v den svých 27. narozenin s předstihem smlouvu na tři roky platnou od sezony 2019/20 se Slovanem Bratislava, nabídky měl rovněž i ze zahraničí.\n\nS \"belasími\" se představil v prvním předkole Ligy mistrů UEFA proti černohorskému celku FK Sutjeska Nikšić a po vypadnutím s tímto soupeřem bylo jeho mužstvo přesunuto do předkol Evropské ligy UEFA. V nich Daniel neodehrál všech šest střetnutích, ale i tak pomohl Slovanu po postupu přes kosovský klub KF Feronikeli (výhry doma 2:1 a venku 2:0), tým Dundalk FC z Irska (výhry doma 1:0 a venku 3:1) a řecké mužstvo PAOK Soluň (výhra doma 1:0 a prohra venku 2:3) k účasti ve skupinové fázi. Se Slovanem byl zařazen do základní skupiny K, kde v konfrontaci s kluby Beşiktaş JK (Turecko), SC Braga (Portugalsko) a Wolverhampton Wanderers FC (Anglie) skončil s \"belasími\" na třetím místě tabulky a do jarního play-off s nimi nepostoupil. Své první střetnutí v lize za \"belasí\" absolvoval 20. července 2019 v souboji s týmem FK Pohronie (výhra 3:1), na hrací plochu přišel v 86. minutě místo Dejana Dražiće. Poprvé v ročníku skóroval v následujícím kole proti Zemplínu Michalovce (výhra 3:0), když ve 21. minutě zvyšoval na 2:0.\n\nAktuální k 3. červenci 2019\n\n"}
{"id": "886549", "url": "https://cs.wikipedia.org/wiki?curid=886549", "title": "Halové mistrovství Evropy v atletice 2013", "text": "Halové mistrovství Evropy v atletice 2013\n\n32. Halové mistrovství Evropy v atletice se konalo ve švédském Göteborgu ve dnech 1. – 3. března 2013 v hale Scandinavium. Ve stejné hale se uskutečnil halový evropský šampionát již v roce 1974 a konalo se zde také halové ME v roce 1984. Na programu bylo dohromady 26 disciplín (13 mužských a 13 ženských), kterých se zúčastnilo 578 atletů (320 mužů a 258 žen) ze 47 států Evropy. Kvalifikace koulařů se uskutečnila již ve čtvrtek 28. února od 19:00 v prostorách tržiště, které přiléhá k hale Scandinavium.\n\nO pořadatelství rozhodla Evropská atletická asociace na konferenci na Maltě ve dnech 11. – 15. října 2007.\n\nHalovou mistryní Evropy v běhu na 60 metrů se stala bulharská sprinterka Tezdžan Naimovová. Zlatou medaili však musela kvůli dopingu vrátit a jelikož se jednalo již o její druhý dopingový případ, byla potrestána doživotním zákazem startů.\n\nŘada předních evropských atletů se rozhodla z různých důvodů halovou sezónu vynechat. Ve výškařském sektoru se nepředstavila Chorvatka Blanka Vlašičová, která prodělala v roce 2012 operaci kotníku a achillovky na odrazové noze. K závodění se měla vrátit na konci ledna roku 2013 v rodném Splitu, avšak nakonec se rozhodla návrat neuspěchat a sezónu v hale vynechat. Kvůli operaci ramene rovněž sezónu vynechala německá výškařka Ariane Friedrichová, která se měla původně v této sezóně představit v dálkařském sektoru, avšak z tohoto rozhodnutí nakonec sešlo. Chyběly rovněž medailistky z olympijských her v Londýně, Rusky Anna Čičerovová a Světlana Školinová. Mezi muži kvůli nepřesvědčivým výsledkům sezónu předčasně ukončil olympijský vítěz a halový mistr Evropy z předchozích dvou šampionátů v Turíně 2009 a Paříže 2011 Rus Ivan Uchov.\n\nV tyčkařském sektoru se mezi ženami nepředstavila Jelena Isinbajevová, která se rozhodla plně připravovat na světový šampionát v Moskvě či stříbrná medailistka z HME 2009 a HME 2011 Němka Silke Spiegelburgová, která dala přednost studiu. Titul z předchozího šampionátu v Paříži neobhajil francouzský trojskokan a držitel halového světového rekordu Teddy Tamgho. Ten si poranil na evropském šampionátu do 23 let v Ostravě kotník a kvůli tomuto zranění od 16. července 2011 nezávodil. Kvůli dlouhodobému zranění titul neobhájila rovněž německá překážkářka Carolin Nytraová. Z předních německých atletů sezónu rovněž vynechali stříbrný olympijský medailista a mistr světa ve vrhu koulí David Storl, mistr Evropy v desetiboji Pascal Behrenbruch a německé vícebojařky Lilli Schwarzkopfová (stříbro na LOH 2012) a Jennifer Oeserová (bronz na ME 2010 a MS 2011).\n\nČeskou republiku na tomto šampionátu reprezentovalo 21 atletů (11 mužů a 10 žen). Výkonnostní limity mohli čeští atleti plnit v období od 1. ledna do 20. února 2013.\n\nČeští atleti vybojovali zásluhou sprintera Pavla Masláka (běh na 400 m) jednu zlatou medaili. Bronzové medaile postupně přidali Ladislav Prášil ve vrhu koulí, Jaroslav Bába ve skoku do výšky a ženská štafeta v závodě na 4×400 metrů ve složení Denisa Rosolová, Jitka Bartoničková, Lenka Masná a Zuzana Hejnová. Na třetím místě nakonec skončilo i mužské kvarteto ve složení Daniel Němeček, Josef Prorok, Petr Lichý a Pavel Maslák. Původně třetí Polsko bylo po protestu diskvalifikováno.\n\n\"(v závorkách uvedeny počty vyslaných sportovců)\"\n\n"}
{"id": "886552", "url": "https://cs.wikipedia.org/wiki?curid=886552", "title": "Ondřej Havlín", "text": "Ondřej Havlín\n\nOndřej Havlín (* 12. července 1955) je český soudce a bývalý diplomat. Dne 11. února 2016 byl pravomocně odsouzen k výkonu trestu odnětí svobody v délce pěti let a tří měsíců za ovlivňování trestního řízení ve prospěch pachatelů za úplatek.\n\nVystudoval práva a byl jmenován soudcem v době komunistického režimu.\n\nV letech 1993 až 1998 působil jako český velvyslanec v Chorvatsku, kde čelil podezření, že protežoval ostravskou cestovní kancelář. Přesto byl v letech 1998 až 2000 českým velvyslancem v Bulharsku, odkud byl odvolán pro urážky hostitelské země a jeho představitele.\n\nPoté působil jako soudce Obvodního soudu pro Prahu 2. Jako předseda soudního senátu se podílel např. na odsouzení sochaře Pavla Opočenského, přičemž měl zneužité dívky, které v případu vypovídaly vyslýchat vulgárním způsobem. V únoru 2013 byla zveřejněna informace, že u majetkových trestných činů a případů v dopravě poškozené neinformoval o nařízení hlavního líčení, čímž je zkrátil o nárok připojit se k trestnímu řízení a domáhat se náhrady škody. Havlínovi za to hrozí kárná žaloba.\n\nV únoru 2013 byl policií obviněn, že jako soudce minimálně v 17 případech přijal úplatek. Spolu s ním byl obviněn státní zástupce František Fiala, advokát Karel Matějka, jeho koncipient Boris Štefl a další dva mimo právní prostředí. Policie prověřuje také případ exiministra Zemanovy vlády Karla Březiny (vnuk Josefa Havlína, tajemníka ÚV KSČ), kterého státní zástupce Richard Houdek vinil ze zkreslování údajů o stavu hospodaření a jmění v souvislosti s jeho působením v dozorčích radách firem, ale soud Březinu v listopadu 2011 osvobodil.\n\n30. července 2015 byl Ondřej Havlín odsouzen Okresním soudem v Kladně ke 6 a půl roku za mřížemi a udělil mu pokutu 350 000,-Kč za braní úplatku v letech 2012 a 2013; trest mu později zmírnil Krajský soud v Praze na pět let a tři měsíce. Od 8. dubna 2016 byl ve výkonu trestu na Pankráci; v červenci 2016 uspěl se stížností na lékařskou péči na Pankráci a byl převezen do věznice v Teplicích. Teplický soud nejprve 18.10.2018 zamítl jeho žádost o podmíněné propuštění po uplynutí poloviny trestu. Soudkyně Lucie Yakut řekla, že formálně splnil podmínky pro propuštění, ale soud nemohl dospět k přesvědčení o tom, že odsouzený prokázal polepšení.\nNa svobodu jej propustil Krajský soud v Ústí nad Labem až 9.9.2019.\n\nMimo to probíhá šetření kontaktů Ondřeje Havlína se státní zastupkyní Dagmar Máchovou, neb policie zaznamenala jejich schůzku z roku 2012 týkající se případu zpronevěry a úplatku 200 tisíc korun.\n\nJeho manželka JUDr. Dita Havlínová také působí v justici; pozici náměstkyně na pražském státním zastupitelství opustila v březnu 2016 při odchodu celého vedení MSZ v souvislosti se zametáním citlivých kauz. Jeho otec byl lékařem ve Vojenské nemocnici v pražských Střešovicích.\n"}
{"id": "886555", "url": "https://cs.wikipedia.org/wiki?curid=886555", "title": "Coimères", "text": "Coimères\n\nCoimères je francouzská obec v departementu Gironde v regionu Akvitánie. V roce 2009 zde žilo 856 obyvatel.\n\n"}
{"id": "886569", "url": "https://cs.wikipedia.org/wiki?curid=886569", "title": "Bernos-Beaulac", "text": "Bernos-Beaulac\n\nBernos-Beaulac je francouzská obec v departementu Gironde v regionu Akvitánie. V roce 2009 zde žilo 1 134 obyvatel.\n\n"}
{"id": "886576", "url": "https://cs.wikipedia.org/wiki?curid=886576", "title": "Anne Applebaumová", "text": "Anne Applebaumová\n\nAnne Elizabeth Applebaumová (* 25. červenec 1964, Washington, D.C.) je americká novinářka a spisovatelka židovského původu. Roku 2004 získala Pulitzerovu cenu v kategorii literatury faktu za knihu \"Gulag: A History\". Ve stejné kategorii získala roku 2012 National Book Award za knihu \"Iron Curtain: The Crushing of Eastern Europe, 1945-1956.\" Věnuje se zejména problematice sovětského Ruska a východní Evropy. Je členkou pravicově orientovaného think tanku American Enterprise Institute, měla blízko k administrativě George W. Bushe. Jejím manželem je polský politik, bývalý ministr zahraničních věcí Polska Radosław Sikorski. Spolu s manželem pobývá v Chobielinu v Kujavsko-pomořském vojvodství, kde si po roce 1989 pořídili a postupně opravili zdevastovaný klasicistní zámeček.\n\n\n"}
{"id": "886577", "url": "https://cs.wikipedia.org/wiki?curid=886577", "title": "Pereskia", "text": "Pereskia\n\nPereskia je rod kaktusů tvořící olistěné keře nebo stromy s výraznými trny. Jsou to evolučně nejstarší kaktusy. Rod \"Pereskia\" je jediný rod celé podčeledi \"Pereskioideae\"\n\nPoprvé rostlinu popsal a pojmenoval v roce 1703 Charles Plumier podle francouzského botanika Peirescia (1580 – 1637). Plumier používal binomické jméno ještě před Linnéem. Carl Linné všechny kaktusy zařadil do jediného rodu \"Cactus\", znal dva druhy pereskií jako \"Cactus pereskia\" a \"Cactus portulacifolius\". Už jeho současník Philip Miller r. 1754 vyhradil rod \"Cactus\" pro kulovité kaktusy, ustanovil rody \"Opuntia\" pro kaktusy se stonkem z článků, \"Cereus\" pro sloupovité druhy a obnovil jméno rodu \"Pereskia\" pro keřovité kaktusy s listy. Karl Schumann ustanovil samostatnou podčeleď \"Pereskioideae\". Pro některé druhy vznikl rod \"Rhodocactus\". Dnes není uznáván a \"Pereskia\" je jediný rod v podčeledi. Dalšími synonymy jsou orthografické varianty jako \"Peireskia\", \"Pereiskia\", \"Peirescia\".\n\nČeský, málo používaný název je \"listnaté kaktusy\". Podobný termín \"listové kaktusy\" označuje často pěstované \"Epiphylum\" (synonymum \"Phyllocactus\", v překladu listový kaktus), které listy nemají, ale jejich stonek je listovitě zploštěn. Název \"Pereiskopsis\" označuje rod opunciovitých rostlin s tenkým stonkem a listy s vnějším vzhledem připomínající pereskie.\n\nPereskie se dělí na dva klady, vývojově starší Klad A a pokročilejší Klad B, z jehož předků se vyvinuly všechny další kaktusy.\nPodle obvyklého výskytu se nazývá severní větev nebo severní druhy.\n\nPodle obvyklého výskytu se nazývá jižní větev.\n\nSeverní větev obývá tropické vlhčí i mírně sušší lesy nížin s přesahem do pahorků až do 1000 m n. m. Areál začíná při pacifickém pobřeží Mexika od střední části (přibližně v úrovni Cuidad de México), pokračuje dál na jihu ve středoamerických státech, na severním pobřeží Jižní Ameriky a dále ostrovy v Karibiku.\n\nPereskia lychnidiflora Obývá dlouhý pacifický pobřežní pás od středu Mexika až po Kostariku v nížinných suchých lesích, od pobřeží vystupuje až do 1000 m n. m.\n\nPereskia bleo Roste v Panamě až Kolumbii v druhotných lesích podél říčních toků až do 500 m n. m.\n\nPereskia guamacho Roste v sušších oblastech Kolumbie a Venezuely až do výše 800 m n. m. Je udávána i z Holandských Antil.\n\nDalší čtyři druhy jsou ostrovní. Zajímavé je, že se u nich vyvinula jednopohlavnost květů.\n\nPereskia aureiflora Jediný druh kladu A - severní větve, který se vyskytuje ve východní Brazílii v areálu jižních druhů. Roste endemicky na malém areálu v oblasti vegetace caatinga, ve výškách 300 až 700 m n. m.\n\nJižní větev je již lépe přizpůsobená sušším lesním formacím, kromě nížin vystupuje více do horských suchých lesních údolí. V jihovýchodní Brazílii jsou to v rostlinné formace caatinga v Minas Cerrais a Bahía až do 900 m n. m., dále oblast nížinných savan na rozmezí Severní Argentiny, Uruguaye a Paraguaye, plošina Gran Chaco a také horské suché lesy v údolích centrální Bolívie a Peru až do 2500 m n. m.\n\nV nížinných oblastech Brazílie ve vegetační formaci caatinga rostou:\n\nPereskia nemorosa Obývá suché lesy a buše nížinné oblasti na rozmezí severovýchodní Argentiny, jižní Brazílie, Paraguaye a Uruguaye.\n\nPereskia sacharosa Má široký areál výskytu, planinu Gran Chaco včetně Matto Grosso (Argentina, Brazílie, Paraguay) od 1000 m n. m. a bolivijské Andy až do výšky 2500 m n. m.\n\nPereskia diaz-romeroana Obývá suchá horská údolí střední Bolívie ve výškách 1300 až 2000 m n. m.\n\nPereskia weberiana Obývá suché lesy a křoviny v bolivijském horském údolí Río Beni ve výškách 1100 až 1900 m n. m.\n\nPereskia horrida Obývá suché lesy a křoviny v peruánském horském údolí Maraňón ve výškách 500 až 2100 m n. m.\n\nPereskia aculeata Druh je původní na rozsáhlém areálu v nížinném pásmu od jižní Brazílie až po Kolumbii, Venezuelu a ostrovy Karibiku. Zde roste v nížinách až pahorcích do výše 1000 m n. m. Zplaněle roste na jihu USA, v Mexiku, porůznu ve střední Americe, ale i v Jižní Africe, Indii i jinde v tropech, kam unikl z kultury.\n\nPereskie vytváří keře nebo stromy obvykle vysoké 2 až 6 m, vzácně až 10 m. Většina druhů vytváří křovinné i stromové formy. \"Pereskia aculeata\" je popínavá. Hlavní stonek je ztlustlý, mírně sukulentní. Nemá povrch členěn do žeber nebo mamil. Koncové větvičky jsou tenké, někdy jsou mezi jednotlivými listy střídavě „cik – cak“ lomené. Listy jsou celokrajné, vejčité až obvejčité, krátce řapíkaté, někdy přisedlé. Jsou 2 až 25 cm dlouhé. Vyrůstají z větví a někdy i kmene po jednom, vzácně po dvou. Areoly jsou umístěny na stonku v úžlabí listů. Nesou vlnu. Trny jsou obvyklé černé, někdy hnědé, přímé, odstávající, různě početné. Na mladých větévkách vznikají primární trny, jsou kratší, v malém počtu, mnohdy 1 – 2. Na starších větvích a kmeni dorůstají další sekundární trny, může jich být 10 až 80 (až 120 u \"Pereskia quisqueyana\") v areole a dosáhnout až 12 cm délky. Květy mají spirálovou stavbu typickou pro celou čeleď. Mají však široké okvětní lístky. Většinou jsou růžové až fialové, mnohdy s bílým středem, podobné květům \"růže šípkové\". Několik druhů kvete žlutě až oranžovočerveně. Početné žluté prašníky tvoří shluk ve středu květu. Květy jsou 1,5 až 8 cm široké. Vyrůstají samostatně nebo v pravých květenstvích na konci větví. Plody jsou šťavnaté bobule, kulaté, vejčité, hruškovité. Většinou jsou 2 až 5, max. 10 cm dlouhé. Zralé jsou zelené, žluté, oranžové, ale i červenavé až hnědavé. Tři druhy mají plody odlišné, velmi malé okolo 1 cm, kulaté, leskle černé. Mohou nést trny nebo drobné lístečky. Semena jsou černá, vejčitě oválná až zašpičatělá, s větším hilem pod užším koncem, velká 2 až 7 mm. Testa je kožovitá. Kořeny jsou ztlustlé až řepovité.\n\nDruhy kladu A severní větve brzy tvoří na kmeni borku a na jejich stoncích nejsou ještě vyvinuty pro kaktusy specifické průduchy. Druhy kladu B jižní větve mají již na svých stoncích vyvinuty specifické průduchy a stonky zůstávají zelené, schopné asimilace. Je to již vyšší stadium přechodu ke stonkové sukulenci. Zatímco v listech probíhá běžná fotosyntéza a Calvinův cyklus, v sukulentních stoncích je již rozvinut CAM cyklus charakteristický pro sukulenty.\n\nPereskia aureiflora, (\"ora pro nobis de mata, fachno\") Tvoří keře nebo stromky až 6 m vysoké. Květ je solitérní žlutý, 4 cm široký, plod červenozelený až hnědavý.\n\nPereskia bleo, (\"bleo, chupa, najú\") Tvoří keře nebo stromky, až 8 m vysoké. Listy jsou velké, až 20 cm dlouhé. Má červenooranžové květy v malých květenstvích a zajímavé, 5 cm velké, žlutooranžové plody, které připomínají mírně otlačenou polovinu pomeranče. Domorodci věří, že podrcené listy pročistí vodu na pití.\n\nPereskia guamacho, (\"supí, siichí, guamacho, suspiro\") Tvoří keře nebo stromky, 4 až 8 m vysoké. Žluté květy jsou 2 – 5 cm velké, po jednom až třech v květenství. Objevují se před listy na holých větvích. Plody jsou 2 cm velké, zelené a jedlé.\n\nPereskia lychnidiflora, (\"árbol de matrimonio, cruz de matrimonio, guititache\") Nejvyšší stromový druh, až 10 m vysoký. Má světle žlutooranžové, solitérní, až 6 cm velké květy. V Guatemale byly až 12 cm dlouhé trny používány jako špendlíky.\n\nPereskia marcanoi Stromový druh 4 - 6 m vysoký. Květy jsou solitérní, 2 - 5 cm velké, světle růžovofialové. Jsou nedokonale jednopohlavní a rostliny jsou funkčně dvoudomé. Plody zploštěle kulovité, zelené, holé, až 5 cm široké.\n\nPereskia portulacifolia, (\"kamélia roja\") Většinou stromovitě rostoucí druh, až 5 m vysoký. Má velmi drobné listy okolo 1, 5 cm. Světle růžové až purpurové květy jsou až 6 cm velké, solitérní. Jsou nedokonale jednopohlavní a rostliny jsou funkčně dvoudomé. Plody kožovité.\n\nPereskia quisqueyana Keřový, až 4 m vysoký druh. Může mít na kmeni až 120 asi 6 cm dlouhých trnů v jedné areole. Růžové květy jsou jednopohlavní. Plody a semena nejsou známa.\n\nPereskia zinniiflora, (\"abrojo, erizo\") Stromový, až 8m vysoký druh. 4 cm velké květy jsou růžové až purpurové a jsou jednopohlavní.\n\nPereskia aculeata, (\"kamélia blanca, jasmin de uvas, růžový kaktus, surinamský angrešt, barbadoský angrešt\") Poléhavý až plazivý druh. Stonky mohou dosáhnout až 10 m délky. Jedna forma má mladé listy na líci barvy starého zlata a zespodu karmínově červené, byla známa jako \"Pereskia godseffiana\". Je to kultivar pocházející nejspíše z Austrálie (Queensland). 'Varieta \"rubescens\" má tmavě zelené listy s fialovou spodní stranou. Květy se vyvíjí v květenstvích až o 70 květech. Jsou asi 5 cm velké, smetanově bílé, někdy s růžovým nádechem ve středu nebo růžové. Plody jsou až 2,5 cm velké, oválné, žluté až oranžové. Jsou trnité, ale trny opadávají. Jsou jedlé. Nejznámější druh.\n\nPereskia bahiensis, (\"espiňa de Sant Antonio, quiabento\") Tvoří keře nebo stromky, 1 – 6 m vysoké. Až 7 cm velké, růžovofialové, jednodenní květy tvoří malá květenství až o 12 květech.\n\nPereskia diaz-romeroana, (\"uturunku\") Hezký, malý keřový druh 0,5 - 3 m vysoký s drobnými listy a jen 1až 2 cm velkými růžovými květy. Plody jsou drobné, kulaté, leskle černé, s chomáčkem bílých chlupů na vrcholu.\n\nPereskia grandifolia, (\"guamacho morado, ora pro nobis, quibento, sabonette, růžový kaktus, lesní růže\") Tvoří až 5 m vysoké keře nebo stromy. Listy mohou být až 25 cm dlouhé. Květy se vyvíjí ve velkém počtu v hustých květenstvích o 10 až 30 květech na konci stonků. Jsou růžovofialové a mají bílý střed s množstvím žlutých prašníků. Připomínají květy \"růže šípkové\" a rostlině se říká \"lesní růže\". Varieta \"violacea\" má květ fialový. Také plody jsou zajímavé, zpočátku vypadají jako malá hranatá hruška, na hranách jsou malé lístečky. Zralé jsou až 10 cm velké, hruškovité, zelené až žluté, a rostou ve svazcích.\n\nPereskia horrida Tvoří keře nebo stromky, 2 – 6 m vysoké. Kořeny jsou ztlustlé. Koncové větvičky jsou cik cak lomené. Má červenooranžové, vzácně bílé, drobné květy a velmi drobné, 0,5 cm velké, černé plody. Poddruh \"rauhii\" má květy vždy bílé.\n\nPereskia nemorosa, (\"amapola, tuna quisca\") Tvoří keře nebo stromky 3 až 5 m vysoké. Květy jsou růžové až bílé, 7 cm velké, po 2 - 5 v květenství, plody zelenožluté.\n\nPereskia sacharosa, (\"cuguchi, gujapa\") Tvoří keře nebo stromky 5 až 7 m vysoké. Vedlejší větvičky jsou cik-cak lomené. Květy solitérní nebo až po 4, růžové, 3 -7 cm velké. Plody zelené až nažloutlé.\n\nPereskia stenantha, (\"espiňa de Sant Antonio, quiabento\") Tvoří keře nebo stromky 2 až 4 m vysoké. Drobné, 1-2 cm malé, červenorůžové květy v hustém květenství jsou polouzavřené, plod je až 7 cm velký, zelený až nažloutlý.\n\nPereskia weberiana, (\"cervetanto, uturunku\") Drobný keřový druh do 3 m výšky. Květy 1 – 2,5 cm velké, bílé nebo růžové, případně měnící barvu během vývoje. Drobný, jen 0,5 cm velký kulatý plod je leskle černý.\n\nPereskie jsou poměrně široce využívané. Bývají vysazovány uměle u lidských sídel již od historických dob, zejména \"P. aculeata\" a \"P. grandifolia \". \"P. aculeata\" poskytuje ovoce známé jako surinamský angrešt a má bohatá květenství. \"P. grandifolia\" je vysazována pro své květy připomínající květy \"růže šípkové\" a říká se ji \"lesní růže\". Další druhy jsou sázeny do trnitých živých plotů. Domorodci sbírají drobné jedlé plody dalšího druhu \"P. guamacho\". Také věří, že podrcené listy \"P. bleo\" pročistí vodu na pití. V Guatemale byly až 12 cm dlouhé trny \"P. lychnidiflora\" používány jako špendlíky.\n\n\"P. aculeata\" zplaněla v Jižní Africe, kde dělá značné škody na lesních porostech v provincii KwaZulu-Natal. Popínavá pereskie vytváří velké neproniknutelné shluky zakotvené v korunách stromů a dusí původní porost. K omezení biologickou kontrolou byl dovezen brouk \" Phenrica guerini\" a můra \" Epipagis cambogiali\", jejíž housenky minují v listech pereskií.\n\n\"P. aculeata\" a některé další byly dříve používány jako podnože pro roubování vánočních a velikonočních kaktusů, které na nich vytvářely velké, bohatě kvetoucí trsy na vysokém stonku. Dnes se již tyto kaktusové „stromečky“ neprodukují. Jako listem ozdobné rostliny byly a občas jsou pěstovány pestrolisté formy tohoto druhu.\n\n\n\n \n"}
{"id": "886595", "url": "https://cs.wikipedia.org/wiki?curid=886595", "title": "Kaya Scodelario", "text": "Kaya Scodelario\n\nKaya Scodelario Davis rozená Kaya Rose Humphreyová (* 13. března 1992 Londýn) je britská herečka. Nejvíce známa je pro svou roli Effy Stonemové v dramatu stanice E4 \"Skins.\" V roce 2014 získala jednu z hlavních rolí ve filmu \",\" za kterou získala nominaci na cenu Glamour Awards nebo Teen Choice Awards. Zahrála si i v jeho pokračováních \"\" (2015) a \"\" (2018) Mimo to si zahrála ve filmech \"Bouřlivé výšiny\" (2011), \"\" (2017), \"Kořist\" (2019) a \"Zlo s lidskou tváří\" (2019)\".\"\n\nNarodila se v Londýně 13. března 1992 brazilské matce Katie Scodelario a britskému otci Rogeru Humphreymu. Její rodiče se rozvedli v jejím dětství. Poté vyrůstala s matkou, převzala její příjmení a naučila se portugalsky. Jako dítě byla šikanovaná a chybělo ji sebevědomí.\n\nBez hereckých zkušeností byla v roce 2007 obsazena do 1. série seriálu \"Skins\" do role Effy Stonem. Na castingu k této sérii si připadala příliš mladá, ale jeden z producentů jí požádal, aby zůstala a zkusila přečíst kousek textu. V první sérii měla v seriálu pouze pár replik. Postava Effy se však v druhé sérii rozvinula, až se v roce 2009 vyvinula v jednou z ústředních postav. Zbyvající herci byli nahrazení novou generací. Tím se postava Effy stala jedinou postavou, která se objevila ve všech čtyřech sériích seriálu. Dne 18. listopadu 2009 byl poslední den, který strávila natáčením tohoto seriálu, pro 5. a 6. sérii seriálu bylo vybráno úplně nové obsazení. Za roli Effy byla dvakrát nominována v kategorii Nejlepší herečka na TV Quick Awards (v roce 2009 a 2010), ohlasy kritiků byly také pozitivní. K natáčení seriálu se nakonec vrátila. Postavě Effy byly věnovány dva díly nazvány \"Fire\" závěrečné 7. série, které budí spíše dojem filmu a vyobrazují přerod postavy Effy z teenagerky v dospělou osobu.\n\nNa filmovém festivalu Sundance Film Festival měl premiéru film \"Moon\", který získal pozitivní kritiku. Jejím druhým filmem je Shank, ve kterém hraje postavu dívky Tashy. V roce 2010 se objevila v remaku filmu \"Souboj titánů\" jako Pesheta. O rok později získala roli Catherine ve filmu \"Bouřlivé výšiny\", který měl premiéru na filmovém festivalu v Benátkách. S Dakotou Fanningovou si zahrála v roce 2012 ve filmu \"Now Is Good\".\n\nV roce 2013 podepsala smlouvu s filmovým franchisem \"\", ve kterém ztvárnila postavu Teresy. První film měl premiéru v září 2014 a nesl název \"\". Druhý díl \"\" měl premiéru v září 2015. Účinkuje také ve třetím a posledním díle . V roce 2017 si objevila v hlavní roli filmu \", kde hrála po boku Johnyho Deppa, postavu Cariny Smythové.\"\n\nV dubnu 2014 během natáčení filmu \"The King's Daughter\" se seznámila s Benjaminem Walkerem. Dne 28. prosince 2014 se zasnoubili a v prosinci 2015 byli oddáni. V červenci 2016 oznámili, že čekají prvního potomka. Syn se narodil koncem listopadu 2016.\n\n"}
{"id": "886602", "url": "https://cs.wikipedia.org/wiki?curid=886602", "title": "Tomasz Busse", "text": "Tomasz Busse\n\nTomasz Busse (* 4. října 1956 Łódź) je bývalý polský zápasník, volnostylař. V roce 1980 na olympijských hrách v Moskvě vybojoval v kategorii do 100 kg páté místo. Stříbrný z mistrovství Evropy v roce 1981, bronzový v roce 1984.\n"}
{"id": "886606", "url": "https://cs.wikipedia.org/wiki?curid=886606", "title": "Mechelenská krajka", "text": "Mechelenská krajka\n\nMechelenská krajka\n(angl.: \"Mechlin lace\", něm.: \"Mechelner Spitze\") je paličkovaná textilie zdobená květinovými ornamenty s lesklými konturami ze lněné tlustší niti nebo šňůrky. \nPůdice byla zpravidla síť se šestihrannými oky, menšími než např. u bruselské krajky a na celou krajku se používala velmi jemná (až 2 tex) dvojmo skaná příze. Základní rozdíl oproti bruselské krajce je v tom, že u mechelenské se zhotovovaly vzory a půdice současně. Vzory byly tak jemné, že připomínaly spíše výšivky. \n\nVýroba byla velmi pracná, zručná dělnice dokázala zhotovit za týden jen cca 35 cm krajky. Krajka se nosila především v létě, její přednosti vynikaly hlavně na barevném podkladě s použitím na límce a kravaty. \n\nKrajka se původně vyráběla v belgickém městě Mechelen, k největšímu rozvoji výroby došlo v první polovině 18. století. Protože výrobky byly velmi drahé, nemohlo se jejich použití příliš rozšířit a v 19. století pak ruční paličkování tohoto zboží prakticky zcela zaniklo. \n\nOd 20. let 19. století se začaly vyrábět imitace mechelenské krajky na bobinetových strojích. Jejich jednoduchá struktura z kosočverečných ok se dala zhotovit i bez žakárového ústrojí. O rozsahu pozdější výroby nebylo dosud (2018) nic publikováno.\n"}
{"id": "886615", "url": "https://cs.wikipedia.org/wiki?curid=886615", "title": "Velká Británie na Letních olympijských hrách 2000", "text": "Velká Británie na Letních olympijských hrách 2000\n\nVelkou Británii na Letních olympijských hrách v roce 2000 reprezentovalo 310 sportovců (181 mužů a 129 žen) ve 23 sportovních odvětvích.\n\n"}
{"id": "886617", "url": "https://cs.wikipedia.org/wiki?curid=886617", "title": "Vladimir Meňšov", "text": "Vladimir Meňšov\n\nVladimir Valentinovič Meňšov ( , * 17. září 1939 v Baku) je ruský herec a režisér. Aktivnější je jako herec (hrál například v \"Noční hlídce\"), nicméně světové proslulosti dosáhl zejména jako režisér filmu Moskva slzám nevěří z roku 1979, který získal řadu ocenění, mimo jiné Oskara za nejlepší cizojazyčný film.\n\nJe mimo jiné národním umělcem Ruské federace a čestným občanem Astrachaně.\n\nVladimir Meňšov se narodil 17. září 1939 v Baku v Ázerbájdžánské sovětské socialistické republice. Jeho otec byl Valentin Michajlovič Meňšov (1912–1974, povoláním nejdříve námořník, pak pracovník NKVD) a jeho byla matka Antonina Alexandrovna Meňšova (rozená Dubovskaja, 1905–1964). Má o dva roky mladší sestru Irinu.\n\nOd roku 2003 je členem politické strany Jednotné Rusko.\n\nJeho manželkou je herečka Vera Valentinovna Alentova. Jejich dcerou je herečka a moderátorka Julija Vladimirovna Menšova.\n\n"}
{"id": "886621", "url": "https://cs.wikipedia.org/wiki?curid=886621", "title": "Pavel Besta", "text": "Pavel Besta\n\nJméno a příjmení Pavel Besta má více nositelů:\n\n"}
{"id": "886623", "url": "https://cs.wikipedia.org/wiki?curid=886623", "title": "Filmová cena Britské akademie", "text": "Filmová cena Britské akademie\n\nFilmová cena Britské akademie (angl. British Academy Film Award), označovaná také jako cena BAFTA (angl. BAFTA Award) je filmová cena udělovaná každý rok Britskou akademií filmového a televizního umění. Jedná se o protějška amerického Oscara. Každoroční ceremonie se původně konala v dubnu nebo květnu, ale od roku 2002 se koná již v únoru, aby předstihla Oscary. Ocenění mohou získat filmy ze všech zemí, existují ale kategorie Nejlepší britský film, Nejlepší debut britského scenáristy, producenta a režiséra. Kromě nich jsou pouze pro britské tvůrce dostupné také kategorie Krátký film a Krátká animace. Od roku 2000 se ceremonie koná v Royal Opera House, předtím se odehrávala v kině Odeon na londýnském Leicester Square. Od roku 2017 se odehrava v Royal Albert Hall v Kensingtonu, SW7, Londyn.\n\n\n\n"}
{"id": "886631", "url": "https://cs.wikipedia.org/wiki?curid=886631", "title": "Fondation Le Corbusier", "text": "Fondation Le Corbusier\n\nFondation Le Corbusier (\"Le Corbusierova nadace\") je nadace v Paříži, která prezentuje dílo švýcarského architekta Le Corbusiera. Sídlí v 16. obvodu.\n\nNadace sídlí ve dvou vilách \"La Roche\" (na adrese Square du Docteur-Blanche 10) a \"Jeanneret-Raaf\" (Square du Docteur-Blanche 8 a Rue du Docteur-Blanche 55). Obě vily postavili v letech 1924-1925 architekti Le Corbusier a Pierre Jeanneret (1896-1967) a od roku 1996 jsou zapsány na seznamu historických památek. Veřejnosti je přístupná pouze vila \"La Roche\", která byla v letech 2008-2009 restaurována. Ve vile \"Jeanneret-Raaf\" se nacházejí kanceláře a knihovna nadace.\n\nNadace uchovává originální kresby, studie a plány Le Corbusiera a jeho spoluporacovníka Pierra Jeanneret v letech 1922-1940 a rozsáhlou archivní sbírku textových a fototografických dokumentů. Jedná se o nejrozsáhlejší soubor tohoto umělce.\n\n"}
{"id": "886634", "url": "https://cs.wikipedia.org/wiki?curid=886634", "title": "Televizní cena Britské akademie", "text": "Televizní cena Britské akademie\n\nTelevizní cena Britské akademie (angl. British Academy Television Award) je ocenění v oblasti televizní tvorby udělované Britskou akademií filmového a televizního umění. Zkráceně je nazýváno též jako cena BAFTA. Ceny se udělují každoročně od roku 1955 a jsou obdobou amerického ocenění Emmy.\n"}
{"id": "886643", "url": "https://cs.wikipedia.org/wiki?curid=886643", "title": "Seznam uměleckých spolků v Československu a Česku", "text": "Seznam uměleckých spolků v Československu a Česku\n\nSeznam uměleckých spolků v Československu a Česku uvádí historický přehled spolků umělců založených na českém a slovenském území od konce 18. století. Vznik prvního významného uměleckého spolku na českém území byl zpočátku i reakcí na sílící centralizaci moci v rakousko-uherské monarchii. Motivací zakladatelů tohoto uskupení bylo zemské, nikoli národní vlastenectví. Kromě českého mecenáše Vojtěcha Lanny a teoretiků Jahna, Hosera a Bohumíra Dlabače se o založení Společnosti vlasteneckých přátel umění zasloužili především příslušníci české šlechty. Hned na počátku své existence Společnost zřídila v Praze Akademii – pozdější Akademii výtvarných umění a jako prvního ředitele pozvala Rakušana Josefa Berglera a Obrazárnu Společnosti – základ nynější Národní galerie.\n\nVýznamné spolky z druhé poloviny 19. století sdružovaly kromě výtvarníků také literáty, hudební skladatele, teoretiky umění a architekty (například Umělecká beseda), vydávaly hudebniny a časopisy věnované výtvarnému umění a podporovaly také divadlo. Během svého působení vybudovaly pro spolkové výstavy některé galerie – Rudolfinum (SVPU), dále Besední dům s galerií a dvěma koncertními sály, kde mimo jiné působilo i Osvobozené divadlo a hudební vydavatelství (Umělecká beseda), též budovu Mánes (SVU Mánes) nebo Galerii Nová síň (JUV).\n\nV době První republiky spolky reprezentovaly uměleckou avantgardu a vydávaly vlastní časopisy (Devětsil, Tvrdošíjní, Levá fronta). Pozdější umělecká uskupení spojovala představitele určitých výtvarných směrů a jejich teoretiky, ale vzhledem k individualistické povaze samotné tvorby a překotnému vývoji moderního umění, přetrvala často jen po dobu jedné nebo několika společných výstav. V dobách nesvobodných měla umělecká sdružení povahu utajených soukromých spolků (Skupina 42, Skupina Ra, Skupina českých a slovenských surrealistů, Seskupení 12/15). Po roce 1989 vznikají umělecká sdružení nejčastěji kolem společných výtvarných projektů.\n\n\nSkupiny působily během války v ilegalitě, surrealistické skupiny i spolky založené před válkou byly zakázány po komunistickém převratu v únoru 1948. Sdružení založená po válce byla zrušena v 50. letech.\n\nVýměry ústředního národního výboru z 3. 3. 1956 byly rozpuštěny výtvarnické spolky, a to Jednota, Mánes, Aleš, Purkyně, Hollar, Kruh výtvarných umělkyň. V říjnu 1956 byl stejným způsobem rozpuštěn také Myslbek.\nV 50. letech působily pouze krajské organizace SČVU, ale po roce 1956 bylo povoleno zakládání výtvarných tvůrčích skupin. Z nich jako první měla samostatnou výstavu Skupina Máj v květnu 1957 a v listopadu téhož roku i skupina Trasa (Trasa 54).\n\nPodobně jako členové skupiny Trasa se již od roku 1954 scházeli z iniciativy Josefa Jíry někdejší absolventi AVU ve vinárně Makarská. Skupina M 54 vedla spory s oficiálním vedením Svazu a nakonec dostala povolení vystavovat až roku 1959 (jako M 57).\n\nMladí studenti AVU vystavovali v 50. letech na neoficiálních výstavách (Malmuzherciáda), později na generačních soukromých ateliérových Konfrontacích.\nSdružoval po zrušení uměleckých spolků výtvarníky jako členy řádné, kandidáty členství a výtvarníky registrované. Seznam členů k roku 1956 uvádí abART. Později, s výměnou vedení v 60. letech byl přejmenován na\nPo roce 1970 vedle něj působily samostatně Svaz českých výtvarných umělců a Svaz slovenských výtvarných umělců. V letech 1972-1990 byl Svaz československých výtvarných umělců federální organizací se sídlem v Praze a zajišťoval zejména styk se zahraničím a členství v mezinárodních organizacích.\n\nPo SČUG Hollar, který pořádal výstavy pod jménem spolku již od roku 1958, obnovily roku 1960 činnost v rámci tzv. tvůrčích skupin historické spolky SVU Mánes a Umělecká beseda a uspořádaly výstavy svých členů.\nNa počátku 60. let zažívaly nově založené generační skupiny stálou šikanu ze strany oficiálního Svazu – zásahy do výběru exponátů i zastoupení umělců, oddalování termínů nebo úplné zákazy výstav. Aby se skupiny mohly těmto nekalým praktikám bránit, založily spontánně Blok tvůrčích skupin, který neusiloval o začlenění do struktur Svazu. Demokratickou volbou byl jeho předsedou zvolen sochař a výtvarný teoretik Miloslav Chlupáč, v řadách generace respektovaný jako umělecká, intelektuální a mravní autorita.\n\nRoku 1961 osm skupin – M 57, Etapa, Experiment, Máj, MS 61, Proměna, Trasa – uspořádalo v pražské Špálově galerii společnou výstavu s názvem Realizace. Roku 1962 Blok a někteří členové SVU Mánes uspořádali výstavu s názvem Jaro 62 v pražském Mánesu a výstavu Nejmenší socha a kresba v Malé galerii Čs. spisovatele.\n\nBlok se stal účinnou opoziční silou a na sjezdu Svazu roku 1964 se mu podařilo prosadit volbu nového vedení s účastí umělců poválečné generace a přeměnit Svaz v odborovou organizaci s demokratickým řízením.\nV roce 1966 inicioval Blok Jarní výstavu v pražském Mánesu. Jarní expozice se měly stát protějškem Pražskému jaru a pařížskému Májovému salónu. Roku 1967 organizoval Blok výstavu s názvem Socha a kresba v pražském Mánesu za účasti skupin: Etapa, M 57, MS 61, Proměna, Trasa, UB 12. Činnost Bloku byla zastavena zrušením SČSVU roku 1970.\n\n\nMimo čistě výtvarné spolky působila v 60. letech dvě důležitá seskupení teoretiků, básníků a výtvarníků.\n\n\nOficiální normalizační svaz registrovaných umělců, nástupce Svazu československých výtvarných umělců (1956–1970). SČVU rozhodoval i o umělcích, kteří nebyli jeho členy a schvaloval tzv. registrace, které umožňovaly živit se ve svobodném povolání. Seznam výtvarných umělců evidovaných při Českém fondu výtvarných umění k roku 1984 uvádí abART.\n\nObčanské sdružení, založeno 1990 v Praze. Provozuje Národní registr profesionálních výtvarných umělců a designérů působících na území České republiky, který obsahuje abecední seznam umělců s uvedením místa působení, oboru výtvarné činnosti, e-mailové adresy a prezentace na internetu \n\n\n"}
{"id": "886649", "url": "https://cs.wikipedia.org/wiki?curid=886649", "title": "Medium (opera)", "text": "Medium (opera)\n\nMedium (v anglickém originále ) je dvouaktová opera (autor ji označuje jako „tragédie“) italsko-amerického skladatele Giana Carla Menottiho na vlastní libreto. Byla napsána na zakázku nadace Alice M. Ditson Fund při newyorské Columbia University, kde byla také poprvé provedena 8. května 1946 v místním Brader Matthews Theater. První profesionální inscenaci (při níž bylo \"Medium\" kombinováno s Menottiho aktovkou \"Telefon aneb Láska ve třech\") uvedla Ballet Society mimo Broadway poprvé v newyorském Heckscher Theater 18. února 1947. Broadwayská premiéra se konala ve stejném obsazení 1. května 1947 v Ethel Barrymore Theater. Představení trvá asi hodinu.\n\n\"Medium\" je Menottiho čtvrtá opera. Po prvních dvou komických operách v tradici italské buffy (\"Amélie jde na ples\" a \"Stará panna a zloděj\") a po nezdařené tragikomické aktovce \"Bůh ostrova\", kterou později zničil, jde o jeho první vážnou operu. První inspiraci k tomuto námětu získal, když se v Rakousku účastnil spiritistické seance a ohromila ho naivní i zoufalá důvěřivost klientů médií: „\"Ačkoli opera nebyla zkomponována dříve než v roce 1945, tato myšlenka [...] mne poprvé napadla roku 1936 v malém rakouském městě Sankt Wolfgang poblíž Salcburku. Sousedé mě pozvali, abych se zúčastnil seance. Pozvání jsem bez váhání přijal, ale musím přiznat, že spíše z legrace. V průběhu seance se mě však začal zmocňovat neklid. I když jsem si nebyl vědom ničeho neobvyklého, postupně jsem začal chápat, že mí hostitelé – ve své žalostné touze uvěřit – skutečně viděli a slyšeli svou zemřelou dceru Doodly (toto jméno jsem zachoval v opeře). To já, a ne oni, jsem se cítil oklamán. Tvořivá síla jejich víry a přesvědčení mne přiměla zpochybnit vlastní cynismus a žasnout nad mnohovrstevnatostí skutečnosti.\"“\n\nStylisticky se \"Medium\" řadí k americkému typu realistických oper navazujících na evropskou, zejména italskou hudební tradici, označovanému jako verismus; tuto i další Menottiho opery z přelomu 40. a 50. let 20. století charakterizuje hluboký ponor do emocionálního stavu postav a podle muzikoložky Elise K. Kirkové jsou „stejně temné a šokující dnes jako v době, kdy byly uvedeny poprvé“. Libreto je výborně vypracované a tématem duchů, o nichž si ani hlavní hrdinka, ani diváci nemohou být jisti, zda reálně existují nebo zda jsou jen plody zjitřeného podvědomí, připomíná Brittenovo \"Utahování šroubu\" ze stejné doby. Sám Menotti je popsal takto: „\"Přes tajuplné prostředí a hrůzné zakončení je \"Medium\" vlastně hra idejí. Popisuje tragédii ženy uváznuvší mezi dvěma světy, světem skutečnosti, který není schopna zcela pochopit, a nadpřirozeným světem, ve který není schopna věřit.\"“ K podobnému tématu se ve velkorysejší podobě vrátil v opeře \"Svatá z Bleecker Street\".\n\nJedná se o komorní operu napsanou pro malý orchestr, instrumentace má impresionistické rysy, klasická harmonie se stupňováním napětí a ztemňováním děje až ke konečné katastrofě nabývá na chromatismu, zpěvní linie je často parlandová a vychází z italské tradice (Giacomo Puccini). \"Medium\" bývá často považováno za Menottiho nejlepší dílo.\n\n\"Medium\" mělo po uvedení na Broadwayi velký úspěch u publika i kritiky, třikrát za sebou je navštívil Arturo Toscanini, dosáhlo 212 představení (1. května až 1. listopadu 1947) a inscenace hned následujícího roku a znovu, s podporou ministerstva zahraničí, roku 1955 hostovala v Londýně a Paříži. Poté proniklo i do divadel mimo Spojené státy (1953 Vídeň Volksoper; 1956 Curych, Düsseldorf, Buenos Aires; 1957 Rio de Janeiro; 1958 Helsinky; 1960 Řím; 1961 Londýn; 1962 Paříž; 1964 Montreal; 1966 Tel Aviv; 1969 Spoleto; 1974 Marseille, Mnichov, Lisabon; 1983 Nantes; 1989 Mnichov…). Dosud se poměrně často hraje zejména ve Spojených státech, kde databáze OPERA America registruje 6 inscenací v letech 2000–2012.\n\nOpera byla jedna z prvních vysílaných v televizi; 12. prosince 1948 byla vysílána živě v cyklu \"Studio One\" stanice CBS.\n\nZa existence Československa nastudovalo \"Medium\" Slovenské národní divadlo v Bratislavě (premiéra 11. června 1976). V českých zemích ji poprvé uvedla Komorní opera Janáčkovy akademie múzických umění v Brně na scéně Bezbariérového divadla Barka, a to v českém překladu Vladimíra Fuxe; jedná se o první a dosud jedinou Menottiho operu hranou v Česku.\n\nV opeře je dále slyšet hlas dívky (soprán) mimo scénu. Podle pokynů skladatele se může jednat o hlas představitelky paní Gobineauové, některé inscenace či nahrávky však používají hlas odlišné zpěvačky.\n\nFlétna, hoboj, klarinet, fagot, lesní roh, trubka, bicí, klavír pro 4 ruce / celesta, smyčce.\n\n\"Salon u media\"\n\nV salonu spiritistického media madame Flory si hrají její dcera Monica a Toby, němý posluhující cikánský chlapec zachráněný z „ulic Budapešti“. Monica si zpívá píseň o králi a královně (\"Where, oh where is my new golden spindle and thread?\"), zatímco Toby si přes zákaz madame Flory obléká její hedvábné šály a bižuterii. Když se madame Flora, neboli, jak ji Monica oslovuje, „Baba“, vrací domů poté, co úspěšně vymohla od chudé klientky dlužné peníze, a děti prudce kárá, že nepřipravili místnost pro nadcházející seanci.\n\nBrzy přicházejí pán a paní Gobineauovi a vdova paní Nolanová. Gobineauovi jsou pravidelnými zákazníky a přicházejí hovořit s duchem svého zemřelého dvouletého synka Mickeyho (zpěv paní Gobineauové \"It happened long ago…\"), paní Nolanová je zde poprvé. Madame Flora připraví atmosféru a v tranzu vede podvodnou seanci, při níž paní Nolanová hovoří s duchem své zemřelé šestnáctileté dcery, který ji utěšuje; ve skutečnosti je to Monica zahalená do bílé róby za průsvitnou zástěnou (árie Moniky \"Mummy, Mummy dear, you must not cry for me\"). Když Monica zanechá matoucí poselství a zmizí, paní Nolanová se za ní vrhá, Gobineauovi ji však zadrží. Poté pan a paní Gobineauovi komunikují s Mickeym, je slyšet pouze dětský smích.\n\nPoté, co se s ním rozloučí, se náhle madame Flora chytí za krk: ucítila, jak se jí dotkla něčí chladná ruka. Hosté nejsou překvapeni, protože přítomnost duchů berou za samozřejmou, ale madame Flora je vyděšená a vyhazuje je. Pak volá Monicu a vysvětluje jí, co ucítila, nakonec začne vinit Tobyho, že ví více, než se zdá. Monica Tobyho chrání a snaží se Babu uklidnit tím, že jí zpívá ukolébavku o černé labuti (\"The sun has fallen and lies in blood\"). Baba však slyší tajemný dívčí hlas volající matku stejnými slovy, jaká používá Monica při jejich falešných seancích, a prudce zaútočí na Tobyho, který jí nedokáže odpovědět, zda se jí ve tmě dotknul on. Monica se ji znovu snaží uklidnit ukolébavkou, zatímco Baba nutí Tobyho k modlitbě a recituje své Ave Maria.\n\n\"O několik dní později\"\n\nToby hraje pro Monicu loutkové divadlo, poté Monica zpívá valčík a Toby k němu tančí (Moničin valčík – \"Up in the sky some-one is playing a trombone and a guitar\"); jejich vzájemná náklonnost je zjevná a Monica zčásti žertovně, zčásti vážně sama Tobyho city vyslovuje (árie \"Monica, Monica, can't you see that my heart is bleeding for you?\"). Baba přichází domů podnapilá a nejprve laskavě a pomocí slibů – včetně svatby s Monicou, poté však výhrůžkami a násilím se snaží z Tobyho vynutit odpověď na otázku, zda to byl on, kdo se při seanci dotknul jejího hrdla (scéna Baby \"Toby, you know that I love you\").\n\nPřicházejí hosté (Gobineauovi a paní Nolanová). Madame Flora je chce poslat pryč a vrátit jim peníze, současně se je snaží přesvědčit, že celá komunikace s duchy byla jen podvod. Ale ani tehdy, když jim spolu s Monicou ukáže všechny triky a tajnosti, nejsou hosté ochotni uvěřit: možná, že ona sama trpí iluzí, že je podváděla, a ve skutečnosti to bylo všechno pravda. Dožadují se své seance (tercet \"Please let us have our seance, Madame Flora\"), ale rozlícená Baba je vykáže a přes Moničiny prosby vyhodí z domu i Tobyho.\n\nMadame Flora zamkne Monicu v její ložnici, o samotě si pak nalije další alkohol. Dostihují jí vzpomínky na její hrůznou a tajemnou minulost i na její dávné hříchy (árie Baby \"Afraid, am I afraid?\"). Když usne, Toby se potichu vrátí a chce se dostat k Monice, její dveře však jsou zamčeny. Toby hledá svou tamburínu, ale když spadne víko truhly a Baba se probudí, ukryje se Toby za závěs loutkového divadla. Vyděšená Baba popadne revolver a vyzývá neznámého přítomného, aby se ozval, jinak bude střílet. Uvidí, že se pohnula opona loutkového divadla, a střelí tím směrem několik ran. Domnívá se, že zabila ducha. Monica buší na své dveře, Baba jí otevře a dívka nalézá mrtvého chlapce a běží pro pomoc. Baba zůstává nad Tobyho tělem se stále nezodpovězenou otázkou: „Byl jsi to ty?“\n\n\n\n"}
{"id": "886656", "url": "https://cs.wikipedia.org/wiki?curid=886656", "title": "Tetragonopterus", "text": "Tetragonopterus\n\nRod Tetragonopterus patří ke skupině méně početných rodů tropických sladkovodních ryb bohaté a členité čeledi tetrovitých (\"Characidae\") jejichž domovem jsou vody tropické jižní Ameriky. Rod Tetragonopterus je aktuálně přiřazen k podčeledi Tetragonopterinae.\n\nRod byl ustanoven a pojmenován v roce 1816 francouzským přírodovědcem a zoologem, baronem Georgesem Cuvierem. Ryby rodu \"Tetragonopterus\" mají krátký vysoký trup výrazně laterálně zploštělý a dorůstají délky 4,5 až 12 cm. Zubní mezičelistní kost nese v horní čelisti vnější řadu malých jednotlivých zubů a vnitřní početnou řadu ostrých zubů. Také přední část horní čelisti je zubatá. Postranní čára začíná za hlavou na horní úrovni skřelí, pak v oblouku klesá pod středovou linii a prochází až na kořen ocasní ploutve. Typovým druhem je ietra stříbřitá (\"Tetragonopterus argenteus\").\n\nRod \"Tetragonopterus\" patří do čeledi tetrovití (Characidae) a dnes je jediným zbývajícím rodem kdysi bohaté podčeledi Tetragonopterinae.\n\nRod pochází všemi druhy téměř po celé Jižní Americe. Areál rozšíření nalezených druhů pokrývá lokality mnoha povodí a to východně od And a na sever od povodí řeky Paraná včetně povodí samotného. Dva druhy jsou široce rozšířeny, pouze jeden z nich pochází z povodí Rio Corantijn na pomezí Guayany a Surinamu. Obývá silně proudící vody.\n\nPodobně jako u ostatních tetrovitých je většina druhů ryb mírumilovných a klidných, žijících převážně v hejnech. Nádrže pro chov by měly být střední a větší s teplovou vody 22-26 °C. Ryby musí mít volný prostor pro plavání. Okraje akvária mají být dostatečně, hustěji osázené, doporučují se i rostliny plovoucí pokrývají hladinu. Stejně jako v domovském prostředí, vynikne nejlépe barevnost těchto ryb na tmavých pozadích a nad tmavším podložím v chovné nádrži. Složení vody není důležité, ale přednost dávají čiré a filtrované vodě.\n\nRyby tohoto rodu se vytírají do volného prostoru, převážně do spleti kořenů plovoucích a do shluků volně plovoucích rostlin v blízkosti vodní hladiny. Druhy rodu Tetragonopterus jsou hejnové ryby středních pásem chovných nádrží. V péči o potomstvo nevyžadují žádné mimořádné podmínky. Všežravci, přijímající i suché krmivo, přednost ale dávají potravě živé.\n\n\n\n"}
{"id": "886665", "url": "https://cs.wikipedia.org/wiki?curid=886665", "title": "Venla Niemiová", "text": "Venla Niemiová\n\nVenla Niemiová (* 10. červenec 1990, Tampere) je finská reprezentantka v orientačním běhu. Jejím největším úspěchem je zlatá medaile z middlu na Mistrovství světa juniorů v roce 2008 ve švédském Göteborgu. V současnosti běhá za finský klub Tampereen Pyrintö.\n\n"}
{"id": "886671", "url": "https://cs.wikipedia.org/wiki?curid=886671", "title": "Thomas Nagel", "text": "Thomas Nagel\n\nThomas Nagel (* 4. červenec 1937, Bělehrad) je jugoslávsko-americký filozof židovského původu, profesor na New York University. Vystudoval filozofii na Oxfordu a Harvardu, kde byl žákem Johna Rawlse. Zabývá se především filozofií mysli, politickou filozofií a etikou. V oblasti filozofie mysli je znám svou polemikou s neodarwinistickým redukcionismem (zejm. kniha \"Mind and Cosmos\"). Proti darwinistickým koncepcím hájí i náboženství, ač je sám ateistou. V oblasti politické filozofie je nejznámější jeho kniha \"The Possibility of Altruism\" z roku 1970. V oblasti etiky zastává deontologické postoje. Roku 2008 získal Cenu Rolfa Schocka za filozofii.\n\n\n"}
{"id": "886672", "url": "https://cs.wikipedia.org/wiki?curid=886672", "title": "Archeologický nález", "text": "Archeologický nález\n\nArcheologický nález je jakákoliv věc, která je dokladem o lidech a jejich životě v minulosti, včetně období 20. a 21. století. Může se jednat o předmět movitý (keramická nádoba, mince, kamenná sekerka) i nemovitý (základy konstrukcí i celé stavby). Nachází se zpravidla pod zemí, ale nemusí to tak být vždy. Některé archeologické nálezy jsou objevovány na povrchu nebo pod vodou.\n\nAčkoliv takováto definice archeologického nálezu je globální, právní úprava i zvyklosti, týkající se archeologických nálezů mohou být v různých státech odlišné. V České republice je pojem \"archeologický nález\" definován podobně zákonem č. 20/1987 Sb., o státní památkové péči, podle jehož ustanovení § 23 jde o „věc (soubor věcí), která je dokladem nebo pozůstatkem života člověka a jeho činnosti od počátku jeho vývoje do novověku a zachovala se zpravidla pod zemí“. Podle dikce tohoto zákona musí být každý archeologický nález v České republice neprodleně oznámen Archeologickému ústavu (v Praze nebo v Brně) nebo nejbližšímu muzeu a musí být ponechán bez dalších zásahů až do kontroly odborníkem. Jakákoliv stavební činnost na území s archeologickými nálezy také musí být předem oznámena některému odbornému pracovišti, přičemž stavebník je povinen umožnit archeologický výzkum. Za \"území s archeologickými nálezy\" je v současné době považováno celé území České republiky, kromě prostor již odtěžených nebo prozkoumaných. Náhodný nálezce má právo na \"nálezné\" od příslušného krajského úřadu, ale většinou jen do výše ceny materiálu.\n\n\n"}
{"id": "886679", "url": "https://cs.wikipedia.org/wiki?curid=886679", "title": "Mozkové vlny gama", "text": "Mozkové vlny gama\n\nGama mozkové vlny je modelový vzorec neuronové oscilace lidského mozku v rozmezí asi od 25 do 100 Hz),\nkdy charakteristická frekvence gama vln je 40 Hz.\n\nPodle obecně rozšířené teorie, gama mozkové vlny vstupují do tvorby unifikovaného vnímaní vědomí (problém vazeb).\nNicméně není zde jasná vědecká shoda nad touto teorií; jak vědci předpokládají:\n\nGama mozkové vlny byly zpočátku ignorovány, než byl vynalezen digitální elektroencefalograf. Analogové měření totiž nebylo schopno identifikovat oscilace s frekvencí vyšší než 25 Hz. Jeden z nejstarších záznamů byl z roku 1964, kdy snímací elektrody byly implantovány ve zrakovém kortexu u opic při vědomí.\n\nPředstava, že různé oblasti v mozku jsou stimulovány současně, se přišlo výzkumem v roce 1988 \n, kdy dva neurony se pohybují synchronně (i když nejsou přímo spojeny), zatímco jen jeden externí objekt stimuluje jejich receptivní pole. Následné experimenty mnohokrát poukázaly na tento jev v širokém rozsahu vizual cortexu (týl hlavy). Zejména, Francis Crick a Christof Koch v roce 1990 uvedli, že existuje významný vztah mezi problémem vazeb a problémem vizuálního uvědomění a výsledkem může být, že synchronní oscilace s frekvencí 40 Hz se podílejí na vizuálním vědomí, stejně tak i na vizuálních vazbách. Později se stejný tým autorů vyjádřil skepticky k myšlence, že oscilace s frekvencí 40 Hz je postačující podmínkou pro vizuální vnímání.\n\nOdborný článek Andrease K. Engela et al. v časopise \"Consciousness and Cognition\" (1999) uvádí a definuje hypotézu, že časové synchronizace neuronů jsou jako základ pro vědomí.\n\nHypotézou je, že synchronizace neuronových výbojů může sloužit pro integraci distribuovaných neuronů do mobilních sestav a že tento proces může být základem pro výběr perceptuálně a behaviorálně relevantních informací.\n\nMechanismus spočívá v tom, že gama vlny se vztahují k nervovému vědomí, prostřednictvím mechanismu vědomé pozornosti:\n\nNavrhované řešení spočívá ve vlně, která pochází z oblasti thalamu, a prožene se mozkem zepředu dozadu, 40 krát za sekundu, vykazuje různé neuronální okruhy při synchronizaci s podnětem, a tím se přináší podnět do popředí pozornosti. Pokud je thalamus poškozen, a to i jen trochu, tato vlna se zastaví, uvědomění se netvoří a pacient sklouzne do hlubokého komatu. \n\nTvrzení tedy je, že když se všechny tyto nervové shluky pohybují společně během těchto intervalů synchronizovaných podnětů, pomáhají tak vyvolávat vzpomínky a asociace z vizuálního podnětu. To přináší distribuované matice kognitivních procesů společně a vytvoří koherentní, kognitivní ucelený akt, jako je vnímání. To vedlo k teorii, že gama vlny jsou spojeny s řešením problému vazeb. \n\nGama vlny jsou pozorovány jako nervové synchronizace z vizuálních podnětů jak při vědomí, tak i při podprahovém stimulu. Tento výzkum také vrhá světlo na to, jak nervová synchronie může vysvětlovat stochastické rezonance v nervovém systému. Vlny jsou také zapojeny při REM spánku, což zahrnuje vizualizace, a také v průběhu při anestézii.\n"}
{"id": "886681", "url": "https://cs.wikipedia.org/wiki?curid=886681", "title": "Lněnka pyrenejská", "text": "Lněnka pyrenejská\n\nLněnka pyrenejská (\"Thesium pyrenaicum\") je jeden z evropských druhů drobných bylin z poloparazitického, druhově bohatého rodu lněnka.\n\nTento druh je rozšířen v jihozápadní a střední Evropě. Na západě probíhá hranice jeho výskytu Španělskem a severem Portugalska, Francií a Belgii. Dále vyrůstá v alpských zemích a na východě jeho výskyt zasahuje do Polska, Česka, Slovenska a Chorvatska\n\nJe považován za horskou rostlinu inklinující k chladnějším oblastem, v České republice roste roztroušeně v mezofytiku až oreofytiku pahorkatin severozápadních, západních a jihozápadních Čech, na Šumavě a velice sporadicky i ve středních Čechách. Jeho předchozí nálezy na severu Moravy se již nepotvrzují. Je rostlinou závislou na dostatečném slunečním svitu. Roste na travnatých svazích, pastvinách i krátkostébelných loukách a na sušších místech okolo rašelinišť a vřesovišť. Bývá součásti společenstev svazů \"Caricion fuscae\", \"Cynosurion\" a \"Violion caninae\".\n\nVytrvalá poloparazitická rostlina s mnohohlavým, tlustým, asi 5 cm dlouhým a rozvětveným oddenkem z kterého vyrůstá 10 až 20 lodyh. Ty jsou přímé, vystoupavé nebo zřídka poléhavé, dorůstají do výše 10 až 40 cm, jsou lysé, podélně rýhované. Na lodyhách rostou přisedlé, žlutozelené listy čárkovitého tvaru o délce 2 až 3 cm a šířce 0,5 až 2 mm. Jejich lysé jednožilné čepele jsou celokrajné a na vrcholu zašpičatělé.\n\nKvětenství, všestranně větvená lata, je tvořeno v horní třetině lodyhy květonosnými větvičkami 0,5 až 1 cm dlouhými, téměř vodorovně odstálými. Jsou lysé nebo jen zřídka chlupaté a nesou převážně po jednom oboupohlavném květu, jen spodní mohou ojediněle mít po dvou nebo třech. Čárkovité listeny o délkách 0,5 až 1 cm jsou jednožilné, dlouze zašpičatělé, po obvodě jemně pilovité, lysé nebo krátce chlupaté a jsou zbarveny tmavě zeleně. Listence dlouhé 3 až 5 mm jsou také čárkovité. Květy vyrůstají na krátkých stopkách nebo jsou přisedlé, mají čtyř nebo častěji pětičetné trubkovitě zvonkovité vytrvalé okvětí, uvnitř bílé a zvenčí zelené, které je asi z jedné čtvrtiny rozděleno do trojúhelníkových cípů.\n\nPlod s hnědavou nebo červenavou stopkou 1 až 1,5 mm dlouhou je tvaru elipsoidního až vejčitého a bývá dlouhý 2 až 2,5 mm. Plod je zelený nebo hnědozelený a podélně žilkovaný, je na mněm trvalé trubkovité okvětí stejně dlouhé jako plod a má cípy dovnitř svinuté. Ploidie je 2n = 16. \n\nZa posledních 20 až 30 let se výskyt lněnky pyrenejské na tradičních lokalitách podstatně snížil, z mnohých pravděpodobně zcela zmizela. Výrazně ustoupila ze západních Čech a snad zcela ze severní Moravy. Je zařazena \"Seznamem cévnatých rostlin květeny České republiky\" z roku 2012 mezi silně ohrožené druhy (C2 t). Na Slovensku, kde tento druh ještě nedávno vyrůstal na několika lokalitách v Tatrách, je ( ľanolistník pyrenejský) dokonce již nezvěstný. Podobně nezvěstný je i ( leniec łąkowy) v Polsku. \n\n\n \n"}
{"id": "886683", "url": "https://cs.wikipedia.org/wiki?curid=886683", "title": "Jarmila Machačová", "text": "Jarmila Machačová\n\nJarmila Machačová (* 9. ledna 1986, Havlíčkův Brod) je česká reprezentantka v cyklistice. Specializuje se na závody v disciplínách bodovací závod, scratch a omnium. Je mistryní světa v bodovacím závodě z roku 2013.\n\nŽije ve Světlé nad Sázavou.\n\nTrénuje ji otec Zdeněk.\n\nNa závody si vozí sadu talismanů pro štěstí.\n\nMezi světovou špičku se řadí od roku 2007, kdy několikrát stála na stupních vítězů v závodě světového poháru.\n\nV roce 2008 vyhrála svůj první závod světového poháru v americkém Los Angeles. Tento úspěch jí však místenku na olympijské hry v Pekingu téhož roku nezajistil. Česká republika neměla vyjeto dostatek míst pro LOH a přednost dostala specialistka na stíhačku Lada Kozlíková.\n\nV dalších sezónách pravidelně stála na stupních vítězů ve světovém poháru a účastnila se mistrovství světa.\n\nV roce 2011 získala svoji první velkou medaili. Na mistrovství světa v nizozemském Apeldoornu dojela na 2. místě v bodovacím závodě.\n\nKvůli vyřazení bodovacího závodu z olympijských her chyběla i v Londýně 2012. Před hrami na mistrovství světa v australském Melbourne se pokoušela kvalifikovat v disciplíně omniu, ale skončila ve třetí desítce pořadí.\n\nV roce 2013 získala zlatou medaili v bodovacím závodě na mistrovství světa v běloruském Minsku. V průběhu závodu se jí podařilo společně se dvěma soupeřkami dojet peloton o celé kolo. Závěr závodu potom přinesl velké drama, protože mexická závodnice jen těsně prohrála závěrečný sprint s ruskou závodnicí a Machačová tak o bod uhájila první pozici.\n\n\n"}
{"id": "886686", "url": "https://cs.wikipedia.org/wiki?curid=886686", "title": "Seznam slovinských fotografů", "text": "Seznam slovinských fotografů\n\nToto je abecedně řazený seznam slovinských fotografů:\n\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "886688", "url": "https://cs.wikipedia.org/wiki?curid=886688", "title": "Velká Británie na Letních olympijských hrách 1996", "text": "Velká Británie na Letních olympijských hrách 1996\n\nVelkou Británii na Letních olympijských hrách v roce 1996 reprezentovalo 300 sportovců (184 mužů a 116 žen) ve 22 sportovních odvětvích.\n\n"}
{"id": "886691", "url": "https://cs.wikipedia.org/wiki?curid=886691", "title": "Miroslav Veruk", "text": "Miroslav Veruk\n\nMiroslav Veruk (* 9. května 1945 Chotěboř, Československo) je bývalý československý atlet, běžec, který se věnoval sprinterským tratím.\n\nV roce 1966 vybojoval v tehdy západoněmeckém Dortmundu na prvním ročníku evropských halových her (předchůdce halového ME v atletice) společně s Jurajem Demečem, Ladislavem Křížem a Josefem Trousilem stříbrné medaile ve štafetovém běhu na 4×320 metrů (2 kola). V individuálním závodě na 400 metrů skončil v rozběhu. O rok později se evropské halové hry konaly v Praze na Výstavišti, ve sportovní hale (dnes Tipsport arena). V běhu na 400 metrů postoupil do finále, kde doběhnul těsně pod stupni vítězů, na 4. místě.\n\nV letech 1965 – 1966 reprezentoval ve třech mezistátních utkáních.\n\n"}
{"id": "886693", "url": "https://cs.wikipedia.org/wiki?curid=886693", "title": "Imagine Dragons", "text": "Imagine Dragons\n\nImagine Dragons je americká hudební skupina z Las Vegas založená v roce 2008. Jejími členy jsou zpěvák, klavírista, kytarista a bubeník Dan Reynolds, baskytarista Ben McKee a kytarista Wayne Sermon a také bubeník Dan Platzman. Skupina je přirovnávána k takovým kapelám jako jsou The Killers nebo Arcade Fire. Pro širokou veřejnost na celém světě se poprvé proslavili písní „Radioactive“.\n\nV roce 2008 hlavní zpěvák Dan Reynolds poznal bubeníka Andrewa Tolmana na Brigham Young University, kde oba studovali. Tolman do kapely přivedl svého kamaráda ze střední školy, Daniela Wayna Sermona, který absolvoval na Berklee College of Music. Tolman poté do skupiny angažoval svou ženu Brittany Tolman, aby zpívala doprovodné vokály a hrála na klávesy. Sermon poté přišel se svým spolužákem Benem McKeem, aby se přidal ke kapele a tím se doplnili členové kapely. Skupina se proslavila v Provu v Utahu, svém rodném městě a pak přesídlila do Las Vegas, rodného města Dana Reynoldse, kde nahrála a vydala své první tři extended play.\n\nJejich hudba je často popisována jako pozitivní a povznášející. Skupina se zdržuje od používání hrubých výrazů ve svých textech nebo na jejich koncertech. Jméno skupiny je anagram, původní slova jsou známá pouze členům kapely.\n\nSkupina vydala dvě extended play nazvané\n\n\"Imagine Dragons\" a \"Hell and Silence\" v roce 2010 a obě nahrála v Battle Born Studios. Do tohoto studia se vrátili v roce 2011. Další EP s názvem \"It's Time\" bylo vytvořené ještě před podpisem nahrávací smlouvy.\n\nV listopadu 2011 podepsali Imagine Dragons smlouvu s nahrávací společností Interscope Records. Úzce spolupracují s producentem Alexem Da Kidem, se kterým nahráli své první velké nahrávky ve Westlake Recording Studios v Západním Hollywoodu v Kalifornii. Extented play nazvané \"Continued Silence\" bylo digitálně vydáno na Den svatého Valentýna (14. února 2012) a umístilo se na 40. místě v žebříčku Billboard 200.\n\nKrátce poté byla píseň „It's Time“ vydána jako singl a umístila se v Top 5 skladbách v žebříčcích \"Billboard Alternative\" a \"Billboard Rock\" a stala se tak prvním singlem kapely, který se umístil v nejlepší patnáctce. Píseň také drží rekord za nejdelší časový úsek v nejlepší desítce v Alternative žebříčcích. Hudební videoklip byl vydán dne 17. dubna 2012 na všech stanicích MTV a skupina byla nazvaná Nejlepším umělcem týdne. Videoklip byl následně nominován i na MTV Video Music Award v kategorii nejlepší rockové video. „It's Time“ se v listopadu 2012 stala platinovým singlem.\n\nSkupina oznámila, že vstoupí do Studia X ve Palms Casino Resort, aby dokončili nahrávání svého debutového alba \"Night Visions\" v létě 2012 a album vydali dne 4. září 2012. V žebříčku Billboard 200 se album umístilo na druhém místě a za první týden se ho prodalo přes 83 000 kopií, čímž se stalo nejlépe umístěným debutovým albem od roku 2006. Album také bylo na prvním místě na Billboard Alternative Albums a Top Rock Albums a umístilo se v nejlepší desítce v hitparádách v Rakousku, Kanadě i Německu. Na začátku roku 2013 získalo \"Night Visions\" zlatou desku v Kanadě, Norsku a Švédsku. Druhý singl s názvem „Radioactive“ získal první příčku v žebříčku \"Billboard Alternative Songs\" a ve Spojených státech se stal zlatým singlem.\n\nHudební magazín \"Billboard\" uvedl skupinu jako jedny z „nejzářivějších nových hvězd roku 2012“. Server \"Amazon.com\" nazval skupinu svým „oblíbeným rockovým umělcem roku 2012“.\n\nImagine Dragons živě vystoupili s písní „It's Time“ v pořadech \"The Tonight Show with Jay Leno\" (2012), \"Jimmy Kimmel Live!\" (2012), \"Late Night with Jimmy Fallon\" (2012), \"Conan\" (2013) a \"The Late Show with David Letterman\" (2013). V televizním seriálu \"Glee\" zazněla cover verze „It's Time“ v podání zpěváka Darrena Crisse. Jejich písně byly také použity v trailerech pro celovečerní filmy \"Charlieho malá tajemství\", \"The Words\" a \"Hostitel\". Velkému úspěchu singlu „Radioactive“, také pomohl fakt, že zazněl v launch traileru hry Assassin's Creed 3 . V roce 2012 také podnikli turné k albu a navštívili Spojené státy, Kanadu a i několik států v Evropě. Turné se vyprodalo, s výjimkou dvou téměř vyprodaných koncertů.\n\nDne 27. října 2012 jejich producent Alex da Kid pomocí internetu oznámil, že Imagine Dragons vydávají nové EP „Hear Me“, spolu s vzorkem dlouhým 2:13, který byl také vydán. Dne 25. listopadu 2012 vyšlo toto extended play ve Spojeném království.\n\nV roce 2013 se Imagine Dragons vrátili do Evropy a Severní Ameriky s turné s názvem Night Visions Tour. Vstupenky na americké koncerty se rychle vyprodaly, a tak skupina oznámila dalších 13 přidaných koncertů, které se také vyprodaly. Skupina poté oznámila severoamerické turné v amfiteátrech. Skupina také potvrdila, že jí bylo nabídnuto dělat předskokana na turné skupině Muse, z časových důvodů však museli odmítnout.\n\nSkupina také vystoupila na letních hudebních festivalech jako jsou Sasquatch! Music Festival, Isle of Wight Festival, Rock am Ring and Rock im Park, Summer Sonic, Hultsfred Festival, Kanrocksas, T in the Park, Lollapalooza, Hangout Music Festival, Reading and Leeds Festivals, Summerfest, Osheaga Festival, Jay-Z's Made in America Festival, Yahoo! On the Road Festival, Bergenfest, Slotsfjell Festival, Pukkelpop, NorthSide Festival a další.\n\nDne 2. června 2014 skupina vydala píseň k filmu \"\" s názvem „Battle Cry“. Po ukončení turné Into the Night Tour skupina oznámila, že začne pracovat na druhém studiovém albu. Dne 17. září 2014 vydali ve spolupráci s Riot Games píseň „Warriors“ pro Mistrovství světa v League of Legends 2014. Dne 24. října vyšel singl s názvem „I Bet My Life“ a o tři měsíce později „Shots“, což je první singl z alba \"Smoke + Mirrors\".\n\nV roce 2017 vydali Imagine Dragons nové album \"Evolve\" a zahájili svou Evolve World Tour.\n\nDne 9. listopadu 2018 vyšlo nové album skupiny s názvem \"Origins\". Hlavními singly jsou skladby „Natural“, „Zero“ a „Machine“, které byly vydány v průběhu roku 2018 před vydáním celého alba.\n\nImagine Dragons zavítali do České republiky již čtyřikrát. Dne 24. dubna 2013 skupina poprvé v rámci turné zavítala do Prahy, kde měla koncert v klubu Sasazu. Podruhé se skupina do Prahy podívala dne 16. ledna 2016, kdy si zahrála v pražské O areně v rámci turné alba \"Smoke + Mirrors\". V červenci 2017 vystoupili Imagine Dragons na ostravském multižánrovém mezinárodním hudebním festivalu Colours of Ostrava. Web iReport označil jejich vystoupení za vrchol dne. Jejich další vystoupení proběhlo 16. dubna 2018 v Praze, a to v podruhé vyprodané O areně. Předkapelou byla zpěvačka K.Flay.\n\nV roce 2013 skupina spolu s rodinou Tylera Robinsona založila charitativní organizaci \"The Tyler Robinson Foundation\", která pomáhá lidem bojujícím s rakovinou. Webové stránky nadace jsou tylerrobinsonfoundation.com. Ve stejném roce se Imagine Dragons zúčastnili mezinárodní kampaně pro zastavení násilí, \"Do The Write Thing: National Campaign to Stop Violence\". Na začátku roku 2014 vystupovali na koncertě \"Bringing Human Rights Home\" (Přinášení lidských práv domů) od organizace Amnesty International.\n\nDan Reynolds jako zdroje inspirace citoval Arcade Fire, Muse, The Beatles, Paula Simona a Harryho Nilssona. V měřítku úspěšnosti Reynolds také zmínil, že obdivuje skupiny Foster the People a Mumford & Sons za to, že v nynějších letech přinesli alternativní popovou hudbu do nové úrovně komerčního úspěchu.\n\n\n\n\n\n\n\n\n"}
{"id": "886700", "url": "https://cs.wikipedia.org/wiki?curid=886700", "title": "Paul Hansen", "text": "Paul Hansen\n\nPaul Hansen (* 25. dubna 1964 Göteborg) je švédský novinářský fotograf pracující pro noviny \"Dagens Nyheter\". V roce 2013 získal ocenění World Press Photo za snímek mužů nesoucích těla dvou palestinských dětí zabitých při leteckém útoku.\n\n\n\n\n\n\n\n"}
{"id": "886711", "url": "https://cs.wikipedia.org/wiki?curid=886711", "title": "Josef Bieberle", "text": "Josef Bieberle\n\nJosef Bieberle (19. ledna 1929 Loštice – 12. ledna 2018) byl český historik. Ve svých pracích se zabýval politickými dějinami, dělnickým hnutím a národnostními poměry na Olomoucku. V letech 1964–1966 zastával funkci děkana Filozofické fakulty Univerzity Palackého v Olomouci. \n\nV roce 1948 začal studovat dějepis a češtinu na Filozofické fakultě Univerzity Palackého, studia ukončil v roce 1952. Do roku 1959 působil na Katedře marxismu-leninismu, poté přešel na Katedru historie. V letech 1962–1964 byl děkanem Filozofické fakulty. Kvůli svému zapojení do reformního procesu Pražského jara byl v roce 1970 propuštěn z fakulty a měl zakázáno publikovat. Působil poté v Krajském vlastivědném muzeu v Olomouci, kde se od roku 1978 věnoval katalogizaci sbírky grafiky. V roce 1990 byl rehabilitován, vrátil se na Univerzitu Palackého, a v roce 1992 odešel do důchodu. Historické práci se ale věnoval až do své smrti. \n\nNa konci roku 2011 podpořil svým článkem kandidaturu Miloše Zemana v přímých volbách na post prezidenta republiky.\n\nJeho manželkou byla historička Šárka Bartošová (1922–2014), dcera malíře Břetislava Bartoše.\n\n\n\n"}
{"id": "886713", "url": "https://cs.wikipedia.org/wiki?curid=886713", "title": "Sufragánní diecéze", "text": "Sufragánní diecéze\n\nSufragánní diecéze je jednou z diecézí (řidčeji arcidiecézí) katolické církve, která je řízena sufragánním biskupem a spojena s metropolitním stolcem vedeným arcibiskupem.\n\n\nV prvotní církvi (v období antiky) neměli jednotliví biskupové v jurisdikci žádné území mimo hranice města v nichž měli sídlo a byli závislí na metropolitech. Do II. vatikánského koncilu však vztah mezi sufragánním biskupem a metropolitou měl charakter kanonický závazků, zatímco po II. vatikánském koncilu o spíše o historické pouto, kterými jsou vázány různé biskupské stolce. Nicméně existují stále některé kanonické limity.\n\nKodex kanonického práva latinské církve z roku 1983 stanoví pro metropolitu (kán. 436) jeho úkoly pro sufragánní diecézi:\n\nTento kánon pak zároveň výslovně vylučuje, že by měl metropolita jiné fakulty v sufragánních diecézích než ty, které kánon stanoví.\n\nSufragánní diecéze v České církevní provincii, spojené s českým metropolitou:\n\nSufragánní diecéze v Moravské církevní provincii, spojené s moravským metropolitou:\n\n"}
{"id": "886716", "url": "https://cs.wikipedia.org/wiki?curid=886716", "title": "Adrian von Arburg", "text": "Adrian von Arburg\n\nAdrian von Arburg (* 29. prosince 1974 Wolhusen, Švýcarsko), od roku 2011 občanským jménem Adrian Portmann, je švýcarský historik, který dlouhodobě působil v Česku (např. v letech 2008–2015 jako vědecký pracovník a vyučující na Historickém ústavu Filozofické fakulty Masarykovy univerzity, v letech 2013–2014 zastával post předsedy Vědecké rady Ústavu pro studium totalitních režimů (ÚSTR). Věnuje se dějinám migrací (především vysídlení Němců z českého pohraničí a souběžnému osídlování těchto oblastí). Řídí občanské sdružení Conditio humana. V roce 2015 se vrátil do Švýcarska.\n\nAdrian von Arburg se narodil v roce 1974 v předalpské části kantonu Luzern a ještě jako student se v roce 1993 během školní výměny seznámil skrze českou studentku a její prarodiče s prostředím severozápadních Čech, s krajinou, jak sám říká, poznamenanou extenzivní těžbou uhlí a znečištěním životního prostředí, ale i poválečnou výměnou obyvatelstva. Vysídlení sudetských Němců se tak stalo jeho životním tématem. Vystudoval historii, politologii a kombinaci oborů se zaměřením na balkánské země na univerzitách v Bernu a ve Vídni (2001, Mag. phil.). Po ukončení magisterského studia absolvoval postgraduální studium na Fakultě sociálních věd Univerzity Karlovy v Praze (2004, Ph.D.), kde také obhájil disertační práci o české politice vůči zůstavším sudetským Němcům v letech 1947–1953. Devatenáct let žil v České republice, bydlel v Brně a vyučoval na Masarykově univerzitě. V roce 2011 upřednostnil občanské jméno Portmann, pocházející z druhé části rodiny.\n\nBadatelsky se věnuje tématu vysídlení Němců z českého pohraničí, proměnám českého pohraničí a ostatních území republiky, kde žil větší počet Němců, od konce války v roce 1945 až do první poloviny padesátých let. Výzkum, který se týká nejen nuceného vysídlení, ale také dalšího vnitrostátního přesídlování, probíhá v šedesáti českých archivech a podílí se na něm více než padesát lidí. \n\nOd roku 2010 vydává k tomuto tématu spolu s Tomášem Staňkem rozsáhlou edici archivních dokumentů nazvanou \"Vysídlení Němců a proměny českého pohraničí 1945–1951\". Mělo by se dohromady jednat o vydáním osmi svazků. Zatím vyšly čtyři publikace. Ačkoliv je téma vysídlení německého etnika velmi zásadní kapitolou českých i německých dějin, Tomáš Staněk a Adrian von Arburg jsou prvními historiky, kteří se rozhodli zpracovat rozsáhlé archivní fondy, které zatím (do konce 20. století) systematicky a vyčerpávajícím způsobem nikdo nezpracoval. Adrian von Arburg se zabývá také fenoménem přistěhovalectví, nacionalismem, výzkumem identit a multikulturním soužitím v moderních evropských dějinách.\n\nOd roku 2008 do roku 2015 působil jako vědecký pracovník a vyučující na Historickém ústavu Filozofické fakulty Masarykovy univerzity a v redakčních radách několika odborných časopisů (např. Soudobé dějiny, Slezský sborník). \n\nOd ledna do července 2012 byl členem přípravného výboru při zřizování občanského sdružení Conditio humana, v letech 2012–2015 jeho předsedou a od roku 2015 je předsedou Správní rady. Conditio humana se prostřednictvím vydávání knih a pořádání veřejných přednášek snaží o prohloubení znalostí a popularizaci soudobých dějin střední Evropy. Dále je členem kuratoria Akademie Mitteleuropa. \n\nV letech 2013–2014 zastával post předsedy Vědecké rady Ústavu pro studium totalitních režimů (ÚSTR). Po zkušenostech s ÚSTRV se Adrian Portmann rozhodl v roce 2015 vrátit zpátky do Švýcarska. Po návratu do Švýcarska působil od října 2015 do června 2017 ve funkci vedoucího azylového zařízení (Deputy Camp Executive) organizace „ORS Service AG”. Od června 2017 pracuje v kantonu Lucern pro státní úřad „Gesundheits- und Sozialdepartement (oddělení Asyl- und Flüchtlingswesen)”.\n\nEdice Vysídlení Němců a proměny českého pohraničí 1945–1951 (zkratka VNPČP) předkládá odborné i širší veřejnosti poprvé od konce druhé světové války rozsáhlou dokumentaci novodobých českých dějin: zpřístupňuje dokumenty, doprovodné texty a komentáře k poměrům a českoněmeckým vztahům v pohraničních oblastech českých zemí. Jak svou koncepcí tak i svým obsahem a šíří je zcela výjimečným počinem a výsledkem dlouholeté spolupráce mezinárodního týmu historiků, kteří bádali v 60 archivech České republiky. Hlavními editory jsou Adrian Portmann a Tomáš Staněk. Celkově se však v minulých letech na projektu podílelo více než čtyřicet osob.\n\nVýsledky první publikační fáze, která zahrnuje úvodní I. díl a II. díl (rozdělen do tří svazků), začaly vycházet díky soukromým prostředkům editorů, jejich rodin a přátel od prosince 2010. Vydání Edice VNPČP podpořil také Václav Havel, který pro první svazky napsal krátkou zdravici.\n\n\nDruhá publikační fáze, zahrnující čtveřici děl (díly III. až VI.), se nachází ve stavu pokročilého rozpracování a její realizace závisí na podpoře sponzorů. Jedná se o díla:\n\n\nOd roku 2011, kdy vyšel třetí svazek Edice VNPČP, začal být projekt vážně ohrožen. Projekt není dostatečně finančně podporován a práce na něm je několik let financována soukromě či formou „dobrovolné“ spolupráce editorů a dalších osob. Druhá řada svazků se nalézá podle editorů v značně rozpracovaném stavu. Od roku 2012 financuje práce na projektu občanské sdružení Conditio humana se sídlem v Brně. Po odchodu Adriana Portmanna z ČR, jednoho z hlavních editorů, je otázkou, zda bude projekt vůbec v dohledné době dokončen. \n\nDne 15. května 2013 byl jmenován do Vědecké rady Ústavu pro studium totalitních režimů a následně byl zvolen jejím předsedou. Dne 3. ledna 2014 ohlásil svoji kandidaturu na funkci ředitele ÚSTR, téhož dne oznámil svůj záměr (vzhledem ke kandidatuře na funkci šéfa ÚSTR), co nejdříve rezignovat na funkci předsedy Vědecké rady (k účinností rezignace došlo 10. ledna 2014). Jako jediný kandidát zveřejnil svoji koncepci o dalším směřování ÚSTR dnem vyhlášení kandidatury na vlastním webu. Během kandidatury kladl důraz na transparenci a vedení veřejných diskuzí s kandidáty, přičemž vyjádřil námitky proti Radou ÚSTR až dodatečné vyhlášenému utajování jmen kandidátů a změně systému hodnocení kandidátů. Zásadní pravidla konkursu Rada ÚSTR totiž vyhlásila až poté, co jejím členům již byla známa jména všech uchazečů.\n\nDne 9. dubna 2014 byl v prvním kole vyřazen z probíhající volby ředitele ÚSTR, podle jeho názoru nezákonně, protože Rada ÚSTR při volbě nepostupovala podle tehdy platného Jednacího řádu. Neprodleně poté se začal ke konkurzu kriticky vyjadřovat v médiích. V rozhovorech a vlastních příspěvcích zdůvodnil, proč podle jeho názoru výběrové řízení na funkci ředitele ÚSTR neproběhlo regulérně a spravedlivě. Dne 23. října 2014 podal ve věci výběrového řízení proti ÚSTR žalobu k Obvodnímu soudu pro Prahu 3, ten 5. srpna 2015 při prvním stání tuto žalobu zamítl.\n\nV neděli 15. března 2015 požádal redaktor časopisu Týden Ivan Motýl historika Adriana Portmanna o telefonickou konzultaci týkající se znásilňování žen příslušníky Rudé armády v roce 1945. Adrian Portmann se teprve z čísla časopisu Týden z 23. března 2015 dozvěděl, že telefonická konzultace je v článku „Osvobození se rovnalo okupaci” prezentována jako rozhovor s ním a dokonce za dva dny byl tentýž „rozhovor“ uveřejněn na internetovém portálu Týden.cz. Portmann reagoval 26. března 2015 dopisem redakci Týdne, ve kterém se ohrazoval proti zveřejněným výrokům. Časopis Týden je totiž zveřejnil bez jeho vědomí a to jako neautorizovaný text. Portmann po redakci požadoval, aby byl text okamžitě odstraněn z internetového portálu. Dne 8. dubna 2015 se Adrianu Portmannovi telefonicky ohlásil mediální představitel vydavatele Týdne, který mu krátce oznámil, že zveřejnění článku bylo zcela legitimní a že žádný z jeho požadavků nebude respektován.\n\nV roce 2011 obdržel cenu Zlaté srdce pro Evropu od Klubu česko-německého porozumění.\n\n\n\n"}
{"id": "886720", "url": "https://cs.wikipedia.org/wiki?curid=886720", "title": "Zvenyhorodka", "text": "Zvenyhorodka\n\nZvenyhorodka (, – \"Zvenigorodka\") je město v Čerkaské oblasti na Ukrajině. Leží na řece Hnylyj Tikyč ve střední části Ukrajiny. V roce 2011 v něm žilo 18 330 obyvatel.\n\nPoblíž města vede železniční trať Smila – Chrystynivka.\n\n"}
{"id": "886723", "url": "https://cs.wikipedia.org/wiki?curid=886723", "title": "Archeologické prameny", "text": "Archeologické prameny\n\nArcheologické prameny jsou všechny hmotné předměty a jejich soubory, které nesou nepsanou informaci o lidském světě v minulosti. Písemnými prameny se zabývá historie, doklady o minulosti z doby před vznikem člověka studuje paleontologie a geologie. Archeologické prameny se nachází zpravidla v zemi, mohou však být zachyceny jak na povrchu, tak například pod vodou. Získávány jsou nejčastěji archeologickým výzkumem.\n\nExistuje mnoho různých způsobů dělení archeologických pramenů, například:\n\nDále je možné archeologické prameny dělit na artefakty, ekofakty a přírodní prameny. Toto členění podrobně zpracoval Evžen Neustupný.\n\nJako artefakt se označuje předmět, který člověk zcela záměrně vytvořil. Artefakty mohou mít velmi odlišný charakter, neboť k nim patří nejen jednotlivé předměty jednoduché (nádoba) a kombinované (dřevěný šíp s kamenným hrotem), ale také předměty komplexnější, složené ze samostatných dílů (oděv, dům).\n\nEkofakt je takový předmět, který vznikl bez záměrného působení člověka jako vedlejší produkt jeho činnosti. Zároveň se však jedná o předmět, který by bez lidského působení nevznikl. Sem patří například uhlíky z vyhaslého ohniště, hospodářská zvířata a plodiny, pozměněné více či méně záměrným šlechtěním nebo vzhled krajiny, změněný vykácením lesa. Také současná podoba lidského těla, se vzpřímenou páteří a schopností bipedie je v podstatě ekofaktem. I tento druh pramenů obsahuje velmi mnoho cenných informací.\n\nPřírodní prameny jsou takové, které člověk nijak neovlivnil, ale které mohly ovlivnit jeho. Jedná se například o data historické klimatologie, geologie, hydrologie či pedologie. Přírodní prameny mohou rovněž vypovídat o životě v minulosti.\n\nRůzné archeologické prameny se dochovávají odlišně, zejména díky rozličným transformacím, kterými procházejí. Během nich se mění kvalita i kvantita archeologických pramenů. Ty proto nedávají jednoduše uchopitelný obraz o životě v minulosti, jsou naopak „mrtvé“, vytržené z původního světa a souvislostí. Množství informací, které lze pozorovat v živé kultuře (například v etnografii), je v archeologických pramenech nenávratně ztraceno a badatelé na ně usuzují pouze nepřímo.\n\nArcheologické prameny se mohou nacházet značně porušené, ve fragmentárním stavu a mnohdy i na jiném místě než na jakém byly původně používány, například když byly střepy z rozbité nádoby odneseny z domu na smetiště. Velké množství materiálu může být přemístěno i kvůli erozi.\n\nMnohé archeologické prameny téměř beze zbytku zanikají. Typickým příkladem jsou organické materiály. Zatímco kamenné nástroje nebo keramické střepy se dochovají téměř neporušené, textilie a předměty ze dřeva či kůže se při archeologických výzkumech nalézají jen vzácně. K zachování organických materiálů jsou potřeba specifické podmínky, které zabraňují rozkladu. Takovou podmínkou bývá nejčastěji zvýšená vlhkost ve studnách, odpadních jímkách nebo mokřinách. Textilie nebo dřevo také mohou být dochovány díky korozním vrstvám kovů, které je fixují (náramek na ruce zemřelého uchovává i tkaninu rukávu). Organické materiály se nalézají i díky suchým hrobkám s dobře proudícím vzduchem (peruánské mumie), mrazu (Ötzi) nebo soli (Hallstattské solné doly).\n"}
{"id": "886724", "url": "https://cs.wikipedia.org/wiki?curid=886724", "title": "Mistrovství světa v judu", "text": "Mistrovství světa v judu\n\nMistrovství světa v judu je sportovní akce s velmi dlouhou historií od roku 1956. Pořadatelem je Mezinárodní judistická federace založená v roce 1951.\n\nPředolympijská forma mistrovství světa před rokem 1964 byla v disciplíně bez rozdílu vah. V průběhu let však tato disciplína byla ve sportovním (olympijském) judu zcela vytlačena soutěžemi ve vahových kategoriích. Poslední sportovní disciplínou v judu je vysoce prestižní soutěž týmů.\n\nSportovní zápolení v judu (šiai) zaznamenalo velký rozmach v 50. letech 20. století. Kvůli nejednotnému systému udělování technických stupňů v Evropě (EJU), Asii (Kodokan) apod. se na prvních mistrovství světa bojovalo pouze v kategorii bez rozdílu technických stupňů později bez rozdílu vah.\n\nPrvní mistrovství světa se konalo v roce 1956 a se začleněním juda na olympijské hry se poprvé zavedli váhové kategorie. Nejprve čtyři a od roku 1967 do roku 1975 bylo kategorií šest. Po letních olympijských hrách v roce 1976 přibyly další dvě kategorie a tento počet osmi kategorií trvá do dnešní doby. V posledních letech je pouze snaha judisticky méně atraktivní kategorii bez rozdílu vah vyčlenit z hlavního turnaje mistrovství světa.\n\nOd roku 1956 do roku 1975 mohli startovat v jednotlivých kategoriích dva reprezentanti z jedné země. Se zvýšením počtu kategorií od roku 1977 se počet snížil na jednoho reprezentanta z dané země. Od roku 1998 došlo k velmi podstatné změně limitů váhových kategorií, se kterou se řada výborných judistů nedokázala poprat. Další podstatnou změnou byl rok 2010, kdy se opět zavedla možnost startu dvou reprezentantů z jedné země ve váhové kategorii. Pro kategorii bez rozdílu vah byl tento počet zvýšen na čtyřy reprezentanty.\n\nŽeny se původně judu věnovali v rámci sebeobrany a zdravého životního stylu. Od 70. let začali soupeřit i mezi sebou a v roce 1980 měli své první mistrovství světa. V prvních letech dominovali především západní judistky (Evropanky a Američanky). Ve východních zemích včetně Japonska byl tento proces pomalejší. V Japonsku například zpopularizovala ženské judo až v 90. letech 20. století Rjóko Taniová.\n\nV 60. letech byl za mistrovství světa považován olympijský turnaj v roce 1964, ale v té době ještě nebylo zcela zřejmé zdali bude judo v budoucnosti olympijským sportem. V dnešní době se podle všech dostupných informací se turnaj na LOH 1964 za mistrovství světa nepovažuje.\n\n"}
{"id": "886726", "url": "https://cs.wikipedia.org/wiki?curid=886726", "title": "Unaveni sluncem 2: Odpor", "text": "Unaveni sluncem 2: Odpor\n\nUnaveni sluncem 2: Odpor ( – \"Utomljonnyje solncem-2: Predstojanije\") je ruský film z roku 2010 režiséra Nikity Michalkova. Navazuje na Michalkovův úspěšný film Unaveni sluncem z roku 1994 a popisuje zážitky tří jeho hlavních hrdinů, Kotova, Miti a Nadi, v době začátku bojů na východní frontě. Film byl nejdražším v historii ruského filmařství, ale také z komerčního hlediska největším propadákem.\n\nDrobná část natáčení probíhala v Barrandovských studiích v Praze.\n\nMiťa (hraný Olegem Meňšikovem) přežil pokus o sebevraždu a vzal si za ženu Kotovovu manželku Marusju (nově ji hraje Viktorija Tolstoganova), která uvěřila, že Kotov (hraný samotným Michalkovem) je mrtvý. Její dcera Naďa (hraje ji opět Michalkovova dcera Naděžda Michalkovová) dospěla, ovšem utekla od Marusji a Miti pryč.\n\nKotov ovšem nebyl popraven, ale byl mu změněn trest a žije v Gulagu. Stalin to zjistí a pošle Miťu, aby Kotova našel a přivezl zpět do Moskvy.\n"}
{"id": "886727", "url": "https://cs.wikipedia.org/wiki?curid=886727", "title": "Dušan Tesařík", "text": "Dušan Tesařík\n\nDušan Tesařík (* 21. března 1976 Uherské Hradiště) je bývalý český fotbalový záložník a mládežnický reprezentant.\nHrál za FC Svit Zlín, FK Teplice, FC Marila Příbram a FC Baník Ostrava. V české lize nastoupil v 256 utkáních a dal 18 gólů.\n\n"}
{"id": "886732", "url": "https://cs.wikipedia.org/wiki?curid=886732", "title": "Marie Anna Bavorská (1574–1616)", "text": "Marie Anna Bavorská (1574–1616)\n\nMarie Anna Bavorská (: \" Maria Anna von Bayern \"; 8. prosince 1574, Mnichov – 8. března 1616, Štýrský Hradec) byla bavorská princezna pocházející z rodu Wittelsbachů. Sňatkem s Ferdinandem II. rakouská arcivévodkyně.\n\nByla druhou dcerou bavorského vévody Viléma V. a jeho ženy Renaty Lotrinské.\n\nRoku 1600 se stala manželkou arcivévody Ferdinanda (pozdější císař Ferdinand II.), který byl jejím bratrancem. Tento sňatek byl jedním z mnoha, které se uskutečnily mezi rakouskými Habsburky a bavorskými Wittelsbachy. Marie Anna byla velmi zbožná. Až několikrát denně navštěvovala mše. Zemřela tři roky předtím než její manžel usedl na trůn a byla pohřbena v mauzoleu ve Štýrském Hradci.\n\nManželům se během šestnáctiletého manželství narodilo sedm dětí.\n\n"}
{"id": "886733", "url": "https://cs.wikipedia.org/wiki?curid=886733", "title": "Francis Herbert Bradley", "text": "Francis Herbert Bradley\n\nFrancis Herbert Bradley (30. leden 1846 – 18. září 1924) byl britský filozof, představitel idealismu a novohegelovství. Ve svém díle kombinoval monismus s absolutním idealismem, odmítl přitom britskou utilitaristickou a empiricistickou tradici (Locke, Hume, Mill). Pragmatická stanoviska zastával jen v morální filozofii, kde odmítal pojetí individuálního já, věřil jen v já sociální. To hledá v sociální sféře oporu pro své dva ideály „dobré já“ či „špatné já“. Ideální oporou dobrého já je dle Bradleyho náboženství. Jeho nejznámější prací je kniha \"Appearance and Reality\". Za svého života byl Bradley mimořádně ceněn, po jeho smrti však vliv britského idealismu negovala nová silná vlna britské analytické filozofie (Russel, Frege, Moore).\n\n\n"}
