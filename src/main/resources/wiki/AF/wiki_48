{"id": "862154", "url": "https://cs.wikipedia.org/wiki?curid=862154", "title": "Prebiotická polévka", "text": "Prebiotická polévka\n\nPrebiotická polévka je jedna z teorií vysvětlující vznik života na Zemi, jejímž autorem především je ruský vědec Alexandr Ivanovič Oparin. Základní teze publikoval v roce 1924 v knize \"Původ života\".\n\nZákladem teorie prebiotické polévky je postupný vznik organických molekul z jednoduchých anorganických látek, přítomných na rané Zemi. Velmi podobný názor vyjádřil také Brit John Burdon Sanderson Haldane. V současnosti již takto život vznikat nemůže, protože se citelně změnily podmínky. Zejména přítomnost volného kyslíku v atmosféře brání další takové syntéze organických molekul.\n\nOparin předpokládal, že ze základních chemických prvků vznikaly reakcí s vodními parami methan, amoniak, oxid uhličitý, oxid uhelnatý, oxid siřičitý, kyanovodík a další. Tyto sloučeniny dále pod vlivem tepla, ultrafialového záření a elektrických výbojů reagovaly s vodíkem a vodní párou a vytvářely složitější organické molekuly - aminokyseliny, sacharidy, lipidy i nukleotidy. Vzniklé molekuly se díky silným dešťům dostávaly do vody. V menších kalužích se mohly díky periodickému vysychání koncentrovat a vznikala tak ona \"prebiotická polévka\". Zde spolu jednotlivé sloučeniny reagovaly a polymerovaly. Vytvářely se bílkoviny z aminokyselin a nukleové kyseliny z nukleotidů. \n\nOparin si dále všiml, že bílkoviny vytvářejí ve vodě koacerváty - kapičky, oddělené od okolí ostrým rozhraním, jakousi membránou. Mohou dokonce pohlcovat různé látky a zvětšovat tak svůj objem, až se nakonec vlastní vahou rozdělí na několik dceřiných kapiček. Tyto koacerváty byly podle Oparina zárodky prvních buněk, zvláště když pohltily mimo jiné i nukleotidy a nukleové kyseliny. Zdokonalováním a stabilizací membrány i genů se z těch úspěšnějších vyvinuly první živé organismy. \n\nV roce 1952 provedli Stanley Miller a Harold Urey experiment, kterým se snažili ověřit teorii prebiotické polévky. V aparatuře namodelovali podmínky archaické Země včetně silně redukční atmosféry a zkoumali, zda se vytvoří organické molekuly. Experiment byl úspěšný, později však byla celá teorie opuštěna. Zejména proto, že novější výzkumy ukázaly na spíše neutrální než redukční charakter rané atmosféry. Jen slabě redukční atmosféra však nestačí k vytvoření organických sloučenin podle popsané teorie. Myšlenka prebiotické polévky navíc ne zcela dobře propracovala otázku vzniku a vývoje genetického kódu.\n"}
{"id": "862166", "url": "https://cs.wikipedia.org/wiki?curid=862166", "title": "Trivago", "text": "Trivago\n\nTrivago je internetový vyhledávač se specializací na porovnávání cen ubytování (hotely, hostely, apartmány, B&B, atd.). Stránka srovnává ceny na 700 000 hotelů na více než 200 rezervačních stránek jako např. Booking.com, Expedia či Priceline. Sídlo firmy je v německém Düsseldorfu. Vyhledávač má na 51 platforem v 32 jazykových variantách, na které přistupuje měsíčně 80 milionů uživatelů.\n\nNápad založit internetový srovnávač cen specializovaný na ubytování vznikl v roce 2004. Firma samotná byla založena v roce 2005 v Düsseldorfu, hlavním městě německé spolkové země Severní Porýní-Vestfálsko. Na jejím vzniku se podíleli tři podnikatelé – Peter Vinnemeier, Malte Siewert a Rolf Schrömgens.\n\nV roce 2007 se stránka rozšířila o jazykové verze pro Španělsko, Francii a Spojené království. O další rok později přibylo Polsko a Švédsko a firma získala financování ve výši 1,14 milionu amerických dolarů od britské společnosti HOWZAT media LLP., V roce 2009 přibyly mutace pro první neevropské země, konkrétně Spojené státy americké, Čínu, Japonsko, Brazílii a Mexiko. Jazyková platforma pro Česko byla spuštěna na konci roku 2011.\n\n21. prosince 2012 koupila Expedia většinový podíl v trivago v hotovosti a akciích, v celkové hodnotě 546 miliónů dolarů.\n\nRolf Schromgens - Product, Marketing & Country Development\n\nMalte Siewert - Sales, Finance & Business Development\n\nPeter Vinnemeier - Technology\n\nTrivago porovnává ceny hotelů a zkušenosti, které s jednotlivými ubytovacími zařízeními návštěvníci mají. Vyhledávání zahrnuje geografická kritéria, např. město, region či turistické atrakce, ale také vybavení jednotlivých hotelů a penzionů (např. lázně, sportovní či kongresové vybavení, dostupnost internetu pomocí Wi-fi). Po výběru konkrétního ubytovacího zařízení je uživatel přesměrován na internetovou rezervační stránku, která pro daný hotel či penzion nabízí nejlevnější cenu.\nVyhledávač pro srovnání cen používá informace od rezervačních stránek, ale také od hotelových návštěvníků a samotných hoteliérů. Na základě všech těchto informací trivago jednotlivým ubytovacím zařízením přiřazuje hodnocení, které usnadňuje jejich porovnávání. Firma z velké části spoléhá na obsah generovaný uživateli. Z tohoto důvodu spolupracujícím členům po registraci vyplácí pravidelnou finanční odměnu, v závislosti na množství obsahu vytvořeného konkrétním členem.\n\nFirma každý měsíc uveřejňuje Index hotelových cen (tHPI - trivago Hotel Price Index), který ukazuje na vývoj cen ubytování ve vybraných destinacích.\n\nTrivago Hotel Management je zdarma vedená platforma vytvořená přímo pro vlastníky jednotlivých ubytovacích zařízeních. Ti si zde sami mohou spravovat profil. Zároveň Hotel Manager nabízí řadu tipů a doporučení jak zajistit lepší zobrazení profilu na trivagu a jak sledovat výsledky. Hoteliéři jsou zde schopni sledovat i statistiky a počet zobrazení daného ubytovacího zařízení.\n\nTrivago nabízí zázemí mezinárodní firmy, zaměstnává na 60 národností. Zaměstnanci těží z mnohých výhod, mezi které patří nijak specifikovaná pracovní doba, firemní akce a další pracovní benefity.\n\n- Travel Industry Club - Online Manager 2010 – třetí místo – Malte Siewert\n\n- START AWARD NRW 2009 – nominace v kategorii “Innovative Start-Up”\n\n- Travel Industry Club Award 2009 – nominace na “Best Practice Award”\n\n- Travolution Awards 2009 – nominace na “Best Travel Information Website\"\n\n- Red Herring 100 – vítěz 2008\n\n- Europe Innova, an initiative by the European Commission - Enterprise and Industry, named trivago GmbH as an example of helping develop the quality available in the tourism industry, as well as modernizing and supporting the local labor market.\n\n"}
{"id": "862171", "url": "https://cs.wikipedia.org/wiki?curid=862171", "title": "Ocasní rotor", "text": "Ocasní rotor\n\nOcasní rotor je jiný výraz používaný pro vyrovnávací rotor vrtulníku, nebo také vrtulku. Ten slouží k vyrovnání točivého momentu u klasické koncepce vrtulníků, tedy těch s jedním nosným rotorem. Bývá umístěný na konci ocasního nosníku (tubusu) společně se stabilizačními plochami, které pomáhají rotoru stabilizovat vrtulník v dopředném letu nebo upravují proudění vzduchu kolem něj. Díky otevřené a většinou lehké konstrukci klasické vrtulky je velmi náchylná na poškození cizími předměty (ptáky, větvemi, apod.).\n\nZvýšení bezpečnosti provozu a také snaha konstruktérů umožnit vrtulníkům létat většími rychlostmi ústí v nové řešení kompenzace točivého momentu rotoru vrtulníku.\n\nFenestron je vysokootáčkový ventilátor umístěný v prstenci, který jej chrání proti poškození. Byl vyvinut společností Sud Aviation (nyní Eurocopter, část koncernu European Aeronautic Defence and Space Company (EADS)). Mezi vrtulníky používající Fenestron patří například Guimbal Cabri G2 nebo Eurocopter EC 135.\n\nNOTAR je systém vyvíjený od 80. let minulého století společností McDonnell Douglas Helicopter System, dříve Hughes Helicopters. Jedná se o dmychadlo umístěné v kořeni ocasního tubusu, kterým je hnán vzduch do štěrbin v tubusu a otočné výstupní trysky na konci nosníku. Systém NOTAR je použit například u strojů MD Helicopters MD 500 nebo MD Helicopters MD Explorer.\n\n\n"}
{"id": "862172", "url": "https://cs.wikipedia.org/wiki?curid=862172", "title": "Brujeria", "text": "Brujeria\n\nBrujeria je mexicko-americká extrémně metalová skupina založená roku 1989 v Los Angeles. Název pochází ze španělského slova pro \"čarodějnictví\".\n\n\n\n\n\n"}
{"id": "862183", "url": "https://cs.wikipedia.org/wiki?curid=862183", "title": "Technik požární ochrany", "text": "Technik požární ochrany\n\nTechnik požární ochrany je jedním z kvalifikačních stupňů odborné způsobilosti v oblasti požární prevence (nižším je preventista požární ochrany, vyšším je odborně způsobilá osoba). Odborná způsobilost k výkonu této funkce se získává složením zkoušky před komisí ustanovenou Ministerstvem vnitra ČR (SOŠ PO a VOŠ PO Frýdek-Místek).\n\nTechnik požární ochrany je oprávněn zajišťovat plnění povinností stanovených právnickým a fyzickým podnikajícím osobám v § 5, 6, § 16 odst. 1 a § 16a. Jedná se zejména o školení PO vedoucích zaměstnanců a odborné přípravy preventistů PO a členů požárních preventivních hlídek právnických a fyzických podnikajících osob, jež provozují činnosti se zvýšeným požárním nebezpečím, o školení PO vedoucích a ostatních zaměstnanců právnických a fyzických podnikajících osob, jež provozují činnosti s vysokým požárním nebezpečím a o zajištění dalších povinností stanovených zákonem právnickým a fyzickým podnikajícím osobám - zpracování dokumentace PO, provádění kontrol dodržování předpisů o požární ochraně atd.\n\nTechnik požární ochrany je oprávněn nosit uniformu (§ 43 vyhlášky č. 247/2001 Sb.). Na náramenících má čtyři stříbrné hvězdičky (příloha č. 12 vyhlášky č. 247/2001 Sb.).\n"}
{"id": "862188", "url": "https://cs.wikipedia.org/wiki?curid=862188", "title": "Live at Madison Square Garden 1978", "text": "Live at Madison Square Garden 1978\n\nLive At Madison Square Garden 1978 je koncertní album a koncertní film britské rockové skupiny Jethro Tull. Záznam pochází z koncertu 14. října 1978 z Madison Square Garden v New Yorku. Album pak vyšlo 20. října 2009 u vydavatelství Chrysalis Records a EMI Records.\n\n"}
{"id": "862192", "url": "https://cs.wikipedia.org/wiki?curid=862192", "title": "GeoGebra", "text": "GeoGebra\n\nGeoGebra je počítačový program pro interaktivní geometrii, algebru i analýzu. Je určen především pro učitele a studenty. Většina verzí GeoGebry je k dispozici uživatelům zdarma. GeoGebra je multiplatformní dynamický software pro všechny úrovně vzdělávání, poněvadž spojuje geometrii, algebru, tabulky, znázornění grafů, statistiku a infinitezimální počet, to vše v jednom balíčku. Tento program získal četná ocenění pro vzdělávací software v Evropě a USA.\n\nTvůrcem GeoGebry je Markus Hohenwarter. Program začal vytvářet v roce 2001 na Universitě v Salzburgu, dále na něm pracoval na Florida Atlantic University (2006-2008), Florida State University (2008-2009), a nyní na Univerzitě v Linci. Spolupracuje společně s open-source vývojáři a překladateli po celém světě. V současné době je hlavním vývojářem GeoGebry Michael Borcherds, učitel matematiky na druhém stupni základních škol.\n\nPo úspěšné kampani GeoGebra plánuje rozšířit svou nabídku také na iPad a Android verze.\n\n\n\n"}
{"id": "862206", "url": "https://cs.wikipedia.org/wiki?curid=862206", "title": "Albrecht ze Šternberka a Lukova", "text": "Albrecht ze Šternberka a Lukova\n\nAlbrecht ze Šternberka a Lukova byl šlechtic, který pocházel z moravské větve rodu Šternberků. \n\nJeho otcem byl Zdeněk ze Šternberka na Lukově. Po předčasné smrti svého staršího bratra Ješka se stal jediným dědicem majetku svého otce. Albrecht se poprvé uvádí roku 1397. V této době byl již ženatý s Eliškou z Kravař, která byla dcerou moravského magnáta Lacek z Kravař a Helfštejna. I díky němu patřil Albrecht k nejvlivnější vrstvě moravské šlechty. V listinách se nejčastěji uváděl jako \"Albrecht ze Šternberka a odjinud z Lukova\", ale nazývá se také jako \"Albrecht ze Zlína\". Je pravděpodobné, že snad po smrti svého otce či dříve odešel z hradu Lukova a přesídlil do hradu Zlín. Spory mohly spočívat v politické orientaci a činech jeho strýce Ješka v moravských markraběcích válkách. Albrecht však na své majetkové nároky na Lukově nerezignoval a tento společný hrad získal zpět při vojenské akci. Stalo se tak pravděpodobně roku 1409, protože 25. července tohoto roku se opět tituluje s přídomkem \"\"na Lukově.\"\" Albrecht postupně ovládl některé majetky svého strýce, který propadal do stále větších dluhů. Albrecht zemřel předčasně, poslední zpráva o něm je z roku 1412. Listina z 2. února 1413 už hovoří o jeho dětech, jako sirotcích.\n\nAlbrecht zanechal po sobě syna Jiříka a Lacka a dceru Markétu, která se provdala za jihočeského velmože Oldřicha z Hradce. Vzhledem k tomu, že děti byly nezletilé, ujal se nad jejich majetkem správy poručník, kterým byl jejich děd Lacek z Kravař a Helfštejna.\n\n"}
{"id": "862212", "url": "https://cs.wikipedia.org/wiki?curid=862212", "title": "Mount Elbert", "text": "Mount Elbert\n\nMount Elbert je s nadmořskou výškou 4 401 m nejvyšší hora Skalnatých hor, pohoří Sawatch Range a státu Colorado.\nJe také druhou nejvyšší horou Spojených států bez Aljašky po kalifornském Mount Whitney (4 421 m). Leží ve středním Coloradu, v okrese Lake County, v San Isabel National Forest, přibližně 16 km jihozápadně od města Leadville.\n\nNa vrchol vedou tři výstupové cesty, všechny s převýšením přes 1 200 m. Standardní cesta stoupá z východu, od dálkové cesty Colorado Trail. Naopak nejobtížnější cesta je tzv. Black Cloud Trail (Cesta černého mraku), která překonává 1 600 výškových metrů a zabere 10 až 14 hodin.\n\n"}
{"id": "862214", "url": "https://cs.wikipedia.org/wiki?curid=862214", "title": "Josef Kranner", "text": "Josef Kranner\n\nJosef Ondřej Kranner (německy Joseph (Andreas) Kranner, v matrice zapsán jako Joseph Anton Kranner), 13. červen 1801, Praha – 20. říjen 1871, Vídeň) byl český architekt období historizujících slohů.V katedrále sv. Víta, Václava a Vojtěcha v Praze je umístěna bysta Zde.\n\nNejprve pracoval v kamenické dílně, kterou vedl jeho otec Jan Kranner. Poté vystudoval pražskou Polytechniku u profesora Ludvíka Kohla. Pak cestoval po Německu, Francii a Itálii. Ve Vídni pak navštěvoval tamní Akademii výtvarných umění.\n\nV roce 1828 převzal po smrti svého otce vedení jeho dílny. Měšťanské právo v Praze získal 19. srpna 1833. Oženil se s Johannou Jednorožcovou, se kterou měl šest dětí:\n\n\nSoupis díla dle literatury.\n\n\n"}
{"id": "862216", "url": "https://cs.wikipedia.org/wiki?curid=862216", "title": "Anželika Kotjugová", "text": "Anželika Kotjugová\n\nAnželika Pjatrovna Kotjugová ( ; * 25. května 1970 Minsk, Běloruská SSR, SSSR) je bývalá běloruská rychlobruslařka.\n\nVe Světovém poháru debutovala v roce 1995, zúčastnila se i Mistrovství světa ve sprintu 1995, na kterém skončila na 24. místě. V roce 1997 poprvé startovala na Mistrovství světa na jednotlivých tratích. Zúčastnila se Zimních olympijských her 1998, na trati 500 m byla šestnáctá, na dvojnásobné distanci se umístila na 25. příčce. Výraznějších výsledků dosáhla až po roce 2000. Získala bronz na světovém sprinterském šampionátu 2002, na zimní olympiádě 2002 se umístila na pátém (500 m) a dvanáctém (1000 m) místě. V dalších dvou letech byla na sprinterském šampionátu šestá, na mistrovstvích světa na jednotlivých tratích získala v letech 2003 a 2004 bronz a stříbro z trati 500 m, na kilometru byla pátá a čtvrtá. Vybojovala stříbro na Mistrovství světa ve sprintu 2005. Sezóny 2006/2007 a 2007/2008 vynechala, po ročnících 2008/2009 a 2009/2010 bez větších úspěchů ukončila sportovní kariéru.\n"}
{"id": "862229", "url": "https://cs.wikipedia.org/wiki?curid=862229", "title": "Římskokatolická církev ve Francii", "text": "Římskokatolická církev ve Francii\n\nKatolické vyznání, resp. římskokatolické, je hlavním francouzským náboženstvím. Ve Francii je 47 miliónů pokřtěných katolíků (77% populace), počet praktikujících je však nižší. Francie je rozdělena do 104 diecézí (93 diecézí na území kontinentální Francie, 9 v zámoří, vojenský ordinariát a prelatura Mission de France), které jsou seskupeny do 15 církevních provincií. Arcibiskupové v Paříži a Lyonu jsou pravidelně jmenováni kardinály, často také arcibiskupové v Bordeaux a Marseille. Biskupové jsou organizování ve Francouzské biskupské konferenci, Svatý stolec je reprezentován apoštolským nunciem ve Francii. Biskupové diecézí v zámoří jsou organizováni v Pacifické biskupské konferenci (\"C.E.PAC.\").\nBěhem Velké francouzské revoluce došlo ve Francii k zestátnění veškerého církevního majetku odluce církve a státu. Tento status byl potvrzen zákonem z roku 1905. Všechny budovy a kostely, které církev užívala v roce 1905, se staly vlastnictvím státu, který je vlastním nákladem udržuje. \n\nV 21. století se kostely (zejména katolické) staly terčem vandalských útoků, devastaci, úmyslně založené požáry apod. V roce 2017 bylo ve Francii registrováno 1038 případů antikřesťanského vandalství a profanace proti kostelům a jiným křesťanským objektům (hřbitovům), nezřídka opakovaně. O rok později podle statistiky ministerstva vnitra to bylo 1063 případů. \n\nOrganizační struktura církve ve Francii byla naposledy reformována v roce 2002 .\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "862232", "url": "https://cs.wikipedia.org/wiki?curid=862232", "title": "Julián Herranz Casado", "text": "Julián Herranz Casado\n\nJulián kardinál Herranz Casado (31. března 1930 Baena) je španělský římskokatolický kněz, vysoký úředník římské kurie, kardinál.\n\nOd roku 1949 je členem Opus Dei jako numerář. Studoval lékařství a kanonické právo na Papežské univerzitě Angelicum a v obou oborech získal doktorát. Dne 7. srpna 1955 přijal kněžské svěcení. Přednášel mj. kanonické právo na Univerzitě v Navaře. Od 60. let 20. století je spojený s prací v římské kurii, byl mj. podsekretářem Papežské komise pro interpretaci Kodexu kanonického práva. Je autorem řady publikací z oboru kanonického práva. Souběžně s prací v římské kurii působil jako kněz v rámci prelatury Opus Dei mj. v Jižní Americe, Anglii, Irsku, Keni či Francii.\n\nOd roku 1984 byl sekretářem Papežské komise pro interpretaci Kodexu kanonického práva, která se později změnila na Papežskou radu pro výklad legislativních textů (1990). Byl také poradcem v Kongregaci pro biskupy. Dne 15. prosince 1990 byl jmenovaný titulárním biskupem, biskupské svěcení mu udělil 6. ledna 1991 papež Jan Pavel II.. V prosinci 1994 byl jmenován titulárním arcibiskupem a stal se předsedou Papežské rady pro výklad legislativních textů.\n\nPři konzistoři 21. října 2003 byl jmenován kardinálem. Papežskou radu pro výklad legislativních textů vedl do února 2007, kdy podal rezignaci vzhledem k dovršení kanonického věku. Jeho nástupcem se stal Francesco Coccopalmerio.\n\n\n\n"}
{"id": "862235", "url": "https://cs.wikipedia.org/wiki?curid=862235", "title": "Černé klobouky", "text": "Černé klobouky\n\nKara-kalpakové nebo Černé klobouky, Karakalpak kmen, ( \"Karakalpaki boyu\", \"Qaraqalpaqilər\", \"Qaraqalpaqi Türkləri\", \"Чёрнии клобуки\", \"Чорні Клобуки\") byla skupina polokočovných turkických kmenů, které se usadily v pontských stepích (severně od Černého Moře). Zformovaly se z několika kočovných turkických etnik, v jejichž čele stál nejsilnější a nejpočetnější kmen Uzů (Torki). V průběhu 11. - 12. století byly organizovány do pohraničních strážných oddílů (žoldáci) v službě Kyjevské Rusi a Perejaslavského knížectví. V ruských letopisech je najdeme pod názvem „Чёрнии клобуки“. Pod vlivem Rusů opustili „Kara kalpakové“ původní náboženství tengrismu a kočovnictví, a přijali křesťanství.\n\nNázev „Kara kalpakové“ se poprvé objevil v jediných kronikách Kyjevské Rusi: „Letopisy - Pověst dávných let“ na konci 11. století, ve kterých se jako strážní elementy vzpomínají pod označením „Чёрнии клобуки“. Jejich jméno znamenalo „Černé klobouky“ nebo také „Černé kapuce“, a pravděpodobně bylo spojováno s jejich národním odíváním. Není zcela jasné, jestli „Kara kalpakové“ nějak souvisí s dnešním Karakalpackým národem, sídlícím v Uzbekistánu.\n\nV roce 1054 se poprvé objevili při jižních hranicích ruských knížectví Kumáni a poté, když v roce 1068 porazili syny Jaroslava Moudrého - kyjevského knížete Izjaslava (1054–1068, 1069–1073, a 1076–1078, ), černigovského knížete Svjatoslava (1073–1076) a perejaslavského knížete Vsevoloda (1076–1077, 1078–1093), za několik následujících let zaujali pod svou moc celou stepní oblast od dolního Dunaje až po řeku Irtyš a jezero Balchaš s centrem v povodí Dněpru. Uzové dosáhli Dněpru v roce 1055 odkud v roce 1060 byli Kumány a kyjevskými knížaty zahnáni k západu na útek. Takto oslabení Uzové se na přelomu let 1064–1065 dostali na byzantské hranice na dolní Dunaji. Podle Michaelose Attaliatese, tak jako předtím v ruských stepích, velkou roli při zdecimování Uzů sehrála studená zima, nakažlivé nemoci a hladomor. Za její oběť padly i ti, kteří se vraceli za Dunaj, a jen málo z nich se před ní zachránilo. Takto zdecimovaní Uzové poté vešli do služeb ruských knížat a usadili se převážně na jih od Kyjevského a Perejaslavského knížectví. \n\nZde se z několika kočovných turkických etnik zformovali „Kara-kalpakové“, v jejichž čele stál nejsilnější a nejpočetnější kmen Uzů, poté Pečeněhů a méně známých kmenů Berendejů, Kujů, Turpejů a Butů. V období 1060–1140 nebyli formálně organizováni v rámci ruských knížectví, ale byli víceméně kočovnými skupinami, které kooperovaly s tamními knížaty jako jejich spojenci. V různých obdobích jejich bojové oddíly hledaly útočiště v rámci ruských hranic na oplátku za své služby. \n\nVojenskými vpády Kumánů na území Byzance, Uher a Rusi bylo poznamenáno celé třicetileté období od 1070 do 1100. Kromě toho, tato oblast pořád obsahovala zbytky kočovných elementů Uzů, Pečeněhů, kteří byli poměrně rychle, i když neochotně, začleněni do etnického rámce Kumánů.\n\nPo roce 1140 se vztah „Kara-kalpaků“ s Kyjevskou Rusí vyvinul do formálnějšího systému zahrnujícího jak vazalské, tak i žoldnéřské elementy. Jejich vazalská a ne vždy dokonalá oddanost byla víceméně vůči funkci knížete, než k jeho konkrétní osobě. Zároveň však existovala také nezávislá nomádská seskupení Uzů, Pečeněhů a Berendejů sloužící u Rusů jako žoldnéři. Mnoho z těchto kmenů „Kara-kalpaků“ se stalo usedlými a městsky založenými. Usadili se jihozápadně od Kyjeva, zakládajíce vesnice z tureckými názvy. Z politického hlediska měli „Kara-kalpakové“ pro Kyjevskou Rus velkou hodnotou. Spolu s bojary rozhodovali při výběru nových vládců Kyjevské Rusi. V roce 1240 před obležením Kyjeva byly poslední zbytky těchto kmenů rozdrceny Mongoly. Podle archeologických údajů, po mongolském dobytí byla část „Kara-kalpaků“ přesunuta do Povolží a Moldávie a následně zahrnuta do vojenské a aristokratické struktury Ulusu Džuči (Kypčacký chanát čili Zlatá horda). Nicméně, polousedlá a usedlá část „Kara-kalpaků“ zůstala v oblasti Porossja a časem byla asimilována místním slovanským obyvatelstvem.\n\nToponymickou stopu po jejich přítomnosti na ruském území zachovávají místní názvy jako Torčesk (město Torků), či Čurnaj nebo Kuľdur, což jsou jména jejich náčelníků, a dále Karabačin v Žytomyrské oblasti. Existuje také teorie, která spojuje původ Gagauzů s kmenem „Kara-kalpaků“. Toponymie se odráží také u části místního slovanského obyvatelstva Ukrajiny.\n\n\n\n"}
{"id": "862241", "url": "https://cs.wikipedia.org/wiki?curid=862241", "title": "Nizozemsko na Letních olympijských hrách 1992", "text": "Nizozemsko na Letních olympijských hrách 1992\n\nNizozemsko na Letních olympijských hrách 1992 reprezentovala výprava 201 sportovců, z toho 117 mužů a 84 žen v 20 sportech.\n"}
{"id": "862242", "url": "https://cs.wikipedia.org/wiki?curid=862242", "title": "Botostroj", "text": "Botostroj\n\nBotostroj je román T. Svatopluka (vlastním jménem Svatopluka Turka) z roku 1933. \n\nV této své prvotině autor, který pracoval jako malíř u reklamního oddělení firmy Baťa, vyjádřil svůj postoj k této firmě. Poměry v továrnách rodiny Baťů zobrazuje značně kriticky, stejně jako poměry v celém Zlíně, který baťovskému podnikatelskému impériu v podstatě podléhal a který do značné míry ovládali. Obraz, jenž T.Svatopluk načrtl, je pak ve výsledku obžalobou kapitalismu jako systému, v němž mají právo na důstojný život jen ti nejsilnější, který se pro zisk nezastaví téměř před ničím a pro nějž jsou lidé jen lidskými zdroji vhodnými nanejvýš k zužitkování.\n\nToto dílo vyprovokovalo soudní proces, v němž rodina Tomáše Bati žalovala autora za urážku na cti. Proces probíhal od ledna 1933 do února 1938 a skončil soudním zákazem vydání knihy.\n\nPodle románu byl v roce 1954 natočen film \"Botostroj\", a román se dočkal i jevištní podoby. Premiéra byla 28. října 1947 ve Zlíně v režii Zdeňka Míky\n"}
{"id": "862244", "url": "https://cs.wikipedia.org/wiki?curid=862244", "title": "Breptavost", "text": "Breptavost\n\nTumultus je porucha, která má co dělat s plynulostí mluvy. Český název této poruchy – breptavost – poměrně přesně vystihuje její podstatu. Má mnoho společného s koktavostí, pokud jde o prevenci i profylaxi. Příčiny jsou však většinou jiné. Breptavost je typická nápadným zrychlováním mluvy, které se často stupňuje až k nesrozumitelnosti, protože člověk v rychlosti „polyká“ slabiky a často i celá slova, takže věty ztrácejí smysl.\n\nPůvodně se soudilo, že příčinou překotné mluvy je nepoměr mezi chutí mluvit a motorickou obratností mluvidel, která nestihnou všechno správně realizovat. Rodiče někdy děti charakterizují jako velmi chytré, „nestihnou říci všechno, co vědí“. V poslední době se však opětovně prokazuje u většiny breptavých dětí organický původ jejich poruchy, tedy drobnější nebo i vysloveně abnormální nález na EEG. Podle psychologických vyšetření podávají breptavé děti horší výkony ve vnímání, v pravolevé orientaci, v senzomotorické orientaci i v motorice, stejně jako v neverbálních zkouškách, ve čtení a psaní. Celkově lze tedy považovat tumultus za jeden z projevů lehké mozkové dysfunkce. Také podíl dědičnosti není zanedbatelný.\n\nPříznaky jsou velmi různorodé. Často se děti vyznačují překotným, nevypočitatelným temperamentem a impulzivností. V situacích, které vyžadují rychlou reakci, bývají naopak pomalejší, než je obvyklé. Není to však pravidlem. Některé se chovají naopak velmi klidně, jsou rozvážné a manuálně velmi zručné. To pak výrazně kontrastuje se zbrklým charakterem mluvy.\n\nTakže za společné rysy se dají považovat jen příznaky na řeči. Mluvení bývá narušeno častými vdechy, někdy děti mluví i při nadechování. V proudu řeči se ztrácejí koncovky, části slov i celá slova. Výslovnost je často nepřesná nebo nesprávná, ale není vázána na některé hlásky – v rychlosti se prostě některé hlásky nepovedou. Někdy není ani vlastní tempo mluvy zrychlené, ale vynechané části slov tento dojem navozují. Mluva bývá navíc poměrně monotónní a není členěna ani akcenty, ani odlišením síly hlasu.\n\nVýrazně se breptavost projevuje až kolem nástupu do školy a později. Množstvím slov bývá někdy překryta obsahová chudost. Zvlášť obtížné pro posluchače je, má-li čelit žvanivosti - to není jen charakteristika, ale přímo označení jevu.\n\nDosti často se breptavost kombinuje s koktavostí, která vzniká druhotně, obvykle jako následek komunikačních neúspěchů a nevhodných výchovných postupů. Výchova breptavých dětí někdy bývá opravdu obtížná a vyčerpávající.\n\nBreptavost lze poznat a odlišit ji od koktavosti jednoduchým způsobem. Když požádáme breptavé dítě: Mluv, prosím, pomalu, nerozumím ti dobře, obvykle zpomalí a srozumitelnost se výrazně zlepší. Postupně však zase začne řeč nabírat rychlost, dítě se dovede kontrolovat jen chvíli. Koktavému dítěti se po stejném pokynu začne mluvit podstatně hůř. Vlastně bychom takovou žádost ani neměli použít.\n\nJsou prakticky stejné jako u koktavosti, kladou důraz na jasné a zřetelné vyslovování, na správné dýchání, na cit pro rytmus a tempo, na přiléhavé a výstižné vyjadřování. V tomto ohledu není třeba dělat mezi oběma poruchami žádné rozdíly.\n\nNavíc máme pokyn „mluv pomalu“, který v tomto případě můžeme používat, ovšem ne příliš často, protože většina dětí slovní pokyn brzy přestane vnímat. Lepší je tlumit rychlost nejen slovně, ale i gestem – nenápadně ukázat na rty, naznačit spojování palce a ukazováčku rychlost, nebo použít gesto, které využívá policie pro zpomalení auta. S většími dětmi je možné nenápadný signál předem domluvit, abychom jim slovním pokynem neskákali do řeči a aby bylo možné použít ho zcela nenápadně i na veřejnosti.\n\nPokud jde o možnosti odstranění tumultu, je situace jiná než u koktavosti. Porucha sama totiž dítě vůbec netrápí, neobtěžuje, většinou si ji neuvědomuje. Proto nemá prakticky žádnou motivaci se jí zbavovat. Ani rodiče, zvyklí na způsob řeči svého dítěte, nejsou nakloněni reedukaci. Většinou argumentují tím, že „když si dá pozor, mluví přece pěkně“.\n\nA tak situace často přetrvává až do dospělého věku. Pokud se tumultus kombinuje s koktavostí nebo jinou další poruchou, provázející často lehkou mozkovou dysfunkci (LMD), bývá situace velmi obtížná a vyžaduje mimořádnou trpělivost od terapeuta i dítěte a jeho rodiny, protože metody je nutné individuálně vybírat a zkoušet, co kterému dítěti vyhovuje. A prognóza bývá vzhledem k příčinám dosti nejistá.\n\nJe nutná vyvážená výchova hlavně v období, kdy je nervová činnost ještě plastická a její vývoj není ještě ukončen - a vzor klidné mluvy se správnou výslovností, zejména samohlásek, přináší obvykle podstatně lepší a trvalejší efekt než pozdější reedukace.\n\n"}
{"id": "862246", "url": "https://cs.wikipedia.org/wiki?curid=862246", "title": "Nizozemsko na Letních olympijských hrách 1988", "text": "Nizozemsko na Letních olympijských hrách 1988\n\nNizozemsko na Letních olympijských hrách 1988 reprezentovala výprava 147 sportovců, z toho 93 mužů a 54 žen v 17 sportech.\n"}
{"id": "862248", "url": "https://cs.wikipedia.org/wiki?curid=862248", "title": "Jan Trachta", "text": "Jan Trachta\n\nMUDr. Jan Trachta, (* 7. dubna 1977, Karlovy Vary) je český lékař - dětský chirurg. Pracoval na klinice dětské chirurgie v pražské nemocnici Motol, od roku 2008 zároveň spolupracoval s mezinárodní humanitární a zdravotnickou organizací Lékaři bez hranic. Pod její hlavičkou již působil na sedmi misích v krizových oblastech, zejména v Africe, ale také na Haiti či v Sýrii. \n\nVystudoval lékařskou fakultu UK v Praze a do roku 2006 dálkově studoval na Fakultě humanitních studií UK. \n\nV roce 1998 pracoval jako dobrovolný zdravotní asistent v leprosáriu v nemocnici Jeevodaya v Indii. V roce 2003 sloužil jako dobrovolník v posádce rychlé záchranné služby v Praze. Pro organizaci Člověk v tísni odcestoval v roce 2006 na Kubu, aby tam podpořil disent a zmapoval stav zdravotnictví. \n\nPráce pro Lékaře bez hranic, k níž byl inspirován četbou o Albertu Schweitzerovi, ho v roce 2008 nejprve přivedla do konfliktem postižené Demokratické republiky Kongo. \n\nV rámci misí se dále dostal např. do Jižního Súdánu nebo na Pobřeží slonoviny. V lednu 2010 následovala krizová mise do zemětřesením zasaženého Haiti, kam odjížděl v jednom z prvních týmů několik hodin po katastrofě. Poté působil v rámci projektu Lékařů bez hranic ve Středoafrické republice.\n\nPo ukončení mise byl do září 2012 zaměstnán v univerzitní nemocnici v britském Southamptonu, poté pracoval v univerzitní nemocnici v Oxfordu. Na přelomu let 2013 a 2014 absolvoval další misi v Sýrii. Po návratu nastoupil na Kliniku dětské chirurgie FN Motol.\n\n\n\n\n"}
{"id": "862249", "url": "https://cs.wikipedia.org/wiki?curid=862249", "title": "Seznam hor a kopců ve Švédsku", "text": "Seznam hor a kopců ve Švédsku\n\nSeznam hor a kopců ve Švédsku zobrazuje 12 nejvyšších hor Švédska, vyšších než 2000 m n. m., a dále nejvyšší hory jednotlivých švédských provincií.\n\nNásledující mapa zobrazuje polohu 7 hlavních švédských dvoutisícovek na území kraje Norrbotten.\nVzdálenost mezi nejsevernější Kaskasatjåkka (4) a nejjižnější Pårtetjåkkå (11) je necelých 100 km.\n\n"}
{"id": "862260", "url": "https://cs.wikipedia.org/wiki?curid=862260", "title": "Životní podmínky (statistika)", "text": "Životní podmínky (statistika)\n\nŠetření s názvem European Union – Statistics on Income and Living Conditions (EU-SILC) se pro Českou republiku stalo závazné s jejím vstupem do Evropské unie. Od roku 2005 Český statistický úřad šetření pravidelně zajišťuje na území České republiky pod názvem Životní podmínky. Toto šetření je prováděno i ostatními národními statistickými úřady v zemích EU. Cílem a smyslem šetření je získat srovnatelná data pro hodnocení sociální a ekonomické situace obyvatel v jednotlivých členských zemích EU. Šetření EU-SILC je cenným zdrojem např. údajů o životní úrovni obyvatelstva či o struktuře populace ohrožené příjmovou chudobou, resp. sociálním vyloučením. \n\nNa národní úrovni představují výsledky zdroj údajů pro nastavení sociální politiky státu, zároveň slouží jako podklad pro hodnocení sociální politiky.\n\n\n"}
{"id": "862265", "url": "https://cs.wikipedia.org/wiki?curid=862265", "title": "Dušan Kulka", "text": "Dušan Kulka\n\nDušan Kulka (* 21. května 1962) je český manažer a politik, v 90. letech 20. století poslanec Poslanecké sněmovny za ODA a starosta Přelouče.\n\nV roce 1981 dokončil dopravní školu v Děčíně (obor lodní doprava). Před nástupem do politiky působil v letech 1981-1990 v podniku Československá plavba labsko-oderská, ke byl i lodním kapitánem.\n\nPo sametové revoluci se zapojil do politiky. Po sedm let byl členem Občanské demokratické aliance. Patřil mezi její první aktivisty (měl členský průkaz číslo 106). Již během roku 1990 pracoval v samosprávě města Přelouč. Byl starostou tohoto města v letech 1990-1998 (podle jiného zdroje byl starostou jen do roku 1996). Podílel se na přípravě územního plánu, regionálního odpadového hospodářství a angažoval se v otázce splavnění Labe do Pardubic. V komunálních volbách roku 1994 a komunálních volbách roku 1998 byl zvolen do zastupitelstva města Přelouč, roku 1994 jako člen ODA, roku 1998 coby bezpartijní za Sdružení nezávislých kandidátů. Profesně se k roku 1998 uvádí jako starosta.\n\nMezitím ale působil i v celostátní politice. Ve volbách v roce 1996 byl totiž zvolen do poslanecké sněmovny za ODA (volební obvod Východočeský kraj). Ve sněmovně setrval do voleb v roce 1998. Byl místopředsedou sněmovního výboru pro veřejnou správu, regionální rozvoj a životní prostředí. V letech 1996-1997 byl rovněž členem výboru petičního. Byl také místopředsedou poslaneckého klubu ODA. Členem klubu ODA byl až do konce funkčního období sněmovny (i přes své ukončení členství ve straně počátkem roku 1998, viz níže). Podílel se na reformě státní správy a samosprávy, zastával funkci hlavního vyjednavače pro ustavení regionálních (krajských) samospráv. Zároveň se angažoval v procesu integrace České republiky do NATO.\n\nKdyž se na přelomu let 1997-1998 dojednávala vláda Josefa Tošovského, byl Kulka zmiňován jako možný adept na post ministr vnitra. Tošovský si ho pozval na předběžnou konzultaci, ale sám Kulka prohlašoval, že se nevnímá jako favorit na post ministra. Ministrem se nakonec nestal. 13. února 1998 Kulka vystoupil z ODA. Zdůvodnil to situací ve straně. Řekl, že hodlá zůstat poslancem a zatím prý neplánuje vstup do jiné strany. Prohlásil: „\"Už delší dobu jsem se za svoji stranu velmi často styděl\".“ Vadila mu hlavně politika bývalého předsedy aliance Michaela Žantovského a místopředsedy ODA Miroslava Tošera. Vliv měl i fakt, že ODA podle něj ztrácí důvěru\nveřejnosti. Již v květnu 1997 patřil mezi signatáře Pravé frakce ODA, která kritizovala odklon od původních postulátů strany. Po odchodu z ODA prohlásil, že se hodlá zaměřovat na komunální politiku. V sněmovních volbách nicméně kandidoval jako nestraník za Unii svobody. Nebyl ovšem zvolen.\n\nPokračoval v politických aktivitách na místní úrovni. Opětovně kandidoval v komunálních volbách roku 2002, nyní jako bezpartijní za SNK-ED v rámci kandidátky Sdružení nezávislých, ale nebyl zvolen. V zastupitelstvu nicméně dodatečně zasedl a setrval zde do listopadu 2005, kdy z důvodů dlouhodobého pobytu v zahraničí na mandát zastupitele rezignoval.\n\nRoku 1999 nastoupil na post marketingového ředitele do pražské pobočky nadnárodní firmy \"Berman Group\". Byl aktivní v poradenství pro Středočeský kraj a v problematice Strukturálních fondů Evropské unie. Řídil transformaci pobočky firmy na českou společnost s ručením omezením Berman Group. V této firmě se uvádí na postu manažera ještě k roku 2012. Spolupracoval na různých projektech s agenturou CzechInvest, firmou Lonza Biotec a četnými místními samosprávami.\n\nJe ženatý, má tři děti.\n\n"}
{"id": "862266", "url": "https://cs.wikipedia.org/wiki?curid=862266", "title": "Test for Echo", "text": "Test for Echo\n\nTest for Echo je šestnácté studiové album kanadské rockové skupiny Rush. Jeho nahrávání probíhalo od ledna do března 1996 v Bearsville Studios v New Yorku a v Reaction Studios v Torontu. Album pak vyšlo v září 1996 prostřednictvím vydavatelství Anthem Records a Atlantic Records.\n\nAutory všech skladeb jsou Alex Lifeson, Geddy Lee a Neil Peart, mimo úvodní skladby „Test for Echo“ − tu spolu s nimi napsal Pye Dubois.\n"}
{"id": "862267", "url": "https://cs.wikipedia.org/wiki?curid=862267", "title": "Soudce Knorr", "text": "Soudce Knorr\n\nSoudce Knorr je román reflektující neklidné společenské klima a zvraty 20. století. Jde o jedno z klíčových děl Eduarda Petišky z konce 60. let. \"Soudce Knorr\" podniká nebezpečnou výpravu do nejintimnějších hlubin lidského nitra, aby nalezl kořeny lidské slabosti. Autoreflexivní příběh soudce, vykonávající svoji profesi v krutých padesátých letech, který na samé hranici života a smrti podává počet ze svých vin. Důkladné psychologické propracování charakterů jednotlivých aktérů je nadčasové a aktuální.\n"}
{"id": "862271", "url": "https://cs.wikipedia.org/wiki?curid=862271", "title": "Dvěstěletý člověk", "text": "Dvěstěletý člověk\n\nDvěstěletý člověk (anglicky „The Bicentennial Man“) je vědeckofantastická povídka/noveleta spisovatele Isaaca Asimova. Poprvé vyšla v roce 1976 v brožované antologii původních sci-fi povídek \"Stellar #2\". Česky vyšla např. ve sbírce \"Vize robotů\". V roce 1977 zvítězila v kategorii „noveleta“ cen Hugo a Nebula za rok 1976.\n\nPovídka pojednává o touze robota stát se člověkem a její postupné realizaci. Je to jedna ze tří autorových nejoblíbenějších povídek vedle „Poslední otázka“ (anglicky „The Last Question“) a „Ošklivý chlapeček“ (anglicky „The Ugly Little Boy“).\n\nČesky nebo slovensky vyšla povídka v následujících sbírkách nebo antologiích:\n\nPod názvem Dvěstěletý člověk:\n\nPod názvem Dvestoročný človek:\n\nPodle této novelety (a podle jejího románového zpracování \"Pozitronový muž\") vznikl v roce 1999 film \"Andrew - člen naší rodiny\" v koprodukci USA/Německa. Režie Chris Columbus, hrají Robin Williams, Embeth Davidtz, Sam Neill, Oliver Platt, Kiersten Warren, Wendy Crewson, Hallie Kate Eisenberg, John Michael Higgins, Bradley Whitford, Lynne Thigpen, Richard Cross, Stephen Root, Scott Waugh, Lindze Letherman.\n\n"}
{"id": "862274", "url": "https://cs.wikipedia.org/wiki?curid=862274", "title": "Hilarius Litoměřický", "text": "Hilarius Litoměřický\n\nHilarius Litoměřický (1420 Litoměřice – 31. prosinec 1468 České Budějovice) byl český katolický kazatel a kněz. Narodil se v Litoměřicích a roku 1451 se stal mistrem na teologické fakultě Univerzity Karlovy. Poté v letech 1451–1454 pobýval v Padově, kde přešel od utrakvismu ke katolictví. Po návratu do Čech vystupoval jak proti svému dřívějšímu učiteli Janu Rokycanovi, tak proti králi Jiřímu z Poděbrad. V roce 1467 odešel do Plzně.\n\nLatinsky napsal dílo \"Hystoria Civitatis Plznensis\", neboli kroniku města Plzně. V jednom ze svých kázání v roce 1467 označil hradiště u Bukovce za předchůdce města. Je to jedna z nejstarší zmínek o archeologických památkách v Čechách.\n\n"}
{"id": "862275", "url": "https://cs.wikipedia.org/wiki?curid=862275", "title": "Michael Kuneš", "text": "Michael Kuneš\n\nMichael Kuneš (* 1. července 1955) je český politik, v 90. letech 20. století a počátkem 21. století poslanec Poslanecké sněmovny za ČSSD, náměstek primátora Karlových Varů, později starosta Jáchymova.\n\nVystudoval obor vychovatelství na Střední pedagogické škole v Karlových Varech a vyučil se také na uměleckého kováře. Byl zaměstnán jako technik zvuku a správce polikliniky. V roce 1990 vstoupil do ČSSD.\n\nVe volbách v roce 1996 byl zvolen do poslanecké sněmovny za ČSSD (volební obvod Západočeský kraj). Mandát obhájil ve volbách v roce 1998 a ve sněmovně setrval do voleb v roce 2002. V letech 1996-1998 byl členem sněmovního hospodářského výboru, v letech 1998-2002 výboru rozpočtového a rovněž ústavněprávního. Na podzim 1996 hlasoval zpočátku pro vládní návrh rozpočtu na rok 1997, čímž se zařadil do vnitrostranické opozice v rámci ČSSD. Nakonec ale stranu podpořil a zůstal jejím členem. V roce 2001 předložil s několika poslaneckými kolegy návrh zákona o Horské službě ČR.\n\nDlouhodobě se angažoval v místní politice. V komunálních volbách roku 1994, byl zvolen do zastupitelstva města Karlovy Vary za ČSSD. V roce 1995 se uvádí na postu náměstka primátora Karlových Varů. Později se přestěhoval, ale i v novém bydlišti byl aktivní na komunální úrovni. V komunálních volbách roku 2002 a komunálních volbách roku 2006 byl zvolen do zastupitelstva města Jáchymov za ČSSD. Profesně se k roku 2002 uvádí jako tiskový mluvčí OkÚ, k roku 2006 coby starosta (na post jáchymovského starosty nastoupil po vítězství ve volbách roku 2002, k roku 2004 se ovšem uvádí jen jako místostarosta, k roku 2005 opět coby starosta). Neúspěšně do zastupitelstva kandidoval za ČSSD v komunálních volbách roku 2010. Je tehdy uváděn jako náměstek.\n\nV senátních volbách roku 2004 neúspěšně kandidoval do horní komory parlamentu za senátní obvod č. 1 - Karlovy Vary na kandidátce ČSSD. Získal 8 % hlasů a nepostoupil do 2. kola. V roce 2010 se zmiňuje jako člen krajského výboru ČSSD v Karlovarském kraji.\n\n"}
{"id": "862281", "url": "https://cs.wikipedia.org/wiki?curid=862281", "title": "Veřejná databáze ČSÚ", "text": "Veřejná databáze ČSÚ\n\nVeřejná databáze ČSÚ (VDB) je základním pilířem prezentačního systému Českého statistického úřadu, který je určen externím uživatelům statistických dat. \n\nDo VDB se ukládají statistické údaje, které vznikají při zpracování statistických šetření, jde jen o tzv. agregovaná data. Databáze neobsahuje žádná mikrodata, tj. údaje o konkrétních domácnostech, podnicích, lidech nebo domech. Do VDB se ukládají výsledky ekonomických, sociálních a environmentálních statistik, největší část představují údaje o obyvatelstvu, a to včetně výsledků sčítání lidu, domů a bytů. Ve VDB jsou také údaje za jednotlivé části České republiky – např. za kraje, okresy, obce.\n\nKaždý údaj ve VDB je určen věcně (statistický ukazatel a jeho třídění, např. počet obyvatel ve věku 15 až 64 let české národnosti), časově (období, které údaj popisuje, například stav k 31. 12. 2011) a územně (území, jehož se údaj týká, např. okres Jablonec nad Nisou). K údaji je možno připojovat další informace týkající se zdroje, jeho kvality, platnosti apod.\n\nK údajům VDB mají uživatele přístup přes webové stránky ČSÚ. Pro snadnější orientaci je připraven tzv. navigační strom statistických témat, ve větvích stromu uživatel vidí přehled připravených statistických tabulek. Po zvolení tabulky se do ní načtou aktuální údaje z VDB. Tabulku je možno exportovat do formátů XLS nebo XML. Pro většinu tabulek je připraveno přepínání formy zobrazení – uživatel může zobrazit graf nebo mapu. Kliknutím na číslo v tabulce nebo datovou řadu v grafu či mapě je možné zobrazit řadu podrobných informací k údaji včetně definice statistického ukazatele.\n\n"}
{"id": "862284", "url": "https://cs.wikipedia.org/wiki?curid=862284", "title": "Jitka Kupčová", "text": "Jitka Kupčová\n\nJitka Kupčová (* 5. prosince 1952) je česká politička, v 90. letech 20. století a počátkem 21. století poslankyně Poslanecké sněmovny za ČSSD a místopředsedkyně ČSSD, v letech 2002–2006 místopředsedkyně poslanecké sněmovny.\n\nPřed nástupem do politiky působila jako podniková právnička ve společnosti ČZ Strakonice.\n\nVe volbách v roce 1996 byla zvolena do poslanecké sněmovny za ČSSD (volební obvod Jihočeský kraj). Mandát obhájila ve volbách v roce 1998 a volbách v roce 2002. Ve sněmovně setrvala do voleb v roce 2006. V letech 1996–1998 byla místopředsedkyní mandátového a imunitního výboru, v letech 1998–2000 jeho řadovou členkou. V letech 1996–1998 byla rovněž členkou ústavněprávního výboru, přičemž na počátku roku 1998 se krátce stala i předsedkyní tohoto výboru. Tou zůstala i v letech 1998–2002. Kromě toho v období let 2000–2002 působila jako členka organizačního výboru sněmovny. V letech 2002–2006 zastávala post místopředsedkyně sněmovny a místopředsedkyně organizačního výboru.\n\nV roce 2000 ji ČSSD zvolila svou místopředsedkyní. Nahradila Petru Buzkovou, která rezignovala pro nesouhlas s dodatečnými dohodami mezi ODS a ČSSD (takzvaný toleranční patent). Podporu jí vyjádřil předseda strany Miloš Zeman, který Kupčovou označil za jednu z nejschopnějších žen ve straně. V lednu 2003 se stala i předsedkyní jihočeské krajské organizace ČSSD. Téhož roku ji sociální demokraté neúspěšně navrhovali na post prezidentky Nejvyššího kontrolního úřadu.\n\n"}
{"id": "862294", "url": "https://cs.wikipedia.org/wiki?curid=862294", "title": "Karel Hanika", "text": "Karel Hanika\n\nKarel Hanika (* 14. dubna 1996 Brno) je český motocyklový závodník. Studoval na Základní škole Bakalovo nábřeží 8, Brno. \n\nSe závoděním začal ve svých šesti letech. První velké úspěchy se dostavily v sezóně 2005, kdy Hanika obsadil celkové 1. místo v Přeboru ČR v kategorii Junior A a zároveň 1. místo v Mistrovství Rakouska, taktéž v kategorii Junior A. V motocyklové sezóně 2008 se stal vicemistrem Evropy ve třídě Junior B a Přeborníkem ČR ve stejné třídě. V sezóně 2009 přestoupil do minibikové třídy MINI/MIDI 40 a premiérově naskočil i do seriálu Alpe Adria, třídy 125GP Junior. \n\nV roce 2012 se Karel Hanika stal stálým účastníkem motocyklového podniku Red Bull ROOKIES CUP, který je juniorkou pro seriál závodů MOTO-GP. V této své premiérové sezóně obsadil vynikající celkové 3. místo.\n\nV roce 2013 se stává mistrem Red Bull Rookies Cupu.\n\nV letech 2014 - 2015 působil jako jezdec v moto3 u týmu Red Bull KTM Ajo.\n\nV roce 2016 se účastnil závodů Španělského mistrovství světa moto3 - Fim Cev Repsol s týmem Freudenberg Racing se kterým dostal divokou kartu pro závod v Brně.\n\nV roce 2017 získal divokou kartu pro závod v Brně třídy moto2 s týmem Willirace.\n\nV roce 2018 sbíral zkušenosti s týmem Guandalili Racing v USA na okruhu Laguna Seca v mistrovství světa Superbike.\n\nV letech 2018 - 2019 závodí ve vytrvalostních závodech s týmem Mercury Racing BMW.\n\n<nowiki>*</nowiki> Aktuální sezóna.\n\n<nowiki>*</nowiki> Aktuální sezóna.\n\n"}
{"id": "862296", "url": "https://cs.wikipedia.org/wiki?curid=862296", "title": "Bedegkér", "text": "Bedegkér\n\nBedegkér je obec v Maďarsku, v župě Somogy.\n\nV roce 2011 zde žilo 470 obyvatel.\n\nIregszemcse (Tolna), Kánya, Koppányszántó (Tolna), Miklósi, Somogyegres, Tengőd, Törökkoppány\n"}
{"id": "862301", "url": "https://cs.wikipedia.org/wiki?curid=862301", "title": "Botostroj (film)", "text": "Botostroj (film)\n\nBotostroj je československý film z roku 1954. Budovatelský agitačně-ideologický snímek byl natočený podle stejnojmenného románu T. Svatopluka z roku 1933. Děj filmu vykresluje prostředí průmyslového města v době světové krize v roce 1932. Terčem kritky měla být obuvnická firma Baťa a její zakladatel Tomáš Baťa.\n\nNa příbězích hlavních postav (Joska, Pazdera, Nikodým, Antonín, Andrés, Marie) měl film odhalovat podstatu bezuzdného kapitalismu. Měl odhalit i pravou tvář postavy šéfa obuvnického impéria, správného a schopného podnikatele, který dovedl vybudovat prosperující podnik. Vykreslil ho jako bezohledného kapitalistu, který se neštítil ani těch nejhorších metod, aby dosáhl co největšího zisku. Film opěvoval hrdiny, kteří se nebáli persekvování ze strany šéfa a dovedli sjednotit dělníky v boji proti jeho moci.\n\nHlavní roli ztvárnil pozdější významný herec Národního divadla Vítězslav Vejražka. Na scénáři spolupracoval režisér Otakar Vávra.\n\nFilm byl natočen na politickou zakázku, o čemž svědčí skutečnost, že tvůrcům se dostalo velmi ochotné pomoci na filmovém scénáři v podobě několikaměsíčního pobytu v Sovětském svazu a spolupráce s tehdy významnými sovětskými filmaři. Sovětskému režimu byl trnem v oku proto, že to byl skutečný a nefalšovaný kapitalista, ale zejména proto, že ve „svém“ Zlíně zavedl pro své zaměstnance sociální systém dávno před tím, než ho vybudovali v Sovětském svazu. Aby se ověřilo, jak bude film působivý, byla podle scénáře předtočena filmová zkratka. Z tehdejšího hlediska poplatného době vzniku to byl film umělecký, z dnešního pohledu se jedná o otevřené zkreslení historických událostí a účelové očernění konkrétních historických osobností.\n\nFilm byl uveden se značnou okázalostí. Premiéru si odbyl 24. září 1954. Byl vychvalován, jeho tvůrci oslavováni a patřičně odměněni. Za tento film obdržel režisér (Ladislav) K. M. Walló v roce 1955 Státní cenu Klementa Gottwalda za režii. Zdrženlivá co do pochvalných projevů však byla domácí kritika, neboť lživost děje bila do očí.\n\nFilm byl s velkou slávou promítán po celé Československé republice. Ve Zlíně (tehdy už Gottwaldově) projekce skončila fiaskem. Diváci ve městě, které bylo filmovým dějištěm tohoto díla, z nichž mnozí ještě zažili svého šéfa jako zaměstnavatele, po několika minutách začali dávat hlasitě najevo, co si myslí o tak nehorázném pomlouvání Tomáše Bati a překrucování reality. Nevole vyvrcholila demolováním kina, které ukončil až zásah policie. Představení se nedohrálo.\n"}
{"id": "862303", "url": "https://cs.wikipedia.org/wiki?curid=862303", "title": "Tomáš Bergman", "text": "Tomáš Bergman\n\nDr. Tomáš Bergman, Th.D. (* 30. prosince 1953 jako Tomáš Květák) je český podnikatel, bývalý politik a muzejník, v 90. letech 20. století poslanec Poslanecké sněmovny za ODS a ředitel Muzea Kroměřížska.\n\nV 1. polovině 90. let působil jako ředitel Muzea Kroměřížska. V roce 1994 inicioval vznik pravidelné výroční konference Židé a Morava. V komunálních volbách roku 1994 kandidoval neúspěšně do zastupitelstva města Kroměříž za ODS.\n\nVe volbách v roce 1996 byl zvolen do poslanecké sněmovny za ODS (volební obvod Jihomoravský kraj). Ve sněmovně setrval do voleb v roce 1998. Byl členem rozpočtového výboru sněmovny. V roce 1998 kromě poslanecké práce působil i v představenstvu společnosti Exportní a průmyslová, a.s., když různé machinace této společnosti s akciemi opakovaně prošetřovaly orgány činné v trestním řízení.\n\nV roce 2007 přijal nové jméno a s druhou manželkou začal podnikat v oboru výstavby fotovoltaických elektráren pod hlavičkou společnosti Solar systems,s.r.o. (dříve IQ DATA, s.r.o., později Solar systems, a.s. a dnes B&B systems plus, a.s.). V roce 2010, kdy solární boom vrcholil, tržby společnosti překročily 2 mld. Kč.\n\n"}
{"id": "862313", "url": "https://cs.wikipedia.org/wiki?curid=862313", "title": "Milan Kynčl", "text": "Milan Kynčl\n\nMilan Kynčl (* 2. ledna 1940) je český vysokoškolský učitel a bývalý politik, v 90. letech 20. století poslanec Poslanecké sněmovny za ODA.\n\nV roce 1994 se uvádí jako místopředseda jihomoravského oblastního výboru Občanské demokratické aliance. Profesně se uvádí jako vysokoškolský pedagog. Působil jako ekolog a agronom. Měl ale i pracovní zkušenost čističe oken. K roku 1997 se uvádí jako asistent v Ústavu územního plánování na Fakultě architektury Vysokého učení technického v Brně. Bydlel v Brně. V roce 1997 byl signatářem Pravé frakce ODA, která kritizovala odklon strany od původních konzervativních postulátů.\n\nVe volbách v roce 1996 kandidoval do poslanecké sněmovny za ODA (volební obvod Jihomoravský kraj). Nebyl zvolen, ale do parlamentu zasedl dodatečně v červnu 1997 jako náhradník poté, co rezignoval poslanec Vladimír Dlouhý. Ve sněmovně setrval do voleb v roce 1998. Zasedal ve sněmovním výboru pro sociální politiku a zdravotnictví a výboru pro veřejnou správu, regionální rozvoj a životní prostředí. V únoru 1998 vystoupil z ODA v rámci odchodu mnoha jejích členů v důsledku vnitrostranické krize.\n\n"}
{"id": "862314", "url": "https://cs.wikipedia.org/wiki?curid=862314", "title": "Snowdon", "text": "Snowdon\n\nSnowdon ( , 1085 m n. m.) je nejvyšší hora Kambrijských hor a celého Walesu. Leží na území národního parku Snowdonia v hrabství Gwynedd. Vrchol je místem dalekého rozhledu, avšak často zde bývají mlhy. Název znamená \"sněhová hora\".\nNa vrchol vede několik velmi rozdílných přístupových cest:\n\nVýstup na Snowdon je součástí výzvy Three Peaks Challenge, spočívající ve výstupu na 3 vrcholy jednotlivých britských zemí - skotský Ben Nevis (1344 m), anglický Scafell Pike (978 m) a velšský Snowdon (1085 m). Výstupové trasy jsou předepsané a pro splnění výzvy je třeba stihnout všechny 3 výstupy do 24 hodin, přičemž do tohoto času se započítávají i přesuny autem.\n\n"}
{"id": "862315", "url": "https://cs.wikipedia.org/wiki?curid=862315", "title": "Outlandos d'Amour", "text": "Outlandos d'Amour\n\nOutlandos d'Amour je první studiové album britské skupiny The Police. Jeho nahrávání probíhalo od ledna do června 1978 ve studiu Surrey Sound Studio, jehož vlastníkem byl Nigel Gray, který se rovněž staral o zvukovou stránku alba. Album vyšlo v listopadu 1978 u vydavatelství A&M Records.\n\n\n"}
{"id": "862316", "url": "https://cs.wikipedia.org/wiki?curid=862316", "title": "Reggatta de Blanc", "text": "Reggatta de Blanc\n\nReggatta de Blanc je druhé studiové album britské skupiny The Police. Jeho nahrávání probíhalo od února do srpna 1979 ve studiu Surrey Sound Studio, jehož vlastníkem byl Nigel Gray, který byl rovněž spoluproducentem alba. Album vyšlo v říjnu 1979 u vydavatelství A&M Records. V žebříčku 500 nejlepších alb všech dob časopisu \"Rolling Stone\" se album umístilo na 323. místě.\n\n"}
{"id": "862317", "url": "https://cs.wikipedia.org/wiki?curid=862317", "title": "Zenyattà Mondatta", "text": "Zenyattà Mondatta\n\nZenyattà Mondatta je třetí studiové album britské skupiny The Police. Jeho nahrávání probíhalo od července do srpna 1980 ve studiu Wisseloord Studios v nizozemském městě Hilversum. Jeho producenty byli členové skupiny The Police a Nigel Gray. Album vyšlo v říjnu 1980 u vydavatelství A&M Records.\n\n"}
{"id": "862318", "url": "https://cs.wikipedia.org/wiki?curid=862318", "title": "Ghost in the Machine (album)", "text": "Ghost in the Machine (album)\n\nGhost in the Machine je čtvrté studiové album britské skupiny The Police. Jeho nahrávání probíhalo od ledna do září 1981 v AIR Studios na Montserratu a v Le Studio v kanadském Québecu. Jeho producenty byli členové skupiny The Police a Hugh Padgham. Album vyšlo v říjnu 1981 u vydavatelství A&M Records. V žebříčku 500 nejlepších alb všech dob časopisu \"Rolling Stone\" se album umístilo na 323. místě.\n\n"}
{"id": "862322", "url": "https://cs.wikipedia.org/wiki?curid=862322", "title": "Emin Duraku", "text": "Emin Duraku\n\nEmin Duraku (1917, Đakovica – 5. prosince 1942, Prizren) byl kosovskoalbánský partyzán. Organizoval boje partyzánských jednotek na území Kosova, působících pod vedením jugoslávského komunistického odboje. V Đakovici inicoval vznik partyzánského výboru, jehož se stal zakrátko i předsedou. V prosinci 1942 Duraku podlehl po střetu s fašisty svým zraněním a zemřel, následně po něm byla pojmenována jedna z partyzánských čet, které v Kosovu působily. Za své činy byl vyznamenán titulem Národní hrdina Jugoslávie i Národní hrdina Albánie. Jugoslávský komunistický režim na něj často poukazoval, jako na albánského partyzána, bojujícího ovšem na jugoslávské straně.\n"}
{"id": "862324", "url": "https://cs.wikipedia.org/wiki?curid=862324", "title": "Hubert Sumlin", "text": "Hubert Sumlin\n\nHubert Sumlin (16. listopadu 1931 Greenwood, Mississippi, USA − 4. prosince 2011 Wayne, New Jersey, USA) byl americký bluesový kytarista a zpěvák. Byl členem doprovodné skupiny Howlin' Wolfa a spolupracoval rovněž s Muddy Watersem. V žebříčku 100 nejlepších kytaristů všech dob časopisu \"Rolling Stone\" z roku 2003 se umístil na 65. místě. V upravené verzi z roku 2011 pak na 43. V roce 2008 byl uveden do Blues Hall of Fame.\n"}
{"id": "862325", "url": "https://cs.wikipedia.org/wiki?curid=862325", "title": "Tamara Kotvalová", "text": "Tamara Kotvalová\n\nTamara Kotvalová, rozená Tamara Nálepková (* 13. září 1963 Varšava) je česká podnikatelka, majitelka butiků Carollinum.\n\nNarodila se do rodiny diplomata Jozefa Nálepky a vysokoškolské učitelky slovenského původu. Jejím strýcem byl partyzánský velitel Ján Nálepka, její sestřenicí je herečka Světlana Nálepková. Dětství prožila v různých evropských zemích. Mateřskou školu absolvovala v Moskvě, základní pak v Bělehradě. Po vypršení otcovy diplomatické mise se rodina přestěhovala do Prahy, kde vystudovala střední pedagogickou školu. Po ukončení studia chtěla nastoupit na sociální pedagogiku na Filozofické fakultě Univerzity Karlovy, touha po osamostatnění a finanční nezávislosti ji však přiměla od dalšího studia upustit a odejít do Tater, kde pracovala jako učitelka v dětském léčebném ústavu tuberkulózních a respiračních chorob v Horním Smokovci. Následně si doplnila vzdělání pro výuku na prvním stupni. Pedagogickou činnost ukončila v roce 1991 svým odchodem do České republiky. \n\nTamara Kotvalová má tři děti – dceru Danielu a syny Martina a Matěje.\n\nV Praze byla zaměstnána u německé obchodní společnosti jako obchodní asistentka, později se vypracovala do pozice manažera pro Čechy a Moravu. Když se společnost rozhodla vstoupit na zahraniční trhy v Polsku a Rusku, vedení si ji pro tuto misi vybralo, neboť oceňovalo její komunikační a argumentační dovednosti a jazykovou vybavenost. V průběhu následujícího období otevřela několik poboček společnosti ve velkých městech, zejména v Moskvě, a zajistila jejich chod. Byť v zahraničí zažívala velmi úspěšné profesní období, ihned poté, co nabyla dostatečné finanční prostředky, se rozhodla navrátit domů a založit si vlastní společnost. Její první firma se zabývala prodejem kosmetiky na Slovensku a později rozšířila své aktivity i do České republiky. V roce 1996 založila se svým tehdejším manželem společnost Carollinum s.r.o., která získala výhradní zastoupení značky Montblanc pro Českou republiku. O dva roky později společnost otevřela na Pařížské ulici v Praze franšízový obchod Alfred Dunhill – první butik této tradiční londýnské značky ve střední Evropě. Po smrti manžela v roce 2001 odkoupila stávající podíly a získala stoprocentní vlastnictví ve společnosti Carollinum, vedle toho se stala spolumajitelkou společností Servind. Díky velké investici nastává v Carollinum nová etapa a společnost zaznamenává rozkvět. Zásadní je následující rok 2002. Právě tehdy došlo k otevření hodinářství a klenotnictví Carollinum na Pařížské ulici – nového epicentra luxusních šperků a především hodinek od významných hodinářských manufaktur jako jsou Patek Philippe, A. Lange & Söhne, Vacheron Constantin, Breitling, IWC, Cartier a dalších. \n\nNa jaře roku 2009 byl otevřen stylotvorný multibrandový butik s módou Simple Concept Store po vzoru světových koncept storů, jako je pařížský Colette či milánské Corso Como, který později získal ocenění Czech Grand Design. V roce 2012 získal Simple Concept Store v rámci soutěže Designblok cenu šéfredaktorů v kategorii „Nejlepší prezentace módního butiku“. Mezi zastupované značky obchodu patří Saint Laurent Paris, Alexander McQueen, Lanvin, Balenciaga, Dior Homme či nově Victoria Beckham. \n\nV roce 2012 řadu butiků na Pařížské ulici doplnil samostatný obchod věnovaný hodinkám Rolex.\n\nV roce 2016 společnost Carollinum otevřela samostatný butik značky Patek Philippe a oslavila 20 let své existence.\n\nV roce 2019 byl otevřen Carollinum Rolex Boutique v Pařížské ulici č. 14 - jeden z největších monobrand butiků značky Rolex ve Střední a Východní Evropě.\n\nAktuálně podnikatelka Tamara Kotvalová provozuje v Praze butiky Rolex, Patek Philippe a Carollinum, velkoobchodní zastoupení 4 luxusních značek, Hodinářský servis Carollinum a pořádá veletrh hodinek Umění času. \n\nV roce 2019 získala Tamara Kotvalová Ocenění Českých Podnikatelek v kategorii Velká firma. Ve stejném roce se zařadila do prestižního žebříčku Top ženy Česka. Od armádního generála Emila Bočka obdržela pamětní medaili za dlouhodobou podporu válečných veteránů 2. světové války a spolupráci s nimi (2019) a rovněž vyznamenání Československého lva II. třídy (2018). V roce 2012 se zařadila mezi 50 nejvlivnějších českých žen časopisu Forbes. V roce 2006 získala ocenění Žena roku.\n\nKotvalová se pravidelně věnuje charitě: je čestnou členkou a sponzorem nadačního fondu Slunce pro všechny, členkou rady a pravidelným sponzorem o.s. Klub přátel dětí dětských domovů. Pravidelně sponzoruje onkologickou dětskou kliniku v Motole, stejně tak přispívá na ozdravné pobyty dětských onkologických pacientů.\n\n"}
{"id": "862330", "url": "https://cs.wikipedia.org/wiki?curid=862330", "title": "Obousměrné sledování cest", "text": "Obousměrné sledování cest\n\nObousměrné sledování cest (anglicky: \"Bidirectional path tracing\") je vylepšení a zobecnění algoritmu sledování cest a používá se ve 3D grafice pro syntézu (renderování) 3D scén. Jeho principem je sledování cest fotonů oběma směry, jak od kamery ke světlům, tak od světel ke kameře.\n\nAlgoritmus BPT na sobě nezávisle objevili Eric Lafortune v roce 1993 a Yves D. Willems v roce 1994. Tento algoritmus má mnohem lepší výsledky než klasický \"path tracing\" a stal se základem pro kombinované techniky a další vývoj v této oblasti. \n\nKlasický \"path tracing\" je fyzikálně správný a funkční, avšak v některých případech vyžaduje příliš dlouhé výpočty, aby vrátil věrný výsledek. Příklad: mějme ve scéně nějaký průhledný kulatý objekt, který funguje jako čočka a vytváří tzv. kaustiku. Při path tracingu vrháme paprsek směrem od kamery, při každém průsečíku ho odrazíme náhodným směrem a sledujeme, kdy narazí na nějaké světlo. Paprsky směřující do kaustiky se náhodně rozptýlí, a pokud projdou kulatým objektem, rozptýlí se ještě více. Je velmi malá šance, že zasáhnou světlo, a proto v oblasti kaustiky bude velký šum.\n\nPokud bychom vrhali paprsky směrem od světla, většina z těch, kteří projdou kulatým objektem, se soustředí v kaustice a tím rychle vytvoří věrný obrázek. Je však malá šance, že by při dalším pohybu zasáhly kameru, jelikož její plocha bývá většinou velmi malá. Této technice se také říka light tracing (sledování světla). Jsou však příklady, např. spekulární složka lesklých povrchů, u které light tracing nemá dobré výsledky.\n\nDva výše zmíněné postupy mají své výhody i nevýhody. Obousměrné sledování cest kombinuje výhody obou způsobů (\"směrů\").\n\nPři formulaci teorie path tracingu se příspěvek místa definuje jako integrál radiance v tomto místě, která pochází od světelného zdroje.\n\nPro light tracing zkusme \"otočit směr\". Zaveďme si tzv. důležitost formula_2, která bude pocházet od kamery a pro dané místo a směr bude určovat důležitost (příspěvek, váhu) daného místa pro konečnou barvu pixelu na kameře.\n\nVidíme, že obě rovnice si jsou podobné, popisují stejnou věc. Jsou definovány rekurzivně a obě mluví o cestách paprsků, tvořených body formula_4. První se stala motivací pro path gracing, ta druhá pro light tracing.\n\nNejdříve se pokusme dostat od rovnic výše k rovnicím, které počítají s cestami a s body na nich.\nMísto bodu a směru zkusme uvažovat bod a k němu další bod scény, který je v daném směru nejblíže.\nPři této úvaze můžeme přeformulovat značení radiance a BRDF:\n\nStejným způsobem můžeme přeznačit i zobrazovací rovnici:\n\nKde \"M\" jsou všechny povrchy scény a formula_8 zastupuje kosínové faktory z původní rovnice a zároveň viditelnost bodů:\n\nNyní můžeme pro nějakou cestu formula_10 můžeme definovat funkci příspěvku k pixelu \"j\":\n\nVidíme, že funkce zohledňuje počáteční radianci na světle, hodnoty BRDF, viditelnost a úhly dopadu (vše součástí \"G\") na každém bodě cesty a také jakousi důležitost \"W\" u samotného pixelu. Vidíme tedy, že čím více bodů cesta obsahuje, čím jsou od sebe body dál a čím \"nižší\" jsou úhly dopadů, tím menší má příspěvek.\n\nV praxi bychom rádi vybrali cesty paprsků mezi světlem a kamerou takové, aby šance, že se světlo vydá právě touto cestou, byla co nejvyšší (cesty s největším tokem světla, které mají velký vliv na barvu pixelu). Vygenerujeme náhodnou cestu směrem od kamery (děláme to chytře, např. s použitím BRDF importance samplingu, nejspíše netrefí světelný zdroj) a stejně tak druhou náhodnou cestu od zdroje světla. Spojením libovolného bodu z první cesty s libovolným bodem z druhé cesty dostaneme několik \"úplných cest\" mezi kamerou a zdrojem a právě na těchto cestách spočítáme barevný příspěvek.\n\n"}
{"id": "862333", "url": "https://cs.wikipedia.org/wiki?curid=862333", "title": "Matyáš Kalina z Jäthensteinu", "text": "Matyáš Kalina z Jäthensteinu\n\nMatyáš Kalina z Jäthensteinu, též z Jaetenštejnu či z Jähensteinu (10. leden 1772 České Budějovice – 6. leden 1848 Zvíkovec) byl český právník a archeolog, děkan právnické fakulty UK a autor prvního systematického soupisu a mapy archeologických památek na území Čech.\n\nNarodil se do významné budějovické měšťanské rodiny. Jeho otec byl městským radním, který si svůj přídomek „Jäthenstein“ odvodil od rodného příjmení své ženy (Jäthová). Používal jej pak i Matyáš. Ten po budějovickém gymnáziu vystudoval na Karlo-Ferdinandově univerzitě v Praze filozofii a práva. Na právnické fakultě potom v letech 1800–1802 přednášel a roku 1819 zde také zastával funkci děkana. Až do roku 1845 byl zemským advokátem. Od roku 1818 byl členem Královské české společnosti nauk, kde zastával čelné funkce (vykonával funkci ředitele a v letech 1831–1839 byl jejím sekretářem), a od roku 1834 též členem Společnosti Národního muzea a jejího Archeologického sboru. Česky však příliš neuměl. Své statky Zvíkovec u Křivoklátu a Suchdol u Sedlčan spravoval v duchu pokrokových osvícenských metod. O hospodaření napsal také pojednání pro c. a k. Patriotickou hospodářskou společnost, jíž byl činným členem. Zabýval se mj. životem českého ekonoma Michaela Seidla (1767-1842). Byl také jmenován konzistorním radou arcibiskupa Leopolda Chlumčanského a jako správce jeho závěti byl zřizovatelem prvních reálných škol v Čechách. Roku 1836 byl během královské korunovace pasován na rytíře a o dva roky později se stal členem českého zemského sněmu.\n\nO archeologii přednášel ve společnosti nauk již od roku 1818, ale nejvíce se jí věnoval v první polovině 30.let. Roku 1835 objevil ve sklepě pražského novoměstského domu čp.800/II na Koňském trhu první pravěkou keramickou nádobu. Dále kopal na domnělých pohanských návrších v pražském okolí. Výsledky pak shrnul v knize \"Böhmens heidnische Opferplätze\" z roku 1836, doplněné o archeologickou mapu Čech. Jde o první knihu věnovanou české archeologii. Prováděl také další výkopy ve Slaném, v Hradišti nad Březinou, v Libušíně a v Češově a zkoumal i mohyly u Břas. Při archeologických průzkumech spolupracoval se zvíkoveckým farářem, svým přítelem Václavem Krolmusem. Připravovaná kniha o hradištích v Čechách, ke které shromažďoval materiál, se měla stát prvním monotematickým zpracováním archeologických lokalit v Čechách. K její realizaci se však již nedostal, protože 6. ledna 1848 na svém statku ve Zvíkovci u Rokycan zemřel. V archeologické praxi se jako první pokoušel o využití chemie k interpretaci nálezů. Vytvořil archeologickou sbírku, která po jeho smrti rozšířila sbírku Národního muzea.\n\nKromě archeologie se věnoval v širokém osvícenském záběru také přírodním vědám, například napsal pojednání o zdravé výživě a prospěšnosti brambor, o hospodářském významu pěstování bource morušového pro výrobu hedvábí v Čechách, nebo o počátcích karlovarského lázeňství. \n\nJe pohřben na Olšanských hřbitovech.\n\n\n\n"}
{"id": "862336", "url": "https://cs.wikipedia.org/wiki?curid=862336", "title": "Vladimír Michal", "text": "Vladimír Michal\n\nVladimír Michal (* 3. února 1963 Žilina) je bývalý český fotbalový obránce a později funkcionář.\n\nV československé a české lize hrál za FC Boby Brno a Slováckou Slavii Uherské Hradiště. Nastoupil v 87 utkáních a dal 4 góly.\n\n"}
{"id": "862338", "url": "https://cs.wikipedia.org/wiki?curid=862338", "title": "Klášter Bělá pod Bezdězem", "text": "Klášter Bělá pod Bezdězem\n\nKlášter augustiniánů v Bělé pod Bezdězem byl založen roku 1345, jako nejstarší augustiniánský konvent v severních Čechách. Areál kláštera je chráněn jako kulturní památka České republiky.\n\nS dějinami kláštera je úzce spojeno město Bělá pod Bezdězem, které vzniklo tak, že veškeré městské právo původně určené založenému městu Starému Bezdězi roku 1264 bylo přeneseno na nové místo, a to právě do Bělé (1337). Brzy potom byl roku 1345 založen v severozápadním rohu města augustiniánský konvent. Komunita zde začala fungovat o pět let později po založení. Zakladatel, pan Hynek Berka z Dubé, ho určil pro dvanáct řeholníků a obdařil hojným nadáním \"Konvent\" s kostelem sv. Václava byl však dostavěn až po smrti zakladatele. Dílo dokončil pak pan Zajíc z Házmburka na Zbirohu, držitel hradu Bezdězu, za nějž byla dokončena stavba klášterního komplexu. Podle augustiniánské \"memorabilie\" byl prý klášter založen již roku 1340 královnou Alžbětou. Vzkvétající klášter byl však v říjnu roku 1421 husity spolu s celým městem dobyt a spálen. Podle některých pramenů byli všichni řeholníci vyvražděni. Obnova řeholního života zde proběhla v roce 1442, avšak klášter zůstal až do roku 1445 v troskách. Tehdy přišlo do Bělé několik augustiniánů z Prahy od sv. Tomáše a za pomoci Chvala Berky z Dubé částečně upravili kapli a konvent, aby mohly být konány bohoslužby a konvent mohl být obydlen. Ve druhé polovině 16. století však nebyl klášter obsazován, začal pustnout až opět zanikl.\n\nAlbrecht z Valdštejna uvedl roku 1627 augustiniány na hrad Bezděz, ale tamní komunita se na hradě udržela za tehdejších válečných událostí jen do roku 1633. Potom císař Ferdinand III. uvedl na Bezděz benediktiny a augustiniáni se vrátili ještě roku 1633 do Bělé pod Bezdězem ke svému bývalému kostelu sv. Václava. Do opravy konventu bydleli nejdříve na faře a pak v domku u městské fortny. V letech 1650-1659 byl postaven v Bělé nový konvent (Binago), který byl postupně rozšiřován a zvětšován (1696-1697, 1715). Bylo zde čtrnáct bratří. Nový barokní kostel sv. Václava postavil v letech 1708-1712 G. Abondio (k benedikci stavby došlo však, podle některých údajů, již v roce 1707). V Bělé vypomáhali augustiniáni v duchovní správě a vyučovali od roku 1787 na tamní hlavní škole, která byla přípravkou pro augustiniánské gymnázium v České Lípě. Měla čtyři třídy. Roku 1777 byla škola zrušena a změněna na německou školu. Od roku 1865 měl konvent povinnost vydržovat čtyři třídy chlapecké školy a škola se stala českou. Když roku 1894 vznikla v Bělé veřejná pětitřídní škola, zaniklo augustiniánské školství definitivně. Pak byl augustiniánský konvent v Bělé obsazen již jen dvěma řeholníky a jedním konvršem a měl jen místní význam. V roce 1930 (za převora Hroznaty Junka) byla část kláštera adaptována pro místní muzeum.\n\nV roce 1948 zemřel poslední místní převor, P. Rudolf Löw a administrátorem kláštera se stal P. Václav Josef Holas, OSA, tehdy působící v klášteře v České Lípě. V té době již v Bělé nebyl v klášteře žádný řeholník, administrátor pouze dojížděl o nedělích a svátcích sloužit bohoslužby v klášterním kostele. P. Holas byl po roce přeložen do Domažlic, a administraci bělského kláštera převzal P. Vít Václav Mareček, OSA, opět z České Lípy. V roce 1950 byl P. Mareček v rámci Akce K internován, a tím zanikl i bělský konvent.\n\nDnes jsou v budovách konventu sociální byty. Po roce 1989 se ujala díky P. Marečkovi praxe občasných návštěv augustiniánů v Bělé, při kterých byly také v klášterním kostele slouženy příležitostné bohoslužby. Tato tradice pokračuje dodnes. Počátkem 21. století byla opravena kostelní fasáda. Za bělského faráře Jana Nepomuka Jiřiště (v Bělé působil v letech 2000-2013) bývaly v klášterním kostele jednou měsíčně pravidelné bohoslužby.\n\n\n"}
{"id": "862340", "url": "https://cs.wikipedia.org/wiki?curid=862340", "title": "Vladimír Laštůvka", "text": "Vladimír Laštůvka\n\nVladimír Laštůvka (8. června 1943 Strážnice – 27. září 2018) byl český politik, za normalizace politicky pronásledován, aktivní v disentu a signatář Charty 77, v 90. letech 20. století poslanec České národní rady za Občanské fórum a Občanské hnutí, do roku 2006 poslanec Poslanecké sněmovny za ČSSD.\n\nVystudoval jadernou fyziku na ČVUT, ale v oboru působil jen do roku 1977, kdy ho komunistický režim za podvracení republiky odsoudil na tři roky vězení. Byl signatářem Charty 77. Po návratu z výkonu trestu pracoval v manuálních profesích jako topič, betonář nebo opravář lékařské elektroniky. Se svou ženou měl tři syny. Do roku 1989 nebyl členem politické strany.\n\nV únoru 1990 se stal poslancem České národní rady v rámci procesu kooptací do ČNR. Mandát pak krátce poté obhájil v řádných volbách v roce 1990 za Občanské fórum. Po rozkladu Občanského fóra přešel do Občanského hnutí.\n\nOpětovně se do parlamentní politiky vrátil ve volbách v roce 1996, kdy byl zvolen do poslanecké sněmovny za ČSSD (volební obvod Severočeský kraj). Mandát obhájil ve volbách v roce 1998 a volbách v roce 2002. Ve sněmovně setrval do voleb v roce 2006. V letech 1996–1998 byl členem sněmovního výboru pro veřejnou správu, regionální rozvoj a životní prostředí. V letech 1996–2006 zasedal v zahraničním výboru sněmovny (z toho v letech 2002–2006 jako jeho předseda). V letech 1998–2002 byl členem výboru organizačního a místopředsedou výboru pro evropskou integraci, v němž jako řadový člen zasedal v letech 2002–2004.\n\nOd května do července 2004 byl kooptovaným poslancem Evropského parlamentu.\n\nV komunálních volbách roku 2006 neúspěšně kandidoval do zastupitelstva města Děčín za ČSSD. Profesně se uváděl jako senior-konzultant.\n\nZemřel dne 27. září 2018 ve věku 75 let.\n\n"}
{"id": "862342", "url": "https://cs.wikipedia.org/wiki?curid=862342", "title": "Ministerstvo náprav státu Washington", "text": "Ministerstvo náprav státu Washington\n\nMinisterstvo náprav státu Washington je částí vlády amerického státu Washington, jenž má na starosti správu nápravných programů pro dospělé zločince zřizovaných státem. Patří mezi ně i všechna nápravná zařízení, vězení a programy pro sledované zločince. Sídlo ministerstva se nachází ve městě Tumwater.\n\nMinisterstvo bylo vytvořeno v květnu 1981, kdy byla na něj převedena správa nápravných programů pro dospělé zločince od Ministerstva sociálních a zdravotnických služeb, jenž ji mělo na starosti do roku 1955.\n\nMinisterstvo se dělí na šest oddělení, z nichž každé má svého náměstka. Sám ministr náprav je jmenován guvernérem státu a schválen státním senátem.\n\nMinisterstvo momentálně provozuje 12 vězení, z čehož deset jich je pro muže a dvě pro ženy. V těchto vězeních se nachází okolo 16 tisíc zločinců. Největšími vězeními s maximální úrovní dozoru jsou Washington State Penitentiary a Nápravný komplex Monroe.\n\nDále se pod jurisdikcí ministerstva nachází 15 zařízení work release, odkud mohou zločinci odcházet za prací, ale jsou neustále sledováni. Všechna tato zařízení až na jedno jsou provozována prostřednictvím soukromých firem. Na každém místě se ale nachází zaměstnanci ministerstva, aby pomáhali s dozorem, sledováním a správou případů. Tento model vězení je zařízen tak, aby po propuštění zločinec měl zaměstnání a stálý příjem.\n\nPodle webové stránky „Officer Down“ věnované padlým ochráncům zákona zemřelo při práci pro ministerstvo od jeho počátku šest zaměstnanců.\n\n\"Hlavní článek: Trest smrti ve státu Washington\"\n\nPodle zákona se tresty smrti na půdě státu Washington mohou vykonávat pouze ve věznici Washington State Penitentiary. Samotný proces pak má na starost ředitel věznice.\n\nVe státě jsou prováděny tresty smrti dvěma metodami, a to aplikováním smrtelné injekce a oběšením. Preferována je vždy injekce, pokud si sám odsouzený zločinec nevybere popravu oběšením.\n\nV době deseti dnů po ukončení soudu se zločincem, který skončil verdiktem trestu smrti, musí být odsouzený zločinec převezen do Washington State Penitentiary, kde zůstává izolaci do té doby, než je vystaven rozkaz k popravě s určením jejího data. Co se týče odsouzených žen, ty jsou nejprve ubytovány ve Státním nápravním centru pro ženy a nejdéle 72 hodin před popravou přemístěny do Washington State Penitentiary.\n\nOd roku 1904 bylo ve státě Washington popraveno 78 zločinců, ten poslední v roce 2010.\n"}
{"id": "862343", "url": "https://cs.wikipedia.org/wiki?curid=862343", "title": "Samčí laktace", "text": "Samčí laktace\n\nSamčí laktace je tvorba mléka v mléčných žlázách samců, např. za přítomnosti fyziologických stimulů spojených s přítomností sajících mláďat. Toto je dobře zdokumentováno u kaloně hnědého (\"Dyacopterus spadiceus\").\n\nTermín „mužská laktace“ se v humánním lékařství nepoužívá. Byl použit v populární literatuře při popisu jevu známého jako mužská galaktorea, což je u lidí dobře doložený stav. Mimo to se občas tvoří mléko (zvané novorozenecké mléko) u novorozenců obojího pohlaví – to se za mužskou laktaci nepovažuje.\n\nO mužskou laktaci se zajímal Alexander von Humboldt, který ve svém díle \"Voyage aux régions équinoxiales du Nouveau Continent\" (Cesta do rovníkových oblastí Nového kontinentu) psal o obyvateli vesnice Arenas (poblíž města Cumaná), který údajně kojil svého syna po dobu tří měsíců, kdy byla jeho manželka nemocná , i Charles Darwin, který o mužské laktaci ve svém díle \"O původu člověka\" (1871) říká toto:\n\nPozději Darwin považoval funkci mužských bradavek za téměř dokonalou ve srovnání s výrazně zredukovanými strukturami, například u orgánu vesicula prostatica, přičemž spekuloval, že u raných předchůdců savců byla kojení schopna obě pohlaví a následně se savci vyvinuli tak, že samci tuto schopnost v raném věku potlačili.\"\n\nMnoho samců savců bylo pozorováno, jak dochází k produkci mléka v mimořádných či patogenních podmínkách jako je extrémní stres, při krmení kastrovaných zvířat fytoestrogeny či u zvířat s nádorem na hypofýze. Proto se spekulovalo, že i když by většina savců byla laktace schopna, neposkytuje to ani samcům, ani celému druhu žádnou evoluční výhodu. I když by samci mohli teoretický zvýšit svou pravděpodobnost předat své geny tím, že by zkvalitnili výživu svých potomků mužskou laktací, většina samců si vytvořila jiné strategie, jako je například páření s dalšími partnerkami. V současnosti je známo jen velmi málo druhů, u kterých se vyskytuje samčí laktace a zatím není dobře známo, jaké evoluční faktory řídí rozvoj tohoto atributu.\n\nFenomén samčí laktace se vyskytuje i u několika dalších druhů, zejména u kaloně hnědého (Dyacopterus spadiceus), jehož samci, u kterých dojde k laktaci, pomáhají s kojením mláďat. Mimoto jsou také známy případy laktace u kozlů, kocourů a samců morčat.\n\nKe spontánní laktaci občas dochází u hladovějících mužů, například po druhé světové válce byly pozorovány tisíce takových případů u válečných zajatců opouštějících koncentrační tábory. Fenomén úspěšného mužského kojení byl v několika případech pozorován věrohodným způsobem. Tyto případy však nejsou dostatečně zdokumentovány natolik, aby umožnily rozlišit od případů případné patologické galaktorey. Mužské mléčné žlázy jsou sice zakrnělé, ale mohou být aktivovány hormonálně či častým drážděním bradavky.\n\nV lednu 2013 česká média informovala o tom, že se chystá vydání knihy \"Umění mužského kojení\", ve které měl nizozemský vědec Piet de Vries dokazovat, že kojení je schopný každý muž. Během pár dní vyšlo najevo, že kniha i vědec jsou smyšlení a že šlo o součást reklamní kampaně ING Životní pojišťovny upozorňující na rakovinu prsu, respektive pojištění proti rakovině prsu a ženských pohlavních orgánů.\n\n"}
{"id": "862353", "url": "https://cs.wikipedia.org/wiki?curid=862353", "title": "Ohio Valley Wrestling", "text": "Ohio Valley Wrestling\n\nOhio Valley Wrestling (OVW) je americké wrestlingové vývojové středisko založeno v Louisville ve státě Kentucky. Mezi lety 1997 a 2000 zapadalo pod společnost National Wrestling Alliance, nejvíce je ale známo díky World Wrestling Federation (nyní WWE). WWE vlastnila OVW od roku 2000 do 2008. V současné době je hlavním vývojovým střediskem pro Dannyho Davise a jeho Total Nonstop Action Wrestling. Více než 100 bývalých OVW wrestlerů vystupuje/vystupovalo ve WWE.\n\n"}
{"id": "862357", "url": "https://cs.wikipedia.org/wiki?curid=862357", "title": "Miloš Ondřej", "text": "Miloš Ondřej\n\nMiloš Ondřej (15. června 1940 Prčice – 10. prosince 2012 České Budějovice) byl český botanik.\n\nDětství a mládí prožil v Sedlci, kde navštěvoval místní základní školu a později Jedenáctiletou střední školu v Sedlčanech. V deseti letech zemřel jeho otec a on sám pak pomáhal matce s vedením domácnosti a svému mladšímu bratrovi do značné míry otce nahrazoval. Naučil se díky tomu žít velmi skromně, myslet více na ostatní než na sebe a tato vlastnost mu pak zůstala po celý jeho život.\n\nPoslední léta svého života prožíval z velké části ve svém rodném kraji v Sedlci a 10. prosince 2012 doma v Českých Budějovicích zemřel.\n\nVe volném čase hodně četl, velmi rád pracoval na zahradě. Snad proto, snad i pod vlivem svých strýců, vysokoškolských pedagogů, se stal velkým milovníkem přírody. Po maturitě studoval na Přírodovědecké fakultě Karlovy univerzity a už v posledním ročníku studií se zabýval některými úkoly v UEB ČSAV. V letech 1962 – 1974 začal svou vědeckou dráhu v témže ústavu studiem cytogenetiky a mutageneze u drosofil. Poté se jeho zájmem stala cytogeneze rostlin a od roku 1980 se plně věnoval výzkumu transgenoze rostlin. Po odchodu z Prahy do Českých Budějovic na tamní pracoviště Ústavu experimentální botaniky ČSAV začal tuto oblast jako první v tehdejším Československu rozvíjet ve větším měřítku. Položil tak základy pro vznik českobudějovického Ústavu molekulární biologie rostlin AV ČR a odstartoval tak výzkum transgenoze v České i Slovenské republice.\n\nJe autorem dvou knižních monografií \"Cytogenetika a molekulární genetika rostlin\" (1985) a \"Genové inženýrství kulturních rostlin\" (1992), které současně sloužily jako vysokoškolské učebnice, spoluautorem knihy \"Transgenoze rostlin\" (2002), řady kapitol v dalších vysokoškolských učebnicích a více než sta odborných článků zabývajících se nejrůznějšími aspekty transgenoze. Řadu let byl předsedou České komise transgenoze rostlin, poradního orgánu českého ministerstva životního prostředí. Aktivně se podílel na přípravě prvního českého zákona o geneticky modifikovaných organismech. V roce 1987 získal jako vedoucí kolektivu řešícího problematiku přenosu genů pro rostlinné hormony Cenu ČSAV.\n\nVedle řešení vědeckých úkolů se významně věnoval i pedagogické činnosti. Na Přírodovědecké fakultě Jihočeské univerzity v Českých Budějovicích, kde za dobu svého působení vychoval desítky diplomantů a doktorandů, byl pověřen vedením Katedry molekulární biologie rostlin, působil i na Přírodovědecké fakultě Univerzity Karlovy v Praze a na Zemědělské fakultě Jihočeské univerzity.\n\nNezapomínal ani na popularizaci svého oboru a neváhal obhajovat transgenozi v hromadných sdělovacích prostředcích, které oblasti geneticky modifikovaných rostlin věnují v poslední době velkou pozornost. V roce 1997 se stal jedním ze zakládajících členů sdružení BIOTREND, v roce 2001 přejmenovaného na BIOTRIN, jehož cílem bylo přispívat k rozvoji informovanosti o moderních biotechnologiích, zejména v souvislosti s geneticky modifikovanými organismy a za Českou republiku byl koordinátorem mezinárodního projektu TEMPUS.\n\n"}
{"id": "862358", "url": "https://cs.wikipedia.org/wiki?curid=862358", "title": "Adamantisaurus", "text": "Adamantisaurus\n\nAdamantisaurus („Ještěr ze souvrství Adamantina“) byl rod středně velkého sauropodního dinosaura, žijícího v období pozdní (svrchní) křídy (asi před 72 až 66 miliony let) na území dnešní Brazílie. Zkameněliny adamantinasaura byly poprvé objeveny roku 1959, vědecky popsán byl ale až roku 2006. Jeho rodové jméno je odvozeno od názvu geologického souvrství Adamantina. Známo je dnes pouze šest fosilních ocasních obratlů tohoto velkého býložravého dinosaura. Vzhledem k tomu není příliš dobře známý, a také jeho systematické zařazení je zatím poněkud nejasné. Dosahoval délky asi 13 metrů a hmotnosti kolem 5 tun.\n\n"}
{"id": "862360", "url": "https://cs.wikipedia.org/wiki?curid=862360", "title": "Matthias Steinl", "text": "Matthias Steinl\n\nMatthias Steinl nebo Steindl (1644 - 18. dubna 1727 Vídeň) byl rakouský architekt, řezbář a sochař, průkopník vrcholného baroka v Rakousku.\n\nPocházel patrně ze Solnohradska, od roku 1682 pracoval ve Vratislavi a od roku 1688 jako císařský sochař ve Vídni. Mezi jeho nejvýznamnější stavby patří kostel v Laxenburgu u Vídně a průčelí klášterního kostela v Zwettlu. Jezdecké bronzové sochy císařů Leopolda I. a Josefa I. je znázorňují jako válečníky proti Turkům. \n\n"}
{"id": "862362", "url": "https://cs.wikipedia.org/wiki?curid=862362", "title": "Miroslav Leština", "text": "Miroslav Leština\n\nMiroslav Leština (* 25. ledna 1964) je bývalý český politik, v 90. letech 20. století krátce poslanec Poslanecké sněmovny za ODA.\n\nV roce 1994 byl zvolen do čela jihočeské konference (krajské organizace) ODA.\n\nVe volbách v roce 1996 kandidoval do poslanecké sněmovny za ODA (volební obvod Jihočeský kraj). Nebyl zvolen, ale do parlamentu zasedl dodatečně v listopadu 1997 jako náhradník poté, co rezignoval poslanec Roman Češka. Ve sněmovně setrval jen do prosince 1997, kdy sám na mandát rezignoval. Do činnosti parlamentu se fakticky nezapojil. Na mandát rezignoval z osobních důvodů. V rámci ODA patřil v roce 1997 k takzvanému pragmatickému křídlu, které čelilo kritice od stoupenců Pravé frakce ODA, jež pragmatiky obviňovala z odklonu od původních konzervativních postulátů strany.\n\nV komunálních volbách roku 1994, komunálních volbách roku 1998 a komunálních volbách roku 2010 neúspěšně kandidoval do zastupitelstva města České Budějovice, v roce 1994 a 1998 za ODA, v roce 2010 jako bezpartijní (byl lídrem hnutí Volba pro město-Nezávislí občané městu). Profesně se uvádí jako podnikatel. V roce 2001 se zmiňuje coby předseda představenstva Jihočeských pivovarů. Do této manažerské funkce nastoupil v lednu 2000.\nV prvním čtvrtletí roku 2011 prodal svůj 28,5 % podíl v Budějovickém měšťanském pivovaru.\n"}
{"id": "862364", "url": "https://cs.wikipedia.org/wiki?curid=862364", "title": "Bujanská konference", "text": "Bujanská konference\n\nBujanská konference (albánsky Konferencia e bujanit, srbochorvatsky Бујанска конференција/Bujanska konferencija) se konala na přelomu prosince 1943 a ledna 1944 ve vesnici Bujan na severu Albánie. Účastnilo se jí celkem 49 lidí (41 Albánců, 1 Bosňák a 7 Srbů a Černohorců). Na setkání byl pozván také oblastní partyzánský výbor Kosova. \n\nKonference se konala měsíc po druhém zasedání AVNOJe (antifašistické rady komunistických partyzánů a dalšího odboje v Jugoslávii), nicméně vzhledem k válečným podmínkám bylo povědomí v albánském prostředí o závěrech jednání z Jajců téměř nulové (a to i přesto, že je odvysílalo Rádio Svobodná Jugoslávie). Mnozí zástupci se ani v uvedený čas do Bujanů nedokázali dostat, jiní byli během své pouti zastřeleni. Vyskytly se i případy, že cesta některých partyzánských delegátů trvala i více jak dva měsíce. \n\nVýsledkem jednání na konferenci bylo rozhodnutí, že Kosovo by se jako převážně Albánci osídlený region mělo připojit k Albánii. Za způsob, jak toto sjednocení dosáhnout pak byl označený ozbrojený boj partyzánů proti fašistickým okupantům. Tento bod považovalo do budoucna jugoslávské komunistické vedení jako velký problém; po roce 1948 a zhoršení jugoslávsko-albánských vztahů jako velmi vážný. K realizaci připojení Kosova k Albánii proto nedošlo (byť se o tom poměrně dlouhou dobu mezi jugoslávskými politickými kruhy diskutovalo); v červnu 1945 oficiálně oblastní skupština v Prizrenu odsouhlasila připojení k SR Srbsko. Albánci, kteří se na tento závěr Bujanské konference v pozdějších letech odvolávali, byli označováni za separatisty.\n"}
{"id": "862372", "url": "https://cs.wikipedia.org/wiki?curid=862372", "title": "Eckental", "text": "Eckental\n\nEckental je správní celek v rámci zemského okresu Erlangen-Höchstadt v Bavorsku v Německu. Byl vytvořen v rámci územní reformy v roce 1972 jako takzvaná “Großgemeinde” (“velkoobec”) sloučení dříve existujících obcí. Místní název Eckental se v takto vytvořené oblasti dříve nevyskytoval.\n\nEckental leží přibližně 20 kilometrů severovýchodně od Norimberka cca 20 kilometrů východně od Erlangenu na \"Bundesstraße\" (spolkové cestě) \"č.2\" v údolí říčky Schwabach. Mezi místními částmi Eschenau, Brand, Eckenhaid a Forth protéká potok Eckenbach, po němž byl územní celek pojmenován.\n\nSprávní celek Eckental má 17 místních částí:\nPočty obyvatel k 1.1.2010 \n\nEckental byl vytvořen k 1. červenci 1972 v rámci územní reformy jako dobrovolné sloučení tržního města Eschenau s obcemi Benzendorf, Eckenhaid, Forth, Herpendorf a Unterschöllenbach. Obec Brand se připojila až v roce 1978.\nZámek a vesnice Eschenau jsou poprvé zmíněny v listině z roku 1050 (údajně byly založeny roku 1040 rytířem Otnandem, současně zakladatelem rodu \"von Eschenau\"). Roku 1331 propůjčil císař Ludvík IV. Bavor obci tržní právo. O více než čtyřicet let později, roku 1376 byla obec povýšená na město římským císařem a českým králem Karlem IV.. Jako součást pruského vévodství bylo město v rámci tzv. tylžského míru roku 1807 postoupeno Francii, 1810 se pak stalo vlastnictvím bavorského království.\n\nV místním nářečí nazýván \"Eggahaa\" (Přízvuk na poslední slabice). Založen mezi lety 1050 a 1100, první písemná zmínka 1278. V 50. a 60. letech 20. století poskytl nový domov vystěhovalcům ze Sudet a Sedmihradska. Původně malá vesnice se tak rozrostla o nové domy.\n\nForth (Statek) a Büg (Rytířský statek) byly založeny \"Reichsfreiherrem\" Gotzmannem mezi léty 1050 a 1150. erfolgte zwischen 1050 und 1150. Roku 1611 přešel rytířský statek Büg do majetku pánů von Bünau. V roce 1925 byli Forth a Büg sloučeny dohromady. Ve Forthu se po několik století rozvíjela židovská komunita; po pogromu 11. listopadu 1938 však byli její členové odvedeni do transportů.\n\n\n"}
{"id": "862375", "url": "https://cs.wikipedia.org/wiki?curid=862375", "title": "Serge Gainsbourg: Heroický život", "text": "Serge Gainsbourg: Heroický život\n\nSerge Gainsbourg: Heroický život je francouzský životopisný film pojednávající o Serge Gainsbourgovi, kterého zde hraje Éric Elmosnino. Vedle něj zde hrají například Lucy Gordon (Jane Birkin), Laetitia Casta (Brigitte Bardot), Anna Mouglalis (Juliette Gréco) nebo Sara Forestier (France Gall). Ve Francii měl film premiéru 20. ledna 2010.\n\nFilm vychází z původního Sfarova komiksu a získal několik cen včetně tří Césarů.\n"}
{"id": "862377", "url": "https://cs.wikipedia.org/wiki?curid=862377", "title": "Dr. House (2. řada)", "text": "Dr. House (2. řada)\n\nDruhá řada televizního seriálu Dr. House následovala po první řadě a předcházela třetí řadě tohoto seriálu. Má celkem 24 dílů a byla premiérově vysílána americkou stanicí Fox od září 2005 do května 2006.\n\n<onlyinclude>\n</onlyinclude>\n"}
{"id": "862379", "url": "https://cs.wikipedia.org/wiki?curid=862379", "title": "Dr. House (3. řada)", "text": "Dr. House (3. řada)\n\nTřetí řada seriálu \"Dr. House\" následovala po druhé řadě a předcházela čtvrté řadě seriálu \"Dr. House\". Má celkem 24 dílů a byla premiérově vysílána od září 2006 do května 2007.\n\n<onlyinclude></onlyinclude>\n"}
{"id": "862380", "url": "https://cs.wikipedia.org/wiki?curid=862380", "title": "Dr. House (4. řada)", "text": "Dr. House (4. řada)\n\nČtvrtá řada seriálu \"Dr. House\" následovala po třetí řadě a předcházela páté řadě seriálu \"Dr. House\". Má celkem 16 dílů a byla premiérově vysílána od září 2007 do května 2008.\n\n<onlyinclude></onlyinclude>\n"}
{"id": "862384", "url": "https://cs.wikipedia.org/wiki?curid=862384", "title": "Albrecht ze Šternberka a Holešova", "text": "Albrecht ze Šternberka a Holešova\n\nAlbrecht ze Šternberka a Holešova byl šlechtic, který pocházel z moravské větve rodu Šternberků. \n\nJeho otcem byl otcem byl Ješek ze Šternberka na Lukově. Albrecht se poprvé v listinách uvádí roku 1397 při otcových majetkových transakcích. Spolu s otcem se uvádí v dalších listinách, kterými jsou zejména soudní žaloby a procesy, které souvisely s jejich bojovou činností. Z otcova majetku toho moc Albrechtovi nezbylo a většina zboží byla zastavena různým věřitelům. Roku 1420 dostal od biskupa kurovické léno. Za husitských válek Albrecht bojoval s vojskem olomouckého biskupa proti husitům. Roku 1425 se zřekl své poloviny hradu Lukova a obnovil své postavení na Holešovsku. Holešovská tvrz se stala jeho hlavním sídlem a uváděl se s přídomkem „z Holešova“. Albrecht se snažil získat zastavený hrad Hoštejn, ale nedařilo se mu to. Mezi léty 1437 a 1447 se pravidelně zúčastňoval zemských soudů. Albrecht se ale též dopouštěl i různých drobných vojenských potyček a přepadení.\n\nAlbrecht měl se ženou Žofkou z Kunštátu dva syny – Matouše, který byl pokračovatelem rodu, a Albrechta, o němž je jediná zmínka roku 1446 a který patrně brzy zemřel. Albrecht ze Šternberka a Holešova zemřel roku 1447.\n\n"}
{"id": "862386", "url": "https://cs.wikipedia.org/wiki?curid=862386", "title": "Erik Friedlander", "text": "Erik Friedlander\n\nErik Friedlander (* 1. července 1960 New York City, New York, USA) je americký violoncellista a hudební skladatel. Ve svých šesti letech začal hrát na kytaru, o dva roky později pak na violoncello. Jeho otcem je fotograf Lee Friedlander. Spolupracoval například s Johnem Zornem, Mikem Pattonem, The Mountain Goats nebo Alanis Morissette. V roce 2007 interpretoval dvanáct Zornových skladeb na album \"\".\n"}
{"id": "862390", "url": "https://cs.wikipedia.org/wiki?curid=862390", "title": "Rašeliniště u Martinala", "text": "Rašeliniště u Martinala\n\nRašeliniště u Martinala je přírodní rezervace ev. č. 5678 zhruba 2,5 km západně od obce Stachy v okrese Prachatice. Rezervaci tvoří dvě územně nesouvislé plochy na východním úbočí Popelové hory nad osadami Jáchymov a Michalov. Chráněné území náleží do širšího pramenného prostoru Jáchymovského potoka. Oblast spravuje Správa NP a CHKO Šumava.\n\nPředmětem ochrany je přirozeně se vyvíjející přechodové rašeliniště; přirozeně se vyvíjející podhorské a horské smilkové trávníky s jalovcem; silně ohrožené druhy savců a jejich biotopy: rys ostrovid; silně ohrožené druhy ptáků a jejich biotopy: chřástal polní, jeřábek lesní, bramborníček hnědý, ťuhýk obecný, bekasina otavní, linduška horská; ohrožené druhy ptáků a jejich biotopy: ořešník kropenatý, sluka lesní; kriticky ohrožené druhy bezobratlých a jejich biotopy: střevlík Menetriesův; kriticky ohrožené druhy plazů, obojživelníků a jejich biotopy: zmije obecná; silně ohrožené druhy plazů, obojživelníků a jejich biotopy: slepýš křehký, ještěrka obecná, ještěrka živorodá, čolek horský; ohrožené druhy plazů, obojživelníků a jejich biotopy: užovka obojková, ropucha obecná; silně ohrožené druhy rostlin a jejich biotopy: rosnatka okrouhlolistá, všivec lesní; ohrožené druhy rostlin a jejich biotopy: dřípatka horská, prstnatec májový pravý, prstnatec Fuchsiův pravý, kyhanka sivolistá, klikva bahenní, pleška stopkatá, prha arnika.\n\n"}
{"id": "862391", "url": "https://cs.wikipedia.org/wiki?curid=862391", "title": "Jaroškov (přírodní památka)", "text": "Jaroškov (přírodní památka)\n\nJaroškov je přírodní památka ev. č. 5665 při severním okraji vesnice Jaroškov, místní části obce Stachy v okrese Prachatice. Oblast spravuje Správa NP a CHKO Šumava. Důvodem vyhlášení přírodní památky je ochrana mezofilní ovsíkové louky s výskytem významných a chráněných druhů rostlin, ochrana druhů a stanovišť evropsky významné lokality. Na lokalitě se vyskytuje např. kriticky ohrožený hořeček český a hořeček nahořklý.\n\n"}
{"id": "862392", "url": "https://cs.wikipedia.org/wiki?curid=862392", "title": "Úbislav (přírodní památka)", "text": "Úbislav (přírodní památka)\n\nÚbislav je přírodní památka ev. č. 5670 západně od vesnice Úbislav, místní části obce Stachy v okrese Prachatice. Chráněné území se nalézá při silnici do Nicova, po levé straně v sousedství osamocené skupiny stavení zhruba 250 m za Úbislaví. Oblast spravuje Správa NP a CHKO Šumava. Důvodem vyhlášení přírodní památky je ochrana květnaté krátkostébelné louky s bohatým výskytem významných chráněných druhů rostlin, ochrana druhů a stanovišť evropsky významné lokality.\n\n"}
{"id": "862400", "url": "https://cs.wikipedia.org/wiki?curid=862400", "title": "Sylvie Courvoisier", "text": "Sylvie Courvoisier\n\nSylvie Courvoisier (* 30. listopadu 1968 Lausanne, Švýcarsko) je švýcarská klavíristka a hudební skladatelka. Studovala na konzervatoři v Montreux. Narodila se ve Švýcarsku, od roku 1998 však žije v Brooklynu. Jejím manželem je houslista Mark Feldman. Mimo svého manžela hudebně spolupracovala například s Johnem Zornem, Ikue Mori, Herbem Robertsonem nebo Markem Dresserem a dalšími.\n"}
{"id": "862402", "url": "https://cs.wikipedia.org/wiki?curid=862402", "title": "Nizozemsko na Letních olympijských hrách 1984", "text": "Nizozemsko na Letních olympijských hrách 1984\n\nNizozemsko na Letních olympijských hrách 1984 reprezentovala výprava 136 sportovců, z toho 82 mužů a 54 žen v 15 sportech.\n"}
{"id": "862409", "url": "https://cs.wikipedia.org/wiki?curid=862409", "title": "Třída Dhofar", "text": "Třída Dhofar\n\nTřída Dhofar je třída raketových člunů Ománského královského námořnictva zařazených do služby v letech 1982–1989.\n\nVšechny čtyři jednotky této třídy postavila britská loděnice Vosper Thornycroft v Southamptonu. První jednotka byla objednána roku 1980 a dodána roku 1982. Další dva čluny byly objednány roku 1981 a poslední čtvrtý roku 1986.\n\nJednotky třídy \"Dhofar\":\nTřída \"Dhofar\" je velmi podobná keňské třídě \"Nyayo\" od stejného výrobce. Plavidla nesou letecký a námořní vyhledávací radar AWS-6 (\"Dhofar\" starší AWS-4), navigační radar AC 1226 a systém řízení palby 9LV307 (\"Dhofar\" starší Sea Archer).\n\nHlavňovou výzbroj tvoří jeden 76mm kanón OTO Melara Compact v dělové věži na přídi, jeden komplet DARDO se dvěma 40mm kanóny Bofors a dva 12,7mm kulomety. Hlavní údernou výzbroj představuje osm protilodních střel MM.40 Exocet (\"Dhofar\" jich nese pouze šest).\n\nPohonný systém tvoří čtyři diesely Paxman Valenta 18 RP 200 CM o celkovém výkonu 13 570 kW. Lodní šrouby jsou čtyři. Nejvyšší rychlost dosahuje 38 uzlů.\n"}
{"id": "862415", "url": "https://cs.wikipedia.org/wiki?curid=862415", "title": "Antonín Macháček", "text": "Antonín Macháček\n\nAntonín Macháček (* 5. června 1951) je bývalý český politik, v 90. letech 20. století a počátkem 21. století poslanec Poslanecké sněmovny za ČSSD, v letech 2005 až 2016 člen Kolegia NKÚ.\n\nV komunálních volbách roku 1994 byl zvolen do zastupitelstva města Opava za ČSSD. V komunálních volbách roku 1998 kandidoval, ale nebyl zvolen.\n\nVe volbách v roce 1996 byl zvolen do poslanecké sněmovny za ČSSD (volební obvod Severomoravský kraj). Mandát obhájil ve volbách v roce 1998 a volbách v roce 2002. Byl členem sněmovního rozpočtového výboru. V letech 2002-2005 působil jako místopředseda poslaneckého klubu ČSSD. Na mandát poslance rezignoval v prosinci 2005. V dubnu 2005 při hlasování o nedůvěře nové vládě Stanislava Grosse nebyl přítomen při hlasování.\n\nDůvodem rezignace na poslanecké křeslo byla skutečnost, že ho sněmovna zvolila v roce 2005 za člena kolegia Nejvyššího kontrolního úřadu. Mandát člena Kolegia Nejvyššího kontrolního úřadu vykonával až do svých 65. narozenin dne 5. června 2016, kdy mu mandát automaticky zanikl.\n\n"}
{"id": "862419", "url": "https://cs.wikipedia.org/wiki?curid=862419", "title": "Adrian Willaert", "text": "Adrian Willaert\n\nAdrian Willaert (kolem 1490, Brugy - 7. prosince 1562, Benátky) byl vlámský hudební skladatel, zakladatel benátské hudební školy.\n\nNarodil se kolem roku 1490, zřejmě v kraji západovlámského města Roeselare, jižně od Brugg.\n\nKolem roku 1510 se vydal do Paříže, kde začal studovat práva, avšak asi po čtyřech letech se rozhodl pro hudbu. Jeho učitelem byl Jean Mouton, člen královské kapely. 8. července 1515 vstoupil do služeb kardinála Hypolita I. z Este v Římě. V říjnu 1519 cestoval Willaert v průvodu svého zaměstnavatele do Uher a roku 1519 zpět do Ferrary.\n\nPo smrti kardinála Hypolita (1520) vstoupil do služeb vévody Alfonse Estenského a do roku 1527 zůstal členem kapely Hypolitova bratra. 12. prosince téhož roku byl Willaert jmenován kapelníkem u sv. Marka v Benátkách. Ač byl Willaert původně odchovancem principů kontrapunktické kompozice, byl záhy ovlivněn tehdejším novým stylem pocházejícím z Florencie, který stavěl melodický prvek nad harmonický.\n\nV letech 1542 a 1556 podnikl z rodinných důvodů cestu do Flander, kde zřejmě řešil problémy vzniklé po francouzské invazi do Nizozemska.\n\nWillaert se značným dílem zasloužil o vznik madrigalu a dvojsborů. Byl také vynikající učitel. Mezi jeho žáky se řadili například skladatelé Cipriano de Rore, Constanzo Porta, Francesco della Viola († 1568), Gioseffo Guami či Andrea Gabrieli nebo hudební teoretici Nicola Vicentino a Gioseffo Zarlino. Willaert po sobě zanechal rozsáhlé dílo: 8 mší, přes 50 hymnů a žalmů, více naž 150 motet, asi 60 šansonů, přes 70 madrigalů a mnoho instrumentálních kusů (ricercarů).\n\nZemřel 7. prosince 1562 v Benátkách.\n\n\n"}
{"id": "862420", "url": "https://cs.wikipedia.org/wiki?curid=862420", "title": "1001 (číslo)", "text": "1001 (číslo)\n\n1 001, (jeden) tisíc jedna, je přirozené číslo, které následuje po číslu 1 000 a předchází číslu 1 002.\n\n1 001 je:\n\n\n"}
{"id": "862424", "url": "https://cs.wikipedia.org/wiki?curid=862424", "title": "Jean de La Bruyère", "text": "Jean de La Bruyère\n\nJean de La Bruyère (16. srpna 1645 – 10. května 1696) byl francouzský spisovatel a filosof a moralista.\n\nJean de La Bruyère byl synem Ludvíka de La Bruyére, kontrolora městských příjmů. Byl vychováván patrně u oratoriánů v Paříži, poté studoval práva v Orléans, kde se v roce 1665 stal licenciátem obojího práva a pařížským advokátem. Nicméně tuto funkci nevykonával. V roce 1673 koupil úřad pokladníka u finančního obvodu caenského, ale v Caen nežil. Pobýval v Paříži jako pozorovatel a zvědavec, až v roce 1684 prostřednictvím Jacqua-Bénigna Bossueta, jehož znal neznámo odkud, se stal vychovatelem v domě Condé tehdy 16letého burgundského vévody. V prosinci 1686 La Bruyère svou vychovatelskou činnost ukončil, ale zůstal i nadále v domě Condé jako člen vévodovy družiny (\"gentilhomme de Monsieur le Duc\"). Povaha většiny členů domu Condé byla zvrhlá, hrubá a ukrutnická a La Bruyère hrdost zde byla ve značné míře urážena.\n\nV březnu 1688 vyšlo první vydání proslulého La Bruyèrova díla \"Les caractéres de Théophraste, traduits du grec, avec les caractéres ou les moeurs de ce siécle\". Úspěch tohoto vydání byl znamenitý. Téhož roku došlo ke dvěma novým vydání. 4. vydání vyšlé o rok později bylo rozšířeno o více než 350 nových charakterů, následující 5. vydání (1690) o více než 150, Následující 6. (1691) a 7. vydání (1692) každé asi o 80. Vydání 8. (1693) o více než 40 a poslední 9. vydání vyšlo několik dnů po La Bruyèrově smrti nerozšířeno. Výtěžek knihy určil de La Bruyére jako věno dcery nakladatele Michalleta. Odhaduje se celkem na částku 100 – 300 tisíc franků.\n\nV roce 1691 se ucházel o místo ve Francouzské akademii, kam ale napoprvé nebyl zvolen. To se mu podařilo následně o dva roky později v roce 1693. Poslední léta života skládal de La Bruyére \"Dialogues sur le quiétisme\", toto dílo však nedokončil. V roce 1699 bylo uveřejněno abbém du Pin, který doplnil sedm dialogů La Bruyérových svými dvěma a také přepracoval prvých sedm.\n\nJean de La Bruyére zemřel, raněn mrtvicí, v noci z 10. na 11. května 1696.\n\n"}
{"id": "862425", "url": "https://cs.wikipedia.org/wiki?curid=862425", "title": "Matouš ze Šternberka a Holešova", "text": "Matouš ze Šternberka a Holešova\n\nMatouš ze Šternberka a Holešova byl šlechtic, který pocházel z moravské větve rodu Šternberků. \n\nJeho otcem byl otcem byl Albrecht ze Šternberka a Holešova. Matouš měl ještě za otcova života roku 1446 připsanou tvrz Kurovice. Po jeho smrti zdědil i ostatní statky. Roku 1453 získal i druhou polovinu Holešova, ale roku 1457 musel ukončit držení kurovického léna. Matouš se snažil získat zpět i hrad Hoštejn, ale nakonec rezignoval a prodal ho Tunklům z Brníčka. Spravoval své holešovské panství, které se snažil rozšiřovat. Zaplétal se ale i do svárů a rozbrojů a vedl drobné šlechtické války, při kterých obsazoval cizí majetky. Měl konflikty i s uherským králem Matyášem Korvínem, které byly později předzvěstí česko-uherských válek. Za služby dostával finanční odměny od krále Jiřího z Poděbrad, se kterým byl v kontaktu. \n\nNa Holešově se uvádí Matouš ještě roku 1466. Někdy po roce 1467 však došlo k majetkové výměně s prasynovcem Albrechtem, při které Matouš vyměnil holešovské panství za panství lukovské. V té době už vypukly česko-uherské války a traduje se, že hrad Lukov byl roku 1469 dobyt vojskem Matyáše Korvína za dva dny. Matouš zemřel někdy před rokem 1473. Zanechal jediného syna Albrechta. \n\n"}
{"id": "862427", "url": "https://cs.wikipedia.org/wiki?curid=862427", "title": "ROAR", "text": "ROAR\n\nRegistry of Open Access Repositories (ROAR), česky \"Registr otevřených repozitářů\" je volně přístupný strukturovaný soupis institucionálních a jiných otevřených repozitářů, spravovaný Southamptonskou Univerzitou.\n\nRegistr byl založen roku 2003 za použití softwaru EPrints, vyvíjeného stejnou univerzitou. Původním cílem jeho vytvoření byla efektivnější správa repozitářů a systémů, využívající právě software EPrints. Postupem času se však rozrostl natolik, že nyní mapuje repozitáře využívající všechna programová řešení. V současné době je tak jeho hlavním účelem šíření informací o co největším počtu repozitářů z celého světa a maximalizovat tak efektivitu vyhledávání a přístup k Open Access materiálům při vědecké práci či studiu.\n\nProvoz registru je spolufinancován britskou nevládní organizací \"JISC (Joint Information Systems Committee)\".\n\nNové položky mohou do registru přidávat buď sami producenti repozitářů přes jednoduchý registrační formulář (proces tzv. autoarchivace), nebo přímo administrátoři ROAR. Ke vložení pak dojde buď ručně, nebo stažením záznamu z jiných registrů a soupisů pomocí komunikačního protokolu OAI-PMH. Koncem roku 2012 ROAR obsahoval přes 3000 záznamů repozitářů.\n\nZáznam obsažených repozitářů obsahuje množství popisných údajů a metadat (obvykle ve formátu XML), získaných pomocí OAI-PMH buď přímo ze stránek repozitáře, nebo importem z jiného registru.\nPole v záznamu jsou následující:\nDle všech zadaných polí lze záznam zpětně vyhledat pomocí pokročilého vyhledávacího rozhraní.\n\nSoftware umožňuje záznam exportovat v mnoha metadatových formátech, včetně Dublin Core, nebo formátů založených na XML.\n\nPodobné služby (pouze v jiném rozhraní) nabízí i registr OpenDOAR (\"Directory of Open Access Repositories\"\n), provozovaný Nottinghamskou Univerzitou.\n\nPro autory a vědecké pracovníky může být užitečný také registr ROARMAP (\"Registry of Open Access Repositories Mandatory Archiving Policies\"), propojený s ROAR. Tento registr poskytuje souhrnné informace o vnitřní politice jednotlivých institucí a jejich vztahu k open access publikování, tzn. podmínky, za kterých může autor svůj článek vložit do otevřeného repozitáře pomocí autoarchivace, aniž by porušoval autorská práva své mateřské instituce (např. univerzity). \n\n"}
{"id": "862436", "url": "https://cs.wikipedia.org/wiki?curid=862436", "title": "Čistá hora", "text": "Čistá hora\n\nČistá hora je přírodní památka ev. č. 5664 v Šumavském podhůří, zhruba 1 km zsz. od vesnice Horosedly, místní části obce Čkyně v okrese Prachatice. Chráněné území zaujímá severovýchodní vedlejší vrchol (747 m) eponymní \"Čistě hory\" (773 m). Oblast spravuje Správa NP a CHKO Šumava.\n\nDůvodem vyhlášení přírodní památky je ochrana mezofilní ovsíkové louky s výskytem významných a chráněných druhů rostlin, ochrana druhů a stanovišť evropsky významné lokality. Na lokalitě roste kriticky ohrožený hořeček český.\n\n"}
{"id": "862438", "url": "https://cs.wikipedia.org/wiki?curid=862438", "title": "Andrea Nuytová", "text": "Andrea Nuytová\n\nAndrea Nuytová (* 10. července 1974 Gouda, Jižní Holandsko) je bývalá nizozemská rychlobruslařka.\n\nNa mezinárodní scéně se poprvé objevila na Mistrovství světa juniorů 1994 (14. místo). Od roku 1995 startovala v závodech Světového poháru, na světovém šampionátu na jednotlivých tratích 1996 byla v závodě na 500 m čtrnáctá. Zúčastnila se Zimních olympijských her 1998, na trati 500 m ale upadla a skončila na 37. příčce. Lepších umístění dosáhla na přelomu století, byla devátá na Mistrovství světa ve sprintu 1999, osmá na Mistrovství světa ve sprintu 2001, čtvrtá (1000 m) a devátá (500 m) na Mistrovství světa na jednotlivých tratích 2000. Na světovém sprinterském šampionátu 2002 získala stříbrnou medaili, tentýž rok startovala také na zimní olympiádě, kde skončila na čtvrtém (500 m) a osmém (1000 m) místě. Po osmé příčce v závodě na 500 m na Mistrovství světa na jednotlivých tratích 2004 ukončila sportovní kariéru. Na sprinterských tratích získala na nizozemských šampionátech v letech 1995–2003 celkem 21 medailí.\n\nJe vdaná za rychlobruslaře Carla Verheijena.\n"}
{"id": "862447", "url": "https://cs.wikipedia.org/wiki?curid=862447", "title": "Andrea Bregno", "text": "Andrea Bregno\n\nAndrea Bregno (1418, Claino con Osteno – 1506, Řím) byl italský renesanční sochař.\n\nBregno se narodil ve vesnici Claino con Osteno na břehu Luganského jezera a osvojil si lombardský sochařský styl. Po přesídlení do Říma se však inspiroval antikou. K jeho četným dílům patří především náhrobky a oltáře. Náhrobky mají obvykle podobu niky se sochami světců. Patřil mezi vyhledávané římské sochaře druhé poloviny 15. století.\n\n\n"}
{"id": "862453", "url": "https://cs.wikipedia.org/wiki?curid=862453", "title": "Albrecht mladší ze Šternberka a Lukova", "text": "Albrecht mladší ze Šternberka a Lukova\n\nAlbrecht mladší ze Šternberka a Lukova byl šlechtic, který pocházel z moravské větve rodu Šternberků. \n\nJeho otcem byl otcem byl Matouš ze Šternberka a Holešova. První písemná zmínka pochází z roku 1475, kdy byl nucen na příkaz zemského soudu dořešit otcův prodej majetku. Albrecht, který sídlil na poničeném hradu Lukově, začal s jeho opravou a přístavbou nových obranných prvků. Za ženu si vzal Martu z Miličína, se kterou však měl pouze dceru Ludmilu. Poslední zmínka o Albrechtovi je z roku 1496, kdy pravděpodobně zemřel. Tím tato rodová větev vymřela po meči.\n\nJeho dceři Ludmile byly v té době tři roky. Správy Lukova se ujal vzdálený prastrýc Albrecht starší ze Šternberka a Lukova. Ludmila se zasnoubila se Smilem Kunou z Kunštátu, kterého si ale nakonec nevzala, a vdala se za Jana z Ludanic. Lukov s panstvím však byli nuceni odevzdat Šternberkové pánům z Kunštátu. \n\n"}
{"id": "862460", "url": "https://cs.wikipedia.org/wiki?curid=862460", "title": "Mark Feldman", "text": "Mark Feldman\n\nMark Feldman (* 17. července 1955 Chicago, Illinois, USA) je americký houslista a hudební skladatel. Je dlouholetým spolupracovníkem Johna Zorna. Mimo něj spolupracoval například s kytaristou Johnem Abercrombie, saxofonistou Chrisem Potterem, bubeníkem Billy Hartem, trumpetistou Dave Douglasem nebo saxofonistou Michaelem Breckerem. Sám vydal několik sólových alb. Jeho manželkou je švýcarská klavíristka Sylvie Courvoisier.\n"}
{"id": "862461", "url": "https://cs.wikipedia.org/wiki?curid=862461", "title": "Karel Machovec", "text": "Karel Machovec\n\nKarel Machovec (* 15. července 1959 Poděbrady) je český politik, v 90. letech 20. století poslanec Poslanecké sněmovny za ČSSD, místopředseda ČSSD a představitel vnitrostranické opozice proti předsedovi Miloši Zemanovi.\n\nV roce 1983 dostudoval VŠCHT v Praze, pak ještě prošel postgraduálním studiem analytické chemie. Do roku 1991 potom pracoval na postu vedoucího agrochemické laboratoře v JZD Choťánky. V roce 1988 se stal kandidátem členství v KSČ. V roce 1991 vstoupil do ČSSD.\n\nVe volbách v roce 1996 byl zvolen do poslanecké sněmovny za ČSSD (volební obvod Středočeský kraj). Ve sněmovně setrval do voleb v roce 1998. Byl předsedou sněmovního zemědělského výboru.\n\nPři projednávání návrhu státního rozpočtu na rok 1997 na podzim 1996 hlasoval jako jeden ze čtyř poslanců ČSSD pro návrh a v rozporu s přáním vedení sociální demokracie tak podpořil pravicovou vládní koalici. Miloš Zeman ho následně vyzval k rezignaci na funkce ve vedení strany a přičetl mu vinu za slabší výsledek sociální demokracie v senátních volbách na podzim 1996. V pozdějším čtení návrhu zákona o státním rozpočtu ovšem svou podporu vládě stáhl a na rozdíl od poslanců Jozefa Wagnera a Tomáše Teplíka tak zůstal členem ČSSD. V letech 1996-1997 se okolo Machovce nicméně začal vytvářet pravicověji orientovaný proud, kritický k předsedovi strany Miloši Zemanovi. K této frakci se připojila i Petra Buzková a zpočátku i Stanislav Gross. V prosinci 1996 zaslal Machovec Ústřednímu výkonnému výboru sociální demokracie dopis, ve kterém kritizoval chování Zemana. Bohumínský sjezd ČSSD v březnu 1997 ovšem pro Machovce a jeho stoupence znamenal porážku. Na postu 1. místopředsedy strany Machovce vystřídal Vladimír Špidla. Miloš Zeman ho po sjezdu označil za politickou mrtvolu. Na jaře 1997 nicméně dál pokračoval v kritických aktivitách vůči Zemanovu vedení strany. V dubnu 1997 se účastnil diskuzního fóra o budoucnosti strany, kde vystoupil mimo jiné i Jaroslav Šabata, Rudolf Battěk a Jozef Wagner. Jeho pozici ale dále podkopala takzvaná bamberská aféra vrcholící v roce 1998, kdy Machovec zpočátku potvrdil informace o tom, že špičky ČSSD na schůzce v německém Bambergu v roce 1995 jednaly o finanční podpoře výměnou za personální a programový vliv skupiny sponzorů. V důsledku aféry prosadil Miloš Zeman vyřazení Machovce z kandidátní listiny ČSSD pro sněmovní volby v roce 1998. Po volbách se o něm v srpnu 1998 spekulovalo jako o možném náměstkovi ministra zemědělství v sociálnědemokratické vládě, ale funkci nezískal. Byl ale členem zemědělské komise ČSSD a působil na postu viceprezidenta Agrární komory České republiky.\n\nJeho mocenský sestup ale pokračoval. V říjnu roce 1999 Machovec rezignoval i na členství v ÚVV ČSSD a na post místopředsedy středočeské sociální demokracie v důsledku kauzy okolo platebních karet na pohonné hmoty, které ČSSD poskytla firma Chemapol a které nebyly řádně vykázány v stranickém účetnictví i daňových výkazech.\n\nV komunálních volbách roku 1994, komunálních volbách roku 2006 a komunálních volbách roku 2010 neúspěšně kandidoval do zastupitelstva města Poděbrady za ČSSD. Profesně se k roku 2006 uvádí jako krajský zastupitel, k roku 2010 jako poradce. Jisté politické pozice si udržel na regionální úrovni. V krajských volbách roku 2000 a opětovně v krajských volbách roku 2004 byl zvolen do Zastupitelstva Středočeského kraje za ČSSD.\n\nOd března 2014 působil v týmu poradců premiéra Bohuslava Sobotky jako poradce pro oblast životního prostředí, energetiky, místního rozvoje a zemědělství.\n\n"}
{"id": "862462", "url": "https://cs.wikipedia.org/wiki?curid=862462", "title": "Machovec", "text": "Machovec\n\nPříjmení Machovec nosí tyto osobnosti:\n\n"}
{"id": "862468", "url": "https://cs.wikipedia.org/wiki?curid=862468", "title": "Osman I.", "text": "Osman I.\n\nOsman I. nebo Osman Gazi (osmanskou turečtinou: عثمان غازى; * okolo roku 1258 - 1323/4), často archaicky nazýván Ottoman, byl vůdce ottomanských turků a zakladatel Osmanské dynastie. Dynastie po něm nesla jméno a později, když ovládl velkou část kmenů a území, byla po něm pojmenovaná i Osmanská říše (tehdy známá jako Osmanský beylik nebo Osmanské emiráty). Stát, který byl za jeho vlády pouze malým knížectvím, se později v několika staletích po jeho smrti stal světovou říší, která existovala ještě krátce po první světové válce. Historikové běžně označují jako datum pádu sultanátu na rok 1922, vyhlášení Turecké republiky na rok 1923 a pád chálífátu na rok 1924.\n\nNěkteří odborníci tvrdí, že Osmanovo rodné jméno bylo turecké (nejspíše \"Atman\" nebo \"Ataman\") a později bylo změněno na jméno \"Osmān\", které vycházelo z arabštiny. Dřívější byzantské prameny, včetně Osmanova současníka \"George Pachymerese\", hláskovali jeho jméno jako Ατουμάν (Atouman) nebo Ατμάν (Atman), zatímco řecké prameny jej zmiňují i pod arabským jménem \"Uthmān\" i tureckým \"Osmān.\" Je možné, že dříve se jmenoval opravdu \"Atman\" a později přijal jméno \"Osman\", které znělo více muslimsky a turecky.\n\nPřesný datum Osmanova narození není známý a jeho mládí toho není příliš známo. O jeho původu je také nedostatek informací a většina těch, co je známá, pochází z legend a mýtů, které o něm stvořili jeho potomci v pozdějších staletích. Nejspíše se narodil v polovině 13. století (okolo let 1254-5); toto datum mu bylo přiděleno historikem \"Kemalpaşazadem\" v 16. století. Podle osmanských legend pocházel jeho otec Ertuğrul Gazi ze západních tureckých kmenů a přišel ze střední Asie na území Anatolie, kam utekl před nájezdy mongolských kmenů. Poté slíbil věrnost sultánovi anatolských seljuků, který mu na oplátku slíbil panství v městě \"Sögüt\" na hranicích s Byzantskou říší. Toto spojenectví mezi Ertuğrulem a Anatolci bylo podle dvorních záznamů údajně smyšlené o několik staletí později a skutečný původ Osmanské dynastie tak zůstává neodhalený. \n\nOsman se stal \"beyem\" (náčelníkem) kmene po smrti jeho otce okolo roku 1280. O jeho prvních rozhodnutích ve funkci není nic známo, jen pouze to, že vládl regionu okolo města Söğüt a odtud zahájil nájezdy na sousední Byzantskou říši. První datovaná událost v Osmanově životě je bitva u Baphea v roce 1301 nebo 1302, ve které byl poražen byzantskými vojáky, kteří byli vysláni na obranu proti němu.\n\nZdá se, že Osman následoval strategii rozšiřování svých území na úkor byzantů, přičemž se vyhnul konfliktu s jeho silnějšími tureckými sousedy. Jeho prvním cílem bylo zaútočit a zabrat město Prygia, které leží nedaleko dnešního Eskişehiru, které mělo kolem sebe mnoho plodných polí.\n\nNěkolik málo těchto vítězství a vykořisťování se stalo oblíbeným tématem osmanských spisovatelů, zvláště v zamilovaných příbězích, ve kterých během bojů vyhrál krásnou Malhun Hatun. Tyto legendy byly přetvořeny do romantických příběhů za pomoci básníků, kteří je sepsali v pozdějších letech. \n\nOsman měl blízký vztah s hlavním náboženským vůdcem dervišů, \"Šejkem Edebalim\", s jehož dcerou se oženil. U pozdějších osmanských spisovatelů se objevil příběh, který byl inspirován tímto přátelstvím; když Osman zůstal na noc v domě Edebaliho, zdál se mu sen. Příběh napsán v druhé polovině 15. století Aşıkpaşazadem říká:\n\n\"Viděl vycházející Měsíc z prsou svatého muže a přišel se potopit do jeho prsou. Z pupku mu vyrostl strom, který byl kompasem pro celý svět. Ve stínu tohoto stromu byly hory a z úpatí každý hory se vylévaly prameny řek. Někteří lidé z těchto vod pili, jiní zalévali své zahrady a ostatní z nich stavěli fontány. Když se Osman probudil, vyprávěl o tomto snu svému příteli a ten zvolal: \"Osmane, synu můj, bůh svěřil císařství tobě i potomkům tvým, má dcera Malhun Hatun nechť stane se tvojí ženou.\"\"\n\nTento sen se stal důležitým mýtem pro říši, včetně Osmanské dynastie, která tím hájila svou moc, která jim podle mýtu byla svěřena samotným bohem. Byl tím také popisován úspěch v bitvách v 15. století. Příběh o snu také obsahuje jeden verš: \"tak jako bůh slíbil Osmanům moc a vládu nad zemí, tak Osmané slíbili úspěchy říši a věrnost k bohu\"\"\n\"Šavle Osmanova\" (turecky: \"Taklid-i Seyf\") byla významná šavle a symbol státu, používaná při korunovacích nových sultánů. Tato praktika byla poprvé provedena když Osman získal tuto šavli od svého tchána Šejka Edebaliho. Opásání se Osmanovou šavlí byla důležitá událost, která probíhala dva týdny poté, co sultán získal trůn. Dnes je uložena v komplexu hrobek v Eyüpu v Istanbulu. Získání tohoto emblému pro sultána bylo velmi symbolické; ukazuje, že získání této pozice proběhlo válečným způsobem. Šavli sultánovi vždy předával guvernér provincie Konya, který při této příležitosti přijel do Istanbulu. \n\nManželky a konkubíny\n\n\nOstatní potomstvo\n\n"}
{"id": "862469", "url": "https://cs.wikipedia.org/wiki?curid=862469", "title": "Smrk ajanský", "text": "Smrk ajanský\n\nSmrk ajanský (\"Picea jezoensis\") je druh jehličnatého stromu původem z východní Asie.\n\nJedná se o strom, který dorůstá až 50 m výšky a průměru kmene až 1,5 m. Borka je nejdříve hnědá a hladká, později tmavě hnědá, nepravidelně šupinatá nebo rozpraskaná. Koruna je většinou pyramidální až široce kuželovitá, větvičky mají žlutavou později až žlutohnědou barvu, jsou lysé až řídce pýřité. Jehlice jsou na průřezu zploštělé, trochu zakřivené, asi 1−2,5 cm dlouhé a 1,5–2 mm široké, na vrcholu špičaté až zašpičatělé. Samičí šišky jsou za zralosti hnědé nebo žlutohnědé, podlouhle válcovité až úzce vejčité, asi 3–7 cm dlouhé a asi 2–3,5 cm široké. Šupiny samičích šišek jsou za zralosti vejčitě podlouhlé až kosočtverečné, nejširší uprostřed, na vrcholu často nahoru zahnuté, asi 12 mm dlouhé a 7–8 mm široké, okraje jsou nepravidelně jemně zoubkované, vrchol je téměř uťatý až zaokrouhlený. Semena s křídlem asi 6–10 cm dlouhá.\nSmrk ajanský je přirozeně rozšířen v Japonsku, a to na ostrovech Honšú a Hokkaidó, dále se vykytuje na Kurilských ostrovech, ruském dálném východě (Sachalin, centrální Kamčatka, Ussurijská oblast), přesahuje i do Severní Koreje a do severovýchodní Číny (Chej-lung-ťiang, Ťi-lin, Vnitřní Mongolsko).\n\nJedná se o variabilní druh. Populace v jižní části areálu na ostrově Honšú je popisována jako \"Picea jezoensis\" subsp. \"hondoensis\". Má na rozdíl od nominátní subspecie více načervenalou kůru, jemněji rozpraskanou s menšími šupinami, kratší jehlice a další znaky. Ve zbytku areálu roste nominátní subsp. jezoensis. U nominátního poddruhu jsou rozlišovány variety, např. var. \"komarowii\", která má světleji žluté mladé větévky a menší šišky. Vyskytuje se v Číně, Severní Koreji a v Rusku Dále je rozlišována var. \"microsperma\", rozšířená v Číně a východním Rusku. Nominátní varieta \"jezoensis\" je známa jen z východního Ruska a Japonska.\nSmrk ajanský je příbuzný severoamerickému druhu smrk sitka (\"Picea sitchensis\") a podobá se mu i ekologicky v tom, že jeho areál nesahá příliš daleko od pobřeží Pacifiku. Vytváří zde společenstva smrčin, které jsou buď bez příměsí nebo téměř bez příměsí jiných dřevin, někde jsou časté smíšené lesy smrku ajanského a jedle sachalinské (\"Abies sachalinensis\") nebo jedle mandžuské (\"Abies nephrolepis\"). Smrčiny s dominancí smrku ajanského patří do třídy \"Vaccinio-Piceetea\", svazů: \"Piceion jezoensis\", \"Abieti nephrolepidis-Piceion jezoensis\" and \"Pino pumilae-Piceion jezoensis\". Také smrčiny s dominancí smrku ajanského jsou ovlivňovány přírodními procesy, jako je např. vítr, který vytváří polomy. Jsou známy i kůrovcové kalamity v těchto smrčinách, které mnohdy navazují právě na rozsáhlé polomy. Tyto kalamity způsobuje např. druh kůrovce známý i z České republiky, \"Ips typographus\", zde je rozlišována forma \"japonicus\". Například rozsáhlá kalamita byla zaznamenána mezi léty 1983 a 1986 na ostrově Hokkaidó.\nVe své domovině je to důležitá dřevina, která je v lesnictví ceněna pro kvalitní dřevo. Ve střední Evropě se s ním setkáme jen výjimečně v arboretech, například mladý jedinec roste v arboretu Žampach, dále je udáván např. z arboreta Semetín a z Průhonic.\n\n \n"}
{"id": "862475", "url": "https://cs.wikipedia.org/wiki?curid=862475", "title": "Vulkán (hudební skupina)", "text": "Vulkán (hudební skupina)\n\nVulkán byla česká rocková skupina původem z Brna. Fungovala v letech 1963–1970, kdy se změnila ve Skupinu Aleše Sigmunda.\n\nVznik bigbítové skupiny Vulkán v roce 1963 je spjat s amatérským divadelním souborem DIBETRA (Divadlo bez tradic). V roce 1964 posílila kapelu pěvecká sourozenecká dvojice Hana a Petr Ulrychovi, jejíž charakteristické dvojhlasy se staly poznávacím znakem skupiny. Protože se Vulkán zaměřoval na vlastní původní tvorbu, Ulrych se rovněž stal skladatelem, který bral inspirace jak ze zahraničních rockových skladeb, tak z moravského folklóru. Roku 1965 natočila kapela v brněnském Československém rozhlase své první nahrávky (např. „Píseň skleněné báně“ a „Kouzelná lampa“), které se staly dobovými hity i v Praze. O rok později přišly do Vulkánu sestry Martha a Tena Elefteriadu, původně doprovodné zpěvačky, které se však zanedlouho začaly v hlavních pěveckých partech střídat se sourozenci Ulrychovými. Na přelomu let 1966 a 1967 se kytaristou a lídrem skupiny stal Aleš Sigmund, jenž byl i autorem většiny pozdější tvorby kapely. Vulkán tehdy kromě Sigmunda, Ulrychových a sester Elefteriadu tvořili i druhý kytarista Ivan Sultanov, baskytarista Jiří Svoboda a bubeník Jaroslav Ptáček. V roce 1967 vyšel první singl skupiny a přetlak na pěveckých pozicích byl vyřešen odchodem Ulrychových (později však společně natočili ještě jeden singl a Petr psal pro Vulkán písně i nadále). Na konci téhož roku vystoupili na 1. československém beatovém festivalu v Praze, kde společně s nimi hostoval i Petr Oliva na cimbál, který skupina používala i v dalších letech, kdy na něj hrál Sigmund. Ten k melodickému bigbítu písní přidával, vzhledem k původu Marthy a Teny, také motivy inspirované řeckou lidovou hudbou.\n\nV dalších letech vyšlo Vulkánu několik singlů a také jedno EP. Sestry Elefteriadu získaly na Bratislavské lyře 1969 cenu za píseň „To všetko bolo včera“, což k nim přivedlo zájem pražských manažerů. Během roku vystupovaly v programech různých pražských umělců, zpívaly také v západním Německu a Polsku, ovšem kvůli neplnění závazků agentury se vrátily do Vulkánu. Skupinu v té době tvořil, nepočítaje Sigmunda, také klávesista Bedřich Crha, baskytarista Cyril Kajnar a bubeník Karel Antonín. Repertoár je posílen o prvky soulu a swingu, autorsky se začala prosazovat i Martha Elefteriadu. Činnost Vulkánu byla ukončena v červenci 1970 a hudební těleso se přetransformovalo do Skupiny Aleše Sigmunda, které bylo doprovodnou kapelou pěveckého dua Martha a Tena, jež se přiklonilo ke středněproudé hudbě.\n\nVe skupině Vulkán se vystřídali následující hudebníci:\n\nNíže je uvedena kompletní diskografie skupiny Vulkán.\n\n\n\n\n"}
{"id": "862476", "url": "https://cs.wikipedia.org/wiki?curid=862476", "title": "Karjala Cup 2002 (duben)", "text": "Karjala Cup 2002 (duben)\n\nHokejový turnaj byl odehrán od 18.4.2002 - do 21.4.2002 v Helsinkách. Utkání Švédsko - Česká republika bylo odehráno v Stockholmu\n\n Finsko - Rusko 2:1 (0:0, 1:0, 0:1 - 0:0, 1:0) Zpráva\n\n18. dubna 2002 - Helsinky\n\nFinsko: Norrena - Kakko, Koivisto, Nummelin, Haakana, Luoma, Grönvall, Laitinen, Tuulola - Miettinen, Vahalahti, Aalto - Turunen, Pirjetä, Rintanen - Ojanen, Hassinen, Lind - Helminen, Somervuori, Viitakoski.\n\nRusko: Podomackij - Žukov, Orechovskij, Bykov, Rjabykin, Guskov, Volčenkov, Vyšedkevič, Skopincev - Bucajev, Karpov, Kovalenko - Zatonskij, Prokopjev, Sušinskij - Tkačenko, Antipov, Kozněv - Savčenkov, Gusmanov, Gorovnikov.\n\n18. dubna 2002 - Stockholm\n\nŠvédsko: Liv S. - Alavaara J.-A., Gustafsson P., Hedin P., Johansson Magnus, Johansson T., Rhodin T. - Andersson N., Davidsson J., Ekman N., Falk N., Häkanson M., Hannula M., Johansson Mathias, Johnsson J., Jönsson J., Ottosson K., Sundin R., Tjärnqvist M., Wallin R., Weinhandl M.\n\nČesko: Dušan Salfický - Marek Černošek, Miloslav Gureň, Marek Židlický, Petr Kuboš, Jiří Marušák, Angel Nikolov, František Ptáček, Martin Richter - Jaroslav Balaštík, Martin Chabada, Radek Duda, Leoš Čermák, Ondřej Kratěna, Petr Leška, Petr Míka, Jiří Novotný, Libor Pivko, Zdeněk Sedlák, Josef Straka, Martin Štrba \n\n20. dubna 2002 - Helsinky\n\nČesko: Dušan Salfický (Adam Svoboda) - Marek Černošek, Miloslav Gureň, Marek Židlický, Petr Kuboš, Jiří Marušák, Angel Nikolov, František Ptáček, Martin Richter - Jaroslav Balaštík, Martin Chabada, Radek Duda, Leoš Čermák, Ondřej Kratěna, Petr Leška, Petr Míka, Jiří Novotný, Libor Pivko, Zdeněk Sedlák, Josef Straka, Martin Štrba, Marek Vorel\n\nFinsko: Lehtonen K. - Grönvall J., Haakana K., Kakko E., Karalahti J., Koivisto T., Luoma M., Nummelin P., Tuulola M. - Aalto A., Hassinen J., Helminen R., Lind J., Miettinen A., Ojanen J., Pärssinen T., Pirjetä L., Rintanen K., Somervuori E., Turunen T., Viitakoski V.\n\n20. dubna 2002 - Helsinky\n\nRusko: Podomatskij J. - Bykov D., Guškov A., Judin A., Orechovskij O., Rjabikin D., Žukov S., Volčenkov A., Vyšedkevič S. - Antipov V., Butsayev S., Drozdětskij A., Gorovikov K.,Gusmanov R., Karpov V., Kovalenko A., Prokopjev A., Savčenkov A., Sušinskij M., Tkačenko I., Zatonskij D., Zinovjev S.\n\nŠvédsko: Wanhainen R. - Alavaara J.-A., Gustafsson P., Hedin P., Johansson Magnus, Johansson T., Kronwall N., Rhodin T. - Andersson N., Davidsson J., Ekman N., Falk N., Häkanson M., Hannula M., Johansson Mathias, Johnsson J., Jönsson J., Ottosson K., Sundin R., Tjärnqvist M., Wallin R., Weinhandl M.\n\n21. dubna 2002 - Helsinky\n\nČesko: Dušan Salfický - Marek Černošek, Miloslav Gureň, Marek Židlický, Petr Kuboš, Jiří Marušák, Angel Nikolov, František Ptáček, Martin Richter - Jaroslav Balaštík, Martin Chabada, Radek Duda, Leoš Čermák, Ondřej Kratěna, Petr Leška, Petr Míka, Jiří Novotný, Libor Pivko, Zdeněk Sedlák, Josef Straka, Martin Štrba, Marek Vorel \n\nRusko: Sokolov M. - Bykov D., Guškov A., Judin A., Rjabikin D., Skopincev A., Žukov S., Volčenkov A., Vyšedkevič S. - Antipov V., Butsayev S., Gorovikov K., Gusmanov R., Karpov V., Kovalenko A., Kozněv A., Prokopjev A., Savčenkov A., Sušinskij M., Tkačenko I., Zatonskij D., Zinovjev S.\n\n21. dubna 2002 - Helsinky\n\nFinsko: Markkanen - Koivisto, Kakko, Nummelin, Haakana, Luoma, Tuulola, Karalahti, Grönvall - Turunen, Aalto, Pärssinen - Miettinen, Rintanen, Somervuori - Hassinen, Ojanen, Lind - Pirjetä, Helminen, Viitakoski.\n\nŠvédsko: Liv - Mag. Johansson, R. Sundin, T. Johansson, Rhodin, Hedin, P. Gustafsson, Alavaara, Ottosson - Weinhandl, N. Andersson, J. Johnsson - A. Johansson, J. Jönsson, Dahlén - Ekman, Davidsson, Mat. Johansson - Hannula, Haakansson, Falk.\n"}
{"id": "862477", "url": "https://cs.wikipedia.org/wiki?curid=862477", "title": "Đakovo", "text": "Đakovo\n\nĐakovo (maďarsky Diakovár) je město v chorvatské Osijecko-baranjské župě. V roce 2011 zde žilo 19 508 obyvatel (s přilehlými oblastmi celkem 27 798). Je centrem regionu Đakovština a stejnojmenné opčiny, do které spadá dalších 8 sídel (převážně vesnic).\n\nJe také sídlem đakovsko-osijecké arcidiecéze s katedrálou sv. Petra.\n\nMěstem prochází železniční trať Ploče – Đakovo – Beli Manastir – Budapešť. Západně od něho pak vede i dálnice A5 (Slavonika).\n\nV Đakovu působil Josip Juraj Strossmayer, bosensko-srijemský biskup a významná chorvatská kulturní osobnost. Narodil se zde avšak také Jadranko Prlić (* 1959), odsouzený za válečné zločiny Mezinárodním trestním tribunálem pro bývalou Jugoslávii k 25 letům odnětí svobody.\n\nMístním fotbalovým klubem je NK Đakovo, který hraje chorvatskou třetí ligu.\n\n"}
{"id": "862478", "url": "https://cs.wikipedia.org/wiki?curid=862478", "title": "Karjala Cup 2002 (listopad)", "text": "Karjala Cup 2002 (listopad)\n\nHokejový turnaj byl odehrán od 7.11.2002 - do 10.11.2002 v Helsinkách. Utkání Česko - Švédsko se hrálo v Pardubicích.\n\n Česko - Švédsko 5:2 (1:0, 1:2, 3:0) Zpráva\n\n7. listopadu 2002 - Pardubice\n\nČesko: Adam Svoboda - Libor Procházka, Martin Richter, Marek Židlický, Michal Sýkora, Petr Kadlec, František Kučera, Pavel Kolařík - Petr Sýkora, Michal Broš, Jaroslav Hlinka - Petr Tenkrát, Richard Král, Václav Pletka - Radek Duda, Tomáš Kucharčík (35.Marek Vorel), Josef Beránek - Jan Čaloun, Josef Marha, Jiří Hudler.\n\nŠvédsko: Sandberg - Rhodin, Hallberg, Magnus Johansson, R. Sundin, Artursson, T. Johansson, Lidman, Hedin - Hannula, Nordström, Söderström - Kahnberg, Tolsa, Lundqvist - Wennerberg, Zetterberg, Falk - Nordgren, Anger, Rönnqvist.\n\n7. listopadu 2002 - Helsinky\n\nFinsko: Lehtonen - Niemi, Alanko, Luoma, Mäntylä, Kiprusoff, Porkka, Nummelin, Tuulola - Peltonen, Hentunen, Tähtinen - Pirnes, Tarvainen, Rintanen - Hassinen, Turunen, Sahlstedt - A. Miettinen, Santala, Somervuori.\n\nRusko: Sokolov - Kuchtinov, Grebeškov, Proškin, Ždan, Buljin, Tjutin, Gusev - But, Čupin, Kovalenko - Nurtdinov, Grigorenko, Zinovjev - Tkačenko, Antipov, Soin - Něprjajev, Pěrežogin, Samylin - Suglobov.\n\n9. listopadu 2002 - Helsinky\n Česko - Finsko 0:2 (0:0, 0:0, 0:2) Zpráva\n\n9. listopadu 2002 - Helsinky\n\nČesko: Petr Bříza, mezi 30. a 31. Adam Svoboda - Libor Procházka, Martin Richter, Pavel Kolařík, František Kučera, Petr Kadlec, Marek Židlický, Michal Sýkora - Petr Tenkrát, Richard Král, Václav Pletka - Radek Duda, Jaroslav Hlinka, Josef Beránek - Jan Čaloun, Josef Marha, Vladimír Machulda - Petr Sýkora, Michal Broš, Jiří Hudler - Marek Vorel.\n\nFinsko: Norrena (21. Lehtonen) - Niemi, Alanko, Luoma, Kukkonen, Marko Kiprusoff, Porkka, Tuulola, Nummelin - Peltonen, Tähtinen, Turunen - Pihlman, Pirnes, Tarvainen - T. Elomo - Rintanen, Hassinen - Miettinen, Santala, Somervuori.\n\n10. listopadu 2002 - Helsinky\n\nČesko: Petr Bříza - Martin Čech, František Kučera, Kántor, Marek Židlický, Petr Kadlec, Pavel Kolařík - Radek Duda, Josef Marha, Josef Beránek - Vladimír Machulda, Richard Král, Václav Pletka - Petr Tenkrát, Michal Broš, Jaroslav Hlinka - Petr Sýkora, Marek Vorel, Jiří Hudler.\n\nRusko: Sokolov - Grebeškov - Turkovskij, Proškin, Ždan, Tjutin, Buljin, Gusev, Kuchtinov - Kovalenko, Čupin, But - Grigorenko, Zinovjev, Nurtdinov - Antipov, Soin, Tkačenko - Pěrežogin, Něprjajev, Suglobov.\n\n10. listopadu 2002 - Helsinky\n"}
{"id": "862479", "url": "https://cs.wikipedia.org/wiki?curid=862479", "title": "Ned Rothenberg", "text": "Ned Rothenberg\n\nNed Rothenberg (* 15. září 1956 Boston, Massachusetts, USA) je americký saxofonista, flétnista, klarinetista a hudební skladatel. Studoval na Oberlin College a později spolu s J. D. Parranem a Robertem Dickem je členem tria New Winds. Vedle nich spolupracoval například s Fredem Frithem, Elliottem Sharpem, Marcem Ribotem nebo Johnem Zornem.\n"}
{"id": "862480", "url": "https://cs.wikipedia.org/wiki?curid=862480", "title": "Pavel Maixner", "text": "Pavel Maixner\n\nPavel Maixner (* 23. listopadu 1962) je bývalý český politik, v 90. letech 20. století poslanec Poslanecké sněmovny za formaci Sdružení pro republiku - Republikánská strana Československa.\n\nV roce 1996 ho primátor Hradce Králové Martin Dvořák obvinil, že Maixner byl mezi skupinkou lidí, která ho fyzicky napadla poté, co se jí snažil zabránit v nelegálním výlepu volebních plakátů. Maixner obvinění popřel. V únoru 1997 ho sněmovní výbor doporučil v této kauze k vydání k trestnímu stíhání. Sněmovna ale následně jeho vydání a zbavení imunity zamítla.\n\nVe volbách v roce 1996 byl zvolen do poslanecké sněmovny za SPR-RSČ (volební obvod Východočeský kraj). Zasedal v sněmovním zemědělském výboru. V parlamentu setrval do voleb v roce 1998.\n\nPo sněmovních volbách roku 1998, v nichž SPR-RSČ neuspěla, stranu opustil. V prosinci 1998 oznámil, že ukončuje své členství. Zdůvodnil to neprůhledným stranickým financováním a absencí reflexe příčin volební prohry. Oznámil, že zvažuje vstup do ODS. Zástupci místní organizace občanských demokratů ale o jeho úmyslu nic nevěděli. V lednu 2000 se podílel na přípravě vzniku nového politického subjektu Evropská demokratická strana (nesouvisí se stejnojmennou formací EDS založenou roku 2008). Přípravný výbor nové strany se sešel v Maixnerově bydlišti v Ústí nad Orlicí. Definovala se jako středopravicová a proevropská. Později byl aktivní v mimoparlamentní straně Republikáni, ve které působil i další bývalý politik SPR-RSČ Jan Vik. V předvolební televizní debatě před sněmovními volbami v roce 2002 byl Maixner údajně fyzicky napaden příznivci SPR-RSČ (oficiálně nyní Republikáni Miroslava Sládka) a zažaloval pak své bývalé stranické kolegy o náhradu škody).\n\nV komunálních volbách roku 1994 byl zvolen do zastupitelstva města Ústí nad Orlicí za SPR-RSČ. V komunálních volbách roku 1998 kandidoval, ale nebyl zvolen. Profesně se uvádí jako soukromý podnikatel.\n\nV roce 2005 byl podmínečně odsouzen za nelegální obchod se zbraněmi. Proti verdiktu se odvolal.\n\n"}
{"id": "862482", "url": "https://cs.wikipedia.org/wiki?curid=862482", "title": "Trevor Dunn", "text": "Trevor Dunn\n\nTrevor Dunn (* 30. ledna 1968 Eureka, Kalifornie, USA) je americký baskytarista, kontrabasista a hudební skladatel. V roce 1985 spoluzaložil skupinu Mr. Bungle, ve které působil až do jejího rozpadu v roce 2004. Ve skupině působil i Mike Patton, se kterým v roce 1998 založil další skupinu pojmenovanou Fantômas. Od roku 2012 s ním působí v další skupině nazvané Tomahawk. Je dlouholetým spolupracovníkem Johna Zorna, se kterým mimo jiné působil ve skupině Electric Masada. Spolupracoval rovněž se skupinou Melvins.\n\n"}
{"id": "862484", "url": "https://cs.wikipedia.org/wiki?curid=862484", "title": "Přemysl Doberský", "text": "Přemysl Doberský\n\nDoc. MUDr. Přemysl Doberský, DrSc. (* 20. srpna 1918, Pardubice - 26. prosince 1983, Praha) byl český lékař interní medicíny, představitel české obezitologie a v šedesátých letech hlavní dietolog Ministerstva zdravotnictví. Byl zakladatelem Pracoviště experimentální dietetiky a vědecký pracovník IKEM v Praze 4. Je autorem kontrastní diety, která slouží k redukci nadváhy.\n\na další dietetické příručky. V roce jeho úmrtí 1983 byl vydán Dietní systém MUDr. Přemysla Doberského a kolektivu pro nemocnice a lázeňská zařízení jako závazná celostátní norma.\n"}
{"id": "862490", "url": "https://cs.wikipedia.org/wiki?curid=862490", "title": "Karamel (rozcestník)", "text": "Karamel (rozcestník)\n\nVýraz Karamel má několik významů:\n\n"}
{"id": "862493", "url": "https://cs.wikipedia.org/wiki?curid=862493", "title": "Toutatis (planetka)", "text": "Toutatis (planetka)\n\n(4179) Toutatis je planetka z Apollonovy skupiny. Je pro Zemi potenciálně nebezpečná. V důsledku rezonancí 3:1 s Jupiterem a 1:4 se Zemí má chaotickou oběžnou dráhu, ta je však známa velmi přesně, takže je jisté, že v následujících 600 letech Zemi neohrozí. Toutatis má rozměry 4,5 × 2,4 × 1,9 km a hmotnost 50 miliard tun. Poprvé byla pozorována v roce 1934 a znovuobjevena v roce 1989. Je pojmenována po keltském bohu Toutatisovi.\n\nPlanetka Toutatis proletěla 12. prosince 2012 v 6:40 UT ve vzdálenosti 18 vzdáleností Měsíce okolo Země.\n\nDne 13. prosince 2012 prolétla kolem planetky čínská sonda Čchang-e 2 ve vzdálenosti pouze 3,2 km a při vzájemné rychlosti 10,73 km/s a pořídila snímky s rozlišením až 10 m na jeden pixel.\n\n\n"}
{"id": "862494", "url": "https://cs.wikipedia.org/wiki?curid=862494", "title": "Karamel (hudební skupina)", "text": "Karamel (hudební skupina)\n\nHudební skupina Karamel vznikla na přelomu sedmdesátých a osmdesátých let 20. století. Od roku 1982 vystupovala jako profesionální těleso. Díky televiznímu pořadu Hitšaráda moderátorů Karla Šípa a Jaroslava Uhlíře se dostala do povědomí posluchačů jejich píseň Přízrak 7. B, která se stala hitem. Další úspěch skupina zaznamenala svou písní Kluci z ročníku X, která slavila úspěch především na jejím koncertním turné.\n\nPůvodní sestava:\n\n"}
{"id": "862498", "url": "https://cs.wikipedia.org/wiki?curid=862498", "title": "Moralia", "text": "Moralia\n\nMoralia (starořecky: Ἠθικά; \"Éthika\") je sbírka 78 esejí, které v 1. století sepsal řecký spisovatel Plútarchos. Příběhy přinášejí pohled na tehdejší římský a řecký život a častokrát nabízejí nadčasové myšlenky.\n\n"}
{"id": "862500", "url": "https://cs.wikipedia.org/wiki?curid=862500", "title": "Fuzzy množina", "text": "Fuzzy množina\n\nFuzzy množina [\"fazi\"] nebo neostrá množina je množina prvků, jejichž příslušnost k této množině je odstupňovaná. V klasické booleovské teorii množin se pracuje pouze s dvouhodnotovými vstupy – příslušnost může nabývat jen dvě hodnoty, 0 a 1. Klasické množiny jsou tedy speciálním případem fuzzy množin, kde může příslušnost nabývat libovolnou hodnotu z reálného intervalu [0,1]. V teorii fuzzy množin lze analogicky zavést operace (\"doplněk, průnik, sjednocení\"), jak jsou známy z klasické teorie množin.\n\nFuzzy množiny poprvé představil Lotfi A. Zadeh, profesor na univerzitě v Berkley, v roce 1965 jako rozšíření (\"zevšeobecnění\") klasických množin.\n\nFuzzy množiny lze použít k popisu pravděpodobných, nejistých nebo neurčitých jevů, s nimiž se pracuje například v biologii, v lingvistice nebo ve společenských vědách.\n"}
{"id": "862504", "url": "https://cs.wikipedia.org/wiki?curid=862504", "title": "Neuvěřitelné příběhy Bucketa a Skinnera", "text": "Neuvěřitelné příběhy Bucketa a Skinnera\n\nNeuvěřitelné příběhy Bucketa a Skinnera (v anglickém originále Bucket & Skinner's Epic Adventures) je americký televizní seriál vysílán na dětské stanici Nickelodeon, který měl premiéru 1. července 2011 v USA a 19. listopadu 2012 v Česku. V USA se seriál vysílal až do 7. října 2011, kdy se odvysílala první polovina první série. Po pětiměsíční pauze, 17. března 2012 se odvysílala druhá polovina, i přesto seriál nebyl dovysílán. Dne 5. července 2012, potvrdila Ashley Argota, že Nickelodeon seriál zrušil. Po pár měsících Argota napsala, že zbytek epizod první série se odvysílá na TeenNick v USA, i když byly některé epizody odvysílané v ostatních zemích.\n\nSeriál sleduje život dvou kluků, kteří žijí ve vymyšleném kalifornském městě Pacific Bluffs. Často chlapci jednají ukvapeně a zadělají si na pořádný konflikt.\n\n\n"}
{"id": "862505", "url": "https://cs.wikipedia.org/wiki?curid=862505", "title": "Eriko Sanmijaová", "text": "Eriko Sanmijaová\n\nEriko Sanmijaová ( , \"Sanmija Eriko\"; * 19. září 1974 Kuširo) je bývalá japonská rychlobruslařka.\n\nV roce 1993 poprvé nastoupila do závodů Světového poháru. Na mistrovství světa na jednotlivých tratích debutovala v roce 1996 šestnáctým místem v závodě na 500 m a jedenáctým místem na dvojnásobné distanci. Startovala na Zimních olympijských hrách 1998, kde se umístila na jedenácté (500 m) a osmé (1000 m) příčce. V následujících letech se pohybovala v popředí Světového poháru na nejkratších tratích, čtyřikrát byla třetí v celkovém hodnocení. Na Mistrovství světa na jednotlivých tratích 2000 se umístila v závodě na 500 m na pátém místě, na kilometru byla sedmá. Tentýž rok obsadila čtvrtou příčku na světovém sprinterském šampionátu. Na Mistrovství světa ve sprintu 2001 vybojovala stříbrnou medaili. Zúčastnila se zimní olympiády 2002, kde dojela na jedenácté (500 m) a sedmnácté (1000 m) příčce. Po sezóně 2001/2002 ukončila sportovní kariéru.\n"}
{"id": "862510", "url": "https://cs.wikipedia.org/wiki?curid=862510", "title": "Seznam fourteeners Spojených států amerických", "text": "Seznam fourteeners Spojených států amerických\n\nSeznam fourteeners Spojených států amerických obsahuje 88 hor v USA s nadmořskou výškou přes 14 000 stop (4267 m) a prominencí alespoň 300 stop (91 m).\n\nNejvíce fourteeners je v Coloradu – 53. Na Aljašce jich je 22 (včetně Denali, nejvyšší hory celé Severní Ameriky), v Kalifornii 12 (včetně Mount Whitney, nejvyšší a nejizolovanější hory kontinentálních Spojených států) a ve Washingtonu 1 (Mount Rainier, nejprominentnější hora kontinentálních Spojených států).\n\n"}
{"id": "862516", "url": "https://cs.wikipedia.org/wiki?curid=862516", "title": "Vlasta Dufková", "text": "Vlasta Dufková\n\nVlasta Dufková (* 29. května 1951 v Praze), je česká romanistka, překladatelka z francouzštiny a portugalštiny a také básnířka. Působí jako pedagožka na Ústavu románských studií FF UK.\n\nVystudovala SVVŠ v Praze. Roku 1967 přešla na lyceum Claude Debussyho v Saint-Germain-en-Laye, které dokončila maturitou v roce 1969. V letech 1969–1974 studovala obor francouzština – portugalština na Filosofické fakultě UK. V roce 1975 získala titul doktora filosofie. Od roku 2000 pracuje jako redaktorka nakladatelství Paseka. Působila i v nakladatelstvích Odeon 1976–1994 a Mladá fronta 1994–1999.\n\n\n"}
{"id": "862529", "url": "https://cs.wikipedia.org/wiki?curid=862529", "title": "Vyšší odborná škola potravinářská a Střední průmyslová škola mlékárenská Kroměříž", "text": "Vyšší odborná škola potravinářská a Střední průmyslová škola mlékárenská Kroměříž\n\nVyšší odborná škola potravinářská a Střední průmyslová škola mlékárenská Kroměříž je střední odborná škola profilovaná do oblasti potravinářství. Ke studiu nabízí maturitní studium, vyšší odborné studium a bakalářské studium realizované společné s FT Univerzity Tomáše Bati ve Zlíně.\n\nŠkola byla založena v roce 1902 na popud Moravského zemského sněmu. Ve stejném roce byla otevřena první třída Zemské mlékařské a sýrařské školy, která frekventantům z praxe poskytovala pouze odborné vzdělání.\n\nV šedesátých letech dvacátého století se škola transformovala na Střední průmyslovou školu mlékárenskou poskytující střední odborné vzdělání zakončené maturitou. V roce 1993 se vzdělávací nabídka rozšířila o maturitní obor „Analýza potravin“. Od roku 1996 poskytuje škola terciární vzdělávání na Vyšší odborné škole potravinářské (zakončené absolutoriem a přiznáním titulu „DiS.“) a od roku 2005 i bakalářské studium (společně akreditované s Fakultou technologickou Univerzity Tomáše Bati ve Zlíně).\n\nJiž od založení, stejně jako v současnosti, byl a stále je kladen značný důraz na ucelennost vzdělání - široké teoretické základy mnoha přírodovědných disciplín doplněné praktickými dovednostmi, a to nejen při vlastní výrobě potravin, ale i v oblastech fyzikálních, chemických a mikrobiálních rozborů, ale také na velmi úzké sepětí s praxí.\n\nStřední průmyslová škola mlékárenská nabízí absolventům základních škol studium čtyřletých maturitních oborů 29-41-M/01 Technologie potravin (s profilací Zpracování mléka) a obor 29-42-M/01 Analýza potravin.\n\nVyšší odborná škola potravinářská nabízí absolventům středních škol s maturitou studium vzdělávacích programů vyššího odborného studia 29-41-N/02 Analýza potravin, 29-41-N/03 Technologie a hygiena potravin a 29-41-N/04 Zpracování mléka.\n\nNa základě společné akreditace s Univerzitou Tomáše Bati ve Zlíně realizuje bakalářský studijní program Chemie a technologie potravin (zaměření Zpracování mléka a mléčných výrobků).\n\nStudijní plány všech forem studia obsahují volitelný jazyk anglický nebo německý, profilující odborné předměty jako jsou např. obecná potravinářská technologie nebo technologie mléka, analytická chemie, mikrobiologie, hygiena potravin, strojnictví nebo potravinářská technika. Škola vzdělává studenty i v oblasti ekonomiky, marketingu potravin, zbožíznalství, obchodního práva, výpočetní techniky, techniky administrativy a účetnictví.\n\nPro zajištění praktické výuky je ve škole vybudován školní poloprovoz. Praxe se vyučuje převážně v mlékárnách, masném průmyslu, sladovnách, pekárnách a privátních laboratořích v okolí sídla školy. Kromě této formy praxe absolvují studenti i individuální praxi v potravinářských závodech po celé ČR i v zahraničí.\n\nUbytování a stravování je možné získat ve dvou moderně vybavených domovech mládeže v těsném sousedství školy.\n\nŠkola je držitelem certifikátu Ministerstva zemědělství ČR „Trvalá vzdělávací základna MZe“. Na jeho základě se zapojuje škola i do oblasti celoživotního vzdělávání, poradenství pro malovýrobce a do oblasti pořádání odborných seminářů a krátkodobých kurzů.\n\n"}
{"id": "862536", "url": "https://cs.wikipedia.org/wiki?curid=862536", "title": "Jaroslav Maňásek", "text": "Jaroslav Maňásek\n\nJaroslav Maňásek (6. dubna 1943 - 29. června 2006 Mladá Boleslav) byl český politik, v 90. letech 20. století a počátkem 21. století poslanec Poslanecké sněmovny za ČSSD.\n\nVe volbách v roce 1996 byl zvolen do poslanecké sněmovny za ČSSD (volební obvod Středočeský kraj). Profesně se uvádí jako učitel. Mandát obhájil ve volbách v roce 1998 a ve sněmovně setrval do voleb v roce 2002. Byl členem sněmovního výboru pro vědu, vzdělání, kulturu, mládež a tělovýchovu a v letech 2001-2002 i členem volebního výboru.\n\nV komunálních volbách roku 1994, komunálních volbách roku 1998 a komunálních volbách roku 2002 byl zvolen do zastupitelstva města Mladá Boleslav za ČSSD. Profesně se k roku 2002 uváděl jako učitel. V roce 2002 byl zmiňován jako předseda okresní organizace sociálních demokratů na Mladoboleslavsku.\n\n"}
{"id": "862540", "url": "https://cs.wikipedia.org/wiki?curid=862540", "title": "Maixner", "text": "Maixner\n\nPříjmení Maixner (Maixnerová) nosí tyto osobnosti:\n\n"}
{"id": "862542", "url": "https://cs.wikipedia.org/wiki?curid=862542", "title": "Buried Secrets", "text": "Buried Secrets\n\nBuried Secrets je druhé EP skupiny Painkiller, vydané v roce 1992. Album produkoval John Zorn, saxofonista skupiny. V roce 1998 album vyšlo společně s EP \"Guts of a Virgin\" na jednom CD. Rovněž vyšlo jako součást box setu \"Collected Works\". Jeho nahrávání probíhalo v srpnu a říjnu 1991 v Greenpointu v Brooklynu.\n\n"}
{"id": "862545", "url": "https://cs.wikipedia.org/wiki?curid=862545", "title": "Skweee", "text": "Skweee\n\nSkweee je hudební styl s kořeny ve Švédsku a Finsku. Skweee kombinuje jednoduché synthpopové/chiptune linky a basové linky s funkem, R&B nebo soulu podobným rytmům, celkově představující odstrojený zvuk funku. Skladby jsou většinou čistě instrumentální, ale existují i výjimky. Jméno Skweee vymyslel Daniel Savio, jeden z tvůrců nově vznikajícího žánru. Jméno odkazuje na použití historických syntezátorů při snaze \"\"vymáčknout\"\" (squeeze out) ty nejzajímavější možné zvuky.\n\nSoučasní producenti jsou jak nováčci, tak starší a zkušení skladatelé z prostředí skandinávské elektro a electronica hudby. Skweeelicious, blog určený stylu skweee a komunitní stránky jako třeba MySpace a Nation of Skweee hrály hlavní roli v distribuci skweee hudby a veřejnému představení tohoto žánru.\n\nHlavní šiřitelé skweee hudby jsou Švédský label Flogsta Danshall a Finský nahrávací label Harmönia. Norský Dødpop, Americký Losonofono, Titched, a Poisonous Gases, Španělský Lo Fi Funk, Finský Mässy, a Francouzský Mazout se od té doby přidaly do této rodiny. Preferovaným formátem skweee entuziastů je 7palcová vinylová deska. Raná alba byla vydávána exkluzivně v tomto formátu. Nedávno však byla vydána série digitálních desek a CD kompilací na 12palcových vinylových deskách prostřednictvím již zmíněných vydavatelství.\n\nVzrůstající význam tohoto žánru vedl k vydání takových alb jako třeba Eero Johannesovo album na Planet Mu a Skweee Tooth kompilaci na Ramp Recordings.\n\nSkweee začal být ke konci 2008 a na začátku 2009 ovlivňován zvuky dubstepu. Vlákno započaté na dubstepfóru uvědomilo scénu o skweee. Producenti jako třeba Rusko, Gemmy, Joker, Zomby, Rustie, Jamie Vex'd byli mezi ostatními, kteří provedli svůj hudební pokus vedoucí v několik zajímavých alb na hranici mezi skweee a dubstepem. Mezera mezi dubstepem a skweee byla dále přemostěna umělci jako DJ Pontificate a undergroundovým ambientním umělcem Chohmo, jak je možno slyšet v jejich společném albu \"Skweeeal.\"\n\n"}
{"id": "862548", "url": "https://cs.wikipedia.org/wiki?curid=862548", "title": "Nizozemsko na Letních olympijských hrách 1980", "text": "Nizozemsko na Letních olympijských hrách 1980\n\nNizozemsko na Letních olympijských hrách 1980 reprezentovala výprava 75 sportovců, z toho 57 mužů a 18 žen v 10 sportech.\n"}
{"id": "862556", "url": "https://cs.wikipedia.org/wiki?curid=862556", "title": "Miguel Obando y Bravo", "text": "Miguel Obando y Bravo\n\nMiguel kardinál Obando y Bravo (2. února 1926 La Libertad – 3. června 2018 Managua) byl nikaragujský římskokatolický kněz, arcibiskup Managuy, kardinál, obránce lidských práv.\n\nVstoupil do kongregace salesiánů, prošel formací v salesiánských domech v Salvadoru, Guatemale, Kolumbii a Venezuele. Kněžské svěcení přijal 10. srpna 1958. Působil jako vyučující v salesiánských školách, byl v nich také prefektem a rektorem. V letech 1962 až 1968 byl členem provinciální rady kongregace ve Střední Americe a v roce 1965 delegátem na generální kapitule salesiánů v Římě. V lednu 1968 byl jmenován pomocným biskupem diecéze Matagulpa, biskupské svěcení přijal 31. března téhož roku. Dne 16. února 1970 ho papež Pavel VI. jmenoval arcibiskupem Managuy. Řadu let stál v čele Nikaragujské biskupské konference. Angažoval se v obraně lidských práv během somozovské diktatury i následné vlády sandinistů v Nikaragui. V roce 1979 obdržel Cenu Bruna Kreiského za mír a svobodu. \n\nNa konzistoři 25. května 1985 ho papež Jan Pavel II. jmenoval kardinálem. Přijetí jeho rezignace na funkci arcibiskupa Managuy 1. dubna 2005 byl jeden z posledních činů Jana Pavla II. před smrtí. Jeho nástupcem se stal Leopoldo José Brenes Solórzano.\n\n"}
{"id": "862559", "url": "https://cs.wikipedia.org/wiki?curid=862559", "title": "Nizozemsko na Letních olympijských hrách 1976", "text": "Nizozemsko na Letních olympijských hrách 1976\n\nNizozemsko na Letních olympijských hrách 1976 reprezentovala výprava 108 sportovců, z toho 72 mužů a 36 žen v 11 sportech.\n"}
{"id": "862562", "url": "https://cs.wikipedia.org/wiki?curid=862562", "title": "Henri Schwery", "text": "Henri Schwery\n\nHenri kardinál Schwery (14. června 1932 Saint-Léonard) je švýcarský římskokatolický kněz, bývalý biskup Sionu, kardinál.\n\nStudoval v semináři v Sionu a na Papežské univerzitě Gregoriana a také přírodní vědy (matematiku a teoretickou fyziku) na Univerzitě ve Fribourgu. Kněžské svěcení přijal 7. července 1957. Od roku 1961 působil jako duchovní v diecézi Sion, byl kaplanem mládeže spojené s Katolickou akcí a vojenským kaplanem. Působil jako přednášející a posléze i rektor na Univerzitě v Sionu, ředitelem nižšího semináře a moderátorem diecézní synody.\n\nV červenci 1977 byl jmenován biskupem Sionu, biskupské svěcení přijal 17. září téhož roku. V letech 1983 až 1988 byl předsedou Švýcarské biskupské konference. Při konzistoři v červnu 1991 ho papež Jan Pavel II. jmenoval kardinálem. Na vedení diecéze Sion rezignoval 1. dubna 1995.\n\n\n"}
{"id": "862563", "url": "https://cs.wikipedia.org/wiki?curid=862563", "title": "Lincoln (film)", "text": "Lincoln (film)\n\nLincoln je americké historické filmové drama. Jeho režisérem je Steven Spielberg a pojednává o americkém prezidentovi Abrahamu Lincolnovi, kterého ve filmu ztvárnil Daniel Day-Lewis. Představen byl 8. října 2012 na Newyorském filmovém festivalu. Scénář napsal Tony Kushner podle knihy Doris Kearnsové Goodwinové. Film byl nominován na dvanáct cen akademie.\n"}
{"id": "862576", "url": "https://cs.wikipedia.org/wiki?curid=862576", "title": "Nizozemsko na Letních olympijských hrách 1972", "text": "Nizozemsko na Letních olympijských hrách 1972\n\nNizozemsko na Letních olympijských hrách 1972 reprezentovala výprava 119 sportovců, z toho 90 mužů a 29 žen v 16 sportech.\n"}
{"id": "862581", "url": "https://cs.wikipedia.org/wiki?curid=862581", "title": "Nizozemsko na Letních olympijských hrách 1968", "text": "Nizozemsko na Letních olympijských hrách 1968\n\nNizozemsko na Letních olympijských hrách 1968 reprezentovala výprava 107 sportovců, z toho 82 mužů a 25 žen v 11 sportech.\n"}
{"id": "862585", "url": "https://cs.wikipedia.org/wiki?curid=862585", "title": "Josef Molín", "text": "Josef Molín\n\nJosef Molín (* 16. července 1945) je český politik, v 90. letech 20. století poslanec Poslanecké sněmovny za ODS.\n\nVystudoval Univerzitu J. E. Purkyně v Brně (nynější Masarykova univerzita). Do roku 1990 pracoval jako učitel na základní škole. V letech 1990-2007 vyučoval na Gymnáziu Dr. Karla Polesného ve Znojmě, z toho v prvních sedmi letech jako ředitel tohoto ústavu.\n\nVe volbách v roce 1996 kandidoval do poslanecké sněmovny za ODS (volební obvod Jihomoravský kraj), ale nebyl zvolen. Do parlamentu se dostal až dodatečně srpnu 1997 jako náhradník poté, co rezignoval poslanec Michal Frankl. Ve sněmovně setrval do voleb v roce 1998. Byl členem sněmovního výboru pro veřejnou správu, regionální rozvoj a životní prostředí.\n\nDlouhodobě byl aktivní v komunální politice. Po sametové revoluci byl kooptován do Městského národního výboru ve Znojmě jako jeho místopředseda. Po komunálních volbách roku 1990 byl navržen do funkce starosty Znojma, ale ve volbě prohrál s Janem Hartem. Ten mu nabídl post místostarosty, ale Molín to odmítl. V komunálních volbách roku 1994 a komunálních volbách roku 1998 byl zvolen za ODS do zastupitelstva města Znojmo. Byl předsedou ODS ve Znojmě, ale v roce 1999 zbaven členství ve straně kvůli spolupráci s KSČM na komunální úrovni. Přestoupil pak do formace SNK-ED. Mezitím byl opětovně zvolen do znojemského zastupitelstva v komunálních volbách roku 2002 a komunálních volbách roku 2006 (v roce 2006 jako nestraník za SNK-ED). V letech 2003-2006 zastával funkci místostarosty Znojma. V senátních volbách roku 2008 neúspěšně kandidoval za senátní obvod č. 54 - Znojmo. Získal necelá 2 % hlasů a nepostoupil do 2. kola.\n\nK roku 2008 se uvádí jako důchodce. Je ženatý, má dvě děti.\n\n"}
{"id": "862588", "url": "https://cs.wikipedia.org/wiki?curid=862588", "title": "Nizozemsko na Letních olympijských hrách 1964", "text": "Nizozemsko na Letních olympijských hrách 1964\n\nNizozemsko na Letních olympijských hrách 1964 reprezentovala výprava 125 sportovců, z toho 105 mužů a 20 žen v 12 sportech.\n"}
{"id": "862593", "url": "https://cs.wikipedia.org/wiki?curid=862593", "title": "Libor Zapletal (fotbalista)", "text": "Libor Zapletal (fotbalista)\n\nLibor Zapletal (* 25. ledna 1975) je bývalý český fotbalový záložník.\n\nZačínal v Otrokovicích, hrál za SK Sigma Olomouc, 1. FC Synot, FC Tescoma Zlín a FK Kunovice. V české nejvyšší soutěži nastoupil v 32 utkáních a dal 1 gól. Technicky zdatný ofenzivní záložník.\n\n"}
{"id": "862600", "url": "https://cs.wikipedia.org/wiki?curid=862600", "title": "Nizozemsko na Letních olympijských hrách 1960", "text": "Nizozemsko na Letních olympijských hrách 1960\n\nNizozemsko na Letních olympijských hrách 1960 reprezentovala výprava 110 sportovců, z toho 80 mužů a 30 žen v 13 sportech.\n"}
{"id": "862602", "url": "https://cs.wikipedia.org/wiki?curid=862602", "title": "Nizozemsko na Letních olympijských hrách 1952", "text": "Nizozemsko na Letních olympijských hrách 1952\n\nNizozemsko na Letních olympijských hrách 1952 reprezentovala výprava 104 sportovců, z toho 78 mužů a 26 žen v 14 sportech.\n"}
{"id": "862605", "url": "https://cs.wikipedia.org/wiki?curid=862605", "title": "Bernard Agré", "text": "Bernard Agré\n\nBernard kardinál Agré (2. března 1926 Monga – 9. června 2014 Paříž) byl římskokatolický kněz z Pobřeží slonoviny, arcibiskup Abidžanu, kardinál.\nPokřtěn byl v šesti letech, 2. září 1932. Kněžské svěcení přijal 20. července 1953. První roky duchovní služby působil v Dabou, kde byl učitelem a ředitelem školy, v roce 1956 se stal ředitelem nižšího semináře v Bingerville. V letech 1957 až 1960 studoval v Římě na Papežské univerzitě Urbaniana, kde získal doktorát z teologie. Od roku 1963 byl generálním vikářem Abidžanu pro katolickou výchovu a semináře.\nDne 8. června 1968 byl jmenován biskupem diecéze Man, biskupské svěcení mu udělil 3. října téhož roku tehdejší arcibiskup Abidžanu Bernard Yago. V letech 1985 až 1991 stál v čele Regionální Biskupské konference Západní Afriky. 6. března 1992 byl jmenován biskupem diecéze Jamusukro. V prosinci 1994 se ujal řízení arcidiecéze Abidžan kde nahradil kardinála Yaga.\nNa konzistoři 21. února 2001 ho papež Jan Pavel II. jmenoval kardinálem. Na funkci arcibiskupa Abidžanu rezignoval v květnu 2006, jeho nástupcem se stal arcibiskup Jean-Pierre Kutwa.\n\nZemřel po dlouhé nemoci 9. června 2014 v Pařížské nemocnici.\n\n"}
{"id": "862609", "url": "https://cs.wikipedia.org/wiki?curid=862609", "title": "Konfluentní láska", "text": "Konfluentní láska\n\nKonfluentní láska je koncept intimních meziosobních vztahů založených na individuální svobodě jedince, který popsal britský sociolog Anthony Giddens.\n\nGiddens vymezil dva druhy lásky: romantickou a konfluentní. Obě mají společný základ, stojí však vůči sobě v protikladu.\n\n\"Romantická láska\" je výlučně heterosexuální, založená nejen na fyzických rozdílech obou pohlaví, ale také na mytickém spojení muže a ženy coby dvou genderových protikladů. V souladu s kulturně podmíněnou představou je také sexuálně exkluzivní, realizovaná v rámci monogamního manželského svazku nebo k němu směřující, stejně jako k založení rodiny.\n\n\"Konfluentní láska\" oproti tomu vychází z uvědomování si vlastního postavení a vlastní identity ve vztahu. Souvisí s individualizací společnosti a předpokládá rovnocennou pozici obou partnerů. Jde o racionálně vnímaný koncept vztahu, v němž oba partneři vyhodnocují všechny klady a zápory. Nemusí být sexuálně exkluzivní a nemusí být výlučně spojena s heterosexualitou, neboť spíše než s pohlavím partnerů souvisí s jejich feminitou a maskulinitou, které nemusí na biologickém pohlaví nutně záviset.\n\nKonfluentní láska souvisí s plastickou sexualitou, chápanou jako potěšení neomezované obavou z nechtěného těhotenství, vymaněnou z ryze nebo primárně prokreační funkce a plnící funkci rekreační. V souvislosti s touto sexuální svobodou se rozvolňuje souvislost naplňované lásky výlučně s dlouhodobými a monogamními svazky.\n\nPartnerský vztah postavený na konfluentní lásce označuje Giddens za \"„čistý vztah“\". Je to prostor pro vytváření a rozvoj sebe sama, pro autonomii. Probíhá v něm neustálá redefinice vlastní identity a pozice ve vztahu, neustálé vyjednávání s partnerem. Je to vztah bez závislosti a bez závazku, nepodložený žádnou institucí. Jedinec do něj vstupuje jen pro vnitřní kvality vztahu samotného. Ten prochází neustálou proměnou a obsahuje v sobě i možnost ukončení, přestane-li naplňovat funkci, pro kterou byl založen. Trvá jen dokud si to oba partneři přejí a jen dokud pro ně představuje více přínosů než nákladů.\n\nV reflexivitě vztahu a neustálém vyjednávání vlastní pozice v něm se Giddensovo pojetí proměny intimních vztahů podobá pojetí německých sociologů Becka a Beck-Gernsheimové.\n\nPodle Giddense jde o model ideálních demokratických vztahů, založených na svobodě jednotlivce. Čistý vztah může zahrnovat i vztahy více osob, naplňované v různých podobách lásky a sexuální touhy, čistě sexuální i zcela asexuální, mezi jedinci různého i stejného pohlaví. Giddens předpokládá větší pravděpodobnost konfluentní lásky v homosexuálních vztazích, a to vzhledem k nezatíženosti genderovými stereotypy, které se pojí s heterosexuální, často romantickou láskou.\n\n"}
{"id": "862613", "url": "https://cs.wikipedia.org/wiki?curid=862613", "title": "Dušan Navrátil", "text": "Dušan Navrátil\n\nDušan Navrátil (* 2. července 1955 Brno) je bývalý politik, v letech 1996 až 1998 poslanec Poslanecké sněmovny PČR za ODA a později za ODS, v letech 2006 až 2017 ředitel Národního bezpečnostního úřadu (NBÚ). Pod hlavičkou NBÚ prosadil vznik Národního centra kybernetické bezpečnosti (NCKB). V letech 2017 až 2019 byl ředitelem Národního úřadu pro kybernetickou a informační bezpečnost (NÚKIB).\n\nV letech 1970–1974 vystudoval gymnázium v Brně a pak v letech 1974–1979 Vysoké učení technické v Brně (stavební fakulta). Po roce 1980 pracoval jako výzkumný pracovník v Projektovém a vývojovém ústavu cihlářské výroby a keramické prefabrikace. Od roku 1991 byl aktivní v politice a stal se členem ODA. V období let 1992–1993 pracoval na vedoucí pozici ve Správě veřejného majetku města Brna, od roku 1993 byl podnikatelem. V roce 1993 se uvádí jako člen ústředního sněmu a předseda jihomoravského oblastního výboru Občanské demokratické aliance.\n\nVe volbách v roce 1996 byl zvolen do poslanecké sněmovny za ODA (volební obvod Jihomoravský kraj). Ve sněmovně setrval do voleb v roce 1998. Zasedal ve sněmovním výboru pro sociální politiku a zdravotnictví a ve výboru pro obranu a bezpečnost. Do dubna 1998 byl členem (od ledna 1998 i místopředsedou) poslaneckého klubu ODA, pak vstoupil do poslaneckého klubu ODS. Důvodem k odchodu z ODA byly vnitřní rozpory ve straně. Už v dubnu 1997, když Ivan Mašek kritizoval nové složení vedoucích orgánů ODA, označil Dušan Navrátil Maškovy výroky za poškozující stranu. Navrátil v rámci ODA reprezentoval takzvané pragmatické křídlo, zatímco Mašek Pravou frakci ODA, která požadovala návrat ke konzervativním postulátům aliance. V březnu 1998 vystoupil z ODA. Následně se v dubnu 1998 stal členem ODS, kterým byl zhruba čtyři měsíce. Od září 1998 je bezpartijní.\n\nV letech 1998–1999 byl náměstkem ředitele pro ekonomiku v Národním bezpečnostním úřadu.\n\nV říjnu 1999 se stal asistentem, následně náměstkem ředitele Bezpečnostní informační služby.\n\nOd 28. září 2006 do 31. ledna 2017 byl ředitelem Národního bezpečnostního úřadu. Doposud je nejdéle sloužícím ředitelem NBÚ v éře České republiky. Za jeho působení byl Národní bezpečnostní úřad stabilizován a bylo eliminováno předchozí dlouhodobé podezření na manipulace s prověrkami.\n\nV průběhu let 2011 až 2015 se zasadil o systematické řešení kybernetické bezpečnosti ve státní sféře. Dne 19. října 2011 vláda České republiky přijala usnesení č. 781 o ustavení Národního bezpečnostního úřadu gestorem problematiky kybernetické bezpečnosti a zároveň národní autoritou pro tuto oblast. Na základě přijatého usnesení vzniklo v letech 2011 až 2014 Národní centrum kybernetické bezpečnosti (NCKB), jako organizační součást Národního bezpečnostního úřadu. V srpnu 2014 byl ve Sbírce zákonů publikován zákon č. 181/2014 Sb. o kybernetické bezpečnosti a o změně souvisejících zákonů (zákon o kybernetické bezpečnosti), jehož předkladatelem byl NBÚ.\n\nOd 1. února 2017 do 31. července 2017 byl vládním zmocněncem pro kybernetickou bezpečnost. Pod jeho vedením v roli vládního zmocněnce vznikl k 1. 8. 2017 Národní úřad pro kybernetickou a informační bezpečnost (NÚKIB). 1. srpna 2017 byl jmenován ředitelem NÚKIB. V prosinci 2019 jej však druhá vláda Andreje Babiše z funkce odvolala. Premiér Andrej Babiš to zdůvodnil Navrátilovou nízkou odborností a nedostatečnými manažerskými a komunikačními schopnostmi. Dušan Navrátil tyto argumenty odmítl s tím, že podle odborníků z oboru bezpečnosti udělal v této oblasti za více než dvacet let svého působení pro Českou republiku velký kus práce. V době, kdy byl po dvou a půl letech budování nového úřadu odvolán, byl NÚKIB doma i v zahraničí velmi respektovanou institucí.\n\n"}
{"id": "862615", "url": "https://cs.wikipedia.org/wiki?curid=862615", "title": "Jindřich Nehera", "text": "Jindřich Nehera\n\nJindřich Nehera (* 11. července 1949) je bývalý český politik, v 90. letech 20. století poslanec Poslanecké sněmovny za formaci Sdružení pro republiku - Republikánská strana Československa.\n\nVe volbách v roce 1996 byl zvolen do poslanecké sněmovny za SPR-RSČ (volební obvod Jihomoravský kraj). Zasedal v sněmovním výboru pro obranu a bezpečnost. V parlamentu setrval do voleb v roce 1998. V březnu 1998 byl na sjezdu SPR-RSČ zvolen předsedou revizní komise strany.\n\nV komunálních volbách roku 1994 byl zvolen do zastupitelstva obce Hrotovice za SPR-RSČ.\n\n"}
{"id": "862617", "url": "https://cs.wikipedia.org/wiki?curid=862617", "title": "Čtečka elektronických knih", "text": "Čtečka elektronických knih\n\nČtečka elektronických knih (též čtečka e-knih, nebo ) je mobilní zařízení, určené převážně pro čtení elektronických knih (e-knih) nebo elektronických periodik.\n\nČtečky elektronických knih vznikly jako alternativa ke klasickým tištěným knihám. Z toho důvodu mají displej založeny na bázi elektronického papíru, který má svým zobrazením co nejvíce připomínat právě tištěnou knihu. Na trhu se ovšem objevují i čtečky s konvenčním LCD displejem a přídatnými funkcemi, jako je multimediální přehrávač, webový prohlížeč a další.\n\nV říjnu roku 1996 navrhl Pierre Schweitzer mobilní zařízení, které bylo určeno pro zobrazování textu, @folio project. Zařízení bylo koncipováno tak, že bude stahovat a zobrazovat libovolný text nebo ilustrace z webu nebo pevného disku, a to v libovolném formátu. Technologie @folio byla nová a jednoduchá. V červenci 2002 vznikl francouzský startup iCodex, který měl za úkol vyvíjet a propagovat @folio project. Ten ovšem zůstal ve stádiu prototypu, a to z důvodu nedostatku financí a kvůli jazykové bariéře – většina článků byla francouzsky.\n\nV roce 1998 se objevily první čtečky elektronických knih Rocket ebook a SoftBook.\n\nPrvní čtečka, která se roku 2001 začala prodávat v Evropě, byla Cybook. Přístroj vyvinuta francouzská společnost Cytale.\n\nRoku 2006 Sony představila první z řady Sony Readerů. O rok později firma Amazon začala prodávat první verzi čtečky Kindle.\nJako čtečka e-knih může sloužit jakékoliv elektronické zařízení umožňující na své obrazovce zobrazit text uložený ve speciálním souborovém formátu (např. EPUB, PDF, MOBI nebo AZW), nicméně zařízení specializované jen na čtení literatury může disponovat přednostmi jako zanedbatelnou spotřebou energie (a tedy mnohem větší výdrží akumulátoru), lepší čitelností (zvláště pod přímým sluncem i běžným denním světlem) či ergonomií pro pohodlnější čtení. Součástí čtečky e-knih je paměť pro data, která umožňuje uchovávat velké množství (až tisíce) e-knih. Čtečka může nabízet pomocné funkce jako např. vyhledávání v textu knihy, slovníkové definice výrazů, překlad vybraného textu, záložky nebo poznámky, ale také náročnější funkcionality jako je bezdrátové připojení, a umožnit tak přístup k internetovému obchodu, kde je možné e-knihy zakoupit přímo z čtečky.\n\nDispleje bývají řešeny i jako dotykové pro snazší ovládání a relativně větší plochu displeje, z důvodu minimalizace počtu ovládacích tlačítek mimo displej.\n\n"}
{"id": "862619", "url": "https://cs.wikipedia.org/wiki?curid=862619", "title": "Kostel svatého Matouše (Jedlová)", "text": "Kostel svatého Matouše (Jedlová)\n\nKostel svatého Matouše je římskokatolický filiální kostel v Jedlové. Je chráněn jako kulturní památka České republiky.\n\nPrvní zmínka o dřevěném kostele je z roku 1636. Jedlová byla původně přifařena k Uhřínovu a později k Solnici, protože byla součástí solnického panství, na rozdíl od půlhodiny vzdáleného Deštného, které bylo součástí panství rychnovského. K Deštnému byla Jedlová přifařena až v roce 1723. Současný kostel byl zbudován v letech 1737-1741 a byl vysvěcen karmelitánským převorem Františkem Martinem. V roce 1833 vyhořel, obnoven byl v roce 1835. Za první republiky se dočkal nové střechy a byl ve výborném stavu.\nPřed 2. světovou válkou sloužil místním německým obyvatelům, Jedlová měla tehdy 650 obyvatel. Po odsunu byl kostel i okolní hřbitov poničen, od roku 1958 uzavřen, ponechán svému osudu a chátral až do roku 1993, kdy byla zahájena oprava kostela.\n\nV letech 2015-2019 bylo opraveno schodiště na kůr a věž. Do oken věže byly instalovány dřevěné žaluzie.\n\nBarokní jednolodní kostel.\n\nUvnitř kostela je umístěn prostý dřevěný kříž a vytvořen kamenný pult. K sezení slouží několik jednoduchých lavic. Byly zde instalovány historické fotografie Jedlové i okolních vesnic.\n\nZa kostelem jsou patrné zbytky sakristií. Je zde umístěn hřbitov a přes cestu je malá kaplička. Na hřbitově je hrob zdejšího kronikáře a básníka Hieronyma Brinkeho.\n\nZ okolí kostela je krásná vyhlídka na okolní vrchy Orlických hor.\n\nKostel slouží diecéznímu centru života mládeže Vesmír. (vesmir.signaly.cz). Bohoslužby se konají celoročně (nepravidelně). Kostel je volně přístupný.\n\n"}
{"id": "862642", "url": "https://cs.wikipedia.org/wiki?curid=862642", "title": "OUB Centre", "text": "OUB Centre\n\nOverseas Union Bank Centre zkráceně \"OUB Centre\" nebo také \"One Raffles Place Tower 1\" je vyšší mrakodrap komplexu One Raffles Place v Singapuru. Má 63 nadzemních a 4 podzemní podlaží. Konstrukční výška typického podlaží je 4 m a celková výška stavby je 280 metrů. Výstavba probíhala v letech 1982–1986 podle projektu společnosti Tange Associates a vyžádala si investice ve výši 184 057 716 dolarů. Po jeho dokončení se stal nejvyšší budovou stojící mimo Severní Ameriku. Pravidla singapurského leteckého úřadu povolují maximální výšku staveb 280 m, proto se v současnosti dělí o post nejvyšší budovy města společně se stejně vysokými Republic Plaza a United Overseas Bank Plaza One (UOB Plaza One). Je tvořen 8 patrovou podnoží a hlavní částí ze dvou trojúhelníkových vzájemně oddělených konstrukcí, které umožňují mít vnitřní prostory bez nosných sloupů. V nadzemní části se nachází převážně kancelářské prostory, v podzemní pak maloobchodní prostory, garáže a přístup do stanice metra.\n"}
{"id": "862645", "url": "https://cs.wikipedia.org/wiki?curid=862645", "title": "Karel Nejezchleb", "text": "Karel Nejezchleb\n\nKarel Nejezchleb (* 1. března 1944) je bývalý český politik, v 90. letech 20. století poslanec Poslanecké sněmovny za ODS, pak za Unii svobody.\n\nV roce 1995 byl zvolen místopředsedou regionálního sdružení ODS v Jihomoravském kraji. Uvádí se tehdy jako ředitel úřadu práce z Blanska.\n\nVe volbách v roce 1996 byl zvolen do poslanecké sněmovny za ODS (volební obvod Jihomoravský kraj). Ve sněmovně setrval do voleb v roce 1998. Zasedal ve sněmovním výboru pro sociální politiku a zdravotnictví a v letech 1997-1998 i ve výboru pro vědu, vzdělání, kulturu, mládež a tělovýchovu. Do ledna 1998 byl členem poslaneckého klubu ODS, pak vstoupil do poslaneckého klubu nově vzniklé Unie svobody. V důsledku odchodu z ODS rezignoval v lednu 1998 i na post předsedy oblastní rady ODS Blansko. Zapojil se pak v tomto regionu do budování struktur Unie svobody.\n\nV komunálních volbách roku 1994 neúspěšně kandidoval do zastupitelstva města Blansko za ODS.\n\n"}
{"id": "862650", "url": "https://cs.wikipedia.org/wiki?curid=862650", "title": "Nejezchleb", "text": "Nejezchleb\n\nPříjmení Nejezchleb nosí tyto osobnosti:\n\n\n"}
{"id": "862652", "url": "https://cs.wikipedia.org/wiki?curid=862652", "title": "Západní Sussex", "text": "Západní Sussex\n\nZápadní Sussex (: \"West Sussex\") je anglické tradiční hrabství na jihu Anglie obklopené hrabstvími East Sussex, Hampshire a Surrey. Pochází z jihosaského království Sussex, pozdější hrabství Sussex se tradičně dělilo na šest částí, známé jako \"rape\". Od 16. století byly neformálně tři západní části sdružené pod samostatnými čtvrtletními sněmy \"Quarter Sessions\"; od roku 1888 se již spravovaly samostatně radou hrabství. V roce 1974 se stal Západní Sussex jedním \"ceremoniálním hrabstvím\" podle správní reformy z roku 1972. Současně východní část středosussexkého hrabství Mid Sussex byla začleněna do Západního Sussexu.\n\nZápadní Sussex má různorodou krajinu s Wealdenskými lesy, jižními nížinami v Downlandu a s mořským pobřežím, s mnoha venkovskými zámky, jako Goodwood, Petworth House a Uppark a také s hrady jako Arundel nebo Bramber. Více než polovina hrabství jsou chráněná území vhodná pro výlety, pěší turistiku, cyklistiku a další rekreační využití návštěvníků i místních obyvatel.\nChichester je hlavní a největší město hrabství. Dalšími jsou zejména Crawley, Worthing a Horsham. Nejvyšším místem hrabství je Black Down s 280 metry.\n\n"}
{"id": "862655", "url": "https://cs.wikipedia.org/wiki?curid=862655", "title": "Kostel svatého Jeronýma od Křesťanské lásky", "text": "Kostel svatého Jeronýma od Křesťanské lásky\n\nKostel svatého Jeronýma od Křesťanské lásky (italsky \"San Girolamo della Carità\") je římský titulární kostel v rione Regola, na \"via di Monserrato\", nedaleko paláce Farnese.\n\nDle legendy byl založen ve 4. století na místě, kde pobýval svatý Jeroným. V roce 1654 ho rekonstruoval Domenico Castelli. V připojeném konventu žil Filip Neri.\n\nFasádu kostela vytvořil Carlo Rainaldi (1660). Interiér je tvořen jednou lodí s bohatě vyřezávaným dřevěným stropem. \"Kaple Spada\", dílo Virgilia Spady, byla postavena ve spolupráci s Borrominim a bohatě vyzdobena jaspisem a mramorem.\n\nNad hlavním oltářem, který navrhl Carlo Rainaldi, je obraz \"Poslední přijímání sv. Jeronýma\" od Domenichina, kopie slavného obrazu Agostina Carracciho. Kaple Antamori (1708), jediná římská práce Filippa Juvarry, uchovává mramorovou sochu \"Filipa Neriho\" od Legrose.\n\n\n"}
{"id": "862657", "url": "https://cs.wikipedia.org/wiki?curid=862657", "title": "John Heneage Jesse", "text": "John Heneage Jesse\n\nJohn Heneage Jesse (15. března 1815 West Bromwich, Staffordshire – 7. července 1874 Londýn) byl anglický historik.\n\nByl synem britského přírodovědce Edwarda Jesseho. Studoval v Etonu a následně se stal úředníkem v administrativním oddělení. Byl autorem mnohých historických monografií a studií. Za jeho nejdůležitější práci je považováno dílo \"Memoirs of the life and Reign of George the Third\" (1867), ve kterém vyslovuje názor, že anglický král Jiří III. byl sezdán s Hannah Lightfootovou, což bylo následně důvodem četných polemik.\n\n\n"}
{"id": "862665", "url": "https://cs.wikipedia.org/wiki?curid=862665", "title": "Seznam rallye jezdců", "text": "Seznam rallye jezdců\n\nSeznam rallye jezdců \n\n\n\n\n\n\n\n\n"}
{"id": "862666", "url": "https://cs.wikipedia.org/wiki?curid=862666", "title": "Republic Plaza (Singapur)", "text": "Republic Plaza (Singapur)\n\nRepublic Plaza je vyšší postmoderní mrakodrap komplexu Republic Plaza v Singapuru. Má 66 nadzemních a 1 podzemní podlaží. Konstrukční výška typického podlaží je 3,95 m a celková výška stavby je 280 metrů. Byl dokončen v roce 1996 podle projektu společnosti Kisho Kurokawa Architects & Associates a vyžádal si investice ve výši 154 288 710 dolarů. Pravidla singapurského leteckého úřadu povolují maximální výšku staveb 280 m, proto se v současnosti dělí o post nejvyšší budovy města společně se stejně vysokými Overseas Union Bank Centre (OUB Centre) a United Overseas Bank Plaza One (UOB Plaza One).\n"}
{"id": "862670", "url": "https://cs.wikipedia.org/wiki?curid=862670", "title": "UOB Plaza One", "text": "UOB Plaza One\n\nUnited Overseas Bank Plaza One zkráceně \"UOB Plaza One\" je vyšší mrakodrap komplexu UOB Plaza v Singapuru. Má 66 nadzemních a 3 podzemní podlaží a výška stavby je 280 metrů. Výstavba probíhala v letech 1992–1995 podle projektu společnosti Tange Associates ve spolupráci s Architects 61. Pravidla singapurského leteckého úřadu povolují maximální výšku staveb 280 m, proto se v současnosti dělí o post nejvyšší budovy města společně se stejně vysokými Republic Plaza a Overseas Union Bank Centre (OUB Centre).\n"}
{"id": "862673", "url": "https://cs.wikipedia.org/wiki?curid=862673", "title": "Szebb Jövőt!", "text": "Szebb Jövőt!\n\nSzebb Jövőt je hudební album skupiny Kárpátia. Vydáno bylo v roce 2009.\n\n"}
{"id": "862688", "url": "https://cs.wikipedia.org/wiki?curid=862688", "title": "Trest smrti ve státu Washington", "text": "Trest smrti ve státu Washington\n\nTrest smrti je jednou z legálních forem trestů v americkém státě Washington. Od roku 1849 bylo takto ve státě a jemu předcházejícím teritoriích potrestáno 110 zločinců. Všechny případy až na tři byly uskutečněny oběšením.\n\nPrvními oběšenými zločinci ve státě byli v lednu 1849 indiáni Cussas a Quallahworst, kteří byli potrestáni za vraždu. Jinak jsou historicky tyto tresty na území státu vzácné. Nejvíce v jeden rok jich bylo vykonáno pět v roce 1939, mezi lety 1849 a 1963 pak byl ve státě popraven v průměru jeden člověk ročně.\n\nV roce 1913 byl trest smrti ve státě zakázán, ale tento zákaz vydržel jen do roku 1919, kdy byl opět obnoven. Opětovného zrušení trestu smrti se stát dočkal až v roce 1975, ale následovné referendum jej okamžitě obnovilo jako povinný trest za ozbrojenou vraždu prvního stupně. Precedentní případy řešené americkým nejvyšším soudem ale ukazovaly, že je takto zákon o trestu smrti neplatný, tudíž musel být ještě změněn. \n\nNesprávný zákon po referendu byl nazván neplatným i nejvyšším soudem státu Washington, jelikož zločinec, který se nepřizná k vině pod ním stejně dostane trest smrti, zatímco ten, kdo se k vině přizná, by byl odsouzen k doživotnímu trestu bez možnosti propuštění na podmínku. Nynější zákon byl schválen roku 1981.\n\nZločinci čekající na vykonání trestu smrti jsou uvěznění ve státní věznici Washington State Penitentiary (WSP) ve městě Walla Walla, kde jsou tyto tresty rovněž vykonávány. Ženy na trest smrti čekají v Nápravném centru pro ženy v Gig Harboru, ale samotné tresty se vykonávají ve státní věznici WSP. \n\nOd června 1996 si odsouzení zločinci mohou vybrat, jestli budou popraveni smrtící injekcí nebo oběšením. Pokud si zločinec nevybere, preferovanou metodou je smrtící injekce. Washington je nyní jediným americkým státem, který má stále aktivní šibenici.\n\nV září 2010 se stát při popravě Cala Coburna Browna stal teprve druhým americkým státem po Ohiu, ve kterém byl trest smrti vykonán jedinou dávkou thiopentalu sodného. Obvykle se takový trest smrti vykonává kombinací tří injekcí.\n\nJedinými zločiny, za které ve státě hrozí trest smrti, jsou velezrada a ozbrojená vražda prvního stupně, kterou jsou následující zločiny:\n\nStejně jako v ostatních státech jsou osoby nezletilé či mentálně postižené z možnosti udělení trestu smrti vyloučeny.\n\nOd roku 1976 bylo ve státě Washington popraveno následujících pět osob:\n\nK srpnu 2012 čeká na popravu ve státě Washington sedm zločinců, z toho všichni jsou muži.\n"}
{"id": "862689", "url": "https://cs.wikipedia.org/wiki?curid=862689", "title": "LAN Manager", "text": "LAN Manager\n\nLAN Manager byl původně Síťový operační systém dostupný od různých dodavatelů a vyvinutý společností Microsoft ve spolupráci s 3Com Corporation. Byl navržen pro úspěch softwaru pro síťové servery 3Com's 3+Share, který běžel na silně modifikované verzi systému MS-DOS.\n\nLAN Manager vychází z OS/2 operačního systému vyvinutého společností IBM a Microsoft. Původně byl používán Server Message Block (SMB) protokol buďto na NetBIOS Frames protocol (NBF) nebo na specializované verzi protokolu Xerox Network Systems (XNS). Tyto starší protokoly jsou potomky předchozích produktů, jakými jsou MS-Net pro MS-DOS, Xenix-NET pro MS-Xenix, a již výše zmíněný 3+Share.\n\nVerze LAN manageru pro unixové systémy, které se označují jako \"LAN Mangaer/X\" (LAN Manager pro Unix nrbo LM/X) byly uvedeny na trh také. Software byl branou od Windows verze do různých unixových implementací. To vzniklo na základě společného projektu mezi HP a Microsoft v letech 1988-89. LM/X byla původně nabídnuta k prodeji pro HP-UX, SCO Unix a ATT Unix začíná na konci léta 1989. LM/X port je zahrnut v malém balení pro lehké, synchronní vlákna. Tyto hardwarové specifické komponenty byly poskytnuty pro x86, PA a mikroprocesory Motorola 68K. Původní port měl omezenou podporu pro pojmenované kanály a poštovní schránky, ale podporuje obojí sdílení a základní uživatelský souborový systém.\n\nV roce 1990, Microsoft vydal LAN Manager 2.0 s řadou vylepšení, včetně podpory pro TCP/IP jako transportní protokol. Poslední verze LAN Manager 2.2, která zahrnovala MS-OS/2 1.31 základní operační systém, zůstala zůstala strategickým serverovým systémem Microsoftu do vydání Windows NT Advanced Server v roce 1993.\n\nMnoho výrobců dodává licencované verze, které zahrnují:\n\nLAN Manager ověřuje uživatele velmi slabou hešovací metodou, kdy uživatelské heslo je zašifrováno pomocí tzv. LM hash. Ta vytváří odhadnutelnou jednosměrnou funkci prolomitelnou během několika sekund pomocí tzv. Duhové tabulky resp. tabulek, nebo během několika hodin pomocí útoku hrubou silou. Její použití ve Windows NT bylo nahrazeno protokolem NTLM, který je sice stále zranitelný vůči duhovým tabulkám, ale je méně náchylný k útoku hrubou silou. Oba protokoly byly následně zatraceny ve prospěch Kerberosu, ale zůstávají využívána kvůli zpětné kompatibilitě a interoperabilitě.\n\nHlavní nedostatky autentizačního protokolu u LAN Manageru jsou:\n"}
{"id": "862690", "url": "https://cs.wikipedia.org/wiki?curid=862690", "title": "Millenia Tower", "text": "Millenia Tower\n\nMillenia Tower je nejvyšším mrakodrapem komplexu Millenia Centre v Singapuru. Má 41 nadzemních podlaží a výšku 223 metrů. Výstavba probíhala v letech 1992–1996 podle společného projektu společností Johnson/Burgee Associates, Kevin Roche John Dinkeloo and Associates a DP Architects.\n"}
{"id": "862702", "url": "https://cs.wikipedia.org/wiki?curid=862702", "title": "Utolsó percig", "text": "Utolsó percig\n\nUtolsó percig je hudební album skupiny Kárpátia. Vydáno bylo v roce 2010.\n\n"}
{"id": "862704", "url": "https://cs.wikipedia.org/wiki?curid=862704", "title": "Bujdosók (album)", "text": "Bujdosók (album)\n\nBujdosók je hudební album skupiny Kárpátia. Vydáno bylo v roce 2011.\n\n"}
{"id": "862705", "url": "https://cs.wikipedia.org/wiki?curid=862705", "title": "Dimitrie Brândză", "text": "Dimitrie Brândză\n\nDimitrie Brândză [] (10. října 1846, Viișoara – 1895, Slănic Moldova) byl rumunský botanik a lékař. Založil bukurešťskou botanickou zahradu, která je po něm i pojmenována.\n\nStudoval na Academia Mihăileană a poté v Paříži, kde získal titul doktora medicíny. Byl profesorem na univerzitě v Iași a v Bukurešti a členem rumunské akademie věd.\n\nJe pohřben v Bellu.\n\n"}
{"id": "862706", "url": "https://cs.wikipedia.org/wiki?curid=862706", "title": "Dinheirosaurus", "text": "Dinheirosaurus\n\nDinheirosaurus (\"Ještěr z Porto Dinheiro\") byl rodem sauropodního dinosaura, žijícího v období svrchní jury (asi před 153 až 148 miliony let) na území dnešního Portugalska. Zkameněliny dinheirosaura byly poprvé objeveny roku 1992, vědecky popsán byl ale až roku 1999. Jeho rodové jméno je odvozeno od názvu oblasti Porto Dinheiro (Lourinhã). Tento diplodokidní sauropod byl velkým čtyřnohým býložravcem, příbuzným známějším severoamerickým diplodokidům. Jeho rozměry nelze na základě dostupného fosilního materiálu přesněji odhadnout. \n\n\"Dinheirosaurus\" byl ztvárněn v dokumentu \"Dinosaur Revolution\" jako stádní zvíře, které bylo loveno dravci jako byl \"Torvosaurus\" nebo \"Allosaurus\".\n\n"}
{"id": "862710", "url": "https://cs.wikipedia.org/wiki?curid=862710", "title": "Fleming County", "text": "Fleming County\n\nFleming County je okres v státu Kentucky v USA. K roku 2010 zde žilo 14 348 obyvatel. Správním městem okresu je Flemingsburg. Celková rozloha okresu činí 910 km².\n"}
{"id": "862714", "url": "https://cs.wikipedia.org/wiki?curid=862714", "title": "Floyd County (Kentucky)", "text": "Floyd County (Kentucky)\n\nFloyd County je okres v státu Kentucky v USA. K roku 2010 zde žilo 39 451 obyvatel. Správním městem okresu je Prestonburg. Celková rozloha okresu činí 1 024 km².\n"}
{"id": "862715", "url": "https://cs.wikipedia.org/wiki?curid=862715", "title": "Cumberland County", "text": "Cumberland County\n\nCumberland County je název devíti okresů ve Spojených státech amerických:\n\n\n"}
{"id": "862716", "url": "https://cs.wikipedia.org/wiki?curid=862716", "title": "Miller County", "text": "Miller County\n\nMiller County je název tří okresů ve Spojených státech amerických:\n\n"}
{"id": "862719", "url": "https://cs.wikipedia.org/wiki?curid=862719", "title": "Charlotte County", "text": "Charlotte County\n\nCharlotte County je název dvou okresů ve Spojených státech amerických:\n\n"}
{"id": "862720", "url": "https://cs.wikipedia.org/wiki?curid=862720", "title": "Fulton County (Kentucky)", "text": "Fulton County (Kentucky)\n\nFulton County je okres v státu Kentucky v USA. K roku 2000 zde žilo 7 752 obyvatel. Správním městem okresu je Hickman. Celková rozloha okresu činí 597 km².\n"}
{"id": "862724", "url": "https://cs.wikipedia.org/wiki?curid=862724", "title": "Clearwater County", "text": "Clearwater County\n\nClearwater County je název dvou okresů ve Spojených státech amerických:\n\n"}
{"id": "862726", "url": "https://cs.wikipedia.org/wiki?curid=862726", "title": "8 Shenton Way", "text": "8 Shenton Way\n\n8 Shenton Way dříve \"Treasury Building\" či \"Temasek Tower\" je mrakodrap v Singapuru. Má 52 nadzemních a 5 podzemních podlaží. Konstrukční výška typického podlaží je 4,24 m a celková výška stavby je 235 metrů a je tak nejvyšší válcovou budovou na světě. Výstavba probíhala v letech 1982–1986 podle společného projektu společností The Stubbins Associates, Architects 61 a Architects Team 3. V budově se nachází převážně kancelářské prostory, v podzemní části pak garáže a je obsluhována celkem 22 výtahy.\n"}
{"id": "862728", "url": "https://cs.wikipedia.org/wiki?curid=862728", "title": "Winston County (Alabama)", "text": "Winston County (Alabama)\n\nWinston County je okres ve státě Alabama v USA. K roku 2010 zde žilo 24 484 obyvatel. Správním městem okresu je Double Springs. Celková rozloha okresu činí 1 637 km².\n"}
{"id": "862731", "url": "https://cs.wikipedia.org/wiki?curid=862731", "title": "Turistická značená trasa 3056", "text": "Turistická značená trasa 3056\n\nTuristická značená trasa 3056 značená zeleně vede v CHKO Křivoklátsko z Karlovy Vsi v okrese Rakovník k rozcestí Hřeben v okrese Beroun. Měří 13 km.\n\nTrasa začíná na okraji Karlovy Vsi na rozcestí U Buku. Odtud vede společně s modrou značkou č. 1022 po zpevněné cestě lesem k rozcestí Špička jihozápadně od vrcholu Špička (531 m n. m.) (tam se s ní modrá rozchází), odkud vede z kopce do Broum. Tam se dotkne žlutě značené trasy č. 6127 k hájovně Hřebeny. Z Broum pokračuje po nezpevněné cestě přes vršek Kopaniny (466 m n. m.) do Kublova, kde opět zkříží žlutou značku, ovšem jinou, okružní č. 6047 na Točník či Velíz. Z Kublova dojde po silnici pod Zdickou skalku a pak po nezpevněné lesní cestě kolem hájovny Kolna a přes rozcestí v polesí Jestřáb (kde kříží červenou č. 0035 vedoucí po Hředelské cestě) k rozcestí V Potocích nedaleko pod Vraní skálou (opět kříží okružní žlutou č. 6047, kterou křížila již v Kublově) a odtud sedlem mezi Plešivcem (495 m) a Hřebenem k rozcestí Hřeben nedaleko Knížkovic, kde končí zaústěním do modře značené trasy č. 1021 Zdice–Hudlice.\n\n"}
{"id": "862733", "url": "https://cs.wikipedia.org/wiki?curid=862733", "title": "Pugamská říše", "text": "Pugamská říše\n\nPugamské království (barmsky ပုဂံခေတ်, odvozené od města \"Pugam\", \"Pagan\", nově přepisováno i jako \"Bagan\"), běžně zvaná jako Pugamská říše, je název první barmské říše mezi lety 1044–1287, která sjednotila oblasti, jež se později staly součástí dnešní Barmy (Myanmy). Za jejího zakladatele je obvykle považován král Anoratcha, někdy je však její vznik kladen do dávnější historie – teprve Anoratcha ovšem dokázal říši rozšířit na úkor monské říše na jihu (1057). Pugamské království pak po celých 250 let ovládalo širokou oblast povodí Iravádí a stalo se vedle Angkoru hlavní mocností pevninské jihovýchodní Asie. Přispělo k rozšíření a ustavení politické identity barmského etnika v oblasti Horní Barmy a významně se zasloužilo také o rozmach théravádového buddhismu v Barmě i celém regionu. Panovníci říše dali v oblasti hlavního města vystavět tisíce buddhistických chrámů, z nichž do současnosti zůstává něco přes dva tisíce. K jejímu zániku přispěly opakované vpády Mongolů, které r. 1287 království rozvrátily. Další sjednocení území přišlo až s druhou barmskou říší Taunngu (1531–1752).\n\n"}
{"id": "862734", "url": "https://cs.wikipedia.org/wiki?curid=862734", "title": "Deathgrind", "text": "Deathgrind\n\nDeathgrind (někdy psaný jako death-grind nebo death/grind) je hudební žánr, který v sobě spojuje prvky death metalu a grindcoru. Žánr je společně s pornogrindem podobný podžánru goregrind. Časopis \"Zero Tolerance\" popsal deathgrind jako \"grindcore a brutální death metal se srážejí\". Danny Lilker popsal deathgrind jako \"kombinaci techničnosti death metalu s intenzitou grindcoru\".\n"}
{"id": "862739", "url": "https://cs.wikipedia.org/wiki?curid=862739", "title": "Sinus Amoris", "text": "Sinus Amoris\n\nSinus Amoris (česky Záliv lásky) je severní výběžek Mare Tranquillitatis (Moře klidu) na přivrácené straně Měsíce, který měří na délku cca 250 km. Střední selenografické souřadnice zálivu jsou 19,9° S a 37,3° V. Na severu jej ohraničuje pohoří Montes Taurus, na východě leží bažina Palus Somni (Bažina spánku) a jezero Lacus Bonitatis (Jezero štědrosti). Na jihu přechází do Mare Tranquillitatis (leží zde hora Mons Esam).\n\nV severní části zálivu leží nevelké krátery Brewster a Franck. Na východní straně se nachází dvojice kráterů Hill a Carmichael, na západě se tyčí hora Mons Maraldi. Na jihu lze nalézt kráter Theophrastus.\n\n\n"}
{"id": "862742", "url": "https://cs.wikipedia.org/wiki?curid=862742", "title": "Skylar Greyová", "text": "Skylar Greyová\n\nHolly Brook Hafermann (* 23. února 1986), lépe známa jako Skylar Grey, je americká zpěvačka, textařka a producentka. Své debutové album, \"Like Blood Like Honey\", vydala jako Holly Brooková v roce 2006. Stala se spoluautorkou všech tří verzí songu \"Love the Way You Lie\" od Eminema a Rihanny. Zazpívala si například v \"Coming Home\" od Diddy-Dirty Money, \"I Need a Doctor\" od Dr. Dre, \"Words I Never Said\" od Lupe Fiasco, \"Room for Happiness\" od Kaskade, \"Where'd You Go\" od Fort Minor a Asshole od Eminema.\n\n\n\n"}
{"id": "862744", "url": "https://cs.wikipedia.org/wiki?curid=862744", "title": "Jean Honoré", "text": "Jean Honoré\n\nJean Marcel kardinál Honoré (13. srpna 1920 Saint-Brice-en-Coglès —28. února 2013) byl francouzský římskokatolický kněz, bývalý arcibiskup Tours, kardinál.\n\nKněžské svěcení přijal 29. června 1943. V letech 1948 až 1958 byl profesorem dogmatické teologie a katechetiky v semináři v Rennes. V letech 1964 až 1972 zastával funkci rektora Katolické univerzity v Angers. V říjnu 1972 byl jmenován biskupem Évreux, biskupské svěcení přijal 17. prosince téhož roku, světitelem byl arcibiskup Rennes, kardinál Paul Gouyon. V srpnu 1981 ho papež Jan Pavel II. jmenoval arcibiskpem Tours.\nPodílel se na redakci Katechismu katolické církve a byl autorem celé řady studií, věnovaných životu a spiritualitě kardinála Johna Henryho Newmana.\n\nPo dosažení kanonického věku v roce 1997 na tuto funkci rezignoval. Při konzistoři 21. února 2001 ho papež Jan Pavel II. jmenoval kardinálem. Ve chvíli nominace už měl více než 80 let a nemohl se tak účastnit konkláve.\n\n\n"}
{"id": "862746", "url": "https://cs.wikipedia.org/wiki?curid=862746", "title": "Rimae Secchi", "text": "Rimae Secchi\n\nRimae Secchi je dvojice měsíčních brázd dlouhých cca 40 km nacházející se poblíž rovníku jižně od kráteru Secchi (podle něhož získala své jméno) na okraji Mare Fecunditatis (Moře plodnosti) na přivrácené straně Měsíce. Střední selenografické souřadnice jsou 1,0° S, 44,1° V. Severně se mimo mateřského kráteru nachází také pohoří Montes Secchi, východně v Moři plodnosti leží hřbet Dorsa Cato. Jižně leží brázda Rima Messier, která protíná měsíční rovník.\n\n\n"}
{"id": "862748", "url": "https://cs.wikipedia.org/wiki?curid=862748", "title": "Marie Noveská", "text": "Marie Noveská\n\nMarie Noveská (13. května 1953 – 11. září 1998 Dálnice D1 u obce Smrčná) byla česká politička, v 90. letech 20. století poslankyně Poslanecké sněmovny za ČSSD.\n\nStudovala Právnickou fakultu Univerzity J. E. Purkyně v Brně. Studium ovšem nedokončila. Byla vdaná, měla syna a dceru.\n\nV komunálních volbách roku 1994 byla zvolena do zastupitelstva města Brno za ČSSD. Kromě toho byla v těchto volbách zvolena zastupitelkou městské části Brno-střed.\n\nVe volbách v roce 1996 byla zvolena do poslanecké sněmovny za ČSSD (volební obvod Jihomoravský kraj). Ve sněmovně setrvala do voleb v roce 1998. Byla členkou sněmovního ústavněprávního výboru. Do prosince 1996 byla členkou poslaneckého klubu ČSSD, pak zasedala jako nezařazená poslankyně. Důvodem odchodu ze sociální demokracie byla aféra okolo neoprávněného užívání titulu JUDr. Zatímco někteří jiní politici zapojení do této aféry (například Jan Kalvoda) právní vzdělání získali, pouze nesložili rigorózní zkoušky, Noveská právnickou fakultu vůbec nedokončila. V důsledku odhalení, že titul JUDr. užívala neoprávněně, ji ČSSD vytlačila z klubu a vyzvala k složení poslaneckého mandátu. Noveská nicméně v sněmovně setrvala. V březnu 1997 odešla z ČSSD, kde přitom působila jako členka předsednictva a odbornou mluvčí pro oblast ženské a rodinné tematiky.\n\nPo odchodu z ČSSD se pokoušela o pokračování v politické kariéře. Vstoupila do sdružení Odpírači letního času a v komunálních volbách roku 1998 chtěla kandidovat za Hnutí za prosperitu Brna do brněnského zastupitelstva. Ještě před volbami ale v září 1998 zemřela při dopravní nehodě ve svém automobilu na dálnici D1 u obce Smrčná na Jihlavsku, když vyjela mimo vozovku do příkopu a narazilo do reklamního poutače. Zraněním utrpěným při nehodě podlehla na místě.\n\n"}
{"id": "862752", "url": "https://cs.wikipedia.org/wiki?curid=862752", "title": "Sergio Sebastiani", "text": "Sergio Sebastiani\n\nSergio kardinál Sebastiani (11. dubna 1931 Montemonaco) je italský římskokatolický kněz, vatikánský diplomat, vysoký úředník římské kurie, kardinál.\n\nKněžské svěcení přijal 15. července 1956. Po vysvěcení pokračoval ve studiích, na Papežské univerzitě Gregoriana získal licenciát z teologie, na Papežské lateránské univerzitě pak doktorát z kanonického práva. Po přípravě na diplomatickou dráhu v Papežské diplomatické akademii se stal pracovníkem státního sekretariátu. Působil jako sekretář na řadě nunciatur (mj. Peru, Chile, Brazílie).\nV září 1976 byl jmenován titulárním arcibiskupem a zároveň pronunciem na Madagaskaru a Mauriciu. Biskupské svěcení mu udělil 30. října téhož roku státní sekretář kardinál Jean Villot. Od roku 1985 působil jako nuncius v Turecku. V listopadu 1994 se vrátil k práci v římské kurii. Stal se předsedou Prefektury ekonomických záležitostí Apoštolského stolce. Při konzistoři 21. února 2001 ho papež Jan Pavel II. jmenoval kardinálem. Na odpočinek odešel 12. dubna 2008, jeho nástupcem se stal Velasio De Paolis.\n\n\n"}
{"id": "862753", "url": "https://cs.wikipedia.org/wiki?curid=862753", "title": "112 (číslo)", "text": "112 (číslo)\n\nSto dvanáct je přirozené číslo, které následuje po čísle sto jedenáct a předchází číslu sto třináct. Římskými číslicemi se zapisuje CXII. Stodvanáctým dnem kalendářního roku je 22. duben (v přestupném roce 21. duben).\n\n\n\nSTS-112 je označení desetidenního letu raketoplánu Atlantis k Mezinárodní vesmírné stanici v říjnu 2002. Hlavním úkolem mise byla doprava a montáž části nosníku stanice a páru panelů s fotovoltaickými (slunečními) články.\n\nSilnice II/112 je česká silnice II. třídy vedoucí na trase Benešov – Vlašim – Čechtice – Košetice – Červená Řečice – Pelhřimov – Horní Cerekev – Telč – Nová Říše – Želetava, jde o jednu z nejdelších silnic II. třídy v ČR.\n\n112 je tzv. Jednotné evropské číslo tísňového volání.\n\n"}
{"id": "862755", "url": "https://cs.wikipedia.org/wiki?curid=862755", "title": "Nizozemsko na Letních olympijských hrách 1948", "text": "Nizozemsko na Letních olympijských hrách 1948\n\nNizozemsko na Letních olympijských hrách 1948 reprezentovala výprava 149 sportovců, z toho 115 mužů a 34 žen v 18 sportech.\n"}
{"id": "862757", "url": "https://cs.wikipedia.org/wiki?curid=862757", "title": "Nowy Rożnów", "text": "Nowy Rożnów\n\nNowy Rożnów (česky \"Nový Rožnov\", německy \"Neu Roznow\") je ves v jižním Polsku, v Opolském vojvodství, v powiatu Głubczyckém, ve gmině Głubczyce. \n\nVes leží v Opavské pahorkatině u potoku Złotnik, pravého přítoku řeky Pštiny (Ciny).\n\nVes vznikla po druhé světové válce. Vybudovali ji přesídlenci z okolí vsi Rožnov (polsky \"Rożnów\", německy \"Roznow\") v dnešní gmině Gródek nad Dunajcem (dnešní powiat Nowosączský, dnešní Malopolském vojvodství), které bylo v roce 1942 zalité vodou kvůli stavbě Rožnovské přehrady (polsky \"Jezioro Rożnowskie, Zalew Rożnowski, Zapora Rożnów\") s vodní elektrárnou Rożnów (polsky \"Elektrownia Rożnów\") na řece Dunajci. Vedle Hlubčic dostali několik hektarů půdy, vzali si půjčky a postavili si nové domy.\n"}
{"id": "862759", "url": "https://cs.wikipedia.org/wiki?curid=862759", "title": "Vrchnost", "text": "Vrchnost\n\nVrchnost (něm. \"Obrigkeit\", lat. \"superioritas\") znamená v hierarchicky organizovaných společnostech osobu nebo instituci, vykonávající právní i faktickou moc (vládu, panství) nad poddanými, kteří jsou povinni vrchnost poslouchat. Vrchnost měla právo soudit, vydávat zákony a nařízení, vybírat daně a jiné služebnosti a poddaní nemohli její rozhodování ovlivnit.\n\nVe středověku se vrchností rozuměl panovník nebo šlechtic, případně vedení svobodného města. Pojem vrchnost se užíval zejména od 15. století, když se oslabila osobní vazba mezi poddaným a pánem (feudálem). Církevní vrchnost tvořili v katolických zemích biskupové a opati, v luteránských zemích superintendenti. V pozdějším novověku se jako vrchnost často označovali panští úředníci, vrchnostenský úřad. Vrchnostenské vztahy zanikly se zrušením roboty a nevolnictví a v moderní době má slovo vrchnost většinou ironický význam.\n\n\n\n"}
{"id": "862760", "url": "https://cs.wikipedia.org/wiki?curid=862760", "title": "Lily Collins", "text": "Lily Collins\n\nLily Jane Collins (* 18. března 1989, Guildford, Surrey, Anglie) je anglická a americká herečka, modelka a televizní osobnost.\n\nNarodila se v Guildfordu v hrabství Surrey v Anglii jako dcera anglického hudebníka Phila Collinse a jeho druhé ženy Jill Tavelman. Její matka je Američanka. Lily má proto dvojí občanství, britské a americké. Je nevlastní sestrou herečky Joely Collinsové a hudebníka Simona Collinse (z prvního manželství jejího otce) a má také dva nevlastní bratry Nicholase a Matthewa Collinse, z třetího manželství jejího otce. Její dědeček z matčiny strany byl kanadský židovský imigrant, který vlastnil obchod s oblečením v Los Angeles.\n\nV pěti letech se přestěhovala z Anglie do Los Angeles a její rodiče se v té době rozvedli. Absolvovala na Harvard-Westlake a studovala na University of Southern California se zaměřením na televizní žurnalistiku.\n\nS herectvím začala ve dvou letech v seriálu stanice BBC \"Growing Pains\". Jako dospívající dívka napsala sloupek pro britský magazín \"Elle Girl\". Také psala pro \"Seventeen, Teen Vogue \" a pro \"Los Angeles Times\" magazín. V roce 2009 si zahrála ve dvou epizodách seriálu \"\". Získala roli po boku Sandry Bullock ve filmu \"Zrození šampióna. \"V roce 2011 si zahrála roli Lucy, dceru kazatele, v thrilleru \"Kazatel\". V tom samém roce získala hlavní roli ve filmu \"Bez dechu\", po boku Taylora Lautnera.\n\nV roce 2012 získala roli Sněhurky ve stejnojmenném filmu, po boku Julie Roberts a Armieho Hammera. V březnu 2012 získala roli Samanthy ve filmu \"Spisovatelé\". V roce 2013 získala roli Clary Fray ve filmu \"\". Ve stejném roce se objevila ve videoklipu „City of Angels“ hudební skupiny Thirty Seconds to Mars.\n\nV roce 2014 byla obsazena do filmové adaptace stejnojmenné novely od Cecelie Ahern \"S láskou, Rosie\", po boku Sama Claflina. V březnu 2016 byla obsazena do hlavní role do filmu \"To the Bone\" s tématem anorexie, které napsala a režírovala Marti Noxon. V ten samý měsíc bylo oznámen, že se objeví po boku Jaka Gyllenhaala a Tildy Swinton v dramatickém seriálu Netflix, s názvem \"Okja\". V roce 2016 si zahrála po boku Aldena Ehrenreicha v romantické komedii \"Pravidla neplatí\" a také v seriálu \"The Last Tycoon\".\n\nV červenci 2012 se při natáčení filmu \"The Mortal Instruments: Město z kostí\" seznámila s hercem Jamie Campbell Bowerem a v listopadu se poprvé jako pár objevili na červeném koberci při British Fashion Awards. Dvojice se rozešla v létě 2013 v polovině propagujícího turné k filmu. V květnu 2015 se dali znovu dohromady.\n\n"}
{"id": "862762", "url": "https://cs.wikipedia.org/wiki?curid=862762", "title": "Radomíra Nývltová", "text": "Radomíra Nývltová\n\nRadomíra Nývltová (* 19. prosince 1968) je bývalá česká politička, v 90. letech 20. století poslankyně Poslanecké sněmovny za formaci Sdružení pro republiku - Republikánská strana Československa.\n\nVe volbách v roce 1996 byla zvolena do poslanecké sněmovny za SPR-RSČ (volební obvod Východočeský kraj). Zasedala v sněmovním petičním výboru. V parlamentu setrvala do voleb v roce 1998.\n\nV komunálních volbách roku 1994 kandidovala neúspěšně do zastupitelstva města Červený Kostelec za SPR-RSČ.\n\n"}
{"id": "862774", "url": "https://cs.wikipedia.org/wiki?curid=862774", "title": "Sveřep vzpřímený", "text": "Sveřep vzpřímený\n\nSveřep vzpřímený (\"Bromus erectus\") je středně vysoká planě rostoucí travina vyrůstající v hustých trsech, jeden z mnoha druhů rodu sveřep.\n\nJeden z nejrozšířenějších druhů svého rodu, vyskytuje se hlavně v mírném klimatickém pásu Evropy, Asie i Severní a Jižní Ameriky. Houževnatá a nenáročná rostlina, nejraději vyrůstá na suchých loukách, pastvinách, v křovinatých stráních i okolí cest a železničních tratí, nevadí mu ani místa která bývají po určitou krátkou dobu zamokřená. Roste od nížin až po horké oblasti, nejčastěji na vápenitých půdách. Vyskytuje se převážně na stanovištích chudých na živiny, bývá ve specifických případech na některé kulturní plochy přiséván.\nPodle \"Florabase.cz\" se sveřep vzpřímený v ČR vyskytuje:\nV České republice roste poměrně hodně a to ve dvou rozlišených taxonech, ve dvou poddruzích:\n\nVytrvalá bylina z jejíhož trsnatého oddenku, sahajícího do hloubky až 60 cm, vyrůstají úzce čárkovité listy dlouhé i 30 cm a 2 nebo 3 mm široké a přímá, 50 až 100 cm vysoká, chudě olistěná stébla se třemi nebo čtyřmi kolénky. Po okrajích brvité listy vyrůstají jako svinuté a teprve později se rozvinou do plochých. Listy stébla mají většinou lysou srostlou pochvu, jejich zoubkovaný jazýček bývá dlouhý 2 mm, po celé ploše hluboce rýhované čepele na koncích zašpičatělé jsou dlouhé do 35 cm a široké okolo 4 mm, spodní listy bývají částečně svinuté a horní ploché.\n\nStéblo je ukončeno vzpřímeně rostoucí, úzce staženou latou vysokou od 10 do 20 cm se šikmo směřujícími větvičkami. Drsné větévky jsou poměrně krátké a mívají malý počet klásků 15 až 25 mm dlouhých. Narudlé, čárkovité klásky se 4 až 7 kvítky jsou ze stran zmáčknuté a mají plevy nestejné velikosti (spodní 1žilná 7 – 12 mm, horní 3žilná 8 – 14 mm). Lysé nebo někdy chlupaté pluchy jsou dlouhé 10 až 12 mm a mívají 7 žilek, jejich rovné, štíhlé osiny mívají asi 5 mm. Pluška je o něco kratší než plucha. Zlatožluté prašníky mívají délku 4 až 7 mm. Rostliny kvetou od června do srpna. Plodem je úzká obilka člunkovitého tvaru o délce od 8 do 11 mm a šířce 1,2 mm. Hmotnost tisíce semen je 5 gramů.\n\nZ pícninářského hlediska je sveřep vzpřímený na loukách i pastvinách pokládán za rostliny méně výnosné a nekvalitní. Poskytuje píci hrubou jen o průměrné nutriční hodnotě a po seči málo obrůstá. V teplých oblastech naší republiky a hlavně v zahraničí je nepostradatelný pro zatravňování suchých strání a náspů, např. železničních nebo silničních. Někdy naopak bývá považován za fakultativní plevel.\n\n\n \n"}
{"id": "862776", "url": "https://cs.wikipedia.org/wiki?curid=862776", "title": "Rima Messier", "text": "Rima Messier\n\nRima Messier je úzká měsíční brázda dlouhá cca 100 km protínající rovník severozápadně od dvojice kráterů Messier (podle něhož získala své jméno) a Messier A v Mare Fecunditatis (Moře plodnosti) na přivrácené straně Měsíce. Střední selenografické souřadnice jsou 0,8° J, 44,6° V. Rima Messier je orientována z jihovýchodu na severozápad. Severně od ní se nachází dvojice brázd Rimae Secchi, severovýchodně lze najít hřbet Dorsa Cato.\n\n\n"}
{"id": "862778", "url": "https://cs.wikipedia.org/wiki?curid=862778", "title": "Adam Joseph Maida", "text": "Adam Joseph Maida\n\nAdam Joseph kardinál Maida (18. března 1930 East Vandergriff) je americký římskokatolický kněz, bývalý arcibiskup Detroitu, kardinál.\n\nPochází z rodiny polských emigrantů. Kněžské svěcení přijal 26. května 1956, poté pokračoval ve studiích v Římě a Pittsburghu. Od roku 1960 působil v diecézi Pittsburgh v pastoraci, přednášel na univerzitě a vykonával řadu funkcí v biskupské kurii.\nV listopadu 1983 byl jmenován biskupem Green Bay, biskupské svěcení přijal 25. ledna 1984. V dubnu 1990 byl jmenován arcibiskupem Detroitu. Při konzistoři 26. listopadu 1994 ho papež Jan Pavel II. jmenoval kardinálem. Na odpočinek odešel 5. ledna 2009.\n\n\n"}
{"id": "862779", "url": "https://cs.wikipedia.org/wiki?curid=862779", "title": "Guido del Mestri", "text": "Guido del Mestri\n\nGuido kardinál del Mestri (13. ledna 1911, Banja Luka – 2. srpna 1993, Norimberk) byl italský římskokatolický kněz, nuncius v Německu a kardinál.\n\nPocházel z italského šlechtického rodu v Banja Luce. Po absolvování Papežské diplomatické akademie byl vysvěcen na kněze 11. dubna 1936. Od roku 1940 působil na nunciaturách v evropských zemích, mj. v Rumunsku. Rumunské komunistické úřady ho v roce 1950 vyhostily ze země. Následně pracoval na nunciaturách v Jordánsku, Libanonu, Německu a v několika afrických zemích.\n\nDne 28. října 1961 byl jmenován titulárním arcibiskupem. Biskupské svěcení přijal 31. prosince téhož roku v Nairobi. V roce 1967 se stal apoštolským delegátem v Mexiku, v letech 1970 až 1975 zastával funkci pronuncia v Kanadě. V roce 1975 ho papež Pavel VI. jmenoval nunciem v Německu. Do kardinálské hodnosti ho povýšil papež Jan Pavel II. při konzistoři 28. června 1991.\n\n\n"}
{"id": "862780", "url": "https://cs.wikipedia.org/wiki?curid=862780", "title": "Bernard Panafieu", "text": "Bernard Panafieu\n\nBernard Louis Auguste Paul kardinál Panafieu (26. ledna 1931 Châtellerault – 12. listopadu 2017) byl francouzský římskokatolický kněz, bývalý arcibiskup Marseille, kardinál.\n\nNa kněze byl vysvěcen 22. dubna 1956. V dubnu 1974 byl jmenován pomocným biskupem diecéze Annecy, biskupské svěcení přijal 9. června téhož roku. Od srpna 1994 byl koadjutorem arcibiskupa Marseille kardinála Coffyho, řízení arcidiecéze se ujal 22. května 1995. Při konzistoři 20. října 2003 ho papež Jan Pavel II. jmenoval kardinálem. Po dosažení kanonického věku rezignoval v květnu 2006 na funkci arcibiskupa.\n\n"}
{"id": "862781", "url": "https://cs.wikipedia.org/wiki?curid=862781", "title": "Mick Wall", "text": "Mick Wall\n\nMick Wall (* 23. června 1958) je britský hudební kritik, rozhlasový a televizní moderátor a spisovatel. Svou kariéru zahájil v roce 1977 pro časopis \"Sounds\". V roce 1983 začal psát pro \"Kerrang!\". Později se prosadil jako autor biografií mnoha rockových umělců, jako jsou Ozzy Osbourne, Status Quo, Led Zeppelin, Iron Maiden, Guns N' Roses nebo Metallica.\n\n"}
{"id": "862784", "url": "https://cs.wikipedia.org/wiki?curid=862784", "title": "Starý kostel (Messukylä)", "text": "Starý kostel (Messukylä)\n\nMessukyläský starý kostel () je středověký kamenný kostel stojící v tamperské čtvrti Messukylä. Kostel je nejstarší budovou v Tampere. Jeho patronem je archanděl Michael. Proto má přezdívku \"Mikko\".\n\nKostel byl postaven mezi lety 1510 až 1530. Přesný rok se v žádném pramenu nedochoval. Sakristie pochází z poloviny 15. století. V roce 1879 byl v obci otevřen i nový Messukyläský kostel.\n"}
{"id": "862786", "url": "https://cs.wikipedia.org/wiki?curid=862786", "title": "Sveřep měkký", "text": "Sveřep měkký\n\nSveřep měkký (\"Bromus hordeaceus\") je středně vysoká, v poslední době se rychle rozšiřující, volně trsnatá plevelná tráva vytvářející poměrně malé a nepevné trsy, druh ze širokého rodu sveřep.\n\nV České republice roste ve dvou poddruzích:\n\nRoste s výjimkou severních oblastí téměř v celé Evropě a kolem Středozemního moře i v severní Africe a na západě Asie. Jako zavlečený druh se vyskytuje v mírných pásmech obou Amerik i v Austrálii.\n\nVyrůstá hojně hlavně v nižších polohách, v lehkých až středně těžkých půdách. Vyskytuje se na loukách, orné půdě, v sadech i ve vinicích. Často se také objevuje na místech přetvářených lidskou prací, v okolí cest a lidských obydlí, bývá součásti ruderálních společenstev.\n\nPodle \"Florabase.cz\" se sveřep měkký v ČR vyskytuje:\nPřevážně jednoletá, nevýrazně trsnatá tráva se stébly až 60 cm vysokými. Šedozeleně zbarvená přímá, nevětvená stébla mají měkce chlupatých 2 až 5 kolének. Řídce chlupaté měkké, ploché listy dlouhé do 20 cm a široké 2 až 7 mm vyrůstají z chlupaté pochvy bez postranních oušek, jazýček je krátký a slabě roztřepený.\n\nKvětenství, z počátku vzpřímené a ve zralostí lehce převislé, je hustá, málo větvená 5 až 10 cm dlouhá lata, po odkvětu stažená. Její vzpřímené jemně chlupaté větvičky nesoucí jeden nebo dva klásky bývají kratší než jsou vejčité, slabě smáčknuté klásky dlouhé téměř 2 cm a složené z 6 až 10 kvítků. Plevy, kratší než nejbližší pluchy, jsou nestejné, dolní dlouhé 4 až 5 mm jsou 3 až 5žilné a horní dlouhé 5 až 8 mm jsou 7 až 9žilné. Střechovitě se překrývající eliptické pluchy jsou na okrajích blanité, na koncích mají dva drobné zoubky a jemnou osinu dlouhou od 5 do 10 mm. Plušky jsou menší pluch, brvité a na konci mělce dvouklané. V kvítku jsou 3 tyčinky s prašníky a svrchní semeník s pérovými bliznami vyrůstající z kvítku dole po stranách. Kvete v květnu až červenci. Ploidie 2n = 28. Plodem jsou hnědé zploštělé obilky dlouhé okolo 8 mm a široké 2,5 mm. Tisíc semen váží 3,3 gramy.\n\nJednoletá či ozimá, nebo dvouletá tráva rozmnožující se výhradně semeny. Z jedné rostliny vypadne po dozrání až 1500 obilek, z nichž část začne klíčit již za 10 dnů a zbytek vytváří v půdě semennou banku.\nRostlinky které vyklíčí ještě koncem léta vytvoří téhož roku jen listy a květná stébla vyraší až dalším rokem (jednoletá či ozimá rostlina). Rostliny které vyklíčí na jaře příštího nebo až dalšího roku vytvoří prvého roku taktéž jen listy a stébla s květy vyrostou teprve druhým rokem (dvouletá rostlina).\n\nV posledních létech se sveřep měkký vyskytuje častěji mezi plevelnými travinami na loukách i pastvinách. Je hodnocen jako druh jenž poskytuje malé množství a špatnou kvalitu píce. Mladé rostlinky ještě jsou spásány, starší již dobytek nežere, obilky mohou poškodit jejich trávicí ústrojí.\n\n \n"}
{"id": "862789", "url": "https://cs.wikipedia.org/wiki?curid=862789", "title": "Roine", "text": "Roine\n\nRoine je jezero ve finské provincii Pirkanmaa v obcích Kangasala a Pälkäne. Patří do povodí řeky Kokemäenjoki. Na jihu voda z Roine teče do Mallasvesi. Na severu Kaivantoským kanálem do jezera vtéká voda z Längelmävesi. Plocha jezera je 54,59 km² a hladina jezera je ve výšce 84,2 m n. m. Největší hloubka je v jezeře 38,04 m, průměrně je hluboké 7,36 m. Objem zadržené vody je 0,40 km³.\n\nRoine obsahuje velmi kvalitní vodu. Je z ní zásobováno město Tampere.\n"}
{"id": "862791", "url": "https://cs.wikipedia.org/wiki?curid=862791", "title": "Jaroslav Pešán (politik)", "text": "Jaroslav Pešán (politik)\n\nJaroslav Pešán (* 2. října 1946 Stránecká Zhoř) je český politik, v 90. letech 20. století a v první dekádě 21. století poslanec Poslanecké sněmovny za ODS.\n\nJeho otec Jaroslav Pešán byl československým odbojářem. Budoucí poslanec Jaroslav Pešán složil v roce 1964 maturitu a od roku 1965 studoval na Vysoké škole veterinární v Brně. Po promoci a základní vojenské službě začal roku 1973 pracovat v masokombinátu Kostelec u Jihlavy, kde byl od roku 1975 pověřen vedením střediska veterinární služby. V roce 1996 se uvádí jako vedoucí veterinárně hygienického střediska firmy Kostelecké uzeniny v Kostelci u Jihlavy.\n\nVe volbách v roce 1996 byl zvolen do poslanecké sněmovny za ODS (volební obvod Jihomoravský kraj). Mandát obhájil ve volbách v roce 1998 a volbách v roce 2002. Ve sněmovně setrval do voleb v roce 2006. Zasedal ve sněmovním zemědělském výboru (v letech 1998-2006 jako jeho místopředseda).\n\nV komunálních volbách roku 1994 a komunálních volbách roku 1998 byl zvolen do zastupitelstva města Jihlava za ODS.\n\n"}
{"id": "862793", "url": "https://cs.wikipedia.org/wiki?curid=862793", "title": "Wincenty Krasiński", "text": "Wincenty Krasiński\n\nWincenty Krasiński (30. ledna 1782 – 24. listopadu 1858, Varšava) byl polský generál.\n\nWincenty Krasiński vstoupil do Napoleonovy armády, kde získal hodnost plukovníka. V roce 1811 byl povýšen na generála brigády a v roce 1813 se stal generálem divize. Účastnil se všech výprav velké armády a roce 1814 byl jmenován vůdcem polské armády ve službách Francie, kterou po Napoleonově pádu přivedl zpět do Polska. Následně dosáhl hraběcího titulu a usadil se ve Varšavě. V té době, v čase zápasů mezi romantismem a klasicismem, soustřeďoval ve svém domě nejpřednější literáty. Roku 1818 se stal maršálkem sněmu, roku 1825 senátorem a v roce 1826 získal povýšení za generála jízdy. Jakožto člen sněmovního soudu proti obviněným z velezrady jediný hlasoval pro trest smrti, čímž v polské společnosti ztratil téměř veškerou popularitu. V Roce 1830 byl jmenován pobočníkem a členem administrační rady, načež v letech 1855 až 1856 zastával úřad místodržícího v polském království.\n\nJeho synem byl romantický básník Zygmunt Krasiński.\n\nJeho známé spisy jsou:\n"}
{"id": "862799", "url": "https://cs.wikipedia.org/wiki?curid=862799", "title": "Hřib rudomasý", "text": "Hřib rudomasý\n\nHřib rudomasý (\"Boletus erythroteron\", resp. \"Boletus erythrenteron\" ) nově klasifikovaný jako hřib koloděj rudomasý (\"Boletus luridus\" var. \"erythroteron\" ) je vzácná hřibovitá houba, která patří mezi barevné hřiby sekce \"Luridi\".\n\n\n\n\nV původním díle \"Houby jedlé a jim podobné jedovaté\", kde Bezděk poprvé tento taxon zmínil, uvádí text odborný název \"Boletus erythrotheron\" (str. 176) a \"Boletus erythrentheron\" (str. 181). Název ze strany 176 je však v kapitole \"Opravy a doplňky\" na str. 276 opraven na \"Boletus erythrenteron\". V díle dalších autorů se pak objevují všechny tři jmenované verze názvu.\n\nHřib rudomasý popsal roku 1901 český mykolog Jan Bezděk. Již tehdy poukazoval na rozpor mezi odbornou literaturou, která tento druh opomíjí a praktickými houbaři, kteří jej znají a sbírají. Pojetí tohoto taxonu není v dílech dalších autorů jednotné - zmiňují jej mj. Smotlacha i Velenovský s odkazem na Bezděka, ale jejich přístup se liší.\n\nBezděk (1901) tuto houbu podobou situoval mezi hřib koloděj a hřib satan, přičemž satan považoval za bližší. Hlavní rozdíl podle něj spočívá v dužnině klobouku, která je červená a na řezu (respektive lomu) fialoví a následně modrá.\n\nVelenovský (1922) uvedl popis, který se v některých ohledech neshoduje s Bezděkovým (1901). Pojetí obou autorů se liší v barvě i průběhu oxidace dužniny a dále v samotném faktu, že Bezděk houbu připodobňoval spíše k satanu, zatímco Velenovský jej považoval za „plemeno“ koloděje. Mimo to uvádí, že Bezděk uvažoval nad spojitostí s druhem \"Boletus cruentus\", který popsal Antonio Venturi v Itálii roku 1855. Tato informace ale v Bezděkově popisu zmíněna není. Oba mykologové však byli v kontaktu a nelze proto vyloučit možnost, že si některé poznatky předávali osobní cestou. Velenovský považoval hřib rudomasý za totožný s \"Boletus luridus\" v pojetí Bataillea.\n\nSmotlacha (1911) tuto houbu uváděl pod Venturiho názvem \"Boletus cruentus\"; Bezděkův \"Boletus eryhtrotheron\" zmiňoval jako synonymum. Předkládá i detailnější popis, ale neuvádí, na základě čeho jej sestavil.\n\nBezděk ještě za svého života přehodnotil svůj názor na tuto houbu jako na samostatný druh a dále jej považoval za varietu koloděje, \"Boletus luridus\" var. \"erythroteron\" ined.. Tento název však nestihl publikovat a toto překlasifikování proto zůstalo po řadu let mykologům neznámé. Během exkurze roku 1913 jej však v zápiscích zaznamenal a v roce 1920 publikoval František Kolařík. Nezávisle na této informaci přesunul taxon z druhu na varietu i mykolog Jaroslav Zvára v roce 1920. Roku 1974 jej jako varietu popsali Aurel Dermek a Albert Pilát.\n\nHouba podobná hřibu satanu a koloději. Od satanu, jehož dužnina je bělavá, jen místy začervenalá, se liší špinavě červenou dužinou klobouku. Při poškození dužnina fialoví, následně modrá.\n\nKlobouk bledší než hřib koloděj, žlutavě olivový, někdy s růžovým nádechem nebo hnědý. Póry jsou oranžové. Třeň lehce nachový s hrubou až žebernatou síťkou. Dužnina je spíše bledá než žlutá, v třeni bělavá, ve spodní části červená. Na řezu nejprve červená, poté slabě modrá až zelená.\n\nKlobouk až 20 cm v průměru, nejdříve polokulovitý, později rozprostřený, hladký, světle hnědý (uvedeno s otazníkem), podobný satanu. Třeň silný, břichatý, směrem vzhůru se zužuje. Dužnina bělavá, v některých partiích (především na špici třeně) krvavá. Při porušení nejprve fialoví, pak modrá. Rourky připojené, póry malé, jednoduché, purpurové.\n\nBezděk uvádí nález dvou plodnic v létě na Hejdě u Police nad Metují na vysoko položeném palouku obklopeném lesy a obrostlém lískovými keři. Dalších osm plodnic (od mladých až po staré) sbíral u Machova u lesa na travnaté stráni porostlé listnáči, především buky. Další našel u Křivic poblíž Týniště nad Orlicí pod jehličnany.\n\nRoste na obdobných stanovištích jako hřib koloděj. Velenovský jej uváděl hlavně pod lipami, dále v písčitých polabských borech a teplých hájích v okolí Prahy.\n\n\nJako jeden ze znaků, kterým se hřib rudomasý odlišuje od satanu, udával Bezděk absenci jedovatých látek. Podle výpovědi p. učitele Františka Kašpara (přelom 19. a 20. století) jej obyvatelé Křivicka sbírají a nerozlišují od koloděje. František Kašpar rovněž zkusil nejprve kousek houby za syrova rozkousat a vyplivnout - když se neobjevily žádné potíže, experiment opakoval a po rozkousání spolkl. Opět bez jakýchkoli následků. Bezděk v experimentu pokračoval a snědl dvě usmažené plodnice - opět bez následků.\n"}
{"id": "862803", "url": "https://cs.wikipedia.org/wiki?curid=862803", "title": "Mlynařice", "text": "Mlynařice\n\nMlynařice je pravostranný přítok Labe, nížinný potok ve Středočeském kraji odvodňující západní okraj okresu Nymburk. Celková délka toku Mlynařice činí 17,8 km a převýšení pouhých 14 metrů. Plocha povodí měří 52,47 km², průměrný průtok u ústí 0,12 m³/s.\n\nMlynařice sbírá své vody v polní trati \"V Rybníkách\" jihozápadně od Vápenska. Prameniště je pod zemí propojeno s nivou Vlkavy; rozvodí obou toků v těchto místech tvoří rozsáhlé propustné říční sedimenty. Jejich nahromadění změnilo spádové poměry tak, že část vod Vlkavy se ze severojižního směru stočila západním směrem a našla si cestu k Milovicím.\n\nTok je prakticky v celé délce technicky upraven. Úpravy, při nichž docházelo k \nnapřímení a zahloubení koryta, byly prováděny na konci 19. století zejména kvůli odvodnění zemědělských ploch a jejich ochraně před zaplavováním velkými vodami nižších úrovní. Zároveň se tím maximalizovala výměra orné půdy na přiléhajících pozemcích. V současné době tato úprava pomalu podléhá samovolné renaturaci, stejně jako část ploch v potoční nivě. \n\nMlynařice vstupuje do Milovic na jejich jižním okraji, poté křídový Šibeniční vrch (Šibák) odklání její tok severním směrem k Benátecké Vrutici. Zde se velkým obloukem vrací do jihozápadního směru a v místech, kde do ní ústí odvodňovací příkop z Hrabanovské černavy, teče pod severním svahem vrchu Hrabanov na západ do Staré Lysé. Až do roku 1850 se zde nacházel velký Starolyský rybník o rozloze 79,7554 ha. Po jeho hrázi, která Starou Lysou rozdělovala na dvě části, vedla totiž důležitá komunikace z Lysé nad Labem na sever. Někdy v letech 1848 - 1849 se však hráz protrhla a následně byl roku 1850 zbytek Starolyského rybníka vypuštěn, plocha byla odvodněna a začala být zemědělsky využívána.\n\nOpravdovou zajímavostí je různé zakreslení pokračování toku pod hrází rybníka ve Staré Lysé. Na Müllerově mapě Čech z r. 1720 pokračuje Mlynařice stále západním směrem a ústí do Jizery. Na Müllerově mapě Boleslavského kraje je ústí do Jizery zakresleno stejně. Ovšem mapa I. vojenského mapování (1764-1768) již zachycuje Mlynařici v její současné trase, která směřuje na jih a ústí do Labe. Na mapě II. vojenského mapování je ale Mlynařice před vlitím do Starolyského rybníka popsána jako Wlkawa Bach (tedy potok Vlkava). \n\nPod Starou Lysou byl založen asi Bedřichem z Donína roku 1530 rybník Hladoměř. Rybník byl patrně mělký, a protože v suchém roce Mlynařice nedokázala pokrýt ztráty vzniklé vypařováním ve velkém Starolyském rybníku a ještě dostatečně zásobovat jižní rybník, dostal jméno Hladoměř. Ze zaniklého rybníka zůstala pouze hráz, ke které se váže zajímavá pověst. Dnes po staré hrázi vede Naučná stezka \"Údolím Labe\". Mezi historické zajímavosti patří také budova bývalého kolového mlýna, nazývaného \"Malý mlýn\" nebo také \"Mlýn sv. Anny\". Bývalý mlýn stojí na cestě do osady Řehačka. \n\nOd hráze Hladoměře teče Mlynařice jižním směrem podél dostihového závodiště v Lysé nad Labem. V úseku od silničního mostu Lysá nad Labem - Dvorce až po její ústí do Labe, včetně jejího levostranného přítoku potoka Černava až k jeho pramenům, je Mlynařice rybářským revírem č. 411 127 MLYNAŘICE 1. Lovenou rybou je zde mník jednovousý.\n\nV okolí tůní Josefov bývá Mlynařice znečištěna. Tento problém je již dlouholetý.\n\nMlynařice je rovněž název Dětského folklorního souboru Mlynařice, který působí při Rodinném centru Milovice.\n"}
{"id": "862804", "url": "https://cs.wikipedia.org/wiki?curid=862804", "title": "Isuasphaera", "text": "Isuasphaera\n\nIsuasphaera isua je označení pro nález sférických struktur izotopicky lehkého uhlíku v horninách na ostrově Akilia v oblasti Itsaq gneiss complex na západním pobřeží Grónska. Nález byl publikován v roce 1978 a interpretován jako pozůstatky jednobuněčných organismů, podobných dnešním kvasinkám. \n\nJednalo by se o dosud nejstarší známý doklad života na Zemi z doby asi před 3850 miliony let, nález je však velmi kontroverzní a z velké části nebyl přijat. Podle některých odpůrců se jedná o mladší kontaminaci, další zpochybňují samotný biogenní původ zjištěných stop nebo správnou dataci hornin, které prošly v mladších obdobích silnou metamorfózou. \n"}
{"id": "862810", "url": "https://cs.wikipedia.org/wiki?curid=862810", "title": "Masaši Nišijama", "text": "Masaši Nišijama\n\nMasaši Nišijama (: ), (*9. července 1985, Šimonoseki, Japonsko) je reprezentant Japonska v judu.\n\nS judem začal v 6 letech. Do seniorské reprezentace se dostal relativně pozdě v roce 2008 a mimo asijský kontinent vyjížděl sporadicky. Dlouhé roky byl v pozadí za Takaši Onem a svým jmenovcem Daiki Nišijamou. Jeho styl boje není pro japonské judo typické, soustředí se více na taktiku a obrannou činnost.\n\nZačátek olympijské roku 2012 se mu vydařil na výbornou, přesto se s ním jako účastníkem olympijských her v Londýně nepočítalo. Konečná nominace mnohé překvapila, byla však chytrým tahahem japonských trenéru. Taktická vyzrálost jeho juda slibovala větší možnosti v tvrdé konkurenci středních vah v čele s Iliadisem. V olympijském turnaji plnil taktické pokyny na výbornou a ve čtvrtfinále mu chybělo jen více štěstí. Jihokorejec Song Te-nam byl podobně nečekaným účastníkem turnaje a v úvodu ho dvakrát zaskočil výpadem seoi-nage. Odpovědět dokázal až v poslední minutě, kdy svým vyšperkovaným levým o-soto-gari poslal Songa na ippon. Videorozhodčí však verdikt opravil na wazari a to nakonec na Jihokorejce o juko nestačilo. V opravách se potom držel své taktiky a po dvou jusei-gači (vítězství na praporky) vybojoval bronzovou olympijskou medaili.\n\n"}
{"id": "862811", "url": "https://cs.wikipedia.org/wiki?curid=862811", "title": "Zátoňská mokřina", "text": "Zátoňská mokřina\n\nZátoňská mokřina je přírodní rezervace ev. č. 5691 jihovýchodně od obce Horní Vltavice v okrese Prachatice. Chráněné území se rozkládá v prostoru mezi silnicí Horní Vltavice – Zátoň a řekou Teplou Vltavou. Oblast spravuje Správa NP a CHKO Šumava.\n\nPředmětem ochrany je mozaika iniciálních stádií acidofilních bučin, údolních jasanovo-olšových luhů, rašelinných a podmáčených smrčin se zbytky vlhkých pcháčových luk a vlhkých tužebníkových lad přecházející ve střídavě vlhké bezkolencové louky vltavské nivy jako samovolně se vyvíjející les na ladem ležícím bezlesí; populace kosatce sibiřského; kriticky ohrožené druhy plazů a jejich spontánně se vyvíjející biotopy: zmije obecná; silně ohrožené druhy obojživelníků a jejich spontánně se vyvíjející biotopy: čolek horský; silně ohrožené druhy plazů: slepýš křehký; ohrožené druhy plazů, obojživelníků a jejich spontánně se vyvíjející biotopy: užovka obojková, ropucha obecná; ohrožené druhy rostlin ponechané bez hospodaření v jejich spontánně se vyvíjejících biotopech: dřípatka horská, vemeník zelenavý, oměj horský, lilie zlatohlavá, kosatec sibiřský; zajímavé a typické druhy jako součást dynamicky se vyvíjejícího ekosystému: zvonečník černý, kopytník evropský, lýkovec jedovatý, kokořík přeslenitý, konvalinka vonná; silně ohrožené druhy ptáků a jejich biotopy: jeřábek lesní; ohrožené druhy ptáků a jejich biotopy: ořešník kropenatý, sluka lesní.\n\n"}
{"id": "862815", "url": "https://cs.wikipedia.org/wiki?curid=862815", "title": "Obyčej (rozcestník)", "text": "Obyčej (rozcestník)\n\nObyčej může být:\n"}
{"id": "862828", "url": "https://cs.wikipedia.org/wiki?curid=862828", "title": "Kostel svatého Jana Nepomuckého (Vrchní Orlice)", "text": "Kostel svatého Jana Nepomuckého (Vrchní Orlice)\n\nKostel svatého Jana Nepomuckého je římskokatolický filiální kostel ve Vrchní Orlici v obci Bartošovice v Orlických horách. Od roku 2012 je chráněnou kulturní památkou České republiky.\n\nKostel vznikl v letech 1708–1712 z původní hřbitovní kaple. Postaven byl Carlem Antoni Reinem z Rokytnice, Italem, usazeným v Rokytnici v Orlických horách, který se roku 1730 zabil při stavbě kostela v Neratově. V roce 1770 byl rozšířen a byla přistavěna věž.\n\nJednolodní stavba, zakončená zakončená půlkruhovým presbytářem z východní strany a věží bez předsíně na straně západní. Obdélníková loď je zastřešena sedlovou střechou. V ose kostela je hlavní věž a menší saktusová ve tvaru báně s otevřenou lucernou.\n\nZařízení kostela pocházelo z 18. a 19. století, v sedmdesátých a osmdesátých letech 20. století byl interiér postupně vykrádán a zpustošen.\nZachovaly se pouze lavice. Oltář byl převezen do kostela sv. Bartoloměje v Bystrém.\n\nKolem kostela se nachází poničený hřbitov.\n\nBohoslužby se konají na svátek patrona kostela. V kostele se konají koncerty a výstavy. Kostel je volně přístupný.\n\nV kostele natáčel režisér Jiří Menzel exteriérové scény filmu Obsluhoval jsem anglického krále podle stejnojmenného díla Bohumila Hrabala a režisér Jiří Strach zde filmoval některé scény třetí řady televizního seriálu Labyrint.\n\n"}
{"id": "862829", "url": "https://cs.wikipedia.org/wiki?curid=862829", "title": "Kanton Asfeld", "text": "Kanton Asfeld\n\nKanton Asfeld (fr. \"Canton d'Asfeld\") byl francouzský kanton v departementu Ardensko v regionu Champagne-Ardenne. Skládal se z 18 obcí. Zrušen byl po reformě kantonů 2014.\n\n"}
{"id": "862832", "url": "https://cs.wikipedia.org/wiki?curid=862832", "title": "Asfeld", "text": "Asfeld\n\nAsfeld je francouzská obec v departementu Ardensko v regionu Grand Est. V roce 2011 zde žilo 1 090 obyvatel. Nachází se zde římskokatolický kostel sv. Desideria Vídeňského.\n\nAire, Avaux, Balham, Houdilcourt, Roizy, Saint-Germainmont, Sault-Saint-Remy, Vieux-lès-Asfeld, Villers-devant-le-Thour\n\n\"Počet obyvatel\" \n\n"}
{"id": "862839", "url": "https://cs.wikipedia.org/wiki?curid=862839", "title": "Patrick Kluivert", "text": "Patrick Kluivert\n\nPatrick Stephan Kluivert (1. července 1976, Amsterdam, Nizozemsko) je bývalý nizozemský fotbalový útočník a současný fotbalový trenér. V současné době je v roli hlavního sportovního ředitele Paris Saint-Germain FC.\n\nPelé ho roku 2004 zařadil mezi 125 nejlepších žijících fotbalistů. Se 40 vstřelenými brankami byl až do 11. října 2013 historicky nejlepším střelcem nizozemské reprezentace, poté jej překonal Robin van Persie.\n\n\n\n\n"}
{"id": "862840", "url": "https://cs.wikipedia.org/wiki?curid=862840", "title": "Lacus Bonitatis", "text": "Lacus Bonitatis\n\nLacus Bonitatis (česky Jezero štědrosti nebo Jezero dobra nebo Jezero laskavosti) je malé měsíční moře s nepravidelným okrajem východně od zálivu Sinus Amoris (Záliv lásky) na přivrácené straně Měsíce, které má v průměru cca 130 km. Střední selenografické souřadnice jsou 23,2° S a 44,3° V.\n\nNa severozápadě jej ohraničuje pohoří Montes Taurus, na jihovýchodě leží výrazný kráter Macrobius. Jižně se nachází Palus Somni (Bažina spánku).\n\n\n"}
{"id": "862847", "url": "https://cs.wikipedia.org/wiki?curid=862847", "title": "Vata (rozcestník)", "text": "Vata (rozcestník)\n\nVata může být:\n\n\n"}
{"id": "862850", "url": "https://cs.wikipedia.org/wiki?curid=862850", "title": "Nizozemsko na Letních olympijských hrách 1936", "text": "Nizozemsko na Letních olympijských hrách 1936\n\nNizozemsko na Letních olympijských hrách 1936 reprezentovala výprava 165 sportovců, z toho 145 mužů a 20 žen v 15 sportech.\n"}
{"id": "862852", "url": "https://cs.wikipedia.org/wiki?curid=862852", "title": "Jakub Roskovec", "text": "Jakub Roskovec\n\nIng. Jakub Roskovec (* 1. října 1967) je český architekt tvořící se svým spolužákem z Fakulty architektury pražské ČVUT Radovanem Schauflerem. Jejich spolupráce začala v roce 1993 a od roku 2001 jsou společníky v architektonické kanceláři Schaufler–Roskovec, v níž působí také architekt Jan Ratiborský. Ocenění získali v soutěžích o návrh Národní technické knihovny v Praze (2001) a Janáčkova kulturního centra v Brně (2003).\n\nRoskovec je autorem realizací a projektů:\n\n"}
{"id": "862854", "url": "https://cs.wikipedia.org/wiki?curid=862854", "title": "Kanton Rethel", "text": "Kanton Rethel\n\nKanton Rethel (fr. \"Canton de Rethel\") je francouzský kanton v departementu Ardensko v regionu Grand Est. Skládá se z 18 obcí. Před reformou kantonů 2014 ho tvořilo 17 obcí.\n\nod roku 2015:\n\npřed rokem 2015:\n\n"}
{"id": "862856", "url": "https://cs.wikipedia.org/wiki?curid=862856", "title": "Duše s vytrhanou podlahou", "text": "Duše s vytrhanou podlahou\n\nDuše s vytrhanou podlahou je básnická sbírka Rostislava Valuška vydaná v roce 2006 v nakladatelství Votobia. \n\nBásnická sbírka je psána formou haiku. Zvolením tohoto básnického útvaru se Valušek přiřadil k řadě českých básníků, kteří se zejména počátkem 21. století o haiku pokoušeli, např. Jiří Dědeček, Miroslava Dolistová, Miroslav Fišmeister, Libor Koval, Petr Mikeš, Roman Szpuk, Zbyněk Šiška.\n\n\"Duší bez podlahy\" snad myslí Valušek duši, která nemá základy, a tak se vznáší na půli cesty mezi nebem a zemí – žije život. Tato cesta není prosta hledání, ani temných nocí. Na cestě si uvědomuje konečnost života – smrt. Dochází však i k vyrovnání se se smrtí prostřednictvím hledání a naleznutí cíle. „Neukotvenost“ duše vidí jako zmítání se mezi lidským a božským, mezi zemí a nebem, zlým a dobrým, neboli v obrazu rozděleného srdce. Život je tedy problematizován samotnou dvojí lidskou podstatou, sklony k dobrému i zlému zároveň. Dvojí základní princip s sebou nese melancholii. Onu malomyslnost bychom mohli v této souvislosti vnímat jako temnou noc podobnou nocím mystiků typu Jana od Kříže, Terezie z Avily, či básníka Jana Kameníka, kdy jednak není pociťována útěcha ani ze strany pomíjivého světa, ale ani jinak, od nepomíjivého Boha. Stav největší bezradnosti, s sebou nese touhu po něčem, co tesknotu dokáže překlenout, co ji převyšuje. Protože ono neklidné a nestálé tady a teď se proměňuje okamžikem jeho vyřčení. Časnost, život tváří v tvář smrti nelze označit jinak než za vanitas vanitatis. Dalo by se říci, že právě v neutěšeném stavu marnosti se stupňuje touha po přesahu.\n\nV celé sbírce hraje, zdá se, Valušek pouze na temnou strunu. Napříč sbírkou se z motivů smrti objevují hlavně kostlivci, márnice, máry, hrob, sutiny, dies irae. Biblické motivy podporují onu atmosféru hrůzy, strachu. Jedná se především o motivy ze Starého zákona – Azrael, anděl smrti, a varovné mene tekel. Jako memento mori slouží i samotný kříž. Valušek využívá také motivů z řecké mytologie. Jedná se především o výjevy spojené s říší mrtvých, Hádem – jejími řekami Léthé a Mnémosyné. Dále se ve sbírce objevují Moiry, bohyně osudu, tedy „sudičky“, jež spřádají lidský osud. Ty ještě stupňují bezútěšnost situace, protože člověk nemůže změnit konec života na zemi.\n\nProti všem těmto odkazům mementa mori staví básník touhu po Bohu, který není konečný. Bůh otec je zobrazen jakožto keř, neboli jedno ze starozákonních vyobrazení Boha jako hořícího keře, který však neshořel, a vyobrazení Krista jako muže bez poskvrny, s poukázáním na jeho smrt. Touží dát svému životu smysl, upnout se k něčemu, co jej převyšuje. Tak přirovnává člověka ke psu, který hledá svého pána. Najdeme zde i další odkazy, které můžeme chápat jako poukázání na Boží vtělení do lidské podstaty v Kristu. Uvědoměním si tohoto pak nachází smysl i v lidském utrpení. Žitý život v něm už nevzbuzuje tíseň, protože na jejím dně nachází lásku. U tematizace žitého života dochází k menší proměně, člověk totiž nesmí pozbýt svého cíle. Vymezený cíl však zůstává napsán formou otázky, totiž jestli přítomná realita již s vytyčeným cílem koresponduje.\n\n"}
{"id": "862857", "url": "https://cs.wikipedia.org/wiki?curid=862857", "title": "Carl Antoni Reina", "text": "Carl Antoni Reina\n\nCarl Antoni Reina byl italský barokní zedník a stavitel.\n\nPocházel z oblasti jezera Como v italské Lombardii. Na přelomu 17. a 18. století pracoval ve službách rodu Nostitzů v Rokytnici, kde se oženil s Barborou Michalitschke z Dolní Rokytnice. V matrikách je uváděn nejprve jako zedník a od roku 1709 jako stavitel.\n\nV roce 1709 začal stavět kostel sv. Jana Nepomuckého ve Vrchní Orlici. Z roku 1718 je dochována smlouva na přestavbu jednoho křídla zámku v Rokytnici v Orlických horách. V letech 1718-1723 navrhl a provedl přestavbu a dostavbu augustiniánské kanonie ve Šternberku. Pro kostel v Sezemicích navrhl dvě alternativy úprav a rozšíření, které však nebyly realizovány a skromnější úprava proběhla v letech 1725-1726. V Klášterním Hradisku upravil starší projekt prelatury a stavbu provedl. Pravděpodobně je autorem projektu kaple sv. Štěpána.\n\nV roce 1723 zahájil stavbu kostela v Neratově, při níž se inspiroval rozestavěným chrámem Alliprandiho v Litomyšli. Dokončení stavby se nedožil, na konci roku 1729 nebo na samém začátku roku 1730 se zranil a zemřel. Dědicem jeho řemesla byl druhý syn Frantz Anton Reina.\n\n\n\n"}
{"id": "862859", "url": "https://cs.wikipedia.org/wiki?curid=862859", "title": "Rozhledna na Ruprechtickém Špičáku", "text": "Rozhledna na Ruprechtickém Špičáku\n\nRozhledna na Ruprechtickém Špičáku se nachází na stejnojmenné nejvyšší hoře české části Javořích hor, jejíž nejvyšší vrchol sahá do výše 880 m n. m., někdy se uvádí i 881 m n. m. Severovýchodní svahy hory leží v Polsku.\n\nOd roku 1999 usilovala Lesní správa Broumov\no vybudování dřevěné vyhlídkové věže na nejvyšší hoře české části Javořích hor, tyčící se několik desítek metrů od Česko-polské hranice, avšak z nedostatku finančních prostředků nemohl být záměr realizován. Mimo jiné ve vzdálenosti několika set metrů od vrcholu hory se nachází turistický hraniční přechod Ruprechtický Špičák – Łomnica.\n\nRealizaci tohoto záměru urychlila společnost Český Mobil a.s., která zde chtěla vybudovat vysílač. V roce 2000 zde začala vyrůstat ocelová konstrukce, která měla sloužit jako vysílač a zároveň volně přístupná rozhledna.\n\nSlavnostní otevření rozhledny se konalo dne 1. září roku 2002.\n\nObdobná rozhledna stojí na vrcholu Val na Hanušovické vrchovině. Ve stejné době ji nechal vystavět totožný operátor.\n\nZ vyhlídkové plošiny, která se nachází ve výšce 22 m je výhled do Broumovské kotliny, Broumovských stěn, Velkou Hejšovinu (polský název Szczeliniec Wielki), Ostaš, Orlické hory, Turov, na masiv Adršpašsko-teplických skál, Vraní hory (polský název Góry Krucze), Rýchory a Krkonoše.\n\nNa Ruprechtický Špičák se lze dostat po modré turistické značce z Meziměstí (cca 8 km). Také po žluté turistické značce z Ruprechtic, vesnice, jež začíná na úpatí Javořích hor pod Ruprechtickým Špičákem. V neposlední řadě také z Janoviček a to po modré turistické značce (cca 11 km).\n\nMotoristé mohou zanechat osobní automobily na konci Ruprechtic, kde je vybudována odstavná plocha, a pokračovat po žluté turistické značce na vrchol Ruprechtického Špičáku (cca 2 km).\n\nRozhledna je volně přístupná celoročně.\n\n\n"}
{"id": "862864", "url": "https://cs.wikipedia.org/wiki?curid=862864", "title": "EDarling", "text": "EDarling\n\neDarling je internetová seznamka založená v roce 2008 v Berlíně. Systém je založen na využití vědecky podloženého osobnostního testu, na jehož podkladě jsou uživatelům doporučováni kompatibilní partneři. Hlavními investory jsou inkubátor Rocket Internet (SRN) a online seznamovací agentura eHarmony (USA). eDarling působí celkem v devatenácti zemích, včetně České republiky. Společnost má přibližně 300 zaměstnanců. \nDÚLEŽITÉ:\nNutnto podotknout, že působnost v České republice je pouze pro získávání nových klientů. Pro, pomoc při výpovědi, již není česká podpora. Jejich praktiky se dají považovat za nekalé!\n\nSlužbu eDarling provozuje společnost Affinitas GmbH, kterou v roce 2008 založili Lukas Brosseder a David Khalil jako investiční projekt společnosti Rocket Internet. Později se jako společník připojil Christian Vollman (zakladatel služeb iLove a MyVideo). V Německu bylo poskytování služeb zahájeno v červnu 2009. Rok 2010 znamenal velký zvrat, jelikož do společnosti investovala společnost eHarmony, na jejichž základech nyní funguje platforma eDarling.\n\nV současné době eDarling poskytuje své služby v 19 zemích: v Evropě (Česká republika, Německo, Rakousko, Švýcarsko, Francie, Polsko, Nizozemsko, Belgie, Švédsko, Norsko, Finsko, Dánsko, Itálie, Španělsko, Rusko, Maďarsko), v Latinské Americe (Chile, Mexiko) a v Turecku. V České republice eDarling působí od května 2012.\n\neDarling svým uživatelům zprostředkovává kontakt s potenciálními partnery na základě tzv. „matching“ testu. Uživatel musí nejprve dokončit test složený z asi 260 otázek, které pokrývají osobnostní rysy a povahové vlastnosti. Mimoto jsou v testu obsaženy také otázky, které zkoumají představu ideálního partnera či například zda dotyčný/dotyčná plánuje v budoucnu založení rodiny. Test je založen na vědeckém modelu psychologie osobnosti, který je známý jako Big Five model osobnosti.\n\nMatematický algoritmus pak z výsledků testu vyhodnotí nejvhodnější partnery. Kromě těchto parametrů model zohledňuje také osobní preference, jako jsou požadavky na věk, výšku nebo vzdálenost od místa bydliště. Potenciální partneři jsou pak uživatelům doporučováni na základě vyhodnoceného osobnostního testu.\n\neDarling je služba fungující na bázi Freemium modelu, který nabízí jak placené, tak neplacené členství. V základním bezplatném členství získá uživatel vyhodnocení testu osobnosti, dostává návrhy vhodných partnerů a funkce „Oboustranného seznámení“. Pro využívání všech služeb je nutné si aktivovat placené prémiové členství na což zmíněná firma neupozorňuje dopředu. V neplaceném členství je zahrnuta pouze registrace, pro prohlížení fotografií a profilů je nutno zaplatit. eDarlingu se vstup na českých trh příliš nezdařil a získali velké množství negativních referencí. Služba je obecně považována za podvodnou a nedůvěryhodnou.\n\nVeškeré údaje poskytnuté po přihlášení či registraci jsou přenášeny pomocí kódovaného protokolu SSL. Jak eDarling uvádí na svých stránkách, pracovníci seznamky manuálně kontrolují každý uživatelský profil. Pokud některý z uživatelů uvede nepravdivé, je osloven s žádostí o nápravu. V případě záměrně podvodného profilu je v zájmu ostatních uživatelů takovýto profil odstraněn.\nAffinitas GmbH získala ve Španělsku v roce 2010 certifikát IQUA. V letech 2011 a 2012 byl eDarling.es vyhodnocen jako nejlepší seznamka roku. V roce 2010 společnost Affinitas získala také německý certifikát TÜV SÜD, potvrzující kvalitu, bezpečnost a transparentnost služeb.\n\neDarling má také vlastní výzkumné oddělení, které v čele s Dr. Wiebke Neberichovou a za spolupráce s předními světovými univerzitami publikuje populárně–vědecké články týkající se partnerského života. Mezi spolupracující organizace patří například Humboldtova univerzita v Berlíně, SRN nebo Duke University, Severní Karolína, USA.\n\nPro vědecké účely je využíváno také databáze takřka 14 milionů registrovaných členů, přičemž takto získaná data jsou pseudonymizována nebo anonymizována. Mimo prací publikovaných výzkumným oddělením disponuje eDarling.cz také vlastní redakcí.\n\nNa stránkách eDarlingu mají tak i neregistrovaní návštěvníci možnost najít rozhovory s odborníky zabývající se problematikou mezilidských vztahů, vědecko-populární články zaměřené na partnerské vztahy, život nezadaných, recenze knih, tipy a další.\n\n"}
{"id": "862868", "url": "https://cs.wikipedia.org/wiki?curid=862868", "title": "Svazek obcí", "text": "Svazek obcí\n\nSvazek obcí je veřejnoprávní korporace, kterou mohou dobrovolně vytvořit obce za účelem vzájemné spolupráce, ochrany a prosazování svých společných zájmů. Území obcí, které do svazku vstupují, přitom nemusí přímo sousedit. Tento typ mikroregionu se vytváří veřejnoprávní smlouvou, jejíž přílohou jsou stanovy svazku. Základem právní úpravy svazků obcí je § 49–53 zákona o obcích. Součástí už existujícího svazku obcí se podle § 24 zákona o hlavním městě Praze může stát také hlavní město Praha, stejně tak může vytvořit svazek vlastní.\n\nSvazek obcí se stará především o plnění úkolů veřejné správy v oblastech školství, sociální péče, zdravotnictví, kultury, požární ochrany, veřejného pořádku, ochrany životního prostředí, cestovního ruchu, komunálních odpadů a odpadních vod, technické infrastruktury, místních komunikací a veřejné dopravy. Občané obcí, které jsou součástí svazku obcí, mají právo např. účastnit se zasedání orgánu svazku, podávat písemné návrhy ve věcech působnosti svazku nebo vyjadřovat se k návrhu jeho rozpočtu.\n\n"}
{"id": "862876", "url": "https://cs.wikipedia.org/wiki?curid=862876", "title": "Human Capital Management", "text": "Human Capital Management\n\nHuman Capital Management se pojí se změnou postoje od člověka jako od zdroje (viz Lidské zdroje), k člověku jako ke kapitálu. Nedílnou podmínkou, abychom měli ze člověka kapitál, tak je nezbytně nutné měřit jeho výkony v rámci stanovených cílů. Celá oblast Human Capital managementu se skládá z několika oblastí, které jsou navzájem logicky propojené, aby obsáhly celou agendu.\n\nKaždý zaměstnanec má přístup ke svému pracovnímu profilu, kde má uvedené veškeré informace ze všech níže popsaných oblastí. Má zde prostor pro sledování své historie ve společnosti, plánovaných školení, možnost interakce s ostatními kolegy a provádění pravidelných hodnocení.\n\nPrvní část Human Capital Managementu se skládá z nastavování cílů jednotlivým zaměstnancům (Goal management) a vyhodnocení splnění daných cílů (Performance management). V rámci Goal managementu je důležité začít od firemní strategie a stanovení strategických cílů a poté předávat jednotlivým zaměstnancům úkoly, aby měly jednoznačnou vazbu na celofiremní strategii. Cílem takového způsobu řízení úkolů a jejich delegování je jednoznačné spojení zaměstnance s firemní strategií, kdy on se viditelně podílí na její naplnění. V rámci Performance managementu je nastavené pravidelné vyhodnocování plnění cílů (měsíčně, kvartálně, půlročně, ročně) a také je hodnoceno nejen splnění cílů, ale také naplňování firemních hodnot.\n\nVeškeré hodnocení má rozdělit zaměstnance do několika skupin, standardně se používají tři skupiny. První skupina jsou nejlepší zaměstnanci, kteří jsou hodnocení jako klíčový zaměstnanci a jejich výkon převyšuje požadavky na jejich pozici. Druhá skupina, která je největší jsou zaměstnanci na střední úrovni. Nepatří mezi nejlepší, ale ani mezi nejhorší a kvalita jejich výkonu odpovídá požadavkům na dané pracovní místo. Poslední skupina jsou zaměstnanci, kteří nemají dostatečný výkon pro jejich pracovní zařazení. Poměr těchto skupin se liší společnost od společnosti, nejčastěji však bývá rozdělení 20 – 70 – 10 (20 % nejlepších, 70 % vyhovujících a 10 % nejhorších). Cílem kalibrace je, aby manažer své podřízené rozdělil do skupin tak, aby toto složení bylo vyvážené dle výše uvedených pravidel.\n\nZaměstnanci mají stanovené cíle a pravidelně hodnotíme splnění jejich cílů a jejich výkonnost. Na základě pravidelných hodnocení dochází k úpravě odměňování všech zaměstnanců. Dle definovaných tabulek jsou automaticky dopočítané položky pro odměňování zaměstnance, ať už se jedná o jednorázovou částku nebo na zvýšení základní mzdy. Každý manažer zaměstnance má možnost tyto částky upravit v rámci stanoveného rozpočtu.\n\nV návaznosti na plnění cílů a hodnocení výkonu zaměstnance je vhodné přistoupit v případě potřeby rozvoje nebo nedostatečného výkonu k nastavení rozvojových cílů, aby zaměstnanec dosáhl lepších výsledků případně, aby dosáhl alespoň uspokojivého výkonu. Každý rozvoj zaměstnance musí být specifikován s dosažitelným a měřitelným cílem. Ať už se jedná o rozvojovou aktivitu ke splnění firemního cíle nebo pro zvýšení kompetence jednotlivce nebo celého týmu. Je dobré také specifikovat klíčové pozice (příp. zaměstnance) ve společnosti a z hlediska business continuity pro ně definovat potenciální nástupce. Každý nástupce musí mít uvedenou úroveň nástupnictví (typicky: dočasný zástup / nástup za více jak 6 měsíců / nástup za více jak 24 měsíců). Pro společnost je důležité vědět, kdo jsou její klíčový zaměstnanci a kdo je může v případě obtíží nahradit.\n\nKaždý zaměstnanec má možnost vybrat si v rámci společnosti novou pozici na které by chtěl působit. Měl by mít přehled o tom, která volná místa ve společnosti se obsazují a možnost vybrat si nové působiště. Manažer zase dostává možnost zadávat novou poptávku po zaměstnancích do svého oddělení. Komplexní řešení, které mu dává flexibilitu ve výběru nového zaměstnance případně již interního zaměstnance, který se chce posunout ve své kariéře.\n\nAnalytické nástroje, které umožňují přehledně zobrazit veškeré nezbytné informace o všech aktivitách. Například: hodnocení jednotlivých oddělení, celkové náklady na odměňování, procento plnění firemních cílů v průběhu roku atp.\n\nPro podporu a funkčnost Human Capital Managementu ve společnosti je vhodné zvolit softwarový nástroj, který všechny zmíněné aktivity zajistí. Lze řešit excelovskou tabulkou, která však nenabízí veškeré výhody a nenabízí možnost workflow, které by pomohlo procesy ve společnosti nastavit a dodržovat.\n"}
{"id": "862878", "url": "https://cs.wikipedia.org/wiki?curid=862878", "title": "Rodinnej diktát", "text": "Rodinnej diktát\n\nRodinnej diktát je osmé studiové album české skupiny Krucipüsk. Album vyšlo 31. října 2012 vlastním nákladem buď jako CD nebo i v limitované edici na LP. Jde o první album skupiny po třech letech, poslední s názvem \"Amen\" vyšlo v roce 2009. Mezi tím však vydal frontman skupiny Tomáš Hajíček sólové album \"Kocour v troubě\".\n\n\n"}
{"id": "862880", "url": "https://cs.wikipedia.org/wiki?curid=862880", "title": "Tábor (nádraží)", "text": "Tábor (nádraží)\n\nTábor je železniční stanice v Táboře na adrese Valdenská 525/8. Střetávají se zde tratě 220, 202, 201, 224. Leží jihovýchodně od historického centra města (cca 1,38 km vzdušnou čarou) a na pravém břehu Jordánu. Nádraží bylo roku 2009 kompletně zrenovováno.\n\nNádraží bylo zprovozněno r. 1871 jako součást Dráhy císaře Františka Josefa do Veselí nad Lužnicí, do Č. Budějovic prodloužena 1874. Od roku 1903 zde byla postavena první elektrizovaná trať v ČR.\n\n15. září 2009 byla dokončena dva roky trvající rekonstrukce 12 kilometrů dlouhého úseku Tábor – Doubí. Trať byla zdvojkolejněna, zabezpečovací zařízení modernizováno, traťová rychlost byla zvýšena na 110 km/h, pro naklápěcí vlaky na 160 km/h, stanice byla zrekonstruována, na nástupiště přibyly výtahy, žluté výstražné pásy, digitální tabule odjezdů na jednotlivá nástupiště rekonstrukce nádražní budovy a podchod na nástupiště s propojením budovy a ulice Vodňanského. Vznikla nová zastávka Tábor-Čápův Dvůr.\n\nVe stanici v současné době zastavují vlaky kategorie rychlík, spěšný vlak, osobní vlak a od GVD 2016/17 expresy. Na vybraných expresech je řazen přímý lůžkový vůz z Prahy do švýcarského Zürichu a zpět. České Dráhy též zavedly v ranních hodinách rychlík vyšší kvality (Rx) které by od Června 2017 měli jezdit stejnou trasu jako Ex 531/532. Rychlíky jezdí na trati 220 skoro každou hodinu. Osobní vlaky směr Č. Budějovice každé 2 hodiny, směr Benešov u P. skoro každé 2-3 hodiny.\n"}
{"id": "862882", "url": "https://cs.wikipedia.org/wiki?curid=862882", "title": "Heinrich Bacht", "text": "Heinrich Bacht\n\nHeinrich Bacht (8. prosince 1910, Essen – 25. ledna 1986, Frankfurt nad Mohanem) byl německý teolog a profesor fundamentální teologie na filozoficko-teologické škole ve Frankfurtu.\n\nPublikoval řadu vědeckých děl na téma církevních dějin, raného mnišství a Kulturkampfu. Byl členem jezuitského řádu a autorem časopisů \"Philosophie und Theologie\" (Freiburg im Breisgau) a \"Scholastik\".\n\n"}
{"id": "862888", "url": "https://cs.wikipedia.org/wiki?curid=862888", "title": "Společenství vlastníků jednotek", "text": "Společenství vlastníků jednotek\n\nSpolečenství vlastníků jednotek (SVJ) je v českém právu označení, které se týká správy budov, rozdělených na právně samostatné části (jednotky). Budova může být rozdělena buď na jednotky (1994) a společné části, podle zákona č. 72/1994 Sb., o vlastnictví bytů, nebo na jednotky (2012) podle občanského zákoníku č. 89/2012 Sb. Oba typy jednotek jsou vzájemně nekompatibilní. V budově mohou existovat pouze jednotky téhož druhu (viz § 3063 zákona č. 89/2012 Sb.).\n\nSamotné rozdělení budovy nastává projevem vůle vlastníka budovy. Dokument o tomto rozdělení (prohlášení, ujednání spoluvlastníků budovy, nebo smlouva o výstavbě) se ukládá do sbírky listin katastru nemovitostí. Okamžikem rozdělení budovy se jednotky stávají samostatným předmětem práv; je možno s nimi samostatně nakládat a zcizovat je (převádět na jinou osobu).\n\nObdobné instituce existují také v dalších státech.\n\nV českých právních předpisech se toto označení používá od roku 1994 ve třech různých, velmi odlišných významech. Historicky vznikly a stále trvají tři typy právních vztahů podle dvou právních předpisů. Se všemi třemi významy označení „společenství vlastníků jednotek“ je možno se dnes setkat; existují vedle sebe stále, i po zrušení zákona č. 72/1994 Sb.\n\nSpráva domu rozděleného na společné části a jednotky (1994) podle zákona č. 72/1994 Sb. zahrnuje pouze správu, provoz a opravy společných částí domu (§ 9 zákona č.72/1994 Sb.). SVJ (2000) je oprávněno sjednávat smlouvy ohledně společných částí, uskutečňovat či zajišťovat dodávky služeb spojených s užíváním jednotek (1994), a pojištění společných částí domu (§ 9a zákona č. 72/1994 Sb.). SVJ je vůči domu pouze sluhou vlastníka, správcem cizího majetku. Právní způsobilost právnické osoby SVJ (2000) nezahrnuje rozhodování o technickém zhodnocení domu (modernizace a rekonstrukce, stavební úpravy (nástavby, přístavby, vestavby). Rozhodování o těchto záležitostech náleží vlastníkům jednotek, viz § 11 odst. 5 zákona č. 72/1994 Sb.. Právnická osoba samozřejmě není oprávněna rozhodovat ani o změně vnitřního uspořádání domu, ani o změně spoluvlastnických podílů na společných částech. SVJ (2000) není oprávněno svým jménem reklamovat závady na společných částech domu ani na jednotkách (1994), neboť je pouze správcem cizího majetku s omezenou právní způsobilostí.\n\nSpráva domu rozděleného na jednotky (2012) podle zákona č. 89/2012 Sb. je definována poněkud jinak, šířeji. Zahrnuje vše, co nepatří vlastníkům jednotek (2012) a co je v zájmu všech spoluvlastníků nutné uskutečnit pro zachování nebo zlepšení společných částí. To zahrnuje stavební úpravy, zřízení, udržování nebo zlepšení všech společných částí domu a pozemku sloužícím všem spoluvlastníkům domu. Správa domu se vztahuje i na ty části, které slouží výlučně k používání jen některému spoluvlastníku. Zároveň se jedná i o činnosti, které jsou spojeny se samotnou přípravou a prováděním změn společných částí domu (nástavba, přístavba či jiná stavební úprava). Kromě toho SVJ také může zajišťovat dodávky služeb, pojištění společných částí a je oprávněno vlastním jménem reklamovat závady jednotek(2012).\n\nPrávnická osoba vykonává správu společných částí domu namísto vlastníků jednotek. SVJ může vlastnit majetek, ale nakládat s ním může pouze pro účely správy domu a pozemku.\n\nČlenem SVJ v obou typech právnických osob je vždy vlastník jednotky. Je-li vlastník jednotky plurální (spoluvlastníci jednotky), vystupují vůči SVJ jako jedna osoba. V případě existence SVJ jako právnické osoby vlastníci jednotek ručí za dluhy společenství v poměru podle velikosti svých podílů na společných částech domu.\n\nV domech, kde nevzniklo SVJ jako právnická osoba, rozhodují o společných částech vlastníci jednotek buď na shromáždění, nebo podepisováním listiny. V domech, kde vzniklo SVJ jako právnická osoba, se shromáždění vlastníků jednotek stává zároveň nejvyšším orgánem této právnické osoby. Výkonným orgánem právnické osoby je její statutární orgán (výbor, či předseda, v SVJ (2000) označovaný „pověřený vlastník“). Člen statutárního orgánu nemusí být vlastníkem jednotky v domě. SVJ může tvořit další orgány, jsou-li uvedeny ve stanovách (např. kontrolor, kontrolní komise atd.). Na členy volených orgánů všech typů SVJ se vztahuje povinnost podle § 159 zákona č. 89/2012 Sb. jednat s péčí řádného hospodáře.\n\nPro právnickou osobu SVJ (2012) je specifické, že nevzniká ze zákona. Povinnost založit SVJ neexistuje, jde o dobrovolné právní jednání zakladatelů. Zákon však blokuje převody vlastnického práva k jednotkám v domě, kde SVJ(2012) dosud nevzniklo, i když jsou k tomu splněny podmínky.\n\nSVJ(2012) se založí schválením stanov, které mají podobu veřejné listiny. To však neplatí, pokud bylo SVJ založeno prohlášením o rozdělení práva k domu a pozemku na vlastnické právo k bytům prostřednictvím ujednání ve smlouvě o výstavbě. V těchto případech jsou stanovy již součástí uvedených dokumentů. Právnická osoba vzniká dnem zápisu do veřejného rejstříku.\n\nStanovy obsahují alespoň:\n\nPokud má některý zakladatel SVJ většinu hlasů, stává se správcem domu a pozemku. Na správu se používají stanovy uvedené v prohlášení a pro rozhodování ve věcech správy se používají ustanovení o shromáždění. Správce svolává vlastníky jednotek k rozhodování. Při rozhodování se nepřihlíží k hlasům, které má správce navíc oproti zbytku vlastníků jednotek. SVJ se ruší dnem zániku vlastnického práva ke všem jednotkám v domě. Lze ho zrušit také společným rozhodnutím vlastníků, pokud bylo sdružení vlastníků založeno dobrovolně, nebo pokud počet jednotek v domě klesl na méně než pět. V tom případě vlastníci jednotek přijmou pravidla pro správu domu a pozemku a pro příspěvky na ni.\n\nPři zrušení SVJ práva a povinnosti přecházejí na majitele jednotek podle podílu každého majitele bytu na společných částech.\n\nStatutárním orgánem je výbor, pokud však stanovy neurčí, že statutárním orgánem je předseda společenství vlastníků. Podle stanov si SVJ může zřídit další orgány, ovšem nemohou mít působnost, která je vyhrazená pro shromáždění nebo pro statutární orgán.\n\nNejvyšším orgánem SVJ je shromáždění. Shromáždění tvoří všichni vlastníci jednotek a každý z nich má počet hlasů, který odpovídá velikosti jeho podílu na společných částech. Shromáždění je způsobilé k usnesení, pokud jsou přítomni vlastníci jednotek, kteří mají většinu hlasů. Vlastníci jednotek mohou rozhodovat mimo zasedání v písemné formě nebo s využitím technických prostředků (elektronicky), připouštějí-li to stanovy (§ 158 zákona č. 89/2012 Sb.).\n\nK přijetí rozhodnutí se vyžaduje dosažení většiny uvedené v zákonu, případně ve stanovách, pokud vyžadují vyšší počet hlasů; není-li hlasovací kvorum stanoveno, hlasuje se nadpoloviční většinou přítomných (§ 1206 zákona č. 89/2012 Sb.). Při rozhodování o spoluvlastnických záležitostech (správa společných částí) se použijí ustanovení § 1128 až § 1133 zákona č. 89/2012 Sb. o rozhodování spoluvlastníků o společné věci.\n\nStatutární orgán svolává shromáždění minimálně jednou ročně. Může svolat shromáždění i na žádost vlastníků jednotek, kteří mají více než čtvrtinu všech hlasů; neučiní-li tak, mohou vlastníci svolat shromáždění na náklady SVJ sami.\n\nShromáždění je nutno svolat ve lhůtě určené stanovami, jinak nejméně 30 dnů před jeho konáním. Shromáždění se svolává pozvánkou v souladu se stanovami. Pokud k ní nejsou připojeny podklady týkající se pořadu zasedání, je svolavatel povinen umožnit každému vlastníku jednotky včas se s nimi seznámit. Z pozvánky musí být zřejmé místo, čas a pořad jednání, přičemž místo a čas musí co nejméně omezovat možnost členů se ho účastnit. Pokud je shromáždění svoláváno z podnětu vlastníků, může být pořad zasedání proti návrhu uvedenému v podnětu změněn pouze se souhlasem toho, kdo podnět podal.\n\n\nPřehlasovaný vlastník jednotky nebo i SVJ může z důležitého důvodu navrhnout soudu, aby o záležitosti rozhodl. Rozhoduje-li shromáždění o spolkových záležitostech (to jest o záležitostech právnické osoby a o členských právech a povinnostech), může být podán návrh k soudu do tří měsíců ode dne, kdy se člen o rozhodnutí dozvěděl nebo dozvědět mohl; jinak jeho právo zaniká. Rozhoduje-li shromáždění o vlastnických záležitostech, uplatní se obecná úprava rozhodování spoluvlastníků o společné věci, přičemž lhůta pro napadení rozhodnutí soudem je pouze třicetidenní (§ 1128 a následující NOZ).\n\nNení-li svolané shromáždění způsobilé se usnášet, může osoba, která je oprávněna shromáždění svolat, navrhnout v písemné formě do jednoho měsíce ode dne, na který bylo zasedání svoláno, aby vlastníci jednotek rozhodli o týchž záležitostech mimo zasedání. Návrh o hlasování mimo shromáždění musí obsahovat alespoň návrh usnesení, podklady potřebné pro jeho posouzení nebo údaj, kde jsou uveřejněny, a údaj o lhůtě, ve které se má vlastník jednotky vyjádřit. Neurčí-li stanovy delší lhůtu, platí, že lhůta činí patnáct dní.  K platnosti hlasování se vyžaduje vyjádření vlastníka jednotky s uvedením dne, měsíce a roku, kdy bylo učiněno, podepsané vlastní rukou na listině obsahující plné znění návrhu rozhodnutí. \n\nRozhodnutí se v tomto speciálním případě přijímá většinou hlasů všech vlastníků jednotek, ledaže stanovy vyžadují vyšší počet hlasů (§ 1214 zákona č. 89/2012 Sb.).  Mění-li se však všem vlastníkům jednotek velikost podílů na společných částech nebo mění-li se poměr výše příspěvků na správu domu a pozemku jinak než v důsledku změny podílů na společných částech, vyžaduje se souhlas všech vlastníků jednotek. \n\nStatutární orgán oznámí vlastníkům jednotek v písemné formě výsledek hlasování, a pokud bylo usnesení přijato, oznámí jim i celý obsah přijatého usnesení. Neučiní-li to bez zbytečného odkladu, může oznámení učinit na náklady SVJ ten, kdo usnesení navrhl.\n\n"}
{"id": "862893", "url": "https://cs.wikipedia.org/wiki?curid=862893", "title": "Ohnivá Marie", "text": "Ohnivá Marie\n\nOhnivá Marie (\"Ognjena Marija\") je sestra Ilji hromovládce, tedy proroka Elijáše, v jihoslovanském folklóru. Jejím předobrazem je svatá Marina, která se v lidovém podání transformovala v ohnivou bytost personifikující blesk. Její svátek, který je 13. července, byl slaven pro ochranu před hromy a blesky a věřilo se že v tento den odchází zmije do podsvětí a nesměly se provádět ženské práce.\n"}
{"id": "862904", "url": "https://cs.wikipedia.org/wiki?curid=862904", "title": "Seznam prvních místopředsedů ODS", "text": "Seznam prvních místopředsedů ODS\n\nToto je seznam prvních místopředsedů Občanské demokratické strany. V letech 1992 - 1996 nesla funkce jméno \"výkonný místopředseda\", v letech 1996 - 2002 funkce neexistovala.\n"}
{"id": "862913", "url": "https://cs.wikipedia.org/wiki?curid=862913", "title": "Studená válka (Star Wars)", "text": "Studená válka (Star Wars)\n\nStudená válka je fiktivní konflikt a zároveň křehké mírové soužití v prostředí Hvězdných válek mezi Republikou a Sithským impériem, který se odehrával více než tři a půl tisíciletí před událostmi z filmové série. Jednalo se nikoliv o válku, v níž se bojovalo vojensky, ale o ideologickou válku s úmyslem získat nad druhým výhody na poli znalostním, vědeckém, technologickém, ideologickém. Do značné míry byl tento konflikt podobný Studené válce mezi USA a SSSR v reálném světě. Započal jako následek Coruscantské mírové smlouvy mezi Republikou a Impériem a skončil o 12 let později jejím porušením.\n\nTato epocha z velké části předznamenala děj počítačové hry , který začíná posledním rokem Studené války.\n\nDle podmínek mírové dohody mezi Republikou a Impériem měly být na všech frontách v Galaxii zastaveny všechny boje a Republika se musela stáhnout a zanechat mnoho světů bez ochrany výměnou za zachování Coruscantu, který během vyjednávání Sithové obsadili a drželi jako rukojmí. Opuštěné světy pak do sebe absorbovalo Impérium a v celé Republice vyvolaly okolnosti podpisu dohody úlevu a budovatelské poválečné nadšení, ale i všeobecné pohoršení a znechucení nad ponížením Republiky.\n\nŘád Jedi byl po podepsání dohody nucen opustit Coruscant, protože byl označován za hlavního viníka porážky, a stáhnul se na svou dávnou domovinu Tython. Naproti tomu Sithové byli na vrcholu své moci a upevňovali svou autoritu na dobytých územích. Sithský lord Vitiate svěřil správu Impéria zcela do rukou Temné rady dvanácti Temných pánů a jal se hledět jen vlastních zájmů, protože „necítil“ potřebu dobýt celou galaxii.\n\nV galaxii sice panoval křehký mír, avšak při hranicích nebo na strategických světech, kde měly oba superstáty své zájmy, se odehrálo několik menších ozbrojených konfliktů. Ty mohly přerůst ihned v plnohodnotnou válku, ale ta nebyla pro ani jednu stranu momentálně žádoucí, aspoň zatím.\n\nV čase Studené války dorostla do bojeschopnosti čtveřice nových hrdinů, které měly hrát rozhodující roli v konfliktu mezi Impériem a Republikou. Byl jím mimořádně nadaný Jedi, jenž dosáhl jako jeden z mála čestného titulu Barsen'thor, a mladý rytíř Jedi, který byl později znám titulem \"„Hrdina z Tythonu“\".\n\nBarsen'thor dokázal ještě před ziskem tohoto titulu zachránit řád před vyhlazením, když objevil zapomenutou techniku Síly, s níž vyléčil ostatní Jedie a mistry ze záhadného moru, který je málem zabil. Povedlo se mu identifikovat zdroj nákazy a nebyl jím nikdo jiný, než Sith jménem Lord Vivicar, který býval Jediem, ale propadl Temné straně Síly při své tajné misi na sithskou planetu Malachor III, kde měl dělat špionáž ve zdejších tajně zbudovaných laboratořích. Barsen'thor porazil nejen jeho, ale i jeho \"mistra\" ducha sithského lorda Terraka Morrhageho.\n\nMezi nové hrdiny však nepatřili jen Jediové, ale i dva výteční bojovníci. Během Studené války začali se svým výcvikem pašerák Voidhound a také pozdější velitel elitní jednotky Havoc Squad. Všichni čtyři jsou dosud bezejmenní a na kanonické jméno zatím čekají.\n\nTaké Impérium našlo ve svých řadách talentované bojovníky, kteří měli rozhodnout o osudu konfliktu. Patřili mezi ně imperátorův vyvolený, zvaný pod přezdívkou Císařův hněv, a bývalý otrok Darth Nox. Oba byli odesláni na planetu Korriban, aby podstoupili tvrdý výcvik mistrů Dartha Zashe a Dartha Barase. Kromě těchto bojovníků se světelnými meči rostli schopní příslušníci imperiálních sil i mimo elitní Silové jednotky, jako byl nadaný imperiální tajný agent Cipher Nine a bezejmenný námezdní lovec, který na Nal Huttě vyhrál Hutty organizovanou soutěž \"Velký lov\".\n\nVe většině galaxie podpisem mírové dohody skutečně nastal mír, ovšem některé planety byly i nadále bojištěm, ať už kvůli občanským válkám, nebo pokračování konfliktu z důvodu odmítnutí se podvolit Temným pánům.\n\nO Balmorru se bojovalo prakticky po celou dobu uplynulé Velké galaktické války. Její hrdí obyvatelé byli sice na začátku v roce 3 681 BBY ovládnuti Sithy, které sem přilákalo velké surovinové a vojenské bohatství, ale o svou svobodu Balmořřané bojovali dále vytvořením mohutného podzemního odboje. Ten byl po většinu války i nynější Studené války i přes svou úspěšnost značně roztříštěný, proto se nikdy nepovedlo sithskou nadvládu zlomit. Republika si byla po celou tu dobu vědoma jejich boje s okupanty, takže zprvu tajně na planetu posílala vojenské poradce, posily a zbraně, ale postupem času ztrácela o tuto planetu z důvodu naléhavosti na jiných místech zájem. Odboj tedy nakonec zůstal osamocený.\n\nPo podpisu mírové dohody v roce 3 653 BBY Balmořřané pokračovali v odboji, ale tentokrát jim už republiková armáda, sice neoficiálně, ale přece pomohla tajným výsadkem, jež zde zanechala při ústupu z válečných front, aby pomohla vést odbojářům proti Sithům zákopovou válku. Na planetě však byla stále držena v zajetí republiková 419. demoliční divize a rytíř Jedi Fortris Gall se vydal ji vysvobodit, čímž zdržel stažení vojsk ze sithského prostoru. To vedlo k útoku Sithů na republikové konvoje a k bitvě o Balmorru.\n\nPo deseti letech začala Republika na planetu dopravovat další a další své vojáky, aby pomohli Balmořřanům, kteří se cítili být Republikou opuštěni, ale stále aktivně bojovali proti Impériu. Měli jim pomoct vymanit se z imperiální nadvlády, aniž by ohrozili platnost mírové dohody, a čekali zde na opětovné vypuknutí války, aby se mohli zapojit aktivně. Byla to ta samá jednotka, která zde byla držena před deseti lety v zajetí.\n\nNěkolik dnů po vypuknutí druhé velké galaktické války vtrhla na planetu republiková armáda spolu s Barsen'thorem, jenž byl na misi pomoci Riftské alianci, aby se vrátila zpět do Republiky, a přesvědčit ji měl osvobozením Balmorry. Spolu s velitelem odbojářů Zennithem dokázal po nějaké době vystopovat sithskou guvernérku Darth Lachris a sithskou lady Darth Minax. V duelu se světelnými meči je tento Jedi porazil. Mezitím odboj s republikovými výsadky zlikvidovaly imperiální vojsko a Balmorra byla v roce 3 652 BBY opět osvobozena a přičleněna zpět do Republiky.\n\n\n\n"}
{"id": "862915", "url": "https://cs.wikipedia.org/wiki?curid=862915", "title": "Jana Pešková", "text": "Jana Pešková\n\nJana Pešková (* 4. prosince 1950) je bývalá česká politička, v 90. letech 20. století poslankyně Poslanecké sněmovny za formaci Sdružení pro republiku - Republikánská strana Československa.\n\nV roce 1996 se uvádí jako předsedkyně ženské sekce SPR-RSČ.\n\nVe volbách v roce 1996 byla zvolena do poslanecké sněmovny za SPR-RSČ (volební obvod Jihomoravský kraj). Zasedala v sněmovním výboru pro sociální politiku a zdravotnictví. V parlamentu setrvala do voleb v roce 1998. I po neúspěchu strany ve volbách v roce 1998 zůstala loajální vůči vedení a předsedovi Miroslavu Sládkovi.\n\nV komunálních volbách roku 1994 byla zvolena do zastupitelstva města Zlín za SPR-RSČ. Neúspěšně sem kandidovala i v komunálních volbách roku 1998. Profesně se uvádí jako žena v domácnosti.\n\n"}
{"id": "862917", "url": "https://cs.wikipedia.org/wiki?curid=862917", "title": "Giovanni Battista Carlone", "text": "Giovanni Battista Carlone\n\nGiovanni Battista Carlone († 1645 ve Vídni) byl italský architekt barokní epochy. Není shodný se štukatérem a sochařem stejného jména. od roku 1614 pracoval pro Karla I. z Lichtenštejna, v letech 1620 až 1637 byl ve službách císaře Ferdinanda II. Spolupracoval na přestavbě vídeňského Hofburgu a Bratislavského hradu. Od roku 1634 do své smrti pracoval na přestavbě kláštera v Klosterneuburgu. Po smrti Andrey Spezzy o jeho služby usiloval Albrecht z Valdštejna, ale neuspěl.\n"}
{"id": "862922", "url": "https://cs.wikipedia.org/wiki?curid=862922", "title": "Palus Somni", "text": "Palus Somni\n\nPalus Somni (česky Bažina spánku) je pevninská oblast zasahující do Mare Tranquillitatis (Moře klidu) na přivrácené straně Měsíce. Na východě ji oddělují od ostatní pevniny v okolí Mare Crisium (Moře nepokojů) jasné paprsky kráteru Proclus. Má vyšší albedo než měsíční moře na západě (Mare Tranquillitatis), Palus Somni je šedavé barvy. Má v průměru cca 160 km a její střední selenografické souřadnice jsou 13,7° S a 44,7° V.\n\nJižně se nachází záliv Sinus Concordiae (Záliv svornosti), severozápadně Sinus Amoris (Záliv lásky). Několik menších kráterů se nachází poblíž okrajů, na západě je to zatopený Lyell, na východě Crile a na severozápadě erodovaný Franz.\n\n\n"}
{"id": "862925", "url": "https://cs.wikipedia.org/wiki?curid=862925", "title": "Sinus Honoris", "text": "Sinus Honoris\n\nSinus Honoris (česky Záliv úcty nebo Záliv cti nebo Záliv slávy) je západní výběžek Mare Tranquillitatis (Moře klidu) na přivrácené straně Měsíce dlouhý přibližně 100 km a ohraničující z jihu pohoří Montes Haemus. Na hranici mezi měsíčním mořem Mare Tranquillitatis se nachází soustavy brázd Rimae Maclear (severně) a Rimae Sosigenes (jižně) pojmenované podle blízkých kráterů.\n\nStřední selenografické souřadnice zálivu jsou 11,7° S a 17,9° V.\n\n\n"}
{"id": "862935", "url": "https://cs.wikipedia.org/wiki?curid=862935", "title": "Sinus Iridum", "text": "Sinus Iridum\n\nSinus Iridum (česky Záliv duhy nebo Záliv duh nebo Duhová zátoka) je polokruhovitý výběžek v severozápadní části Mare Imbrium (Moře dešťů) na přivrácené straně Měsíce s průměrem přibližně 260 km Jedná se o pozůstatek obrovské valové roviny (kráteru) o průměru 260 km. Obklopuje jej pohoří Montes Jura (což je de facto zachovalý okrajový val dřívějšího kráteru). Napříč zálivem se táhnou mořské hřbety. Střední selenografické souřadnice zálivu jsou 45,0° S a 31,7° Z.\n\nSinus Iridium pojmenoval italský astronom Giovanni Battista Riccioli. Pevnina kolem zálivu tvoří dva měsíční mysy: jihozápadní Promontorium Heraclides a severovýchodní Promontorium Laplace. Tato oblast (záliv a okolní pevnina) je považována za jednu z nejkrásnějších částí Měsíce. V zálivu se nenacházejí žádné výrazné impaktní krátery, pouze malé satelitní krátery Heraclides E na jihu, Laplace A na východě a Bianchini G na severu (hlavní kráter Bianchini leží na severním okraji zálivu). Jižně od mysu Promontorium Heraclides přistála sovětská kosmická sonda Luna 17, která zde vysadila pojízdnou laboratoř Lunochod 1.\n\n\n"}
{"id": "862938", "url": "https://cs.wikipedia.org/wiki?curid=862938", "title": "Raubíř Ralf", "text": "Raubíř Ralf\n\nRaubíř Ralf (v originále \"Wreck-It Ralph\") je počítačem animovaný 3D film vyrobený Walt Disney Animation Studios z roku 2012 distribuovaný společností Falcon. Jde o 52. animovaný celovečerní snímek z animované klasiky Walta Disneye série (klasická animovaná disneyovka). Byl režírován Richem Moorem, režisérem episod \"Futuramy\" a \"Simpsonových\"; scénář napsali Jennifer Lee a Phil Johnston. Disneyho vedoucí vývojář John Lasseter na filmu pracoval jako výkonný producent. Hlavním postavám propůjčili hlasy John C. Reilly, Sarah Silverman, Jack McBrayer a Jane Lynch. Film měl světovou premiéru 29. listopadu 2012.\n\nDěj snímku pojednává o Ralfovi, jenž představuje zápornou postavu ve fiktivní videohře \"Opravář Felix Jr.\" (cílem hry je opravovat dům, který Ralf rozbíjí). Ralfa nemá nikdo rád, takže se rozhodne, že odejde a získá si slávu v jiné hře.\n\nSoundtrack zkomponoval Henry Jackman. Japonská dívčí skupina AKB48 zpívá hlavní hudební téma filmu pod názvem „Sugar Rush“.\n"}
{"id": "862940", "url": "https://cs.wikipedia.org/wiki?curid=862940", "title": "Chris Sharma", "text": "Chris Sharma\n\nChris Omprakash Sharma (* 23. dubna 1981, Santa Cruz, Kalifornie) je americký horolezec. Býval označován za nejlepšího sportovního lezce na světě.\n\nChris Sharma, syn Gity Jahnové a Boba Sharmy, vyrostl v Santa Cruz v Kalifornii. Se sportovním lezením začal ve 12 letech v horolezeckém centru Pacific Edge. Chodil do školy Mount Madonna a jeden rok také do Soquel High School.\nVe čtrnácti letech vyhrál národní soutěž v boulderingu. O rok později vylezl cestu s obtížností 5.14c. V té době to byl nejobtížnější výstup v Severní Americe.\n\nPoté se Sharma odstěhoval do Bishopu v Kalifornii, kde vylezl \"The Mandala\", boulder s obtížností V12 (americká boulderingová klasifikace).\n\nV červenci roku 2001 vylezl prodloužení již přelezené cesty \"Biographie\" v Ceüse ve Francii. Podle francouzské tradice cestu nepojmenovává prvovýstupce, nýbrž ten, kdo ji osadil jištěním, což Sharma ignoroval a cestu přejmenoval na Realization. V době tohoto prvovýstupu byla \"Biographie\" první cestou na světě, u které panovala shoda na obtížnosti 5.15a (9a+). Od té doby Sharma vylezl mnoho dalších cest se stejnou či vyšší obtížností, včetně cest \"La Rambla\" ve španělské Siuraně a \"Es Pontas\" (deep water solo cesta na Mallorce). V roce 2008 vylezl 76m cestu \"Jumbo Love\" u Clark Mountain v Kalifornii, jejíž obtížnost ohodnotil jako 5.15b.\n\nPřestože jej na špici vývoje vystřídal Čech Adam Ondra, se kterým se přátelí a společně v roce 2013 pracovali na projektu La Dura Dura, nepatří Chris ještě do starého železa. Cestu \"La Dura Dura\" (9b+) ve španělské Olianě dokázal přelézt nedlouho po Adamovi a je tak kromě něj druhým světovým sportovním lezcem, který vylezl cestu obtížnosti 9b+.\n\nV roce 2007 se přestěhoval do Lleidy v Katalánsku ve Španělsku.\n\nFilm \"King Lines\" z roku 2008 sleduje Chrise při mnoha výstupech po celém světě a zprostředkovává jeho názory na jeho minulost, lezení i život samotný. Vystupuje i v dalších nejznámějších filmech o sportovním lezení a boulderingu.\n\n\n\n\n"}
{"id": "862944", "url": "https://cs.wikipedia.org/wiki?curid=862944", "title": "Josef Vietze", "text": "Josef Vietze\n\nJosef Vietze (26. září 1902, Horní Podluží – 24. října 1988, Bischofswiesen) byl sudetoněmecký grafik a malíř.\n\nV letech 1916–1920 se vyučil litografem, pracoval pak v Krakově, Praze a České Lípě. V letech 1929–1934 studoval na Akademii výtvarných umění v Praze grafiku u prof. Hönicha, od roku 1934 figurativní malbu u prof. Nechleby. V letech 1940–1945 vyučoval na pražské Akademii. V té době také vytvořil reprezentační portréty místních nacistických pohlavárů Heydricha a Franka. Po válce byl internován a odsunut do Německa. Usadil se v Bischofswiesenu v jižním Německu.\n\n"}
{"id": "862945", "url": "https://cs.wikipedia.org/wiki?curid=862945", "title": "Příklep (právo)", "text": "Příklep (právo)\n\nPříklep je právní skutečnost, na základě které přechází vlastnictví z jedné osoby na osobu druhou, a spočívá v klepnutí kladívkem. Využívá se jak při dražbách dobrovolných, tak při dražbách nucených v rámci nařízené exekuce. \n\nDraží se tak dlouho, dokud účastníci dražby činí vyšší podání. Až po trojí marné výzvě k navýšení nabízené částky licitátor klepne kladívkem a tím udělí příklep tomu, kdo jako poslední učinil nejvyšší podání. Pokud je takových podání více, má přednost účastník s předkupním právem k dražené věci, jinak se rozhodne losem. Příklepem je dražba dané věci skončena a pokud následně vydražitel své nejvyšší podání uhradí, přejde na něj vlastnictví vydražené věci, a to zpětně už k okamžiku příklepu. Pouze při nucené dražbě nemovitostí a obchodních závodů až ke dni vydání usnesení o příklepu.\n"}
{"id": "862946", "url": "https://cs.wikipedia.org/wiki?curid=862946", "title": "Yelm High School", "text": "Yelm High School\n\nYelm High School je střední škola ve městě Yelm v americkém státě Washington. Je částí nejstaršího školního okrsku ve státě, zvaného Yelm Community Schools.\n\nSamotné město Yelm má jen okolo sedmi tisíc obyvatel, a tak školu navštěvují i studenti z venkovského okolí. Díky tomu má poměrně unikátní trasy školního autobusu.\n\nNa podzim 2006 se škola přestěhovala do nové budovy, poté, co ta stará byla zbořena. Maskotem školy je tornádo, jelikož se jednou na začátku 20. století přes Yelm přehnalo malé tornádo, což není v oblasti obvyklé.\n"}
{"id": "862947", "url": "https://cs.wikipedia.org/wiki?curid=862947", "title": "Ivana Plechatá", "text": "Ivana Plechatá\n\nIvana Plechatá (* 9. srpna 1965 Praha) je česká pracovnice v sektoru sociálních služeb a bývalá politička, v 90. letech 20. století poslankyně Poslanecké sněmovny za ODS, pak za Unii svobody, později ředitelka české Nadace Sue Ryder v Praze.\n\nVystudovala psychologii na Filosofické fakultě univerzity Karlovy, kde roku 1988 získala doktorát. Po sametové revoluci se zapojila do politiky, byla poradkyní Václava Klause. Ve volbách v roce 1996 byla zvolena do poslanecké sněmovny za ODS (volební obvod Praha). Ve sněmovně setrvala do voleb v roce 1998. Zasedala ve sněmovním výboru pro sociální politiku a zdravotnictví a v petičním výboru. Do ledna 1998 byla členkou poslaneckého klubu ODS, pak přestoupila do nově utvořené Unie svobody.\n\nV roce 1998 odešla z politiky a začala pracovat v domově Nadace Sue Ryder v Praze, kde se počátkem 21. století uvádí jako ředitelka. Je vdaná, má syna Adama.\n"}
{"id": "862948", "url": "https://cs.wikipedia.org/wiki?curid=862948", "title": "Geologické ukládání oxidu uhličitého", "text": "Geologické ukládání oxidu uhličitého\n\nGeologické ukládání oxidu uhličitého je nedílnou součástí a zároveň koncovým článkem technologie zachycování a ukládání oxidu uhličitého (CCS).\n\nPro geologické ukládání CO2 ve velkém měřítku jsou nejvhodnější dva typy geologických struktur:\nOstatní možnosti, jako např. netěžitelné uhelné sloje nebo čedičové horniny, jsou zatím předmětem výzkumu. Mohou však představovat nové možnosti pro ukládání CO2 v budoucnu.\n\nOxid uhličitý je při ukládání zatlačován pomocí vrtů do hluboko uložených hornin obsahujících póry mezi minerálními zrny nebo drobné trhliny, přičemž z těchto pórů vytěsňuje jiné tekutiny (fluida), které jsou zde přítomny: vodu, ropu nebo zemní plyn. Vhodné jsou takové hostitelské horniny, které mají dobrou pórovitost a propustnost (permeabilitu). Takové horniny se obvykle vyskytují v sedimentárních pánvích; jsou výsledkem usazování hornin (sedimentace) v geologické minulosti. Typickým příkladem takových hornin jsou některé pískovce. Velmi jemnozrnné nepropustné sedimenty (např. jíly, jílovce, břidlice), které se rovněž vyskytují v těchto pánvích, tvoří nepropustné bariéry mezi propustnými úložnými formacemi. Díky tomuto uspořádání mohly vzniknout přirozené akumulace ropy, zemního plynu a někdy i přirozeného CO2, které jsou důkazem schopnosti takovýchto struktur zadržovat fluida po milióny let.\n\nHorninové formace, úložné struktury (rezervoáry) a nepropustné polohy tvoří složité struktury, které jsou nestejnorodé (heterogenní), nerovnoměrně rozmístěné a často postižené zlomy. Z tohoto důvodu je pro výběr a posouzení vhodných struktur pro hlubinná úložiště CO2 nezbytná podrobná znalost geologické stavby dané lokality a odborné geologické znalosti a zkušenosti. Potenciální úložiště musí splňovat řadu kritérií, z nichž nejdůležitější jsou:\n\nJedním z příkladů geologické struktury, která splňuje výše uvedená kritéria, je tzv. jižní permská pánev, které se rozprostírá od Anglie až do Polska. Písky se zde ukládaly v několika obdobích geologické minulosti. Sedimenty byly pak postiženy horninotvornými procesy, v jejichž důsledku vznikly vrstvy pískovců; část pórů v nich zůstala vyplněna slanou vodou nebo zemním plynem. Mezilehlé vrstvy jílu byly stlačeny a vytvořily nepropustné polohy, které zabránily výstupu fluid k povrchu. Většina pískovcových formací leží v hloubce 1 – 4 km, kde je dostatečný tlak pro ukládání CO2 v podobě „husté tekutiny”. Obsah solí rozpuštěných ve vodě přítomné v pórech se zde pohybuje v rozmezí 100 – 400 g/l, tzn. že voda je nasycená solemi a tudíž mnohem slanější než mořská. Při pozdějších pohybech souvisících se vznikem solných dómů vznikla řada strukturních pastí pro zemní plyn. Tyto a obdobné pasti jsou nyní objektem průzkumu pro úložiště CO2 a pilotních projektů.\n\nOdhady úložné kapacity jsou obvykle velmi přibližné; jsou založeny na prostorovém rozsahu dané potenciálně vhodné úložné struktury. Úložná kapacita může být odhadována v různých měřítkách – od celého kontinentu přes jednotlivé státy, hrubé odhady na úrovni celé sedimentární pánve nebo úložné struktury (rezervoáru) až po postupně přesnější výpočty, které již berou v úvahu heterogenitu (různorodost) a složitost reálné geologické struktury.\n\nObvykle se rozlišuje několik úrovní stanovení úložné kapacity:\n\nLze konstatovat, že v Evropě je dostatečná objemová kapacita pro ukládání CO2; je s ní však spojena i značná míra nejistoty, zejména u slaných akviferů. Akvifery mohou poskytnout dostatečnou úložnou kapacitu pro velké zdroje emisí CO2 na desítky let; je však třeba postupně zlepšovat a upřesňovat naše znalosti o těchto strukturách, které dosud většinou nebyly předmětem žádného soustavného průzkumu. V současné době se této otázce věnuje řada národních i mezinárodních projektů, jejichž cílem je tyto nové poznatky získat.\n\nTechnologie CCS není považována za trvale udržitelnou. Je také příliš nákladná.\n\n\n"}
{"id": "862954", "url": "https://cs.wikipedia.org/wiki?curid=862954", "title": "Rethel", "text": "Rethel\n\nRethel je francouzská obec v departementu Ardensko v regionu Grand Est. V roce 2011 zde žilo 7 718 obyvatel. Je centrem arrondissementu Rethel.\n\nAcy-Romance, Barby, Bertoncourt, Biermes, Doux, Sault-lès-Rethel, Sorbon, Thugny-Trugny\n\n\"Počet obyvatel\" \n\n\n"}
{"id": "862959", "url": "https://cs.wikipedia.org/wiki?curid=862959", "title": "Lovětínský potok (přítok Doubravy)", "text": "Lovětínský potok (přítok Doubravy)\n\nLovětínský potok je pravostranný přítok řeky Doubravy v okrese Chrudim v Pardubickém kraji. Délka jeho toku činí 8,2 km. Plocha povodí měří 14,5 km².\n\nPotok vyvěrá severně od Zbyslavce, u místního rybníka, v nadmořské výšce okolo 510 m. Na horním toku protéká lesnatou krajinou jihovýchodním směrem. Mezi šestým a sedmým říčním kilometrem se jeho tok postupně obrací k jihu až jihozápadu. O něco níže po proudu vzdouvá jeho vody \"Lovětínský rybník\" jehož plocha činí 4,2 ha a celkový objem je 63 tis. m³. Pod tímto rybníkem si potok razí cestu hlubokým údolím mezi Krkaňkou (567 m) a vrchem \"Světlice\" (504 m), na němž se vypíná zřícenina hradu Lichnice. Toto údolí je známé jako Lovětínská rokle. Po opuštění rokle se potok obrací k západu, protéká vsí Závratec a směřuje dále k Ronovu nad Doubravou, kde se vlévá do řeky Doubravy na jejím 31,3 říčním kilometru v nadmořské výšce okolo 245 m.\n\nNa horním a středním toku potok odvodňuje severozápadní okraj Sečské vrchoviny, která je podcelkem Železných hor. Po opuštění Lovětínské rokle potok vtéká do Čáslavské kotliny, která je podcelkem Středolabské tabule.\n\n"}
{"id": "862960", "url": "https://cs.wikipedia.org/wiki?curid=862960", "title": "The Crucible", "text": "The Crucible\n\nThe Crucible je studiové album americké saxofonisty Johna Zorna. Jde o čtvrté album, na kterém hraje jeho projekt Moonchild Trio, skládající-se z Mike Pattona, Joey Barona a Trevora Dunna. Mimo ně zde hraje ještě Marc Ribot a Zorn na altsaxofon. Album vyšlo v listopadu 2008 u vydavatelství Tzadik Records.\n\nAutorem všech skladeb je John Zorn.\n"}
{"id": "862972", "url": "https://cs.wikipedia.org/wiki?curid=862972", "title": "114 (číslo)", "text": "114 (číslo)\n\nSto čtrnáct je přirozené číslo, které následuje po čísle sto třináct a předchází číslu sto patnáct. Římskými číslicemi se zapisuje CXIV. Stočtrnáctým dnem kalendářního roku je 24. duben (v přestupném roce 23. duben).\n\n\n"}
{"id": "862978", "url": "https://cs.wikipedia.org/wiki?curid=862978", "title": "Matúš Mikuš", "text": "Matúš Mikuš\n\nMatúš Mikuš (* 8. července 1991, Topoľčany, Československo) je slovenský fotbalový útočník a bývalý mládežnický reprezentant, od ledna 2017 hráč klubu FO ŽP Šport Podbrezová. Mimo Slovensko působil na klubové úrovni v Rakousku a ČR.\n\nSvou fotbalovou kariéru začal v FC Nitra, kde se přes mládežnické kategorie dostal do A-týmu. Za něj nastoupil celkem k 60 utkáním, v nichž dal 10 branek. V lednu 2013 se domluvil na angažmá s rakouským klubem FC Admira Wacker Mödling, který v sezoně 2013/14 získal titul. Před začátkem nové sezony se zranil a klub se s ním poté dohodl na rozvázání smlouvy. \n\nV lednu 2014 byl na testech v SK Sigma Olomouc, kde neuspěl a vrátil se do Nitry, která po sezoně 2013/14 sestoupila do 2. slovenské ligy. Mikuš se v červnu 2014 připojil k týmu FC Spartak Trnava, s nímž odjel na soustředění do Jaslovských Bohunic. V týmu ale nakonec nezůstal.\n\nPřed sezonou 2014/15 zamířil do Bohemians Praha 1905, kde podepsal dvouletý kontrakt. V prosinci 2016 v Bohemians 1905 skončil, nedostal nabídku na prodloužení smlouvy.\n\nV lednu 2017 se vrátil na Slovensko a posílil prvoligový celek FO ŽP Šport Podbrezová z Banskobystrického kraje.\n\nMikuš nastupoval za slovenské mládežnické reprezentace U19 a U21. Ve slovenské „jedenadvacítce“ odehrál 7 zápasů a vstřelil jednu branku (v utkání proti Finsku).\n\n"}
{"id": "862980", "url": "https://cs.wikipedia.org/wiki?curid=862980", "title": "Alois Pozbyl", "text": "Alois Pozbyl\n\nAlois Pozbyl (30. června 1876, Slavíč u Hranic – 2. července 1921, Vidče), přezdívaný bosý kněz, byl katolický duchovní, první farář ve farnosti valašské obce Vidče (1919–1921), kněz se silným sociálním cítěním, básník, spisovatel. Zemřel v pověsti svatosti.\n\nPocházel ze selské usedlosti ve Slavíči. Na kněze byl vysvěcen 5. července 1901. Na své první kaplanské místo nastoupil na Valašsko do farnosti Zubří. Brzy postřehl, jakým zlem je pro chudobný kraj alkoholismus. Začal s cílevědomou osvětou. Farníky nadchl pro stavbu spolkového domu \"Domovina\" – první abstinenční dům na Moravě. Snažil se co nejvíce přiblížit chudým lidem. Rozdal všechen svůj majetek, chodil bos.\n\nPastorační pole patera Pozbyla zahrnovalo též přifařenou obec Vidče a její rozlehlé paseky. Videčtí to měli do farního kostela v Zubří poctivou hodinu pěší chůze. Pater Pozbyl spolu s řídícím učitelem Hynkem Kašlíkem oživili pět let spící spolek \"Jednota pro zbudování kostela\". Bez velkých sponzorů v chudém kraji dokázali postavit kostel svatého Cyrila a Metoděje i faru.\n\nPo zásluze byl v roce 1920 pater Alois jmenován prvním farářem nově ustanovené farnosti Vidče. Na pronajatém pozemku hospodařil, choval ovce, vyráběl brynzu a dětem nosil do školy namazané krajíce. Včelařil, aby získal finance na provoz kostela.\n\nKromě pastorační práce publikoval básnické sbírky a poučnou literaturu s náboženskou tematikou pro své prosté věřící. Neznal odpočinku. Vysílen nadměrnou aktivitou onemocněl tuberkulózou a zemřel ve věku 45 let.\n\nPochován je na hřbitově ve Vidči.\n"}
{"id": "862982", "url": "https://cs.wikipedia.org/wiki?curid=862982", "title": "Seznam slovenských představitelek pohádkových princezen", "text": "Seznam slovenských představitelek pohádkových princezen\n\nToto je seznam slovenských představitelek pohádkových princezen.\n\n\n"}
{"id": "862986", "url": "https://cs.wikipedia.org/wiki?curid=862986", "title": "Adasaurus", "text": "Adasaurus\n\nAdasaurus („Ještěr zlého ducha Ada“) byl dromeosauridní teropodní dinosaurus, který žil v období svrchní křídy na území dnešního Mongolska (poušť Gobi). Šlo o menšího dravce, dosahujícího délky asi 1,8 až 2 metry a hmotnosti kolem 15 kilogramů. Podobně jako třeba příbuzný \"Velociraptor\" představoval predátora s velkým zahnutým drápem na zadní noze.\n\nDnes je znám pouze jeden druh tohoto rodu, \"A. mongoliensis\", vědecky popsaný paleontologem Rinčenem Barsboldem roku 1983. Holotyp nese označení IGM 100/20 a představuje neúplnou kostru. Paratyp má označení IGM 100/51 a představuje zadní část kostry jiného exempláře.\n\n"}
{"id": "862988", "url": "https://cs.wikipedia.org/wiki?curid=862988", "title": "Luděk Polášek", "text": "Luděk Polášek\n\nLuděk Polášek (* 5. prosince 1947) je bývalý český politik, v 90. letech 20. století a počátkem 21. století poslanec Poslanecké sněmovny za ČSSD.\n\nVe volbách v roce 1996 byl zvolen do poslanecké sněmovny za ČSSD (volební obvod Severomoravský kraj). Mandát obhájil ve volbách v roce 1998 a ve sněmovně setrval do voleb v roce 2002. V letech 1996-1998 byl členem sněmovního ústavněprávního výboru, v období let 1998-2002 členem hospodářského výboru a výboru pro evropskou integraci. V roce 2002 ho Lidové noviny označily za jednoho z nejméně aktivních poslanců končícího volebního období z hlediska vystupování v rozpravách sněmovny.\n\nV roce 2003 neúspěšně kandidoval na post člena kolegia Nejvyššího kontrolního úřadu, ale sněmovna ho nezvolila. Do roku 2006 zasedal v dozorčí radě podniku Čepro.\n\nV komunálních volbách roku 1994, komunálních volbách roku 2002, komunálních volbách roku 2006 a komunálních volbách roku 2010 neúspěšně kandidoval do zastupitelstva města Kopřivnice za ČSSD. Profesně se uvádí jako technik.\n\n"}
{"id": "862989", "url": "https://cs.wikipedia.org/wiki?curid=862989", "title": "Polášek", "text": "Polášek\n\nPříjmení Polášek, přechýleně Polášková, nosí tyto osobnosti:\n\n\n"}
{"id": "862990", "url": "https://cs.wikipedia.org/wiki?curid=862990", "title": "The New Rachel", "text": "The New Rachel\n\nThe New Rachel je první epizoda čtvrté série amerického hudebního televizního seriálu \"Glee\" a v celkovém pořadí šedesátá sedmá epizoda tohoto seriálu. Scénář k ní napsal Ryan Murphy, režíroval ji Brad Falchuk a poprvé se vysílala na televizním kanálu Fox dne 13. září 2012. V epizodě najdeme Rachel (Lea Michele), která začíná studovat na Newyorské akademii dramatických umění (NYADA), zatímco na McKinleyově střední se sbor New Directions, který je národním šampionem, musí znovu rozběhnout, protože z něj ubylo osm členů - maturantů. V tomto díle se poprvé objevuje speciální hostující hvězda Kate Hudson jako Rachelina učitelka tance, Cassandra July a Whoopi Goldberg se vrací jako děkanka z NYADY, Carmen Tibideaux.\n\nOd čtvrté série byl mezi hlavní postavy povýšen Chord Overstreet jako Sam Evans, naopak z hlavních postav byly odebrány Jayma Mays jako Emma Pillsbury a Dianna Agron jako Quinn Fabray, které se nadále budou objevovat pouze jako hostující hvězdy.\n\nRachel Berry (Lea Michele) omylem urazí Cassandru July (Kate Hudson), svou učitelku tance na Newyorské akademii dramatických umění (NYADA) v New York City. Učitelka na ní ihned začne vyvíjet tak velký tlak, jak jen dokáže. Rachel se také spřátelí s o rok starším studentem školy, Brodym Westonem (Dean Geyer), který ji pomáhá přizpůsobit se životu na koleji. Rachel později Cassandru konfrontuje ohledně její šikany vůči Rachel. Cassandra chce vyjádřit svou nadřazenost oproti ní a vystupuje s mashupem \"Americano\" od Lady Gaga a \"Dance Again\" od Jennifer Lopez.\n\nV Limě v Ohiu se vedoucí sboru Will Schuester (Matthew Morrison) sejde ze zbývajícími členy New Directions—Artiem Abramsem (Kevin McHale), Tinou Cohen-Chang (Jenna Ushkowitz), Brittany Pierce (Heather Morris), Samem Evansem (Chord Overstreet), Blainem Andersonem (Darren Criss), Sugar Mottou (Vanessa Lengies) a Joem Hartem (Samuel Larsen)—kteří se stali populárními poté, co vyhráli národní kolo soutěže sborů. Will oznámí, že Wade \"Unique\" Adams (Alex Newell) přestoupil na McKinleyovu střední, aby se připojil k New Directions.\n\nTina, Brittany, Blaine a Wade se rozhodnou, že budou soutěžit o to, kdo bude \"nová Rachel\" a vystupují s písní \"Call Me Maybe\" od Carly Rae Jepsen pro Artieho, který byl požádán, aby zvolil vítěze. Ten nakonec vybírá Blaina. Absolvent McKinleyovy střední Kurt Hummel (Chris Colfer) navštěvuje trenérku roztleskávaček Sue Sylvester (Jane Lynch), aby poznal její malou dceru Robin a je mu představena Kitty (Becca Tobin), Suina nová chráněnka a hlavní roztleskávačka, která ho zesměšní kvůli tomu, že dosud není na vysoké škole.\n\nNew Directions vyhlásí konkurz, aby mohli vyhledat nové členy pro sbor. Student, který sám sebe identifikuje jako Jake (Jacob Artist) zpívá \"Never Say Never\" od The Fray, ale rozzlobí se, když mu není umožněno dokončit písničku a vybuchne vzteky. Další kandidátka, Marley Rose (Melissa Benoist), vystupuje s \"New York State of Mind\" od Billyho Joela, s tou samou písní, kterou i Rachel zpívá na hodině v NYADĚ, poté, co viděla, Carmen Tibideaux (Whoopi Goldberg) přerušila ve zpěvu první prvačku, která se jí snažila svým zpěvem ohromit. Rachel si od Carmen vyslouží \"pěkné\" a také zaujme Brodyho, který ji později skládá komplimenty a pomáhá jí srovnat se s podivností New Yorku a tlakem na NYADĚ. Marley je přijata do New Directions, ale je zklamaná, když uslyší, že si členové sboru dělají legraci z obézní kuchařky v jídelně (Trisha Rae Stahl), o které prozradí, že je její matka. Sam a New Directions se později za své chování omluví a jejich chování motivuje Kitty, aby je opět považovala za nepopulární a vylila ledovou tříšť na Marley a Unique. Blaine pozve Marley, aby zpívala sólo na další zkoušce sboru.\n\nBlaine zpívá \"It's Time\" od Imagine Dragons, aby povzbudil Kurta, aby se vydal do New Yorku a následoval své sny. Kurt to brzy doopravdy udělá a jeho otec Burt (Mike O'Malley) ho odváží na letiště, kde mají srdceryvné rozloučení. Will se dozví, že Jake je ve skutečnosti nevlastní bratr Noaha \"Pucka\" Puckermana (Mark Salling). Pozve Jaka, aby se připojil k New Directions, protože ví, že to Puckovi pomohlo. Will také vysvětluje, že Jakovo vystoupení přerušil proto, že už viděl, že je dobrý, ale Jake to odmítá, nechce slevit ze svého hněvu a dodává, že v ničem není jako jeho nevlastní bratr.\n\nRachel a Kurt se znovu setkávají v New Yorku a Kurt navrhuje, že by si měli pronajmout malý byt, do kterého se společně nastěhují. Marley a New Directions vystupují s písní \"Chasing Pavements\" od Adele, zatímco je zpovzdálí sleduje Jake.\n\n"}
{"id": "862991", "url": "https://cs.wikipedia.org/wiki?curid=862991", "title": "Seznam generálních vikářů olomoucké diecéze a arcidiecéze", "text": "Seznam generálních vikářů olomoucké diecéze a arcidiecéze\n\nGenerální vikářové olomoucké diecéze a arcidiecéze byli následující:\n\n"}
{"id": "862992", "url": "https://cs.wikipedia.org/wiki?curid=862992", "title": "Kanton Château-Porcien", "text": "Kanton Château-Porcien\n\nKanton Château-Porcien (fr. \"Canton de Château-Porcien\") je francouzský kanton v departementu Ardensko v regionu Champagne-Ardenne. Skládá se ze 47 obcí. Před reformou kantonů 2014 ho tvořilo 16 obcí.\n\nod roku 2015:\n\n\npřed rokem 2015:\n\n"}
{"id": "862994", "url": "https://cs.wikipedia.org/wiki?curid=862994", "title": "Seznam slovenských představitelů pohádkových princů", "text": "Seznam slovenských představitelů pohádkových princů\n\nToto je seznam slovenských představitelů pohádkových princů.\n\n\n"}
{"id": "862996", "url": "https://cs.wikipedia.org/wiki?curid=862996", "title": "Vladimír Procházka (politik KDU-ČSL)", "text": "Vladimír Procházka (politik KDU-ČSL)\n\nVladimír Procházka (* 7. listopadu 1946) je bývalý český politik, v 90. letech 20. století poslanec Poslanecké sněmovny za KDU-ČSL.\n\nV roce 1994 se uvádí jako předseda organizace KDU-ČSL v Olomouci. Byl zároveň manažerem Metropolitní kapituly u svatého Václava v Olomouci.\n\nVe volbách v roce 1996 kandidoval do poslanecké sněmovny za KDU-ČSL (volební obvod Severomoravský kraj). Nebyl zvolen. Ve sněmovně zasedl ovšem dodatečně v prosinci 1996 jako náhradník poté, co rezignovala poslankyně Pavla Jurková. Uvádí se tehdy jako ekonom olomouckého arcibiskupství. V parlamentu setrval do voleb v roce 1998. V letech 1997-1998 byl členem (od dubna 1997 i místopředsedou) sněmovního petičního výboru a byl taky členem ústavněprávního výboru. V roce 1997 je zmiňován i jako krajský předseda KDU-ČSL na severní Moravě.\n\nV komunálních volbách roku 1994 a komunálních volbách roku 1998 byl zvolen do zastupitelstva města Olomouc za KDU-ČSL. Neúspěšně tam kandidoval v komunálních volbách roku 2002. Profesně se uvádí jako podnikatel a ředitel VHS. Zasedal i v městské radě.\n\n"}
{"id": "862997", "url": "https://cs.wikipedia.org/wiki?curid=862997", "title": "Infernus", "text": "Infernus\n\nRoger Tiegs (* 18. června 1972, Nordfjord, Norsko), známější spíš jako Infernus je norský muzikant, zakladatel skupiny Gorgoroth a společnosti Forces of Satan Records a satanista. Je známý především jako kytarista, ale na několika albech hrál také na baskytaru, bicí a několikrát zpíval.\n\nInfernus založil Gorgoroth v roce 1992. Poměrně často mu byla vytýkána tendence vyhazovat ostatní členy skupiny za maličkosti (Gorgoroth založil jako one-man skupinu, takže měl absolutní moc). Ve skupině se tak vystřídalo mezi léty 1993–1999 12 členů. Skupina se ustálila až s vokalistou Gaahlem a basistou King ov Hellem, bubeníci byli najímáni dočasně (nebyli tedy členové). Sestava takto vydržela až do roku 2007, kdy se Gaahl a King pokusili Inferna vyhodit a přeli se soudně o práva na Gorgoroth. Soud vyhrál Infernus a najmul nového vokalistu, Pesta (se kterým hrál už dříve). Toho ale v roce 2012 vyhodil a najal nového, Atteringera.\n\nInfernus je theistický satanista a velký odpůrce LaVeyova satanismu.\n\nInfernus byl v zimě mezi roky 2006/2007 čtyři měsíce ve vězení. Původně se uvádělo, že Roger na after-party po koncertě znásilnil ženu, soud ale později domněnku vyvrátil a v oficiálním prohlášení prohlásil, že Roger znásilnění nespáchal, ale pouze proti němu nic nepodnikl, což je v Norsku trestné.\n"}
{"id": "862998", "url": "https://cs.wikipedia.org/wiki?curid=862998", "title": "Château-Porcien", "text": "Château-Porcien\n\nChâteau-Porcien je francouzská obec v departementu Ardensko v regionu Grand Est. V roce 2011 zde žilo 1 409 obyvatel. Je centrem kantonu Château-Porcien.\n\nAvançon, Barby, Blanzy-la-Salonnaise, Condé-lès-Herpy, Écly, Herpy-l'Arlésienne, Saint-Fergeux, Son, Taizy,\n\n\"Počet obyvatel\" \n\n\n"}
{"id": "863001", "url": "https://cs.wikipedia.org/wiki?curid=863001", "title": "Vilém III. z Dampierre", "text": "Vilém III. z Dampierre\n\nVilém III. z Dampierre ( , vlámsky \"Gwyde Dampierre\", 1224 – 6. června 1251, Trazegnies) byl pán z Dampierre a flanderský hrabě, účastník sedmé křížové výpravy francouzského krále Ludvíka IX.\n\nNarodil se jako prvorozený syn Viléma z Dampierre a Markéty, budoucí dědičky své bezdětné sestry Johany Flanderské. Hraběnka Markéta byla provdaná podruhé, první sňatek byl papežem prohlášen za neplatný a na syny z tohoto svazku bylo až do roku 1249 pohlíženo jako na levobočky. Sama Markéta protežovala syny z druhého manželství, což zapřičinilo tzv. válku o následnictví.\n\nRoku 1235 se sestry dohodly, že dědictví se rozdělí mezi Markétiny syny na sedminy, z nichž dvě dostanou synové z Avesnes a pět sedmin Dampierrové. V roce 1244 Johana zemřela a obě hrabství zdědila Markéta. Do chronického sporu jejího potomstva, kdy Vilém z Dampierre na veřejnosti pokřikoval na Jana z Avesnes „bastarde“, zasahoval opakovaně z pozice lenního pána král Ludvík IX. V roce 1246 vyjednal společně s papežským legátem dohodu, kdy Flandry dostali Dampierrové a Henegavsko Avesnové. O rok později prohlásila Markéta Viléma svým spoluvládcem ve Flanderském hrabství a v listopadu téhož roku se Vilém oženil s Beatrix, dcerou brabantského vévody Jana II. Sňatkem získal významného spojence proti svým nevlastním bratrům.\n\nRoku 1248 Vilém doprovázel francouzského krále na křížovou výpravu. V Egyptě padl dočasně do zajetí a společně s většinou baronů se vrátil roku 1250. Zemřel bez potomstva v létě 1251 během turnaje v Trazegnies organizovaného na oslavu jeho návratu. Byl shozen z koně a ušlapán koňmi ostatních účastníků turnaje. Podezření z jeho smrti padlo na jeho nevlastní bratry. Byl pohřben v cisterciáckém klášteře Marquette a jeho nástupcem se stal mladší bratr Vít z Dampierre.\n"}
{"id": "863002", "url": "https://cs.wikipedia.org/wiki?curid=863002", "title": "Laura Rajsiglová", "text": "Laura Rajsiglová\n\nLaura Rajsiglová, provdaná Laura Sládková (* 10. června 1972), je bývalá česká politička, v 90. letech 20. století poslankyně Poslanecké sněmovny za formaci Sdružení pro republiku - Republikánská strana Československa, partnerka a manželka předsedy republikánů Miroslava Sládka.\n\nV roce 1993 působila jako vedoucí ústředního sekretariátu SPR-RSČ v Brně. Ve volbách v roce 1996 byla zvolena do poslanecké sněmovny za SPR-RSČ (volební obvod Jihomoravský kraj). Zasedala v sněmovním výboru pro veřejnou správu, regionální rozvoj a životní prostředí. V parlamentu setrvala do voleb v roce 1998.\n\nV komunálních volbách roku 1994 byla zvolena do zastupitelstva města Brno za SPR-RSČ. Zároveň neúspěšně kandidovala do zastupitelstva městské části Brno-Bystrc za SPR-RSČ. Z brněnského zastupitelstva rezignovala v roce 1996 po svém zvolení do poslanecké sněmovny.\n\nByla dlouholetou partnerkou předsedy SPR-RSČ Miroslava Sládka. V republikánské straně se angažovala i po jejím ústupu z parlamentu. V roce 2002 se po svém partnerovi stala novou předsedkyní SPR-RSČ. V roce 2003 se za Miroslava Sládka provdala.\n\n"}
{"id": "863004", "url": "https://cs.wikipedia.org/wiki?curid=863004", "title": "Adam Jánoš", "text": "Adam Jánoš\n\nAdam Jánoš (* 20. července 1992, Uherské Hradiště) je český fotbalový obránce či záložník, od července 2018 působící v klubu FC Baník Ostrava. Je typem fotbalového dělníka-dříče, praktikuje silový způsob hry.\n\nJeho otcem byl fotbalový brankář Zdeněk Jánoš.\n\nSvoji fotbalovou kariéru začal v týmu SK Horní Měcholupy, odkud v průběhu dorostu zamířil do AC Sparta Praha.\n\nV A-týmu pražského klubu se představil v posledním zápase základní skupiny I Evropské ligy 2012/13 proti španělskému celku Athletic Bilbao 6. prosince 2012, díky remíze 0:0 pražský celek získal ve skupině celkem 9 bodů (postup si zajistil již v předchozím kole díky domácí remíze 1:1 s francouzským klubem Olympique Lyonnais). Trenér Vítězslav Lavička jej poslal na hřiště v 87. minutě za Marka Matějovského. \n\nV 1. lize debutoval 24. února 2013 v domácím utkání proti Slovácku (výhra Sparty 4:0). V 83. minutě střídal na hřišti Ladislava Krejčího. 16. dubna 2013 se jedním gólem podílel na vítězství Sparty 4:2 nad Sigmou Olomouc v odvetném zápase čtvrtfinále českého poháru 2012/13. Pražský klub po dvou shodných výsledcích 4:2 postoupil do semifinále.\n\nV červnu 2013 odešel na roční hostování do FC Vysočina Jihlava. 8. března 2014 skóroval proti Dukle Praha, Jihlava vyhrála 3:0 a získala důležité body v boji o záchranu. Byl to Jánošův druhý gól v sezóně (poprvé se prosadil na podzim 2013 při porážce 3:4 s Olomoucí). V zimní přestávce sezóny 2014/15 si ho Sparta stáhla z hostování. V lednu 2015 se rozhodlo, že na hostování v Jihlavě bude pokračovat. V červnu 2015 se vrátil do Sparty, ale začátkem července se rozhodlo o jeho dalším ročním hostování v FC Vysočina Jihlava. V ligové pauze 2015/16 se vrátil do Sparty na zimní přípravu. Celkem za tým odehrál 56 utkání, v nichž se 3x gólově prosadil.\n\n14. 2. 2016 (v den zápasu s FC Baník Ostrava) přestoupil do klubu FK Mladá Boleslav, kde podepsal kontrakt do léta 2019.\n\n23. 7. 2018 přestoupil do klubu FC Baník Ostrava, kde podepsal víceletý kontrakt.\n\nProšel českými mládežnickými reprezentacemi od kategorie do 16 let. S reprezentací do 19 let se zúčastnil Mistrovství Evropy hráčů do 19 let v roce 2011, kde český tým vedený trenérem Jaroslavem Hřebíkem podlehl až ve finále Španělsku 2:3 po prodloužení. Jánoš tak získal s týmem stříbrnou medaili.\n\n14. listopadu 2012 debutoval v reprezentaci do 21 let v domácím přátelském zápase proti Švédsku (1:1). Zúčastnil se domácího Mistrovství Evropy hráčů do 21 let 2015 konaného v Praze, Olomouci a Uherském Hradišti.\n\n"}
{"id": "863005", "url": "https://cs.wikipedia.org/wiki?curid=863005", "title": "Pavel Aretin z Ehrenfeldu", "text": "Pavel Aretin z Ehrenfeldu\n\nPavel Aretin z Ehrenfeldu (okolo 1570 Uherský Brod – okolo 1640) byl pražský měšťan, městský písař a autor mapy Čech vydané roku 1619.\n\nNejprve v letech 1600–1608 působil jako mladší písař v Klatovech, následně jako písař pražského Starého Města a v letech 1609–1612 sekretář u Petra Voka z Rožmberka. U Rožmberka zřejmě získal zeměměřičské znalosti a sestavil také rukopisnou mapu. Po smrti patrona se vrátil do Prahy, kde koupil dům, v roce 1615 se stal erbovním měšťanem (s přídomkem z Ehrenfeldu). Po vypuknutí českého stavovského povstání se přidal na stranu povstalců a stal se sekretářem apelací v české kanceláři. Za účast na povstání byl v roce 1624 pokutován a o tři roky později odešel z Čech do Pirny, dočasně se vrátil za saského vpádu, ale poté je jeho osud nejasný.\n\nPrávě během povstání dokončil mapu Čech, která byla vydána v roce 1619. Jedná se v podstatě o velmi kvalitní dílo, které se v 17. století dočkalo v Čechách čtyř vydání. Mapa obsahuje politické dělení Čech na kraje a na okrajích je šest párů osob podle postavení v dobovém oblečení.\n\n\n"}
{"id": "863010", "url": "https://cs.wikipedia.org/wiki?curid=863010", "title": "Olga Sehnalová (poslankyně českého parlamentu)", "text": "Olga Sehnalová (poslankyně českého parlamentu)\n\nOlga Sehnalová (* 18. února 1941) je česká politička, v 90. letech 20. století a počátkem 21. století poslankyně Poslanecké sněmovny za ČSSD.\n\nVystudovala agronomickou fakultu Vysoké školy zemědělské v Brně. Pracovala jako agronomka a fytotechnička.\n\nVe volbách v roce 1996 byla zvolena do poslanecké sněmovny za ČSSD (volební obvod Jihomoravský kraj). Mandát obhájila ve volbách v roce 1998 a ve sněmovně setrvala do voleb v roce 2002. V letech 1996–2002 byla členkou sněmovního zemědělského výboru a v letech 1998–2002 navíc místopředsedkyní výboru pro evropskou integraci.\n\nV roce 1997 byla zvolena do předsednictva ÚVV ČSSD. V roce 1998 se uvádí i jako předsedkyně Okresního výboru ČSSD Kroměříž. Před sněmovními volbami roku 2002 ji předsednictvo ČSSD doporučilo na přední místo kandidátní listiny, nakonec ale po primárkách obsadila až 10. pozici na kandidátce ČSSD pro Zlínský kraj.\n\nV komunálních volbách roku 1994, komunálních volbách roku 2002 a komunálních volbách roku 2006 byla zvolena do zastupitelstva města Kroměříž za ČSSD. Profesně se uvádí jako agronomka. V období let 1994–1998 působila na postu místostarostky Kroměříže.\n\nJejí dcera Olga Sehnalová je od roku 2009 poslankyní Evropského parlamentu, rovněž za ČSSD.\n\n"}
{"id": "863012", "url": "https://cs.wikipedia.org/wiki?curid=863012", "title": "Sehnal", "text": "Sehnal\n\nPříjmení Sehnal nosí tyto osobnosti:\n\n"}
{"id": "863015", "url": "https://cs.wikipedia.org/wiki?curid=863015", "title": "Yesterday's Wine", "text": "Yesterday's Wine\n\nYesterday's Wine je studiové album amerického country zpěváka Willieho Nelsona. Jde o konceptuální album pojednávající o nedokonalém muži a příběh je vyprávěn od jeho narození až do smrti. Album produkoval Felton Jarvis a vyšlo v roce 1971 u vydavatelství RCA Records.\n\nVšechny písně napsal Willie Nelson.\n"}
{"id": "863017", "url": "https://cs.wikipedia.org/wiki?curid=863017", "title": "El Mundo", "text": "El Mundo\n\nEl Mundo (španělsky „Svět“, celým jménem \"El Mundo del Siglo Veintiuno\", „Svět 21. století“) je druhý největší španělský deník (prvním je El País). Byl založen v roce 1989 a sídlí v Madridu. Má mnoho regionálních verzí (Madrid, Barcelona, Baleares, Valenciana, Alicante, Castellón, Castilla y León, País Vasco, Andalucía, Sevilla, Málaga a Galicia). Je považován za konzervativní.\n\nEl Mundo patří k italské skupině RCS MediaGroup.\n"}
{"id": "863021", "url": "https://cs.wikipedia.org/wiki?curid=863021", "title": "Znamennyj raspěv", "text": "Znamennyj raspěv\n\nZnamenný zpěv (rusky Знаменное пение nebo знаменный распев) je obecný způsob staroruského bohoslužebného zpěvu. Jeho název pochází od neumových znaků — znamjon (знамён), starorusky «знамя» („znamja“ = prapor(ek), nebo také značka, znak), kterých se užívalo pro jeho zápis.\n\nJsou známý různé typy znamenného zpěvu a jim odpovídající tvar značek — kondakarný (кондакарный), sloupkový (столповой), děměnstvěnný (демественный), cestovní (путевой).\n"}
{"id": "863022", "url": "https://cs.wikipedia.org/wiki?curid=863022", "title": "Nizozemsko na Letních olympijských hrách 1932", "text": "Nizozemsko na Letních olympijských hrách 1932\n\nNizozemsko na Letních olympijských hrách 1932 reprezentovala výprava 45 sportovců, z toho 31 mužů a 14 žen v 9 sportech.\n"}
{"id": "863027", "url": "https://cs.wikipedia.org/wiki?curid=863027", "title": "Skopal", "text": "Skopal\n\nPříjmení Skopal nosí tyto osobnosti:\n\n\n"}
{"id": "863030", "url": "https://cs.wikipedia.org/wiki?curid=863030", "title": "Nizozemsko na Letních olympijských hrách 1928", "text": "Nizozemsko na Letních olympijských hrách 1928\n\nNizozemsko na Letních olympijských hrách 1928 reprezentovala výprava 264 sportovců, z toho 220 mužů a 44 žen v 17 sportech.\n"}
{"id": "863032", "url": "https://cs.wikipedia.org/wiki?curid=863032", "title": "Grande Peur", "text": "Grande Peur\n\nGrande Peur (česky \"velký strach\") je ve francouzských dějinách označení pro sérii událostí, které se odehrály na francouzském venkově mezi 20. červencem a 6. srpnem 1789 krátce po vypuknutí Velké francouzské revoluce. V reakci na zvěsti o spiknutí aristokracie, se rolníci chopili zbraní a na mnoha místech propukaly násilné rolnické vzpoury. Tato povstání vedla k tomu, že Ústavodárné národní shromáždění pod tlakem těchto událostí v noci ze 4. na 5. srpna 1789 zrušilo mnoho výsad privilegovaných stavů.\n\nV létě 1789 mnoho sedláků odmítlo zaplatit daně nebo poplatky svým lením pánům. Kromě toho byla venkovská populace pod vlivem událostí v Paříži (útok na Bastilu). Obávala se pomsty ze strany šlechty a k tomu se šířily zvěsti o tom, že celou zemí táhnou hordy žebráků, lupičů a intrikánů. Venkované se v panice kvůli této údajné hrozbě ozbrojili. Když si uvědomili, že zemí žádné loupežné bandy netáhnou, namířili nahromaděnou agresi proti šlechtě a jejímu majetku. Docházelo k útokům na zámky a jejich podpalování. Zejména ničili písemnosti obsahující daňové povinnosti poddaných a výsady šlechty. Tato série spontánních násilností vstoupila do dějin pod označením \"Grande Peur\".\n\nNárodní shromáždění zasedající ve Versailles reagovalo na venkovské rolnické povstání. Aby prokázalo svoji způsobilost, byly na zasedání v noci ze 4. na 5. srpna 1789 zrušeny některé výsady pro první a druhý stav. Zatímco např. daňové výsady šlechty a nevolnictví byly zrušeny, práva, která byla vázána na vlastnictví půdy, však zůstala v platnosti. Sedlákům zbývala jako jediná možnost se z placení poplatků vykoupit. I přes tento kompromis byly rolnické vzpoury důležitým krokem při odstraňování feudální systém v zemědělství. S koncem konstituční monarchie pak byl feudální systém zcela zrušen.\n"}
{"id": "863035", "url": "https://cs.wikipedia.org/wiki?curid=863035", "title": "Jiřík ze Šternberka a Lukova", "text": "Jiřík ze Šternberka a Lukova\n\nJiřík ze Šternberka a Lukova byl šlechtic, který pocházel z moravské větve rodu Šternberků.\n\nJeho otcem byl otcem byl Albrecht ze Šternberka a Lukova, který zemřel předčasně. Poručníkem Jiříkovi a jeho bratru Lackovi se stal jejich děd z matčiny strany Lacek z Kravař a Helfštejna. První písemná zmínka o Jiříkovi pochází z roku 1415. Roku 1419 byl již zletilý a přebíral se svým bratrem majetky po otci: Lukov, Holešov, Zlín, Čejkovice a Šilperk, poději i Odry. Když začaly husitské války, Jiřík se na rozdíl od svého bratra spíše přikláněl ke kališníkům. Roku 1423 bojoval ve vojsku olomouckého biskupa Jana Železného a byl zajat husity. Ze zajetí se dostal a roku 1424 bojoval opět na straně katolického vojska. Roku 1425 se konala na hradu Helfštejně schůzka, kde se bratři Jiřík a Lacek na straně jedné, a jejich příbuzný Albrecht ze Šternberka a Holešova na straně druhé dohodli na výměně majetku. Albrecht se zřekl poloviny hradu Lukova a získal za to půl Holešova a část Holešovska.\n\nPravděpodobně roku 1435 se Jiřík oženil a vzal si kněžnu Anežku Opavskou, vdovu po zemřelém Janovi Jičínském z Kravař a Fulneka. Díky tomuto sňatku mohl Jiřík užívat i fulnecké panství. Postupem času musel Jiřík některé statky prodávat, zřejmě kvůli ekonomickému vyčerpání z husitských válek. Jiřík zemřel nedlouho po úmrtí své ženy, pravděpodobně roku 1438. Nezanechal žádných potomků a jeho majetek přešel do rukou bratra Lacka.\n"}
{"id": "863036", "url": "https://cs.wikipedia.org/wiki?curid=863036", "title": "Jsem hlína, jsem strom, jsem stroj", "text": "Jsem hlína, jsem strom, jsem stroj\n\nJsem hlína, jsem strom, jsem stroj je první samostatné album hudebníka Vladimíra Václavka. Album bylo vydáno poprvé roku 1992 u malého vydavatelství MUA/FT Records, podruhé v roce 1994 u Indies Records a potřetí bylo vydáno 21. března 2005 opět u Indies Records, a to v doplněné a remasterované podobě.\n\nPrvní verze alba byla nahrána v roce 1991 v brněnském studiu Audioline a obsahuje 10 písní, druhé vydání obsahuje ještě dvě písně navíc, nahrané roku 1993 tamtéž. Poslední vydání obsahuje ještě další tři písně, nahrané v únoru 2005 ve studiu Luboše Malinovského. Obal podle fotografie Petra Barana vytvořil Vladimír Kokolia a ve vydání z roku 2005 má digipakovou podobu, neobsahuje však texty písní.\n\nMinimalistický zvuk alba je založen na Václavkově akustické kytaře, hudba plyne v pomalém, až meditativním duchu, občas doplněna rozličnými nástroji hostů. Kritici se shodují na tom, že nově natočené tři písně z roku 2005 albu na celistvosti neubírají, naopak ho příjemně doplňují, a označují reedici za chvályhodný počin.\n\n\n"}
{"id": "863039", "url": "https://cs.wikipedia.org/wiki?curid=863039", "title": "Elimar Klebs", "text": "Elimar Klebs\n\nElimar Klebs (15. října 1852, Braunsberg – 17. května 1918, Marburg) byl německý historik.\n\nByl syn východopruského právníka a bratr botanika Georga Albrechta Klebse Studoval u Theodora Mommsena a Heinricha von Treitschkeho v Berlíně, kde v roce 1876 promoval a v roce 1883 habilitoval. Od roku 1886 byl na Berlínské akademii jedním ze tří editorů (vedle Hermanna Dessaua a Paula von Rohdena), kteří připravili první vydání Prosopographia Imperii Romani. Vytvořil 1. svazek (písmena A až C) vydaný v roce 1897. Od zimního semestru 1906 se stal nástupcem Benedikta Nieseho na místě mimořádného profesora dějin na univerzitě v Marburgu, v roce 1907 jmenován řádným profesorem. V roce 1913 těžce onemocněl a o rok později byl zbaven akademických povinností.\n\nKlebs se především zabýval římskými dějinami (Historia Augusta) a antickými Římany (Petronius, \"Historia Apollonii\"). Psal také články pro Paulys Realencyclopädie der classischen Altertumswissenschaft.\n\n\n"}
{"id": "863041", "url": "https://cs.wikipedia.org/wiki?curid=863041", "title": "Lacek ze Šternberka a Lukova", "text": "Lacek ze Šternberka a Lukova\n\nLacek ze Šternberka a Holešova byl šlechtic, který pocházel z moravské větve rodu Šternberků.\n\nJeho otcem byl Albrecht ze Šternberka a Lukova, který zemřel předčasně. Poručníkem Lackovi a jeho bratru Jiříkovi se stal jejich děd z matčiny strany Lacek z Kravař a Helfštejna. První písemná zmínka o Lackovi pochází z roku 1415. Roku 1419 byl již zletilý a přebíral se svým bratrem majetky po otci: Lukov, Holešov, Zlín, Čejkovice a Šilperk, poději i Odry. Zpočátku se psával s přídomkem \"z Holešova\" nebo \"z Oder.\" Když začaly husitské války, Jiřík se na rozdíl od svého bratra spíše přikláněl k husitům. Zdá se, že však s bratrem měl dobré vztahy, otcovský majetek spravovali oba dva. Roku 1425 se konala na hradu Helfštejně schůzka, kde se bratři Jiřík a Lacek na straně jedné, a jejich příbuzný Albrecht ze Šternberka a Holešova na straně druhé dohodli na výměně majetku. Albrecht se zřekl poloviny hradu Lukova a získal za to půl Holešova a část Holešovska. Když zemřel jeho bratr Jiřík, který byl bezdětný, připadl mu rodový majetek včetně práv po bratrovi. Po husitských válkách byl Lacek nucen některé majetky prodávat. Naposledy se uvádí roku 1449, kdy pravděpodobně zemřel.\n\nLacek měl za ženu Elišku z Lomnice, se kterou měl dva syny a dceru. Starší syn Jiřík, který se uvádí v letech 1453, 1460 a 1464, posledně jmenovaného roku předčasně zemřel. Druhorozený syn Albrecht se stal pokračovatelem rodu. Dcera Kunka se provdala za Jiřího Kužele ze Žeravic.\n"}
{"id": "863042", "url": "https://cs.wikipedia.org/wiki?curid=863042", "title": "Martin Smetana", "text": "Martin Smetana\n\nMartin Smetana (* 15. června 1969) je bývalý český politik, v 90. letech 20. století poslanec Poslanecké sněmovny za formaci Sdružení pro republiku - Republikánská strana Československa.\n\nV roce 1992 působil jako tajemník poslaneckého klubu SPR-RSČ ve Federálním shromáždění. V roce 1993 jako vedoucí sekretariátu strany. V listopadu 1994 byl fyzicky napaden neznámými útočníky v Praze 6, když vystupoval z automobilu. Strana podala kvůli tomu trestní oznámení. Tehdy působil jako tajemník poslaneckého klubu SPR-RSČ v Poslanecké sněmovně. V roce 1996 byl poradcem předsedy SPR-RSČ Miroslava Sládka pro otázky bydlení a bytové politiky.\n\nVe volbách v roce 1996 byl zvolen do poslanecké sněmovny za SPR-RSČ (volební obvod Severočeský kraj). Zasedal v sněmovním hospodářském výboru. V parlamentu setrval do voleb v roce 1998. I po neúspěchu strany ve sněmovních volbách v roce 1998 zůstal loajální vůči jejímu vedení. V krajských volbách roku 2000 se prezentoval jako kandidát SPR-RSČ na hejtmana Libereckého kraje. Zvolen ale nebyl.\n\nV komunálních volbách roku 1994 byl zvolen do zastupitelstva městské části Ústí nad Labem-město a do celoměstského zastupitelstva Ústí nad Labem za SPR-RSČ. Neúspěšně sem kandidoval za tuto stranu i v komunálních volbách roku 1998 a komunálních volbách roku 2002. V roce 1998 se uvádí jako místopředseda SPR-RSČ, v roce 2002 jako podnikatel.\n\nV období červen-srpen 2000 uzavřel Martin Smetana coby místopředseda a Miroslav Sládek coby předseda SPR-RSČ desítky pracovněprávních smluv. Tím straně vznikly závazky ve výši 7,9 milionů korun. Přitom v době uzavírání kontraktů již oba funkcionáři věděli, že strana nemá peníze na jejich naplnění. V roce 2004 je oba policie navrhla obžalovat z trestného činu předlužení. V roce 2006 dostal za tento trestný čin Smetana podmíněný trest ve výši 18 měsíců. Věc se pak po několik let řešila u soudů.\n\n"}
{"id": "863043", "url": "https://cs.wikipedia.org/wiki?curid=863043", "title": "Beatrix Brabantská", "text": "Beatrix Brabantská\n\nBeatrix Brabantská (1225 – 1288) byla durynská lantkraběnka a flanderská hraběnka.\n\nNarodila se jako druhá dcera brabantského vévody Jindřich II. a Marie, dcery římského krále Filipa Švábského. Roku 1241 se stala třetí manželkou durynského lantkraběte Jindřicha Raspeho a po šesti letech v únoru 1247 ovdověla. V listopadu téhož roku se provdala za Viléma z Dampierre, syna a dědice flanderské hraběnky Markéty. Vilém se krátce po sňatku vydal společně s francouzským králem Ludvíkem IX. na křížovou výpravu a z egyptského zajetí se vrátil roku 1250. V létě 1251 zemřel pod koňskými kopyty na turnaji.\n\nBezdětná Beatrix jej přežila o více než třicet let, zbytek života zasvětila modlitbám a mecenášství. Zemřela roku 1288 a byla pohřbena po Vilémově boku v cisterciáckém klášteře Marquette.\n\n"}
{"id": "863044", "url": "https://cs.wikipedia.org/wiki?curid=863044", "title": "Kanton Chaumont-Porcien", "text": "Kanton Chaumont-Porcien\n\nKanton Chaumont-Porcien (fr. \"Canton de Chaumont-Porcien\") byl francouzský kanton v departementu Ardensko v regionu Champagne-Ardenne. Skládal se ze 14 obcí. Zrušen byl po reformě kantonů 2014.\n\n"}
{"id": "863046", "url": "https://cs.wikipedia.org/wiki?curid=863046", "title": "Rima Hadley", "text": "Rima Hadley\n\nRima Hadley je klikatá měsíční brázda nacházející se na úpatí pohoří Montes Apenninus (Apeniny) na přivrácené straně Měsíce. Je pojmenována podle nedaleké hory Mons Hadley. Její délka je přibližně 80 km. Střední selenografické souřadnice jsou 25,7° S a 3,2° V. Nedaleko brázdy přistála americká expedice Apollo 15.\n\nSeverozápadně od brázdy Rima Hadley se nachází měsíční plocha zvaná Palus Putredinis (Bažina hniloby). Jihozápadně se táhne brázda Rima Bradley protínající nultý poledník, severně pak soustava brázd Rimae Fresnel.\n\n\n"}
{"id": "863047", "url": "https://cs.wikipedia.org/wiki?curid=863047", "title": "Alena Svobodová", "text": "Alena Svobodová\n\nAlena Svobodová (* 4. ledna 1948 Liberec) je česká politička, v 90. letech 20. století a počátkem 21. století poslankyně Poslanecké sněmovny za KSČM, v letech 2003 až 2011 členka Rady České televize.\n\nV letech 1955–1963 vychodila ZDŠ a v období let 1963–1966 gymnázium v Turnově. Potom v letech 1967–1972 vystudovala obor český jazyk a ruský jazyk na Filozofické fakultě Univerzity Karlovy v Praze, přičemž na této škole ještě v letech 1972–1975 získala i aprobaci pro předmět občanská nauka. Ve školním roce 1969/1970 absolvovala stáž pro obor ruský jazyk na Filozofické fakultě státní univerzity v Leningradu. Od roku 1972 pracovala jako učitelka na Středním odborném učilišti a na Střední umělecko-průmyslové škole v Turnově. V roce 1976 přešla na Vysokou školu strojní a textilní v Liberci, kde setrvala až do roku 1990, nejprve jako odborná asistentka, později docentka. Externí aspiranturu tehdy složila na Filozofické fakultě Moskevské státní univerzity.\n\nV období let 1990–1994 učila na Středním odborném učilišti obchodním a společného stravování v Turnově a v letech 1994-1996 na Integrované střední škole v Turnově.\nVe volbách v roce 1996 byla zvolena do poslanecké sněmovny za KSČM (volební obvod Východočeský kraj). Mandát obhájila ve volbách v roce 1998. Ve sněmovně setrvala do voleb v roce 2002. Zasedala ve sněmovním výboru pro vědu, vzdělání, kulturu, mládež a tělovýchovu.\n\nAngažovala se i v místní politice. V komunálních volbách roku 1990 byla zvolena za KSČM do zastupitelstva města Turnov. V zastupitelstvu setrvala do roku 1994. Do tamní samosprávy se vrátila v komunálních volbách roku 2002, komunálních volbách roku 2006 a komunálních volbách roku 2010, opět za KSČM. Profesně se uvádí jako středoškolská učitelka. Od roku 2000 pracuje jako pedagožka na Obchodní akademii, Hotelové škole a Střední odborné škole v Turnově.\n\nV březnu 2003 se stala členkou Rady České televize. Funkci zastávala do června 2011. Je vdaná, má dvě děti.\n\n"}
{"id": "863049", "url": "https://cs.wikipedia.org/wiki?curid=863049", "title": "Judo na Letních olympijských hrách 1972", "text": "Judo na Letních olympijských hrách 1972\n\nZápasy v judu na LOH v Mnichově probíhaly v hale Wrestling-Judo Hall v období 31. srpna - 4. září 1972.\nTurnaje se zúčastnilo 154 judistů ze 46 zemí. Zápasilo se v šesti váhových kategoriích, do kterých se judisté nalosovali. Pavouk se následně rozdělil na dvě části. Vítězové obou části postupovali do finálového kola kde se utkali s vítězi oprav. Do oprav postupovali judisté, kteří v turnaji vypadli s jedním ze dvou vítězů pavouku. V první části finálového kole se určili držitelé bronzových medailí, kterými se stali poražení judisté. Druhá část finálového kola byla klasickým finále.\n\nPodobný systém se na vrcholné akci aplikoval naposledy. Důvodem jeho zrušení byl asi fakt, že každý den turnaje docházelo ve finále k střetnutí judistů, kteří se v turnaji již utkali a vítězem zlaté medaile se nejednou stal judista, který první zápas v pavouku prohrál.\n\nJudo se po osmi letech vrátilo na olympijské hry. Jasnými favority na vítězství byli Japonští judisté a v těžkých vahách nizozemský silák Ruska, který navazoval na úspěchy svého krajana Geesinka.\n\nPrůběh soutěží přinesl pouze jedno obrovské překvapení. Druhý den turnaje Gruzínský mladík v barvách Sovětského svazu Čočišvili vyřadil ve druhém kole dvojnásobného mistra světa z Japonska Sasaharu. Poprvé v historii tak Japonský judista prohrál v zápase čistou technikou. Do té doby japonští judisté prohráli pouze s Nizozemci jejichž judo bylo postaveno na vysoké fyzické/atletické připravenosti. Wim Ruska býval námořníkem a Anton Geesink měl proporce dnešní hvězdy Teddy Rinera z Francie.\n\nTurnaje se účastnila i řada bojovníků, kteří judistické kimono (judogi) viděli poprvé v životě. Tato situace není neobvyklá ani dnes, ale tehdy se tzv. judoamatéři byli schopní dostat i do dalších kol. Příkladem může být mongolský reprezentant Bujadá, který se teprve v den svého vystoupení učil zavazovat pásek od judogi. I s tímto hendikepem se dostal až do finále, kde nestačil na Japonského specialistu v ne-waza (boj na zemi). Na druhý den byl však tento mongolský reprezentant zbaven medaile pro pozitivní dopingový test. Do jaké míry se jednalo o obětního beránka pro propagaci tehdy nově zavádějící se metody kontroly dopingu se už asi nedozvíme. Přesným opakem těchto instinktivních bojovníků byli evropští judisté Francouzi, Němci. Bronzový medailista v kategorii lehkých vah Mounier ukázal, že se medaile dá vybojovat i způsobem, že v turnaji nezaznamenáte ani jeden bod. Stačí vést boj takticky, v případě nouze se plazit po zemi a rozhodčí vás po uplynutí časové doby určí za vítěze.\n\nTurnaje se účastnil jeden československý judista:\n\npřestávka\n\nZápasnická doba trvala různě dlouho podle stupně vyřazovacího kola. Byla bez prodloužení (golden score) a pokud se nerozhodlo v časovém limitu tak vítěze určili rozhodčí pomocí praporků.\n"}
{"id": "863050", "url": "https://cs.wikipedia.org/wiki?curid=863050", "title": "Music in a Doll's House", "text": "Music in a Doll's House\n\nMusic in a Doll's House je debutovým albem progressive rockové skupiny Family, vydaným 19. července 1968. Album bylo produkováno Dave Masonem ze skupiny Traffic, .\n\nBeatles původně zamýšleli použít titul \"A Doll's House\" pro jejich album, které nahráli v roce 1968. Vydání podobně znějícího názvu alba od skupiny Family je přinutilo k přijmutí jednoduchého názvu \"The Beatles\" kterému se obecně říká \"Bílé album\", pro jeho jednoduchý bílý obal.\n\nVšechny skladby napsali John Whitney a Roger Chapman, pokud není uvedeno jinak.\n\n"}
{"id": "863051", "url": "https://cs.wikipedia.org/wiki?curid=863051", "title": "Bažina (Velká francouzská revoluce)", "text": "Bažina (Velká francouzská revoluce)\n\nBažina (francouzsky \"Le Marais\") bylo označení pro jedno z politických uskupení v době Velké francouzské revoluce. Jednalo se o umírněné křídlo revolucionářů v Národním konventu. V počátcích mělo zhruba 400 poslanců, tedy více, než měla konkurenční Hora. Camille Desmoulins nazýval tuto skupinu poslanců též \"Stranou flegmatiků\". Hlavními představiteli byli tzv. girondisté.\n\nOznačení klubu pocházelo z umístění poslaneckých křesel v Národním konventu. Členové skupiny sedávali na křeslech umístěných v dolní části auditoria, a proto se zpočátku jejich uskupení označovalo jako \"Plaine\" (Rovina). Později byli označováni za \"Bažinu\". Tento výraz se poprvé objevil v novinách L'Ami du peuple. Naopak jejich politická konkurence obsazovala výše položená sedadla, a proto se pro ni vžilo označení \"Hora\". \n\n\"Marais\" se skládala ze skupin měšťanů, kteří zastávali liberální a republikánský postoj. Všichni byli spojeni událostmi roku 1789, Revoluci vnímali jako své dílo a usilovali o jednotu všech republikánů.\n\nK významným členům patřili Henri Grégoire, Emmanuel Joseph Sieyès, Boissy d'Anglas nebo Jean-Jacques Régis de Cambacérès. Jiní v roce 1793 přešli do tábora \"Hory\", jako např. Bertrand Barère de Vieuzac, Georges Couthon, Pierre Joseph Cambon či Lazare Carnot. Mnozí z nich však při thermidorském převratu vystupovali jako odpůrci Maximiliena Robespierra.\n\n"}
{"id": "863055", "url": "https://cs.wikipedia.org/wiki?curid=863055", "title": "Masarykovo gymnázium Plzeň", "text": "Masarykovo gymnázium Plzeň\n\nMasarykovo gymnázium je střední škola v Plzni. Orientuje se především na jazykové vzdělání.\n\nBylo založeno roku 1920, tehdy jako \"České státní reálné gymnázium\". V historii zažil jeho název řadu změn, svůj současný název získalo gymnázium v roce 1930 u příležitosti osmdesátých narozenin prvního československého prezidenta T. G. Masaryka (oficiálně \"Masarykovo české státní reálné gymnázium v Plzni\"). Školou prošly také významné osobnosti, např. generálmajor Jiří Hartman nebo politička Milada Emmerová. V roce 2013 zde maturoval Anatol Svahilec.\n\n\nKaždoročně organizuje škola výlety a expedice do zahraničí a výměnné pobyty mezi studenty ze zahraničí. Škola má vlastní jídelnu, kam se dováží jídlo ze SOU elektrotechnického v Plzni. \n\nŠkola každoročně obesílá celostátní soutěž MŠMT \"Masaryk do škol\", organizovanou Masarykovým demokratickým hnutím, v níž dosáhla řady úspěchů (1. cena, mimořádné ceny, řada 2. až 4. cen) pro studenty i jejich učitele (čestné uznání, čestná medaile T. G. Masaryka). Ceny a uznání obdrželi mladší a zejména starší plzeňští gymnazisté i při vyhodnocení osmého ročníku celostátní soutěže o T.G.M. v listopadu 2015.\n\nŠkola sídlí v budově na Petákově ulici čp. 2055/2 v Plzni. Na přední straně budovy směrem z Masarykova náměstí je vchod do pobočky ČSOB. V zadní části patří levé křídlo Masarykovu gymnáziu a pravé křídlo obchodní akademii. Škola má celkem pět pater a půdu, je vybavena tělocvičnou a posilovnou, laboratořemi fyziky, chemie a biologie, hudebnou, třemi počítačovými učebnami a keramickou dílnou.\n\n"}
{"id": "863059", "url": "https://cs.wikipedia.org/wiki?curid=863059", "title": "Georg Albrecht Klebs", "text": "Georg Albrecht Klebs\n\nGeorg Albrecht Klebs (23. října 1857, Neidenburg, (nyní Nidzica) – 25. října 1918, Heidelberg) byl německý botanik.\n\nGeorg Klebs studoval od roku 1874 chemii, filozofii a dějiny umění univerzitě v Königsbergu. Začal se zabývat botanikou a stal se asistentem Antona de Bary na šrasburské univerzitě. Po vojenské službě pracoval u Julia Sachse na würzburské univerzitě a u Wilhelma Pfeffera na Eberhard Karls Universität Tübingen.\n\nV roce 1883 obdržel venia legendi univerzity Tübingen.\n\nV roce 1887 se stal profesorem na basilejské univerzitě, v roce 1898 na hallské univerzitě a v roce 1907 na heidelberské. Je považován za zakladatele botanické vývojové fyziologie.\n\n\n"}
{"id": "863067", "url": "https://cs.wikipedia.org/wiki?curid=863067", "title": "Krátky Proces", "text": "Krátky Proces\n\nKrátky Proces je slovenská neonacistická hudební skupina, vzniklá na počátku 90. let 20. století. Založena byla už kolem roku 1987, kdy se ještě nehlásila k nacismu a patřila spíše k punkovým skupinám opěvující vlastenectví a národní hrdost. Později přitvrzovala texty, ve kterých útočila na Židy, Romy i Maďary a Poláky. V roce 1991 vystoupila na legendárním koncertě v Bzenci. Roku 1993 vydala kazetu \"Na prach!\". Kapela se rozpadla někdy v polovině 90. let, před pár lety se kytarista Karol se zpěvákem Rogelem pokusili o comeback.\n\n"}
{"id": "863069", "url": "https://cs.wikipedia.org/wiki?curid=863069", "title": "Giuseppe Tomasi di Lampedusa", "text": "Giuseppe Tomasi di Lampedusa\n\nGiuseppe Tomasi di Lampedusa (23. prosince 1896, Palermo – 23. července 1957, Řím) byl italský spisovatel, známý především díky svému jedinému románu \"Il Gattopardo\" (poprvé vydán posmrtně v roce 1958, česky \"Gepard\"), jehož děj se odehrává na Sicílii v poslední fázi Risorgimenta. Byl velmi komplexní osobností, povahou uzavřený a samotářský. Sám o sobě napsal: \"„Jako chlapec jsem miloval samotu, dával jsem přednost společnosti věcí před společností lidí.“\" Byl vynikajícím znalcem francouzské, anglické, německé a ruské literatury. Dráhu spisovatele nastoupil teprve v roce 1955, v devětapadesáti letech, pouhé dva roky před svou smrtí.\n\nGiuseppe Maria Fabrizio Salvatore Stefano Vittorio Tomasi se narodil 23. prosince 1896 v Palermu. Jeho rodiče byli Giulio Maria Tomasi, kníže di Lampedusa, vévoda di Palma, baron di Montechiaro a baron di Torretta, a jeho choť Beatrice Mastrogiovanni Tasca di Cutò. Po smrti své starší sestry na záškrt se Giuseppe stal jedináčkem. Byl si velmi blízký se svou matkou, silnou osobností, která ho velmi ovlivňovala, na rozdíl od otce, jenž byl spíše chladný a odtažitý.\n\nZákladního vzdělání se mu dostalo v rodinném paláci v Palermu, kde byl vyučován domácím učitelem pod dohledem matky. Často pobýval u babičky z matčiny strany na panství \"Santa Margherita Bélice\". Knížecí rodina vlastnila také vilu v městě Bagheria, palác v obci Torretta a statek v Reitano. V roce 1911 začal Giuseppe studovat na klasickém lyceu v Římě a maturitu složil později v Palermu na \"Liceo Garibaldi\". Ovládl psanou latinu a řečtinu, hovořil plynně německy, francouzsky a také, což bylo pro Itala té doby výjimečné, anglicky. V pozdějším věku zvládl také španělštinu a ruštinu.\n\nRoku 1915 se usadil v Římě, kde započal studium na právnické fakultě. Ještě téhož roku však dobrovolně narukoval do italské armády, bojující na straně Dohody. Sloužil zde jako důstojník dělostřelectva. Při bitvě u Capporetta byl zajat a skončil v zajateckém táboře v Uhrách. Podařilo se mu však uprchnout a vrátit se pěšky do Itálie. Je zajímavé, že tato zkušenost se v jeho pozdější literární tvorbě nijak neprojevila. Po skončení války byl roku 1920 vyřazen z armády v hodnosti poručíka a vrátil se do Palerma.\n\nPo nervovém zhroucení se vzdal svých plánů na diplomatickou kariéru. Dalších několik let strávil na cestách po Evropě buď sám nebo jako doprovod své matky. Oblíbil si především Anglii; jak zemi, tak i její kulturu a literaturu.\n\nTomasi měl odmítavý názor na italský fašistický režim. Protože však veřejně nevystupoval a často byl mimo zemi, nebyl pro své postoje pronásledován.\n\nRoku 1925 navštívil Giuseppe Tomasi v Londýně svého strýce Petera Tomasi di Lampedusa, italského velvyslance ve Velké Británii. Zde se seznámil s jeho nevlastní dcerou, o dva roky starší lotyšskou baronkou Alexandrou Wolff von Stomersee, přezdívanou \"Licy\", studentkou psychologie a budoucí významnou psychoanalytičkou. V roce 1932 se s ní Giuseppe Tomasi oženil v pravoslavném chrámu v Rize. Manželé nejprve bydleli v Palermu s Tomasiho matkou, ale neshody mezi oběma ženami donutily Alexandru k návratu do Lotyšska. Manželé poté žili prakticky odděleně, kromě letních měsíců, které pravidelně trávili v Lotyšsku na zámku Stāmeriena (německy Stomersee), jenž patřil rodině Alexandry. To trvalo až do roku 1939, kdy po anexi Lotyšska Sovětským svazem byly zámek a celé panství zabaveny.\n\nPo otcově smrti v roce 1934 zdědil Giuseppe Tomasi majetek i titul knížete z Lampedusy \"(Principe di Lampedusa)\", ačkoliv ostrov Lampedusa jeho rodu ve skutečnosti již řadu generací nepatřil. Rod měl však v držení různé statky na Sicílii.\n\nPo vypuknutí druhé světové války byl Tomasi di Lampedusa v roce 1940 znovu povolán do armády. V roce 1942 byl však propuštěn, oficiálně proto, aby se mohl věnovat správě rodinných statků. Možná však byl shledán \"podezřelým\" kvůli svým zahraničním stykům. Na jaře 1943 byl při spojeneckém náletu zničen rodový palác v Palermu. Tato událost pro něj znamenala hluboký otřes a je zmiňována i v několika jeho dílech. Tomasi nakonec nalezl útočiště u svého bratrance, básníka Lucia Piccola. V jeho domě ve městě Capo d'Orlando pak se svou matkou a manželkou přečkal poslední válečné události na italské půdě.\n\nPo matčině smrti roku 1946 se Tomasi di Lampedusa vrátil se svou ženou do Palerma, kde zakoupili dům na Via Butera. Několik let pracoval jako prezident Mezinárodního červeného kříže na Sicílii. Spojenecká vojenská správa ho respektovala jako antifašistu a schopného administrátora.\n\nOd roku 1953 byl ve styku s malým okruhem mladých intelektuálů. Jedním z nich byl hudební vědec a umělecký vedoucí opery San Carlo v Neapoli Gioacchino Lanza, kterého pak v roce 1956 Giuseppe Tomasi adoptoval jako svého syna.\n\nTomasi di Lampedusa také pořádal soukromé lekce angličtiny a anglické literatury, původně určené pro jediného člena tohoto kroužku Francesca Orlanda, pozdějšího literárního kritika a spisovatele.\n\nV roce 1957 byla Tomasimu diagnostikována rakovina plic. Zemřel 23. července 1957 v domě svých příbuzných v Římě, kde podstupoval léčbu. Byl pohřben na kapucínském hřbitově v Palermu.\n\nJiž v roce 1938 Lampedusa uvažoval o základní ideji svého stěžejního díla, kterým se až po mnoha letech stal román \"Gepard\" \"(Il gattopardo)\". V původní představě mělo jít o vylíčení jednoho dne sicilského knížete v době vylodění Giuseppe Garibaldiho v roce 1860. Tato myšlenka však zůstala dlouho nenaplněna.\n\nV roce 1954, na pozvání Eugenia Montaleho, odcestoval se svým bratrancem Luciem Piccolem na literární konferenci do známého lázeňského města San Pellegrino Terme, kde Piccolo převzal cenu za svou sbírku básní. Tento bratrancův úspěch dodal Lampedusovi odvahu. Později napsal jednomu příteli, že když dokázal Lucio získat cenu, \"„...protože nejsem o nic hloupější, sedl jsem ke stolu a napsal román.“\" Strojopis románu byl dokončen v červnu 1956, na jaře následujícího roku 1957 však Lampedusa dílo vlastnoručně přepsal do definitivní podoby. Nejprve zaslal rukopis do nakladatelství Mondadori, kde byl však odmítnut. Pak Tomasi poslal román spisovatelce a překladatelce Eleně Croceové, mezitím začal pracovat na novém románu \"Slepá koťata\". Ve své definitivní podobě popisuje román \"Gepard\" i zánik Království obojí Sicílie v roce 1861 po ovládnutí země sjednocující se Itálií. \n\nVydání \"Geparda\" se však Giuseppe Tomasi di Lampedusa nedožil. Po jeho smrti zaslala Elena Croceová rukopis Giorgiovi Bassanimu, který byl románem nadšen a zasadil se o jeho vydání v nakladatelství Feltrinelli. Tam poprvé vyšel roku 1958. V roce 1959 Tomasi di Lampedusa posmrtně získal za román nejvýznamnější italskou literární Cenu Strega.\n\nPodle románu Gepard natočil v roce 1963 stejnojmenný film režisér Luchino Visconti. Tento italský tvůrce, který sám pocházel z významného šlechtického rodu, dokázal filmovými prostředky vystihnout atmosféru pozdní fáze \"Risorgimenta,\" které probíhalo zhruba v letech 1815 až 1870 na Sicílii. V obsazení filmu vynikli americký herec Burt Lancaster (kníže Salina), Claudia Cardinalová (krásná Angelica) a Alain Delon (synovec Tancredi). Na Filmovém festivalu v Cannes 1963 obdržel tento film nejvyšší cenu Zlatou palmu.\n\n\n\n\n\n\n"}
{"id": "863072", "url": "https://cs.wikipedia.org/wiki?curid=863072", "title": "Hohenlohe", "text": "Hohenlohe\n\nHohenlohe je geografický německý region nacházející se na severovýchodě Bádenska-Württemberska. Je spjat se šlechtickým rodem Hohenlohů, díky kterým bylo jejich panství v roce 1450 povýšeno na říšské hrabství a v roce 1744 na knížectví. Tento německý stát o rozloze 1760 km² byl v roce 1806 v důsledku napoleonských válek zabrán Württemberským královstvím.\n"}
{"id": "863073", "url": "https://cs.wikipedia.org/wiki?curid=863073", "title": "Seznam nositelů Nobelovy ceny za fyziologii nebo lékařství", "text": "Seznam nositelů Nobelovy ceny za fyziologii nebo lékařství\n\nSeznam nositelů Nobelovy ceny za fyziologii nebo lékařství představuje chronologický seznam laureátů Nobelovy ceny za fyziologii nebo lékařství, která je každoročně udělována za významné objevy na poli věd o životě a lékařství. Obsahem ceny je zlatá medaile, diplom a certifikát na peněžní obnos.\n\nV roce 2019 cena putovala do rukou amerických onkologů Williama Kaelina a Gregga L. Semenzy a britského nefrologa Petera Ratcliffa „za jejich objevy způsobu, jak buňky vnímají a přizpůsobují se dostupnosti kyslíku“. Vědci objevili mechanizmus na buněčné úrovni, jakým je při hypoxémii (nedostatku kyslíku v krvi) vedoucí k rozvoji tkáňové hypoxie spouštěno uvolňování erythropoetinu, hormonu stimulujícího tvorbu nových červených krvinek (erytropoézu). Syntéza erythropoetinu je aktivována bílkovinným komplexem HIF-α (Hypoxia Inducible Factor Alpha), na nějž jsou při normální hladině kyslíku v buňce navázány dvě hydroxylové skupiny –OH. Ty dovolují připojit proteiny VHL (von Hippel–Lindau tumor suppressor), které označkují komplex pro degradační enzymy ke zničení. Při nedostatku kyslíku v buňce však toto označkování nevzniká a komplex HIF-α prochází do jádra, kde aktivuje genetickou odpověď na hypoxii. Finanční odměna činila 9 milionů švédských korun. Slavnostní ceremoniál se uskutečnil 10. prosince 2019.\n\nVýběr oceněných provádí Nobelův výbor, jenž návrhy posílá Nobelovu shromáždění, které o nich rozhoduje. Držitelé pak cenu získávají 10. prosince ve stockholmském koncertním sále z rukou švédského krále. Opatření omezující nejvyšší počet oceněných v každé oblasti na tři osoby za jeden rok bylo zavedeno v roce 1968.\nMezi lety 1901 až 2019 Nobelovu cenu za fyziologii nebo lékařství obdrželo 219 osob, z toho 207 mužů a 12 žen. Jednalo se o čtyřicet laureátů, kteří získali cenu samostatně, dále bylo oceněno třicet čtyři dvojic a třicet sedm trojic (maximální počet oceněných). Prvním nositelem se v roce 1901 stal německý fyziolog Emil von Behring, který získal částku 150 782 švédských korun, což k roku 2009 odpovídalo hodnotě 7 872 648 korun. Imunolog Ralph M. Steinman je jediným laureátem v historii, kterému byla Nobelova cena udělena posmrtně (za rok 2011). Nejmladším držitelem je Kanaďan Frederick Grant Banting, kterému při převzetí ceny v roce 1923 bylo 32 let. Naopak nejstarším příjemcem se v roce 1966 stal ve věku 87 let americký patolog Francis Peyton Rous. \n\nMezi dvanáct oceněných žen patří Gerty Coriová (1947), Rosalyn Yalowová (1977), Barbara McClintocková (1983), Rita Leviová-Montalciniová (1986), Gertrude Belle Elionová (1988), Christiane Nüssleinová-Volhardová (1995), Linda B. Bucková (2004), Françoise Barré-Sinoussiová (2008), Elizabeth H. Blackburnová (2009), Carol W. Greiderová (2009), May-Britt Moserová (2014) a konečně Tchu Jou-jou (2015).\n\nCenu také společně převzaly dva manželské páry, pražští rodáci Gerty a Carl Ferdinand Coriovi (1947) a norští neurovědci May-Britt a Edvard I. Moserovi (2014). Rodinní příslušníci, otec a syn, obdrželi ocenění také dvakrát: Hans von Euler-Chelpin (chemie) a Ulf von Euler (lékařství), respektive Arthur Kornberg (lékařství) a Roger D. Kornberg (chemie). Mezi nositele se řadí i bratrská dvojice Jan Tinbergen (ekonomie) a Nikolaas Tinbergen (lékařství). \n\nLékař a psycholog Sigmund Freud byl na cenu neúspěšně nominován 32krát v lékařství nebo fyziologii a v roce 1936 také v kategorii literatury. Objevitelé inzulinu Frederick Banting a John James Rickard Macleod vyhráli při své první nominaci v roce 1923. \n\nV prvních padesáti letech obdrželo cenu 59 osob. V období 1951–2000 se jednalo o více než dvojnásobný počet 113 osob. Devětkrát, v letech 1915–1918, 1921, 1925 a 1940–1942, nebyla cena předána. První světová válka způsobila čtyřnásobnou absenci oceněných (1915–1918) a v důsledku druhé světové války se cena neudělovala třikrát (1940–1942).\n\n"}
{"id": "863082", "url": "https://cs.wikipedia.org/wiki?curid=863082", "title": "Moreau", "text": "Moreau\n\nMoreau [\"moró\"] je příjmení, pocházející z výrazu \"Morel\", který ve staré francouzštině označoval vraného koně. Známými nositeli jsou:\n\n\n"}
{"id": "863090", "url": "https://cs.wikipedia.org/wiki?curid=863090", "title": "Josef Bělohlav", "text": "Josef Bělohlav\n\nJosef Bělohlav (2. února 1931 Čistá – 16. ledna 1992 Dubá) byl kněz litoměřické diecéze, duchovní správce děkanství v Dubé na Českolipsku, byl vicerektorem kněžského semináře v Litoměřicích. \n\nNarodil se v roce 1931 v Čisté na Mladoboleslavsku. V roce 1966 začal studovat na CMBF v Litoměřicích, v roce 1970 byl tamtéž vysvěcen na kněze. Jako kaplan působil od r. 1971 v Mladé Boleslavi, zakrátko byl přeložen do vedle ležících Kosmonos, odkud přešel v roce 1973 do Dubé. \n\nKromě duchovní správy farností Dubá, Deštná, Tuhaň a Medonosy byl také v letech 1975–1978 hospodářským referentem litoměřické diecéze a současně v letech 1977–1981 vicerektorem kněžského semináře v Litoměřicích. V Dubé byl za jeho působnosti (v letech 1985–1991) generálně opraven děkanský kostel Nalezení sv. Kříže.\n\nZemřel 16. ledna 1992. Po rozloučení mší svatou v děkanském kostele v Dubé dne 23. ledna byl téhož dne pohřben ve svém rodišti v Čisté do rodinného hrobu.\n\n\n"}
{"id": "863095", "url": "https://cs.wikipedia.org/wiki?curid=863095", "title": "Josef Slavík (kněz)", "text": "Josef Slavík (kněz)\n\nJosef Slavík (9. srpna 1916, Mrkvojedy – 13. října 1991, Volfartice) byl kněz litoměřické diecéze, administrátor farnosti Volfartice. V letech 1946 až 1950 byl sekretářem konzistoře v Litoměřicích.\n\nJosef Slavík se narodil v Mrkvojedech v roce 1916. Na kněze byl vysvěcen v děkanském kostele sv. Máří Magdaleny v Sobotce dne 1. června 1941. Záhy po kněžském svěcení byl poslán jako \"interkalární administrátor\" do Mcel u Nymburka. Zde působil velice krátce. V letech 1946-1950 působil jako sekretář konzistoře na litoměřickém biskupství. Po internaci biskupa Trochty byl odtud přeložen jako administrátor do Libošovic, a o rok později do Skalska. V roce 1953 převzal nepříliš živé farnosti Volfartice a Slunečná, nacházející se již v bývalých Sudetech. K nim později přibyla ještě farnost v Horní Libchavě.\n\nZa doby jeho působení došlo k úpravě liturgického prostoru volfartického kostela. Zemřel 13. října 1991, a je pohřben na volfartickém hřbitově. Byl posledním knězem žijícím přímo ve Volfarticích. Od jeho smrti až dodnes je volfartická farnost neobsazená a administrována z České Lípy.\n\n"}
{"id": "863098", "url": "https://cs.wikipedia.org/wiki?curid=863098", "title": "UN Peacemaker", "text": "UN Peacemaker\n\nUN Peacemaker je informační nástroj a nástroj pro znalostní management OSN na podporu profesionálů v mezinárodním peacemaking (udržování míru).\n\nPoskytuje zdroje pro mezinárodní zprostředkovatele, například informace o mírových dohodách a mandátech pro peacemaking (tvorbu míru). Databanka obsahuje víc než 350 mírových dohod podepsaných od roku 1945 a přes 500 dokumentů, článků a výpisů z knih, které upozorňují na pozoruhodné analýzy, zprostředkování pomocí OSN a souvisící témy. Navíc UN Peacemaker obsahuje rozsáhlou Legal Library (knihovnu zákonů), která obsahuje právní soustavu řídící snahy OSN při tvorbě míru. Web nabízí snadný přístup k znalostem peacemakingu a poskytuje:\n\nLekce pro peacemaking byly odvozené z velkých zkušeností OSN při tvorbě míru. Návody a komentáře byly získány z rozhovorů se zaměstnanci OSN a se samotnými peacemakery OSN (tvůrci míru).\n\nUN Peacemaker byl veřejně uveden 3.10.2006 a je součástí celkových snah Departmentu OSN pro politické záležitosti (United Nations Department of Political Affairs – DPA). \n\n"}
{"id": "863103", "url": "https://cs.wikipedia.org/wiki?curid=863103", "title": "Stereotyp (rozcestník)", "text": "Stereotyp (rozcestník)\n\nStereotyp může být:\n"}
{"id": "863118", "url": "https://cs.wikipedia.org/wiki?curid=863118", "title": "Rupes Altai", "text": "Rupes Altai\n\nRupes Altai (česky Altajský zlom) je měsíční zlom táhnoucí se od kráteru Tacitus na přivrácené straně Měsíce směrem na jih a pak na jihovýchod k velkému kráteru Piccolomini. Je pojmenován německým astronomem Johannem Heinrichem von Mädlerem podle asijského pohoří Altaj a je dlouhý cca 480 km. Jeho střední selenografické souřadnice jsou 24,3° J, 23,1° V. Je to jeden z nejvýraznějších měsíčních srázů (pozůstatek soustředných valů na obvodu kotliny Mare Nectaris). Dříve byl zlom označován jako pohoří Altaj. Podél se nacházejí krátery Catharina a Fermat.\n\n\n"}
{"id": "863121", "url": "https://cs.wikipedia.org/wiki?curid=863121", "title": "Rupes Boris", "text": "Rupes Boris\n\nRupes Boris je malý měsíční zlom nacházející se v Mare Imbrium (Moře dešťů) na přivrácené straně Měsíce. Začíná v kráteru Boris, podle něhož získal své jméno a pokračuje severním kolem malého kráteru Linda. Měří cca 4 km. Střední selenografické souřadnice jsou 30,7° S a 33,6° Z. Východně od zlomu se táhne brázda Rima Delisle. Jihozápadním směrem leží kráter Delisle.\n\n\n"}
{"id": "863122", "url": "https://cs.wikipedia.org/wiki?curid=863122", "title": "Rupes Mercator", "text": "Rupes Mercator\n\nRupes Mercator je měsíční zlom nacházející se poblíž kráteru Mercator (podle něhož získal své jméno) na jihozápadním okraji Mare Nubium (Moře oblaků) na přivrácené straně Měsíce. Táhne se ze severozápadu na jihovýchod, nedaleko se nachází brázda Rima Hesiodus. Zatopený kráter Kies leží severně. Rupes Mercator má délku cca 180 km. Jeho střední selenografické souřadnice jsou 30,2° J, 22,8° Z.\n\n\n"}
{"id": "863123", "url": "https://cs.wikipedia.org/wiki?curid=863123", "title": "Hora (Velká francouzská revoluce)", "text": "Hora (Velká francouzská revoluce)\n\nHora (francouzsky \"La Montagne\") bylo označení pro jedno z politických uskupení v době Velké francouzské revoluce. Jednalo se o levicové křídlo revolucionářů v Národním konventu. Jeho členové se nazývali \"montagnardé\". Patřili k nim především jakobíni a názorově blízcí kordeliéři.\n\nOznačení klubu pocházelo z umístění poslaneckých křesel v Národním konventu. Členové skupiny sedávali na křeslech umístěných v horní části auditoria, a proto se jejich uskupení označovalo jako \"Hora\". Naopak jejich politická konkurence obsazovala níže položená sedadla, a proto se pro ni vžilo označení \"Rovina\" (Plaine) či \"Bažina\" (Marais). Výraz se začal obecně používat od roku 1793.\n\nPo vzniku Konventu se utvořila skupina montagnardských poslanců s velice odlišnými názory, kteří stáli v opozici proti vůdčí skupině girondistů (uskupení nazývané Bažina). Hlavní rozdíl mezi skupinami tvořil názor na reálnou politiku. Zatímco mezi girondisty byli převážně teoretici a myslitelé Revoluce, členové Hory chtěli pokračovat v revoluční politice. Poslanci Bažiny zastávali mírnější, buržoazně-republikánskou politiku, která svého cíle již dosáhla - především právní rovnost všech občanů. V Hoře byli oproti tomu stoupenci radikálního přístupu a cílů, v jejichž zájmu bylo pokračování Revoluce. Jejich cílem byla například sociální a politická rovnost, která dalece přesahovala ustanovení ústavy První republiky.\n\nBěhem bojů s girondisty získali montagnardé převahu v klubu jakobínů. Po určitý čas byli jakobíni a montagnardé synonyma. Hora se postupně dostávala pod vliv politiků jako byli Marat, Danton a Robespierre.\n\nPři ustavení Národního konventu v roce 1793 již byla uskupení kolem Hory nicméně v procesu rozkladu. V roce 1790 vznikla radikální frakce kordeliérů pod vedením Marata, Dantona a Desmoulinse. Roku 1793 se oddělili ultralevicoví enragéti (z nichž později vzešli hébertisté) a umírnění indulgenti pod vedením Dantona a Desmoulinse vyzývající k ukončení Hrůzovlády. Po politickém vyloučení girondistů a popravení mnoha jejích vůdců se definitivně rozlomila křehká jednota Hory. S Dantonovou podporou Robespierre dovedl ultralevicové hébertisty v březnu 1794 před revoluční tribunál a následně na popraviště (24. března 1794), jen o několik dní později se obrátil i proti umírněným dantonistům a nechal Dantona a jeho nejbližší spolupracovníky dne 30. března zatknout a 5. dubna popravit.\n\nDlouho ale Robespierre v čele Hory nestál. Po thermidorském převratu následovala jeho poprava 28. července 1794 a tím ztratily zbytky Hory v Konventu politickou moc. Zbývající montagnardé (tzv. \"Vrcholek\"), byli zatčeni po tzv. germinalském a prairialském povstání na jaře 1795 a mnozí popraveni. Vyhlášení ústavy Direktoria znamenalo definitivní konec této politické skupiny.\n\n\n"}
{"id": "863124", "url": "https://cs.wikipedia.org/wiki?curid=863124", "title": "Logan County (Colorado)", "text": "Logan County (Colorado)\n\nLogan County je okres ve státě Colorado v USA. K roku 2000 zde žilo 20 504 obyvatel. Správním městem okresu je Sterling. Celková rozloha okresu činí 4 778 km². Pojmenován byl podle Johna A. Logana.\n"}
{"id": "863127", "url": "https://cs.wikipedia.org/wiki?curid=863127", "title": "Mesa County", "text": "Mesa County\n\nMesa County je okres ve státě Colorado v USA. K roku 2010 zde žilo 146 723 obyvatel. Správním městem okresu je Grand Junction. Celková rozloha okresu činí 8 653 km².\n"}
{"id": "863128", "url": "https://cs.wikipedia.org/wiki?curid=863128", "title": "Mineral County (Colorado)", "text": "Mineral County (Colorado)\n\nMineral County je okres ve státě Colorado v USA. K roku 2010 zde žilo 712 obyvatel. Správním městem okresu je Creede. Celková rozloha okresu činí 2 273 km².\n"}
{"id": "863129", "url": "https://cs.wikipedia.org/wiki?curid=863129", "title": "Rupes Toscanelli", "text": "Rupes Toscanelli\n\nRupes Toscanelli je měsíční zlom táhnoucí se jižně od kráteru Toscanelli (podle něhož získal své jméno) směrem ke kráteru Aristarchus B v měsíčním Oceánu bouří (Oceanus Procellarum) na přivrácené straně Měsíce. Poblíž jižního okraje se nachází malý kráter Väisälä, jižněji výrazný kráter Aristarchus. Rupes Toscanelli měří cca 70 km. Jeho střední selenografické souřadnice jsou 27,0° S, 47,5° Z.\n\n\n"}
{"id": "863130", "url": "https://cs.wikipedia.org/wiki?curid=863130", "title": "Moffat County", "text": "Moffat County\n\nMoffat County je okres ve státě Colorado v USA. K roku 2010 zde žilo 13 795 obyvatel. Správním městem okresu je Craig. Celková rozloha okresu činí 12 305 km². Byl pojmenován podle průmyslníka Davida Moffata.\n"}
{"id": "863131", "url": "https://cs.wikipedia.org/wiki?curid=863131", "title": "Montezuma County", "text": "Montezuma County\n\nMontezuma County je okres ve státě Colorado v USA. K roku 2010 zde žilo 25 535 obyvatel. Správním městem okresu je Cortez. Celková rozloha okresu činí 5 284 km².\n"}
{"id": "863132", "url": "https://cs.wikipedia.org/wiki?curid=863132", "title": "Petr Šimůnek (politik)", "text": "Petr Šimůnek (politik)\n\nPetr Šimůnek (* 17. února 1965 Praha) je český politik a podnikatel, v letech 1996 až 1998 poslanec Poslanecké sněmovny PČR za KSČM, od roku 2012 první místopředseda ÚV KSČM a v letech 1998 až 2002 a opět 2010 až 2018 zastupitel hlavního města Prahy.\n\nVyučil se elektromechanikem. V letech 1982–1990 pracoval v ČKD Elektrotechnika. Při zaměstnání vystudoval střední elektrotechnickou školu. V mládí byl také sportovcem a jako atlet působil v letech 1979–1983 v oddílu Sparta ČKD Praha. V letech 1999–2004 byl masérem fotbalového mužstva TJ Sokol Záryby. V roce 1996 se uvádí jako podnikatel.\n\nDříve pracoval v ČKD a také v Dopravním podniku hl. m. Prahy. Po osm let působil jako předseda (od roku 1999 do roku 2001) a místopředseda levicové odborové organizace blízké KSČM a nástupce ROH Odborové sdružení Čech, Moravy a Slezska.\n\nJe ženatý, má dvě děti.\n\nOd roku 1983 byl členem KSČ.\n\nVe volbách v roce 1996 byl zvolen do poslanecké sněmovny za KSČM (volební obvod Praha). Ve sněmovně setrval do voleb v roce 1998. Zasedal ve sněmovním výboru pro veřejnou správu, regionální rozvoj a životní prostředí. Angažuje se i v místní politice. V komunálních volbách roku 1998 byl zvolen do zastupitelstva hlavního města Praha za KSČM. Profesně se tehdy uváděl jako obchodní ředitel. V komunálních volbách roku 2002 a komunálních volbách roku 2006 se neúspěšně snažil mandát obhájit (profesně nyní jako politický pracovník ÚV KSČM). Opětovně byl zvolen v komunálních volbách roku 2010, opět za KSČM. Profesně se nyní uvádí jako podniktel.\n\nV květnu 2012 byl na sjezdu KSČM v Liberci zvolen na post 1. místopředsedy ÚV KSČM a zodpovídal za podzimní volby v roce 2012. Na IX. sjezdu KSČM v Praze v polovině května 2016 funkci obhájil.\n\nSám kandidoval v senátních volbách 2006 a senátních volbách 2012 za senátní obvod č. 17 - Praha 12. V roce 2006 získal v 1. kole 8 % hlasů, v roce 2012 14 % a nepostoupil do 2. kola.\n\nV komunálních volbách v roce 2014 obhájil za KSČM mandát zastupitele Hlavního města Prahy. Kandidoval také do Zastupitelstva Městské části Praha 8, avšak neuspěl. Na X. sjezdu KSČM v Nymburku dne 21. dubna 2018 opět obhájil post 1. místopředsedy strany. Obdržel 158 ze 311 hlasů, ve straně má na starosti vnitrostranickou práci a ekonomiku.\n\nV komunálních volbách v roce 2018 obhajoval za KSČM mandát zastupitele hlavního města Prahy, ale neuspěl. V doplňovacích volbách do Senátu PČR v dubnu 2019 neúspěšně kandidoval v obvodu č. 24 – Praha 9 za KSČM. Získal 4,20 % hlasů a skončil tak na 7. místě.\n\n"}
{"id": "863133", "url": "https://cs.wikipedia.org/wiki?curid=863133", "title": "Montrose County", "text": "Montrose County\n\nMontrose County je okres ve státě Colorado v USA. K roku 2010 zde žilo 41 276 obyvatel. Správním městem okresu je Montrose. Celková rozloha okresu činí 5 808 km².\n"}
{"id": "863135", "url": "https://cs.wikipedia.org/wiki?curid=863135", "title": "Shelton (Washington)", "text": "Shelton (Washington)\n\nShelton je okresní město v okrese Mason v americkém státě Washington. Jedná se o nejzápadnější město na pobřeží Pugetova zálivu, v roce 2010 mělo 9 834 obyvatel. V rámci státu Washington má unikátní formu vlády, jelikož město stále řídí komise, což je ve státě ojedinělý jev.\n\nZačleněn byl Shelton pod názvem Sheltonville v roce 1890. Své jméno získalo po Davidu Sheltonovi, delegátovi teritoriální legislativy.\n\nKdysi býval Shelton obsluhován malou flotilou lodí, která byla částí známé Komáří flotily. Jeho ekonomiku tvořily především těžba dřeva, farmy, mléčné farmy a pěstování ústřic. Centru města i nadále dominuje pilařský závod společnosti Simpson Investment Company. Shelton také nazývá sám sebe hlavním městem vánočních stromků.\n\nShelton má rozlohu 15,2 km², z čehož téměř 6 % tvoří vodní plocha.\n\nV roce 2010 žilo v Sheltonu 9 834 obyvatel, z nichž 79 % tvořili běloši, 4 % původní obyvatelé a 1 % Asiaté. 19 % obyvatelstva bylo hispánského původu.\n\n\nMěsto obsluhuje střední škola Shelton High School.\n"}
{"id": "863136", "url": "https://cs.wikipedia.org/wiki?curid=863136", "title": "Morgan County (Colorado)", "text": "Morgan County (Colorado)\n\nMorgan County je okres ve státě Colorado v USA. K roku 2000 zde žilo 27 171 obyvatel. Správním městem okresu je Fort Morgan. Celková rozloha okresu činí 3 351 km².\n"}
{"id": "863138", "url": "https://cs.wikipedia.org/wiki?curid=863138", "title": "Otero County (Colorado)", "text": "Otero County (Colorado)\n\nOtero County je okres ve státě Colorado v USA. K roku 2000 zde žilo 20 311 obyvatel. Správním městem okresu je La Junta. Celková rozloha okresu činí 3 289 km². Pojmenován byl podle politika Miguela Antonia Otera.\n"}
{"id": "863139", "url": "https://cs.wikipedia.org/wiki?curid=863139", "title": "Ouray County", "text": "Ouray County\n\nOuray County je okres ve státě Colorado v USA. K roku 2010 zde žilo 4 436 obyvatel. Správním městem okresu je Ouray. Celková rozloha okresu činí 1 404 km².\n"}
{"id": "863140", "url": "https://cs.wikipedia.org/wiki?curid=863140", "title": "Park County (Colorado)", "text": "Park County (Colorado)\n\nPark County je okres ve státě Colorado ve Spojených státech amerických. K roku 2010 zde žilo 16 206 obyvatel. Správním městem okresu je Fairplay. Celková rozloha okresu činí 5 726 km².\n"}
{"id": "863141", "url": "https://cs.wikipedia.org/wiki?curid=863141", "title": "Phillips County (Colorado)", "text": "Phillips County (Colorado)\n\nPhillips County je okres ve státě Colorado ve Spojených státech amerických. K roku 2010 zde žilo 4 480 obyvatel. Správním městem okresu je Holyoke. Celková rozloha okresu činí 1 781 km².\n"}
{"id": "863142", "url": "https://cs.wikipedia.org/wiki?curid=863142", "title": "Pitkin County", "text": "Pitkin County\n\nPitkin County je okres ve státě Colorado ve Spojených státech amerických. K roku 2010 zde žilo 17 148 obyvatel. Správním městem okresu je Aspen. Celková rozloha okresu činí 2 521 km². Byl pojmenován podle republikánského politika Fredericka Walkera Pitkina.\n\n"}
{"id": "863143", "url": "https://cs.wikipedia.org/wiki?curid=863143", "title": "Prowers County", "text": "Prowers County\n\nProwers County je okres ve státě Colorado ve Spojených státech amerických. K roku 2000 zde žilo 14 483 obyvatel. Správním městem okresu je Lamar. Celková rozloha okresu činí 4 259 km².\n"}
{"id": "863145", "url": "https://cs.wikipedia.org/wiki?curid=863145", "title": "Pueblo County", "text": "Pueblo County\n\nPueblo County je okres ve státě Colorado ve Spojených státech amerických. K roku 2010 zde žilo 159 063 obyvatel. Správním městem okresu je Pueblo. Celková rozloha okresu činí 6 210 km².\n"}
{"id": "863146", "url": "https://cs.wikipedia.org/wiki?curid=863146", "title": "Rio Blanco County", "text": "Rio Blanco County\n\nRio Blanco County je okres ve státě Colorado ve Spojených státech amerických. K roku 2000 zde žilo 5 986 obyvatel. Správním městem okresu je Meeker. Celková rozloha okresu činí 8 347 km².\n"}
{"id": "863147", "url": "https://cs.wikipedia.org/wiki?curid=863147", "title": "Rio Grande County", "text": "Rio Grande County\n\nRio Grande County je okres ve státě Colorado ve Spojených státech amerických. K roku 2000 zde žilo 12 413 obyvatel. Správním městem okresu je Del Norte. Celková rozloha okresu činí 2 362 km².\n"}
{"id": "863148", "url": "https://cs.wikipedia.org/wiki?curid=863148", "title": "Hana Škorpilová", "text": "Hana Škorpilová\n\nHana Škorpilová (* 5. listopadu 1940) je česká novinářka a politička, v 90. letech 20. století poslankyně Poslanecké sněmovny za KSČM.\n\nVe volbách v roce 1996 byla zvolena do poslanecké sněmovny za KSČM (volební obvod Středočeský kraj). Ve sněmovně setrvala do voleb v roce 1998. Zasedala ve sněmovním petičním výboru a v stálé komisi pro sdělovací prostředky.\n\nByla členkou levicové odborové organizace blízké KSČM Odborové sdružení Čech, Moravy, Slezska. V komunálních volbách roku 1998, komunálních volbách roku 2002 a komunálních volbách roku 2006 neúspěšně kandidovala za KSČM do zastupitelstva městské části Praha 10. Profesně se uvádí jako redaktorka. V komunálních volbách roku 2002 také bez úspěchu kandidovala do zastupitelstva hlavního města Praha.\n\nDlouhodobě působí v redakci listu Haló noviny. V roce 2006 byla po několik měsíců pověřena jeho řízením.\n\n"}
{"id": "863149", "url": "https://cs.wikipedia.org/wiki?curid=863149", "title": "Routt County", "text": "Routt County\n\nRoutt County je okres ve státě Colorado ve Spojených státech amerických. K roku 2000 zde žilo 19 690 obyvatel. Správním městem okresu je Steamboat Springs. Celková rozloha okresu činí 6 133 km².\n"}
{"id": "863150", "url": "https://cs.wikipedia.org/wiki?curid=863150", "title": "Saguache County", "text": "Saguache County\n\nSaguache County je okres ve státě Colorado ve Spojených státech amerických. K roku 2000 zde žilo 5 917 obyvatel. Správním městem okresu je Saguache. Celková rozloha okresu činí 8 211 km².\n"}
{"id": "863151", "url": "https://cs.wikipedia.org/wiki?curid=863151", "title": "Rupes Kelvin", "text": "Rupes Kelvin\n\nRupes Kelvin je měsíční zlom táhnoucí se poblíž mysu Promontorium Kelvin (podle něhož získal své jméno) na jihovýchodním okraji Mare Humorum (Moře vláhy) na přivrácené straně Měsíce. Rupes Kelvin měří cca 150 km. Jeho střední selenografické souřadnice jsou 28,0° J, 33,2° Z.\n\nPoblíž zlomu se nachází mohutná soustava měsíčních brázd Rimae Hippalus. \n\n\n"}
{"id": "863152", "url": "https://cs.wikipedia.org/wiki?curid=863152", "title": "Villeneuve", "text": "Villeneuve\n\nVilleneuve může znamenat:\n\n\n\n"}
{"id": "863154", "url": "https://cs.wikipedia.org/wiki?curid=863154", "title": "San Juan County (Colorado)", "text": "San Juan County (Colorado)\n\nSan Juan County je okres ve státě Colorado ve Spojených státech amerických. K roku 2000 zde žilo 699 obyvatel. Správním městem okresu je Silverton. Celková rozloha okresu činí 1 006 km².\n"}
{"id": "863155", "url": "https://cs.wikipedia.org/wiki?curid=863155", "title": "San Miguel County (Colorado)", "text": "San Miguel County (Colorado)\n\nSan Miguel County je okres ve státě Colorado ve Spojených státech amerických. K roku 2000 zde žilo 6 594 obyvatel. Správním městem okresu je Telluride. Celková rozloha okresu činí 3 337 km.\n"}
{"id": "863156", "url": "https://cs.wikipedia.org/wiki?curid=863156", "title": "Teller County", "text": "Teller County\n\nTeller County je okres ve státě Colorado ve Spojených státech amerických. K roku 2000 zde žilo 20 555 obyvatel. Správním městem okresu je Cripple Creek. Celková rozloha okresu činí 1 448 km².\n"}
{"id": "863157", "url": "https://cs.wikipedia.org/wiki?curid=863157", "title": "Washington County (Colorado)", "text": "Washington County (Colorado)\n\nWashington County je okres ve státě Colorado ve Spojených státech amerických. K roku 2000 zde žilo 4 926 obyvatel. Správním městem okresu je Akron. Celková rozloha okresu činí 6 537 km².\n"}
{"id": "863158", "url": "https://cs.wikipedia.org/wiki?curid=863158", "title": "Chaumont-Porcien", "text": "Chaumont-Porcien\n\nChaumont-Porcien je francouzská obec v departementu Ardensko v regionu Grand Est. V roce 2009 zde žilo 455 obyvatel.\n\n"}
{"id": "863159", "url": "https://cs.wikipedia.org/wiki?curid=863159", "title": "Weld County", "text": "Weld County\n\nWeld County je okres ve státě Colorado ve Spojených státech amerických. K roku 2010 zde žilo 252 825 obyvatel. Správním městem okresu je Greeley. Celková rozloha okresu činí 10 416 km².\n"}
{"id": "863162", "url": "https://cs.wikipedia.org/wiki?curid=863162", "title": "Yuma County (Colorado)", "text": "Yuma County (Colorado)\n\nYuma County je okres ve státě Colorado ve Spojených státech amerických. K roku 2000 zde žilo 9 841 obyvatel. Správním městem okresu je Wray. Celková rozloha okresu činí 6 136 km².\n"}
{"id": "863163", "url": "https://cs.wikipedia.org/wiki?curid=863163", "title": "Yuma County", "text": "Yuma County\n\nYuma County je název dvou okresů ve Spojených státech amerických:\n\n"}
{"id": "863165", "url": "https://cs.wikipedia.org/wiki?curid=863165", "title": "Rupes Liebig", "text": "Rupes Liebig\n\nRupes Liebig je měsíční zlom táhnoucí se poblíž kráteru Liebig (podle něhož získal své jméno) na západním okraji Mare Humorum (Moře vláhy) na přivrácené straně Měsíce. Rupes Liebig měří cca 180 km. Jeho střední selenografické souřadnice jsou 25,1° J, 45,9° Z.\n\nPoblíž zlomu se nachází soustava měsíčních brázd Rimae Mersenius (severně od něj). \n\n\n"}
{"id": "863166", "url": "https://cs.wikipedia.org/wiki?curid=863166", "title": "2013 ve filmu", "text": "2013 ve filmu\n\nToto je seznam filmů, jejichž premiéra se uskutečnila v roce 2013.\n\n\n\n\"Ceny udělované za počiny v roce 2013.\"\n\n\nTabulka uvádí deset nejvýdělečnějších filmů, jejichž premiéra proběhla v roce 2013. Částky jsou uváděny v amerických dolarech.\n\nNásledující seznam řadí filmy podle návštěvnosti v českých kinech v roce 2013. Tržby a návštěvnost jsou uvedeny pouze za rok 2013.\n"}
{"id": "863167", "url": "https://cs.wikipedia.org/wiki?curid=863167", "title": "Kanton Juniville", "text": "Kanton Juniville\n\nKanton Juniville (fr. \"Canton de Juniville\") byl francouzský kanton v departementu Ardensko v regionu Champagne-Ardenne. Skládal se ze 13 obcí. Zrušen byl po reformě kantonů 2014.\n\n"}
{"id": "863168", "url": "https://cs.wikipedia.org/wiki?curid=863168", "title": "Turistická značená trasa 1003", "text": "Turistická značená trasa 1003\n\nTuristická značená trasa 1003 značená modře vede z městské části Praha-Uhříněves do městské části Praha-Klánovice. Měří 15 km. Trasa nepřekonává žádné velké kopce.\n\nTrasa začíná u vlakového nádraží v Praze-Uhříněvsi. Odtud vede přes Prahu-Dubeč do Prahy Běchovice. Pokračuje přes Xaverovský háj k rozcestí Nové dvory. Odtud vede souběžně s Naučnou stezkou Klánovickým lesem do Klánovic kde končí.\n\n\nCesta začíná u nádraží Praha-Uhříněves, vede okolo nádraží Praha-Běchovice a končí u železniční zastávky Praha-Klánovice.\n\n\n"}
{"id": "863171", "url": "https://cs.wikipedia.org/wiki?curid=863171", "title": "Washington County (Arkansas)", "text": "Washington County (Arkansas)\n\nWashington County je okres ve státě Arkansas ve Spojených státech amerických. K roku 2010 zde žilo 203 065 obyvatel. Správním městem okresu je Fayetteville. Celková rozloha okresu činí 2 476 km². Pojmenován byl podle prezidenta George Washingtona.\n"}
{"id": "863172", "url": "https://cs.wikipedia.org/wiki?curid=863172", "title": "Washington County (Illinois)", "text": "Washington County (Illinois)\n\nWashington County je okres ve státě Illinois ve Spojených státech amerických. K roku 2010 zde žilo 14 716 obyvatel. Správním městem okresu je Nashville. Celková rozloha okresu činí 1 461 km².\n"}
{"id": "863173", "url": "https://cs.wikipedia.org/wiki?curid=863173", "title": "Washington County (Tennessee)", "text": "Washington County (Tennessee)\n\nWashington County je okres ve státě Tennessee ve Spojených státech amerických. K roku 2010 zde žilo 122 979 obyvatel. Správním městem okresu je Jonesborough. Celková rozloha okresu činí 855 km².\n"}
{"id": "863174", "url": "https://cs.wikipedia.org/wiki?curid=863174", "title": "Ztracený ráj (Star Trek: Stanice Deep Space Nine)", "text": "Ztracený ráj (Star Trek: Stanice Deep Space Nine)\n\n„Ztracený ráj“ (v originále „Paradise Lost“) je v pořadí dvanáctá epizoda čtvrté sezóny seriálu \"\". Ačkoliv se nejedná o dvojdílnou epizodu, tomuto dílu přímo předchází epizoda „Na domácí frontě“.\n\nBenjamin Sisko má stále větší pochybnosti o sabotáži systému rozvodu energie na Zemi. Odo přijde na to, že Rudá četa byla transportována na Akademii Hvězdné flotily 26 minut po vyhlášení výjimečného stavu. O jejich bezpečnost velení Flotily nešlo, protože později byla všechna družstva kadetů přidělena k polním jednotkám. Při osobním videorozhovoru se velitel Akademie chová podivně a požádá Siska, aby záznamy smazal. Také prohlásí, že byl proti využití kadetů Rudé čety admirálem Leytonem, ale uznává, že svou práci odvedli dobře. Nevyřešených otázek tak přibude, místo toho, aby jich ubylo.\n\nSisko si do otcovy restaurace pozve , pozorně ho vyslechne a poté z něj rozkazem dostane jméno velitele Rudé čety. Do své pracovny si pak pozve kadeta Sheparda: ten je překvapen, že o akci Rudé čety někdo ví, protože záznamy měl smazat velící důstojník, jehož jméno ale nezná. Shepard dále přizná, že se Rudá četa nalodila na USS \"Lakotu\", zde dostali potřebné vybavení a kódy a pak byli transportováni do Centra planetárních operací v Lisabonu. Zde se nabourali do počítačů a vypustili viry, které následně způsobily selhání rozvodů energie. Tím se de facto přizná ke spáchání velezrady. Měňavci by touto akcí nic nezískali, takže se stopy začínají stáčet k admirálu Leytonovi a komandérovi Benteenové. Prezident Inyo tyto dedukce odmítne. Odo mu připomene, že se Leyton a jeho frakce snažili už předtím zvýšit bezpečnostní opatření proti měňavcům a zároveň tak posílit svou pozici. Sisko prezidentovi jako důkaz navrhne, aby přikázal Leytonovi odvolat jednotky a stáhnout se, ale to by možná vyvolalo celoplanetární nepokoje. Inyo potřebuje důkaz a Sisko slíbí, že ho obstará. Jenže Rudá četa byla odvolána ze sluneční soustavy a Leyton si v Siskově restauraci vyžádá osobní rozhovor s Benjaminem. Admirál nepopře svou roli v celém případu, jenže on se snaží zabránit invazi Dominionu za každou cenu, i kdyby to mělo znamenat nastolení vojenské diktatury. S tím Sisko samozřejmě nesouhlasí, takže je odvolán ze své funkce a má se vrátit na stanici Deep Space Nine.\n\nOdo se nabourá do databáze Flotily a zjistí, že bylo převeleno mnoho důstojníky Flotily v soustavě. Další přesuny se chystají na den před prezidentovým projevem. Sisko zůstane na Zemi aby si „vybral dovolenou“, jenže při pokusu informovat prezidenta je přinucen odevzdat krevní vzorek, který je pozitivní. Vzápětí je uvězněn. Leyton ho navštíví ve vězení a přizná se, že vzorek zfalšoval. Také prohlásí, že prezident žádný projev mít nebude, pouze on. Odo Siska osvobodí a potvrdí, že \"Defiant\" je na cestě k Zemi. Na palubě veze důstojníka Arriagu, který je zodpovědný za samovolné otevírání červí díry. Sisko zadrží admirála v jeho kajutě a požaduje jeho rezignaci. Leyton kontruje konstatováním, že se Arriaga na Zemi nedostane, protože \"Defiant\" zadrží \"Lakota\". Posádka kapitánky Benteenové má věřit, že \"Defiant\" je plný měňavců. \"Lakota\" začne střílet na \"Defiant\" a ten opětuje palbu. Benteenová zavolá Leytona, že má za úkol \"Defiant\" zastavit, ne zničit, ale admirál jí přikáže střílet. Obě lodě jsou těžce poškozené, jenže pak \"Lakota\" deaktivuje zbraně a nechá \"Defiant\" proletět. Sisko donutí pod tíhou faktů Leytona rezignovat.\n"}
{"id": "863175", "url": "https://cs.wikipedia.org/wiki?curid=863175", "title": "Washington County (Mississippi)", "text": "Washington County (Mississippi)\n\nWashington County je okres ve státě Mississippi ve Spojených státech amerických. K roku 2010 zde žilo 51 137 obyvatel. Správním městem okresu je Greenville. Celková rozloha okresu činí 1 972 km².\n"}
{"id": "863178", "url": "https://cs.wikipedia.org/wiki?curid=863178", "title": "Turistická značená trasa 1409", "text": "Turistická značená trasa 1409\n\nTuristická značená trasa 1409 značená modře vede z Mýta do Zbiroha. Měří 12 km. \nTrasa začíná v Mýtě, z kterého vede lesem po nezpevněných, ale dobrých cestách přes rozcestí Pod Sirskou horou do Siré. Z té projde po zpevněné cestě polem k silnici. Po nezpevněné cestě pokračuje přes les k zámku Zbiroh. Od něj dojde na zbirožské náměstí kde končí.\n"}
{"id": "863179", "url": "https://cs.wikipedia.org/wiki?curid=863179", "title": "Rimae de Gasparis", "text": "Rimae de Gasparis\n\nRimae de Gasparis je soustava měsíčních brázda nacházející se uvnitř i vně kráteru de Gasparis (podle něhož získal své jméno) západně od Mare Humorum (Moře vláhy) na přivrácené straně Měsíce. Brázdy se křižují v oblasti o průměru cca 130 km. Střední selenografické souřadnice jsou 25,0° J a 50,3° Z. \n\nSeverozápadně od brázd Rimae de Gasparis se nachází kráter Cavendish, severovýchodně kráter Liebig a více na severu velký kráter Mersenius.\n\n\n"}
{"id": "863181", "url": "https://cs.wikipedia.org/wiki?curid=863181", "title": "Justice for Hungary (album)", "text": "Justice for Hungary (album)\n\nJustice for Hungary je hudební album skupiny Kárpátia. Vydáno bylo v roce 2011.\n\n"}
{"id": "863182", "url": "https://cs.wikipedia.org/wiki?curid=863182", "title": "Juniville", "text": "Juniville\n\nJuniville je francouzská obec v departementu Ardensko v regionu Grand Est. V roce 2012 zde žilo 1 205 obyvatel. Nachází se zde římskokatolický kostel sv. Amanda.\n\nAlincourt, Annelles, Aussonce, Bignicourt, Ménil-Lépinois, La Neuville-en-Tourne-à-Fuy, Perthes\n\n\"Počet obyvatel\"\n"}
{"id": "863184", "url": "https://cs.wikipedia.org/wiki?curid=863184", "title": "Rendületlenül", "text": "Rendületlenül\n\nRendületlenül je hudební album skupiny Kárpátia. Vydáno bylo v roce 2012.\n\n"}
{"id": "863186", "url": "https://cs.wikipedia.org/wiki?curid=863186", "title": "West Valley City", "text": "West Valley City\n\nWest Valley City je město v okresu Salt Lake County ve státě Utah ve Spojených státech amerických. K roku 2010 zde žilo 129 480 obyvatel. S celkovou rozlohou 91,8 km² byla hustota zalidnění 1 187,7 obyvatel na km². Po Salt Lake City je druhým největším městem Utahu.\n"}
{"id": "863189", "url": "https://cs.wikipedia.org/wiki?curid=863189", "title": "West Jordan", "text": "West Jordan\n\nWest Jordan je město v okresu Salt Lake County ve státě Utah ve Spojených státech amerických. K roku 2010 zde žilo 103 712 obyvatel. S celkovou rozlohou 80 km² byla hustota zalidnění 1 296,4 obyvatel na km². Pojmenováno bylo podle řeky Jordan.\n"}
{"id": "863190", "url": "https://cs.wikipedia.org/wiki?curid=863190", "title": "Rudolf Šmucr", "text": "Rudolf Šmucr\n\nRudolf Šmucr (* 28. dubna 1950) je český politik, v 90. letech 20. století poslanec Poslanecké sněmovny za formaci Sdružení pro republiku - Republikánská strana Československa.\n\nVe volbách v roce 1996 byl zvolen do poslanecké sněmovny za SPR-RSČ (volební obvod Středočeský kraj). Zasedal v sněmovním rozpočtovém výboru. V parlamentu setrval do voleb v roce 1998. V únoru 1997 ho sněmovna zbavila imunity a vydala k trestnímu stíhání. Šlo o kauzu z roku 1994, kdy on a ještě další republikánský politik Josef Krejsa během výtržnosti na česko-německém pietním aktu v Terezíně rozkopávali věnce položené v jejím průběhu. Věc pak projednávaly soudy, ale v únoru 2008 byl případ zastaven obecnou amnestií prezidenta republiky.\n\nV komunálních volbách roku 1994 byl zvolen do zastupitelstva města Kladno za SPR-RSČ. Neúspěšně sem kandidoval za tuto stranu i v komunálních volbách roku 1998. Profesně se uvádí jako ocelář.\n\nV březnu 2009 vstoupil do Dělnické strany. Své rozhodnutí komentoval následovně: „\"Poznal jsem, že po dlouhých letech je tady opět konečně strana, která chce hájit zájmy obyčejných občanů. Chci svými zkušenostmi pomoci k úspěchu Dělnické strany a věřím, že v následujících letech bude naše strana tyto zájmy hájit na parlamentní půdě\".“ Za její pokračovatelku (Dělnická strana sociální spravedlnosti) pak v krajských volbách roku 2012 neúspěšně kandidoval do zastupitelstva Středočeského kraje.\n\nVe volbách do Evropského parlamentu v roce 2014 kandidoval na 23. místě kandidátky koalice stran DSSS a Strany pro Evropu, ale neuspěl.\n\n"}
{"id": "863191", "url": "https://cs.wikipedia.org/wiki?curid=863191", "title": "Orem", "text": "Orem\n\nOrem je město v okresu Utah County ve státě Utah ve Spojených státech amerických. K roku 2010 zde žilo 88 328 obyvatel. S celkovou rozlohou 47,4 km² byla hustota zalidnění 1 863,5 obyvatel na km².\n"}
{"id": "863192", "url": "https://cs.wikipedia.org/wiki?curid=863192", "title": "Jan Bernardin Skácel", "text": "Jan Bernardin Skácel\n\nProf. PhDr. ThDr. Jan Bernardin Skácel OP (3. dubna 1884 Javoříčko na Moravě – 2. ledna 1959 Litoměřice) byl český katolický kněz, člen dominikánského řádu, vysokoškolský pedagog, teolog, filosof, publicista a zakladatel sekulárního institutu \"Dílo blažené Zdislavy\".\n\nPocházel z rodiny učitele Jana Skácela a Anny, rozené Kadlecové, kde byl nejstarším z pěti sourozenců.\n\nProtože jevil velké nadání ke studiu, studoval gymnázium v Olomouci. Pod vlivem tamějších dominikánů dozrálo jeho kněžské a řeholní povolání. V sedmnácti letech vstoupil do dominikánského noviciátu v Olomouci. Dne 20. srpna 1901 měl obláčku, při níž přijal řeholní jméno Bernardin (Sienský). První řeholní sliby složil 5. září 1902 v Olomouci.\n\nPo dokončení studia na univerzitě v Olomouci studoval na univerzitě v Lovani v letech 1906–1909, kde dosáhl \"lektorátu teologie\".\nNa kněze byl vysvěcen 25. srpna 1907 v Olomouci.\nV letech 1909 až 1911 pokračoval ve studiích filosofie ve švýcarském Fribourgu, kde dosáhl doktorátu filosofie a teologie.\nOd roku 1913 přednášel filosofii a homiletiku na řádovém dominikánském učilišti v Olomouci. Za I. světové války působil jako vojenský polní kaplan na Ukrajině a na italské frontě.\n\nOd roku 1914 byl redaktorem časopisu \"Růže dominikánská\", který vycházel v letech 1887–1948. Po roce 1918 se stal redaktorem brněnského deníku \"Den\". V roce 1936 se stal převorem znojemského dominikánského kláštera a také dosáhl hodnosti lektora - profesora filosofie a teologie na řádových dominikánských učilištích. Od roku 1940 byl spirituálem kněžského semináře v Českých Budějovicích. V Litoměřicích po II. světové válce založil spolu s MUDr. Marií Veselou sekulární institut \"Dílo blažené Zdislavy\" zvaný Zdislávky, který se v letech 1946–1948 zaměřoval na výchovu katechetek působících na farách a charitativní činnosti. Po Akci K, kdy byla státní mocí znemožněna veřejná řádová činnost, se po roce 1950 až do své smrti v roce 1959 tajně věnoval duchovní službě mezi dominikánkami v Litoměřicích a formaci kleriků.\nJeho pohřeb se konal z kostela sv. Jakuba v Litoměřicích 5. ledna 1959. Ostatky byly uloženy do řádového hrobu dominikánů na hřbitově v Litoměřicích.\n\nVe vědeckých pracích jako \"Základy vědecké filosofie\" z roku 1945 se odráží jeho novotomistický přístup.\n\n\n\n\n\n"}
{"id": "863194", "url": "https://cs.wikipedia.org/wiki?curid=863194", "title": "Kanton Novion-Porcien", "text": "Kanton Novion-Porcien\n\nKanton Novion-Porcien (fr. \"Canton de Novion-Porcien\") byl francouzský kanton v departementu Ardensko v regionu Champagne-Ardenne. Skládal se z 23 obcí. Zrušen byl po reformě kantonů 2014.\n\n"}
{"id": "863196", "url": "https://cs.wikipedia.org/wiki?curid=863196", "title": "Sandy (Utah)", "text": "Sandy (Utah)\n\nSandy je město v okresu Salt Lake County ve státě Utah ve Spojených státech amerických. K roku 2010 zde žilo 87 461 obyvatel. S celkovou rozlohou 57,9 km² byla hustota zalidnění 1 510,55 obyvatel na km².\n"}
{"id": "863197", "url": "https://cs.wikipedia.org/wiki?curid=863197", "title": "Lilian Sarah Fischerová", "text": "Lilian Sarah Fischerová\n\nLilian Sarah Fischerová (* 9. června 1984 Plzeň) je česká herečka, tanečnice, modelka a II. Česká vicemiss 2007.\n\nLilian Sarah Fischerová pochází z Plzně. Její matka je psycholožka.\n\nV roce 2004 založila společně s Petrem Čejkou občanské sdružení \"Slunce dětem\".\n\nV roce 2011 se provdala za spolužáka z Vyšší odborné školy herectví, Adama. Svatba byla tajná a netradiční, konala se v lese a zúčastnila se jí jen její rodina a blízcí přátelé.\n\nStudovala na Taneční konzervatoři v Praze, ale přestoupila ze zdravotních důvodů (po zranění holeně nemohla tančit profesionálně) na víceleté gymnázium v Plzni. Poté studovala na Západočeské univerzitě v Plzni na Filozofické fakultě obor \"Sociální a kulturní antropologie\" a na Pedagogické fakultě obor \"Psychologie\" a \"Český jazyk\". V současnosti studuje na soukromé Vyšší odborné škole herecké v Praze obor Herectví. V budoucnu by se chtěla věnovat pouze herectví.\n\nV roce 2007 se zúčastnila české soutěže krásy Česká Miss a stala se II. Českou vicemiss. Poté Českou republiku reprezentovala na mezinárodní soutěži krásy Miss Intercontinental 2007, jejíž finále se konalo 13. října 2007 na ostrově Mahé na Seychelách a kde se probojovala do TOP 15 z 60 dívek z celého světa.\n\n\n\n"}
{"id": "863198", "url": "https://cs.wikipedia.org/wiki?curid=863198", "title": "Layton (Utah)", "text": "Layton (Utah)\n\nLayton je město v okresu Davis County ve státě Utah ve Spojených státech amerických. K roku 2000 zde žilo 67 311 obyvatel. S celkovou rozlohou 54 km² byla hustota zalidnění 1 090,3 obyvatel na km².\n"}
{"id": "863199", "url": "https://cs.wikipedia.org/wiki?curid=863199", "title": "František Šnajdauf", "text": "František Šnajdauf\n\nFrantišek Šnajdauf (* 5. února 1954) je český politik, v 90. letech 20. století krátce poslanec Poslanecké sněmovny za Unii svobody.\n\nPo vysokoškolském studiu pracoval od roku 1980 v sektoru bankovnictví, po roce 1989 působil v oboru úvěrování soukromých firem. Od roku 1996 byl živnostníkem. Vybudoval kavárnu ve Františkových Lázních. Je ženatý. V roce 1996 se profesně uvádí jako vedoucí oddělení Komerční banky.\n\nVe volbách v roce 1996 kandidoval do poslanecké sněmovny za ODS (volební obvod Západočeský kraj). Nebyl zvolen, ale mandát získal dodatečně v únoru 1998 jako náhradník poté, co rezignoval poslanec Tomáš Březina. Ve sněmovně setrval jen několik měsíců do voleb v roce 1998. Zasedal ve sněmovním výboru pro veřejnou správu, regionální rozvoj a životní prostředí. Ve volbách v roce 1996 kandidoval za ODS, ale v době nástupu do parlamentu již nebyl jejím členem, krátce pak ve sněmovně působil jako nezařazený poslanec a koncem února 1998 vstoupil do poslaneckého klubu nově vzniklé Unie svobody.\n\nV roce 2001 se stal místopředsedou krajské organizace Unie svobody v Karlovarském kraji. Zároveň se uvádí jako předseda okresní organizace strany v Chebu.\n\nV komunálních volbách roku 1994, komunálních volbách roku 1998, komunálních volbách roku 2002 a komunálních volbách roku 2006 byl zvolen do zastupitelstva města Františkovy Lázně, v roce 1994 za ODS, pak v letech 1998 a 2002 za Unii svobody a roku 2006 za koalici US-DEU a nezávislí kandidáti. O zvolení do tamního zastupitelstva se pokoušel i v komunálních volbách roku 2010 za sdružení \"Alternativa\", ale nebyl zvolen. Profesně se uvádí jako realitní poradce a živnostník. V roce 2010 rozhodl vrchní soud, že se Šnajdauf musí omluvit starostovi Františkových Lázní Ivo Mlátilíkovi za výrok, který pronesl na zasedání zastupitelstva. Mělo jít o výrok: „\"běž do prdele vole\"“, který měl být explicitně zmíněn v Šnajdaufově veřejné omluvě. V roce 2012 ale Nejvyšší soud předchozí rozsudek zrušil a Šnajdauf neměl být nucen k omluvě.\n\nV sněmovních volbách v roce 2010 byl lídrem na kandidátce strany Občané.cz pro Karlovarský kraj, coby člen hnutí Alternativa. Mandát ale nezískal.\n\nPo komunálních volbách roku 2014 se stal místostarostou Františkových Lázní.\n\n"}
{"id": "863200", "url": "https://cs.wikipedia.org/wiki?curid=863200", "title": "Taylorsville (Utah)", "text": "Taylorsville (Utah)\n\nTaylorsville je město v okresu Salt Lake County ve státě Utah ve Spojených státech amerických. K roku 2000 zde žilo 57 439 obyvatel. S celkovou rozlohou 27,7 km² byla hustota zalidnění 2 075,7 obyvatel na km².\n"}
{"id": "863202", "url": "https://cs.wikipedia.org/wiki?curid=863202", "title": "South Jordan", "text": "South Jordan\n\nSouth Jordan je město v okresu Salt Lake County ve státě Utah ve Spojených státech amerických. K roku 2010 zde žilo 50 418 obyvatel. S celkovou rozlohou 57,3 km² byla hustota zalidnění 880 obyvatel na km².\n"}
{"id": "863203", "url": "https://cs.wikipedia.org/wiki?curid=863203", "title": "Vyklizení", "text": "Vyklizení\n\nVyklizení označuje opuštění nemovitosti, které bylo uloženo pravomocným rozhodnutím, aby ji mohla nerušeně užívat oprávněná osoba, např. vlastník. Dojít k tomu pak může buď dobrovolně, nebo, pokud povinný takto uloženou povinnost včas nesplní a rozhodnutí je vykonatelné, i nuceně v rámci nařízené exekuce.\n\nPovinnost nemovitost vyklidit lze uložit např. na základě tzv. žaloby na vyklizení podle § 1040 občanského zákoníku, jestliže však povinnému svědčí nájemní právo k dané nemovitosti, může v některých případech získat právo na bytovou náhradu nebo jen na přístřeší a pak musí k vyklizení dojít až do 15 dnů od zajištění takové náhrady nebo přístřeší. \n\nExekuční realizace vykonatelného rozsudku se provádí podle ustanovení § 340–344 občanského soudního řádu, kde se rozlišuje mezi vyklizením bez náhrady a vyklizením se zajištěním bytové náhrady nebo přístřeší. Pokud jde o vyklizení bez náhrady, soud exekuci nařídí a po právní moci nařízení bez dalšího provede, při vyklizení se zajištěním bytové náhrady nebo přístřeší ji také nařídí, ale provede ji až poté, co oprávněný prokáže, že taková náhrada nebo přístřeší bylo povinnému zajištěna. Před provedením exekuce vyklizením nicméně vždy povinného o realizaci nejméně pět dní předem vyrozumí a poskytne mu tak dostatečnou časovou lhůtu k případnému dobrovolnému splnění vyklizovací povinnosti.\n\nRealizace samotná pak spočívá ve vykázání povinného a všech dalších osob, které se tam na základě jeho práva zdržují, a v odstranění všech jejich věcí. Ty se odevzdají povinnému nebo zletilým příslušníkům jeho domácnosti (v případě vyklizení se zajištěním bytové náhrady nebo přístřeší se přemístí do této bytové náhrady nebo přístřeší), pokud to není možné nebo pokud by bylo převzetí odmítnuto, sepíší se a odevzdají se do úschovy obci či jinému vhodnému schovateli. Jestliže si je povinný do půl roku nevyzvedne, prodají se v dražbě, nevydražené věci si může převzít jejich dosavadní schovatel nebo připadnou státu.\n"}
{"id": "863204", "url": "https://cs.wikipedia.org/wiki?curid=863204", "title": "Lehi (Utah)", "text": "Lehi (Utah)\n\nLehi je město v okresu Utah County ve státě Utah ve Spojených státech amerických. K roku 2010 zde žilo 47 407 obyvatel, v roce 2000 zde oproti tomu žilo pouhých 19 028 obyvatel. S celkovou rozlohou 69,1 km² byla hustota zalidnění 690 obyvatel na km².\n"}
{"id": "863205", "url": "https://cs.wikipedia.org/wiki?curid=863205", "title": "Rodokmen Rožmberků", "text": "Rodokmen Rožmberků\n\nNeúplný rodokmen Rožmberků \n\nVítek I. z Prčice (před 1169 – 1194)\n\n\n"}
{"id": "863206", "url": "https://cs.wikipedia.org/wiki?curid=863206", "title": "Murray (Utah)", "text": "Murray (Utah)\n\nMurray je město v okresu Salt Lake County ve státě Utah ve Spojených státech amerických. K roku 2010 zde žilo 46 746 obyvatel. S celkovou rozlohou 24,9 km² byla hustota zalidnění 1 430 obyvatel na km².\n"}
{"id": "863207", "url": "https://cs.wikipedia.org/wiki?curid=863207", "title": "Bountiful (Utah)", "text": "Bountiful (Utah)\n\nBountiful je město v okresu Davis County ve státě Utah ve Spojených státech amerických. K roku 2010 zde žilo 42 552 obyvatel. S celkovou rozlohou 34,9 km² byla hustota zalidnění 1 219,3 obyvatel na km².\n"}
{"id": "863208", "url": "https://cs.wikipedia.org/wiki?curid=863208", "title": "Draper (Utah)", "text": "Draper (Utah)\n\nDraper je město v okresech Salt Lake County a Utah County ve státě Utah ve Spojených státech amerických. K roku 2010 zde žilo 42 274 obyvatel. S celkovou rozlohou 78 km² byla hustota zalidnění 540 obyvatel na km².\n"}
{"id": "863209", "url": "https://cs.wikipedia.org/wiki?curid=863209", "title": "Spanish Fork", "text": "Spanish Fork\n\nSpanish Fork je město v okresu Utah County ve státě Utah ve Spojených státech amerických. K roku 2010 zde žilo 34 691 obyvatel. S celkovou rozlohou 39,8 km² byla hustota zalidnění 870 obyvatel na km².\n"}
{"id": "863210", "url": "https://cs.wikipedia.org/wiki?curid=863210", "title": "Pleasant Grove (Utah)", "text": "Pleasant Grove (Utah)\n\nPleasant Grove je město v okresu Utah County ve státě Utah ve Spojených státech amerických. K roku 2010 zde žilo 33 509 obyvatel. S celkovou rozlohou 23,7 km² byla hustota zalidnění 1 400 obyvatel na km².\n"}
{"id": "863211", "url": "https://cs.wikipedia.org/wiki?curid=863211", "title": "Cottonwood Heights", "text": "Cottonwood Heights\n\nCottonwood Heights je město v okresu Salt Lake County ve státě Utah ve Spojených státech amerických. K roku 2010 zde žilo 33 433 obyvatel. S celkovou rozlohou 17,6 km² byla hustota zalidnění 1 564,8 obyvatel na km².\n"}
{"id": "863215", "url": "https://cs.wikipedia.org/wiki?curid=863215", "title": "Clearfield (Utah)", "text": "Clearfield (Utah)\n\nClearfield je město v okresu Davis County ve státě Utah ve Spojených státech amerických. K roku 2000 zde žilo 30 112 obyvatel. S celkovou rozlohou 20,1 km² byla hustota zalidnění 1 294,2 obyvatel na km².\n"}
{"id": "863216", "url": "https://cs.wikipedia.org/wiki?curid=863216", "title": "Springville (Utah)", "text": "Springville (Utah)\n\nSpringville je město v okresu Utah County ve státě Utah ve Spojených státech amerických. K roku 2010 zde žilo 29 466 obyvatel. S celkovou rozlohou 37,4 km² byla hustota zalidnění 790 obyvatel na km².\n"}
{"id": "863217", "url": "https://cs.wikipedia.org/wiki?curid=863217", "title": "Cedar City", "text": "Cedar City\n\nCedar City je město v okresu Iron County ve státě Utah ve Spojených státech amerických. K roku 2000 zde žilo 28 857 obyvatel. S celkovou rozlohou 52 km² byla hustota zalidnění 394,5 obyvatel na km².\n"}
{"id": "863218", "url": "https://cs.wikipedia.org/wiki?curid=863218", "title": "Midvale (Utah)", "text": "Midvale (Utah)\n\nMidvale je město v okresu Salt Lake County ve státě Utah ve Spojených státech amerických. K roku 2010 zde žilo 27 964 obyvatel. S celkovou rozlohou 15,1 km² byla hustota zalidnění 1 900 obyvatel na km².\n"}
{"id": "863219", "url": "https://cs.wikipedia.org/wiki?curid=863219", "title": "Kaysville", "text": "Kaysville\n\nKaysville je město v okresu Davis County ve státě Utah ve Spojených státech amerických. K roku 2000 zde žilo 20 351 obyvatel. S celkovou rozlohou 26,1 km² byla hustota zalidnění 778,4 obyvatel na km².\n"}
{"id": "863220", "url": "https://cs.wikipedia.org/wiki?curid=863220", "title": "Novion-Porcien", "text": "Novion-Porcien\n\nNovion-Porcien je francouzská obec v departementu Ardensko v regionu Grand Est. V roce 2011 zde žilo 502 obyvatel. Nachází se zde římskokatolický kostel sv. Petra.\n\nCorny-Machéroménil, Faissault, Mesmont, Novy-Chevrières, Sery, Sorbon, Viel-Saint-Remy, Wagnon\n\n\"Počet obyvatel\" \n\n\n"}
{"id": "863221", "url": "https://cs.wikipedia.org/wiki?curid=863221", "title": "Sinus Lunicus", "text": "Sinus Lunicus\n\nSinus Lunicus (česky Záliv Luny nebo Záliv Luníku) je výběžek Mare Imbrium (Moře dešťů) u jeho jihovýchodního okraje na přivrácené straně Měsíce. Pojmenovala jej Mezinárodní astronomická unie v roce 1970 podle sovětské kosmické sondy Luny 2, která dopadla 13. září 1959 jakožto první těleso vyrobené člověkem na Měsíc, do oblasti Mare Imbrium poblíž kráteru Autolycus. Sinus Lunicus ohraničuje trojice výrazných kráterů Autolycus (jihovýchodně), Archimedes (jihozápadně) a Aristillus (severovýchodně). Na severozápadě se vyskytuje malý řetězec pohoří Montes Spitzbergen.\n\nStřední selenografické souřadnice zálivu jsou 32,4° S a 1,9° Z. Zálivem prochází nultý měsíční poledník.\n\n\n"}
{"id": "863222", "url": "https://cs.wikipedia.org/wiki?curid=863222", "title": "Holladay", "text": "Holladay\n\nHolladay je město v okresu Salt Lake County ve státě Utah ve Spojených státech amerických. K roku 2010 zde žilo 26 472 obyvatel. S celkovou rozlohou 13,8 km² byla hustota zalidnění 1 918,26 obyvatel na km².\n"}
{"id": "863223", "url": "https://cs.wikipedia.org/wiki?curid=863223", "title": "Chilské antarktické území", "text": "Chilské antarktické území\n\nChilské antarktické teritorium (též Chilská Antarktida) je pojmenování části antarktického kontinentu, kterou si nárokuje Chile a považuje ji za součást svého území, konkrétně regionu Region Magallanes y la Antártica Chilena. Má tvar kruhové výseče, jejíž střed se nachází na jižním pólu a je vymezená 90. a 53. západním poledníkem. Její severní okraj je 60. rovnoběžka jižní šířky. Veškeré územní nároky na Antarktidu byly zmrazeny podepsáním smlouvy o Antarktidě, proto je i chilský nárok pozastavený. Území Chilského antarktického teritoria se částečně překrývá s Argentinským antarktickým teritoriem a Britským antarktickým územím.\n"}
{"id": "863224", "url": "https://cs.wikipedia.org/wiki?curid=863224", "title": "American Fork", "text": "American Fork\n\nAmerican Fork je město v okresu Utah County ve státě Utah ve Spojených státech amerických. K roku 2010 zde žilo 26 263 obyvatel. S celkovou rozlohou 23,9 km² byla hustota zalidnění 1 101,5 obyvatel na km².\n\n"}
{"id": "863226", "url": "https://cs.wikipedia.org/wiki?curid=863226", "title": "Syracuse (Utah)", "text": "Syracuse (Utah)\n\nSyracuse je město v okresu Davis County ve státě Utah ve Spojených státech amerických. K roku 2010 zde žilo 24 331 obyvatel. S celkovou rozlohou 14,01 km² byla hustota zalidnění 1 736,69 obyvatel na km².\n"}
{"id": "863228", "url": "https://cs.wikipedia.org/wiki?curid=863228", "title": "Záliv Luny", "text": "Záliv Luny\n\nNázev Záliv Luny může znamenat:\n\n"}
{"id": "863230", "url": "https://cs.wikipedia.org/wiki?curid=863230", "title": "South Salt Lake", "text": "South Salt Lake\n\nSouth Salt Lake je město v okresu Salt Lake County ve státě Utah ve Spojených státech amerických. Je součástí města Salt Lake City. K roku 2010 zde žilo 23 617 obyvatel. S celkovou rozlohou 17,9 km² byla hustota zalidnění 1 232 obyvatel na km².\n"}
{"id": "863231", "url": "https://cs.wikipedia.org/wiki?curid=863231", "title": "Eagle Mountain (Utah)", "text": "Eagle Mountain (Utah)\n\nEagle Mountain je město v okresu Utah County ve státě Utah ve Spojených státech amerických. K roku 2010 zde žilo 21 415 obyvatel. S celkovou rozlohou 108 km² byla hustota zalidnění 200 obyvatel na km².\n"}
{"id": "863232", "url": "https://cs.wikipedia.org/wiki?curid=863232", "title": "František Španbauer", "text": "František Španbauer\n\nFrantišek Španbauer (* 18. června 1946) je bývalý český politik, v 90. letech 20. století a počátkem 21. století poslanec Poslanecké sněmovny za ČSSD.\n\nV roce 1994 se uvádí jako předseda Okresního výboru ČSSD v Ústí nad Labem. Profesně je k roku 1996 zmiňován jako ředitel firmy FEAST.\n\nVe volbách v roce 1996 byl zvolen do poslanecké sněmovny za ČSSD (volební obvod Severočeský kraj). Mandát obhájil ve volbách v roce 1998 a ve sněmovně setrval do voleb v roce 2002. V letech 1996-1998 byl členem sněmovního ústavněprávního výboru, v letech 1998-2002 místopředsedou mandátového a imuntního výboru a členem výboru pro obranu a bezpečnost.\n\nPo odchodu se sněmovny v roce 2002 se o něm v září 2002 spekulovalo jako o jednom z možných kandidátů ČSSD na viceprezidenta Nejvyššího kontrolního úřadu. Do NKÚ ovšem nanastoupil.\n\nV komunálních volbách roku 1994 byl zvolen do zastupitelstva města Ústí nad Labem za ČSSD. Na post zastupitele rezignoval v roce 1996 po zvolení do sněmovny. Neúspěšně do ústeckého zastupitelstva kandidoval i v komunálních volbách roku 2002 a komunálních volbách roku 2010, roku 2002 za ČSSD, v roce 2010 jako bezpartijní (kandidoval ovšem za SPOZ). Profesně se uvádí jako chemik. V komunálních volbách roku 1994 a 2002 byl zvolen i do zastupitelstva městské části Neštěmice.\n\n"}
{"id": "863233", "url": "https://cs.wikipedia.org/wiki?curid=863233", "title": "Clinton (Utah)", "text": "Clinton (Utah)\n\nClinton je město v okresu Davis County ve státě Utah ve Spojených státech amerických. K roku 2000 zde žilo 12 585 obyvatel. S celkovou rozlohou 14,3 km² byla hustota zalidnění 880 obyvatel na km².\n"}
{"id": "863234", "url": "https://cs.wikipedia.org/wiki?curid=863234", "title": "Washington (Utah)", "text": "Washington (Utah)\n\nWashington je město v okresu Washington County ve státě Utah ve Spojených státech amerických. K roku 2010 zde žilo 18 761 obyvatel. S celkovou rozlohou 85,2 km² byla hustota zalidnění 220,5 obyvatel na km².\n"}
{"id": "863235", "url": "https://cs.wikipedia.org/wiki?curid=863235", "title": "Payson (Utah)", "text": "Payson (Utah)\n\nPayson je město v okresu Utah County ve státě Utah ve Spojených státech amerických. K roku 2010 zde žilo 18 294 obyvatel. S celkovou rozlohou 22,5 km² byla hustota zalidnění 810 obyvatel na km².\n"}
{"id": "863236", "url": "https://cs.wikipedia.org/wiki?curid=863236", "title": "Saratoga Springs (Utah)", "text": "Saratoga Springs (Utah)\n\nSaratoga Springs je město v okresu Utah County ve státě Utah ve Spojených státech amerických. K roku 2010 zde žilo 17 781 obyvatel. S celkovou rozlohou 56,2 km² byla hustota zalidnění 316,39 obyvatel na km².\n"}
{"id": "863237", "url": "https://cs.wikipedia.org/wiki?curid=863237", "title": "North Ogden", "text": "North Ogden\n\nNorth Ogden je město v okresu Weber County ve státě Utah ve Spojených státech amerických. K roku 2010 zde žilo 17 357 obyvatel. S celkovou rozlohou 16,8 km² byla hustota zalidnění 892 obyvatel na km².\n"}
{"id": "863238", "url": "https://cs.wikipedia.org/wiki?curid=863238", "title": "South Ogden", "text": "South Ogden\n\nSouth Ogden je město v okresu Weber County ve státě Utah ve Spojených státech amerických. K roku 2000 zde žilo 14 377 obyvatel. S celkovou rozlohou 9,5 km² byla hustota zalidnění 1 512,4 obyvatel na km².\n"}
{"id": "863240", "url": "https://cs.wikipedia.org/wiki?curid=863240", "title": "Sinus Successus", "text": "Sinus Successus\n\nSinus Successus (česky Záliv úspěchu) je severovýchodní výběžek Mare Fecunditatis (Moře plodnosti) poblíž rovníku na přivrácené straně Měsíce. Na jeho východním okraji leží zatopený kráter Condon (dříve se jmenoval Webb R).\n\nStřední selenografické souřadnice zálivu jsou 1,1° S a 58,5° V. V terénu severozápadně od zálivu bylo místo přistání dvou sovětských kosmických sond Luny 18 a Luny 20.\n\n\n"}
{"id": "863241", "url": "https://cs.wikipedia.org/wiki?curid=863241", "title": "North Salt Lake", "text": "North Salt Lake\n\nNorth Salt Lake je město v okresu Davis County ve státě Utah ve Spojených státech amerických. K roku 2010 zde žilo 16 322 obyvatel. S celkovou rozlohou 21,4 km² byla hustota zalidnění 760 obyvatel na km².\n"}
{"id": "863242", "url": "https://cs.wikipedia.org/wiki?curid=863242", "title": "Pezzana", "text": "Pezzana\n\nPezzana je italská obec v provincii Vercelli v oblasti Piemont. K 31. prosinci 2011 zde žilo 1 347 obyvatel.\n\nNachází se zde římskokatolický kostel sv. Eusebia z Vercelli.\n\nAsigliano Vercellese, Caresana, Palestro (PV), Prarolo, Rosasco (PV), Stroppiana\n"}
{"id": "863243", "url": "https://cs.wikipedia.org/wiki?curid=863243", "title": "Rozkrádání", "text": "Rozkrádání\n\nRozkrádání, plným názvem \"rozkrádání majetku v socialistickém vlastnictví\", byl trestný čin, který existoval v Československu v letech 1950–1990. Šlo o souhrnné označení jak krádeže, tak zpronevěry i podvodu, které byly spáchány vůči majetku v tzv. socialistickém vlastnictví a obsažen byl nejdříve v § 245 trestního zákona z roku 1950 a později v § 132 trestního zákona z roku 1961. Trestem za rozkrádání bylo odnětí svobody až na pět let, zákaz činnosti nebo peněžitý trest, v případě závažnějších okolností odnětí svobody až na deset let nebo dokonce až na 15 let.\n\nZ právního řádu byl odstraněn s účinností k 1. červenci 1990 novelou č. 175/1990 Sb., a to v důsledku společenských změn, kdy bylo zrušeno rozlišování různých forem vlastnictví.\n"}
{"id": "863245", "url": "https://cs.wikipedia.org/wiki?curid=863245", "title": "Highland (Utah)", "text": "Highland (Utah)\n\nHighland je město v okresu Utah County ve státě Utah ve Spojených státech amerických. K roku 2010 zde žilo 15 523 obyvatel. S celkovou rozlohou 22,1 km² byla hustota zalidnění 700 obyvatel na km².\n"}
{"id": "863247", "url": "https://cs.wikipedia.org/wiki?curid=863247", "title": "Centerville (Utah)", "text": "Centerville (Utah)\n\nCenterville je město v okresu Davis County ve státě Utah ve Spojených státech amerických. K roku 2010 zde žilo 15 335 obyvatel. S celkovou rozlohou 15,6 km² byla hustota zalidnění 932,7 obyvatel na km².\n"}
{"id": "863248", "url": "https://cs.wikipedia.org/wiki?curid=863248", "title": "West Haven (Utah)", "text": "West Haven (Utah)\n\nWest Haven je město v okresu Weber County ve státě Utah ve Spojených státech amerických. K roku 2000 zde žilo 3 976 obyvatel. S celkovou rozlohou 26,3 km² byla hustota zalidnění 150,9 obyvatel na km².\n"}
{"id": "863249", "url": "https://cs.wikipedia.org/wiki?curid=863249", "title": "Lindon (Utah)", "text": "Lindon (Utah)\n\nLindon je město v okresu Utah County ve státě Utah ve Spojených státech amerických. K roku 2010 zde žilo 10 070 obyvatel. S celkovou rozlohou 22,2 km² byla hustota zalidnění 462,8 obyvatel na km².\n"}
{"id": "863251", "url": "https://cs.wikipedia.org/wiki?curid=863251", "title": "Cedar Hills (Utah)", "text": "Cedar Hills (Utah)\n\nCedar Hills je město v okresu Utah County ve státě Utah ve Spojených státech amerických. K roku 2010 zde žilo 9 796 obyvatel. S celkovou rozlohou 7,1 km² byla hustota zalidnění 1 400 obyvatel na km².\n"}
{"id": "863252", "url": "https://cs.wikipedia.org/wiki?curid=863252", "title": "Woods Cross", "text": "Woods Cross\n\nWoods Cross je město v okresu Davis County ve státě Utah ve Spojených státech amerických. K roku 2010 zde žilo 9 761 obyvatel. S celkovou rozlohou 9,3 km² byla hustota zalidnění 688,5 obyvatel na km².\n"}
{"id": "863253", "url": "https://cs.wikipedia.org/wiki?curid=863253", "title": "West Point (Utah)", "text": "West Point (Utah)\n\nWest Point je město v okresu Davis County ve státě Utah ve Spojených státech amerických. K roku 2000 zde žilo 6 033 obyvatel. S celkovou rozlohou 18,7 km² byla hustota zalidnění 324,4 obyvatel na km².\n"}
{"id": "863254", "url": "https://cs.wikipedia.org/wiki?curid=863254", "title": "Anna Kendrick", "text": "Anna Kendrick\n\nAnna Kendrick (* 9. srpna 1985, Portland, Maine, Spojené státy americké) je americká herečka a zpěvačka. Její zlomová role byla Natalie Keener ve filmu \"Lítám v tom\", za kterou obdržela i nominaci na Oscara v kategorii nejlepší ženský herecký výkon ve vedlejší roli. Zahrála si roli Dinah Lord v broadwayském muzikálu \"High Society\", za který získala nominaci na cenu Tony.\n\nMezi její další filmy patří sága Stmívání, \"Scott Pilgrim proti zbytku světa\", \"50/50\", \"Ladíme!\", \"Jak porodit a nezbláznit se\", \"Čarovný les\" a \"Ladíme 2\".\n\nNarodila se v Portlandu ve státě Maine jako dcera účetní Janice (rozené Cooke) a učitele dějepisu Williama K. Kendrickových. Její otec také pracuje ve finančnictví. Anna a její starší bratr, herec Michael Cooke Kendrick, který se objevil ve filmu \"Čekám na ozvěnu\" (2000), navštěvovali školy Longfellow Elementary School, Lincoln Middle School a Deering High School v Portlandu. Anna je anglického, irského a skotského původu.\n\nKendrick \"chytila nadšení k herectví\" ve věku deseti let, když jela autobusem z Portlandu v Maine do New Yorku, aby se mohla zúčastnit konkurzu. Její první herecká role byla Dinah v broadwayském muzikálu \"High Society\" v srpnu 1998 ve věku dvanácti let, kdy si za svůj výkon vysloužila cenu Theatre World Award a byla nominována na Cenu Tony a Drama Desk Award, čímž se stala třetí nejmladší osobou v historii, která byla nominována na cenu Tony.\n\nPokračovala v objevování se v dalších divadelních představeních, včetně muzikálu \"A Little Night Music\", kde hrála Fredriku Armfeldt v newyorské opeře. Poté v roce 2003 přišel její filmový debut ve filmu \"Letní tábor\", za který byla nominována v kategorii nejlepší herečka ve vedlejší roli na cenu Chlotrudis Award a za nejlepší debutový výkon na Independent Spirit Award za její ztvárnění Fritzi Wagner.\n\nV roce 2007 se objevila v dalším filmu, \"Rocket Science\", ve kterém ztvárnila Ginny Ryerson, rychle mluvící středoškolskou diskutující. Ačkoliv Kendrick řekla, že roli shledává zastrašující a náročnou a poté, co viděla skutečnou soutěž, tak byl její výkon chválen kritiky a za roli byla nominována na cenu Independent Spirit v kategorii nejlepší herečka ve vedlejší roli.\n\nNa konci roku 2007 se ucházela o roli Jessicy Stanley ve \"Stmívání\", filmové adaptaci stejnojmenné knihy od Stephenie Meyer z roku 2008. Měla v úmyslu zkoušet scénky s různými herci, ale byla příliš nemocná a musela odejít; nicméně při pozdějším sezení roli získala. Roli Jessicy si zopakovala i ve třech dalších pokračováních Twilight ságy. Její zkušenost ze zpěvem ji přinesla příležitost hrát v dalším projektu, \"The Marc Pease Experience\", kde se objevila vedle Jasona Schwartzmana a Bena Stillera v roli středoškolské maturantky zapojené v hudebním divadle.\n\nV roce 2009 přišla její první hlavní role ve snímku \"Elsewhere\", kde hraje dívku, jejíž kamarádka (kterou hraje Tania Raymonde) zmizí a ve filmu režiséra Jasona Reitmana, \"Lítám v tom\", která je založená na stejnojmenné novele od Waltera Kirna a v hlavních rolích hrají George Clooney a Vera Farmiga.\n\nZa svou roli v \"Lítám v tom\" ji National Board of Review označil jako nejlepší herečku ve vedlejší roli a také získala nominace na velkou řadu cen od kritiků, včetně Zlatého glóbu, Screen Actors Guild a Oscara.\n\nZopakovala si roli Jessicy Stanley ve filmu \"\". Scenáristka Melissa Rosenberg vymyslela maturitní řeč, kterou říká její postava a nebyla součástí knihy. Objevila se ve filmové adaptaci komiksů o Scottu Pilgrimovi s názvem \"Scott Pilgrim proti zbytku světa\". Hrála roli Stacey Pilgrim, sestry hlavní postavy filmu.V roce 2010 se objevila ve videoklipu skupiny LCD Soundsystem s názvem \"Pow Pow\" jako \"posunovačka tvarů\" která sbírá \"duše zlých lidí\". V říjnu 2010 navštívila předávání Top Glamour Awards v Mexiku, kde získala cenu pro nejlepší mezinárodní herečku.\n\nV roce 2011 hrála v dramatické komedii \"50/50\", vedle Josepha Gordona Levitta, Bryce Dallas Howard a Setha Rogena. Také si znovu zopakovala roli Jessicy Stanley ve filmu \"\".\n\nV roce 2012 si zahrála roli Rosie ve filmové adaptaci průvodce pro páry, které čekají dítě, s názvem \"Jak porodit a nezbláznit se\" a namluvila roli Courtney v animovaném filmu \"Norman a duchové\". Hrála hlavní roli ve filmu \"Ladíme!\". Její postavou je Beca, rebelská studentka vysoké školy, která svůj hlas objeví ve školním ženském acappella sboru a je také zahrnuta na filmovém soundtracku. Také se objevila v dramatu \"Patrola\", kde si zahrála manželku policisty Briana Taylora (Jake Gyllenhaal). Objeví se též v připravovaném politickém thrilleru \"The Company You Keep\", v hlavní roli s Robertem Redfordem a Shiou LaBeoufem.\n\nV roce 2013 se její písnička „Cups (When I'm Gone)“ z filmu \"Ladíme!\" stala číslem 2 na americkém žebříčku hitparády Billboard's Adult Pop Song. V roce 2014 získala roli ve filmové adaptaci \"Posledních pět let\", který měl premiéru na filmovém festivalu v Torontu v září 2014. Také si zahrála v thrilleru \"Hlasy \"a jako Popelka se objevila ve filmové adaptaci \"Čarovný les.\" Na rok 2015 má stanoveno premiéru pokračování filmu \"Ladíme!\", s názvem \"Ladíme 2\".\n\nV roce 2016 svůj hlas propůjčila hlavní animované postavičce Poppy ve filmu \"Trollové\". Po boku Zaca Efrona a Adam DeVineho si zahrála v komediálním filmu \"Mike i Dave sháněj holku.\" S Benem Affleckem si zahrála v akčním thrilleru \"Zúčtování\". V roce 2017 měl premiéru film \"Stůl číslo 19\". Znovu si zahraje roli Becy Mitchell ve filmu \"Ladíme 3\". V září 2018 měl premiéru film \"Nebezpečná laskavost,\" ve kterém si zahrála po boku Blake Lively.\n\nOd roku 2009 chodila s režisérem Edgarem Wrightem, kterého potkala na natáčení filmu \"Scott Pilgrim proti zbytku světa\". Pár se rozešel na začátku roku 2013. Od dubna 2014 chodí s filmařem Benem Richardsonem.\n\n"}
{"id": "863255", "url": "https://cs.wikipedia.org/wiki?curid=863255", "title": "Lacus Perseverantiae", "text": "Lacus Perseverantiae\n\nLacus Perseverantiae (česky Jezero vytrvalosti) je malé měsíční moře s nepravidelným okrajem severozápadně od zatopeného kráteru s tmavým dnem Firmicus na přivrácené straně Měsíce, které měří na délku cca 70 km a na šířku cca 15 km. Střední selenografické souřadnice jsou 7,8° S a 61,9° V. Jezero leží v členité oblasti mezi Mare Crisium (Moře nepokojů) a Mare Undarum (Moře vln). Severovýchodně se nachází dvojice kráterů Auzout a van Albada (dříve Auzout A).\n\n\n"}
{"id": "863257", "url": "https://cs.wikipedia.org/wiki?curid=863257", "title": "Smithfield (Utah)", "text": "Smithfield (Utah)\n\nSmithfield je město v okresu Cache County ve státě Utah ve Spojených státech amerických. K roku 2010 zde žilo 9 495 obyvatel. S celkovou rozlohou 11,2 km² byla hustota zalidnění 651,2 obyvatel na km².\n"}
{"id": "863260", "url": "https://cs.wikipedia.org/wiki?curid=863260", "title": "Rezoluce Rady bezpečnosti OSN č. 1874", "text": "Rezoluce Rady bezpečnosti OSN č. 1874\n\nRezoluce Rady bezpečnosti OSN č. 1874 (S/2009/301) byla odpovědí na jaderný test, který provedla Severní Korea 25. května 2009, a zavedla proti ní další sankce. Rezoluce byla Radou bezpečnosti OSN jednomyslně schválena 12. června 2009.\n\nUstanovení rezoluce obsahovala:\n\nTři roky po schválení rezoluce, 12. prosince 2012, vynesla severokorejská raketa dlouhého doletu Unha-3 na oběžnou dráhu satelit. Rada bezpečnosti, jakož i jiné organizace a státy světa, čin odsoudila a prohlásila jej za porušení této rezoluce, konkrétně bodu, jenž požadoval, aby Severní Korea přestala používat balistické rakety.\n\n"}
{"id": "863261", "url": "https://cs.wikipedia.org/wiki?curid=863261", "title": "Martin Dobrotka", "text": "Martin Dobrotka\n\nPhDr. Martin Dobrotka (* 22. ledna 1985, Bratislava, Československo) je slovenský fotbalový obránce, od ledna 2018 hráč klubu Stal Mielec. Na kontě má jeden start za slovenský národní tým. Univerzální fotbalista, trenér Miroslav Beránek ho v sezoně 2014/15 ve Slavii Praha posunul na post defenzivního záložníka. Mimo Slovensko působil na klubové úrovni v Česku, od ledna 2018 je v Polsku.\n\nVystudoval politologii na filozofické fakultě v Trnavě.\n\nSvou fotbalovou kariéru začal ve Slovanu Bratislava, kde se v roce 2003 propracoval do prvního mužstva. Před sezonou 2003/04 přestoupil do Dynama České Budějovice, které se pro něj stalo prvním zahraničním angažmá. Po skončení ročníku 2005/06, který strávil na hostování v Rimavské Sobotě, se po třech letech vrátil do Slovanu Bratislava, kde prožil úspěšná léta.\n\nV červenci 2012 se stal hráčem Slavie Praha. 16. března 2013 vstřelil premiérový gól za Slavii Praha (i celkově v Gambrinus lize) proti Liberci, když otevíral skóre na průběžných 1:0 pro Slavii. Utkání nakonec skončilo vítězstvím pražského týmu 3:1. Se Slavií se rozhodl neprodloužit smlouvu a v zimě 2014 podstoupil testy u skotského týmu Ross County FC. Ten mu nabídl smlouvu, Dobrotka ale nakonec podepsal kontrakt do léta 2017 se Slovanem Bratislava. Ve Slovanu se stal kapitánem týmu. V jarní části sezóny 2014/15 odehrál 4 ligové zápasy. V sezóně 2015/16 zasáhl do prvního předkola Evropské ligy 2015/16 proti gibraltarskému týmu Europa FC a do odvety druhého předkola proti irskému University College Dublin AFC, kde si obnovil zranění slabin. Kvůli zdravotním problémům se dohodl se Slovanem na rozvázání smlouvy.\n\nV lednu 2016 posílil klub MFK Skalica. V červnu 2016 odešel do FC Baník Ostrava, který v sezóně 2015/16 spadl do druhé české ligy. V Baníku působil pouze velmi krátce, do začátku července 2017, poté se dohodl na rozvázání smlouvy.<br>\nV lednu 2017 podepsal 4měsíční smlouvu s druholigovým českým týmem FK Baník Sokolov. V červnu 2017 absolvoval neúspěšné testy v MFK Karviná, poté se mu ozval trenér FC ViOn Zlaté Moravce Juraj Jarábek, který jej trénoval ve slovenské reprezentaci do 19 let. S ViOnem podepsal smlouvu.\n\nV lednu 2018 posílil jako volný hráč (zadarmo) polský druholigový klub Stal Mielec.\n\nNastupoval ve slovenské reprezentaci do 19 let, kde jej vedl trenér Juraj Jarábek.\n\nV A-mužstvu Slovenska odehrál jediný zápas, 11. 2. 2009 na turnaji Cyprus International Tournament proti domácímu týmu Kypru (porážka 2:3).\n\n"}
{"id": "863262", "url": "https://cs.wikipedia.org/wiki?curid=863262", "title": "Podílnictví", "text": "Podílnictví\n\nPodílnictví byla skutková podstata trestného činu, upravená do 31. 1. 2019 v § 214 a 215 trestního zákoníku. Novelou trestního zákoníku č. 287/2018 Sb. byla skutková podstata podílnictví zahrnuta do společného ustanovení § 216 – legalizace výnosů z trestné činnosti a § 217 – legalizace výnosů z trestné činnosti z nedbalosti. \n\nPodílnictví spáchal ten pachatel, který ukryl, převedl nebo užíval věc, případně nebo jinou majetkovou hodnotu, která byla získána trestným činem, nebo jako odměna za tento trestný čin, anebo to, co bylo za zisk z tohoto trestného činu opatřeno. \n"}
{"id": "863263", "url": "https://cs.wikipedia.org/wiki?curid=863263", "title": "Jindřich z Hradce", "text": "Jindřich z Hradce\n\nJindřich I. z Hradce (kolem 1160 – 1237), syn Vítka z Prčice, je považován za zakladatele pánů z Hradce obývajících Jindřichův Hradec (\"Novo castro\", \"Nova domo\").\nRoku 1185 zastával na dvoře vévody Bedřicha úřad podpodkoního.\nMěl syny Vítka a Sezemu (\"barones Boemorum Witigo cum fratre suo Zezema filii Henrici de Nova domo\").\n\n"}
{"id": "863265", "url": "https://cs.wikipedia.org/wiki?curid=863265", "title": "Kostel svatého Martina a Prokopa (Plzeň)", "text": "Kostel svatého Martina a Prokopa (Plzeň)\n\nKostel svatého Martina a Prokopa v plzeňské čtvrti Lobzy je farním kostelem římskokatolické farnosti Plzeň-Lobzy spravovanou Salesiány Dona Bosca v Plzni. V jeho těsné blízkosti se nachází Salesiánské středisko mládeže.\n\nPůvodním záměrem z března 1904 byla přístavba dosavadní školy, která by zahrnovala i kapli. Vzápětí však byl 22. dubna 1904 podán návrh, aby kaple byla vystavěna samostatně. 26. září 1904 schvaluje obecní zastupitelstvo rozpočet stavby kostela v Lobzích. Dne 31. října 1904 byly otevřeny nabídky a práce zadány s tím, že práce budou započaty na jaře 1905. Pozemek ke stavbě kostela věnovala paní Keplová s podmínkou, že v kostele bude mít uzavřenou lavici pro svoji rodinu. Se stavbou bylo započato na jaře roku 1905 a již v létě téhož roku byla stavba dokončena. Výmalba byla provedena plzeňským malířem Václavem Švachtou, zasklení obyčejným sklem v olovu s barevnou bordurou bylo 25. srpna 1905 objednáno u plzeňského sklenáře Josefa Šaška.\n\nDalší činnosti pokračovaly až na jaře 1906, a to objednávkou mramorového oltáře u K. Hejrejta. V dubnu 1906 byla nejdůstojnějšímu knížecímu arcibiskupskému Ordinariátu v Praze zaslána žádost na svěcení kostela. Ke svěcení kostela byl stanoven až 7. říjen 1906. Nově zvolený starosta Martin Černý na své náklady dal upravit okolí kostela, pořídil dlažbu kolem oltáře či zakoupil obrazy sv. Martina a sv. Prokopa. Rovněž byly na návrh řídícího p. M. Pokorného vysázeny stromy. Zvony pro kostel odlil plzeňský zvonař Robert Perner a to 104 kg vážící velký zvon Prokop a menší zvon Maria. K posvěcení zvonů došlo dne 18. července 1906. Na věž kostela byl přenesen i malý zvonek Maria z kapličky na návsi, která byla zbořena v roce 1907. V současné době je na věži malý zvon Václav, který byl přivezen P. Josefem Vajdišem 30. června 1953 ze zničeného kostela na Tachovsku. Den před svěcením byla instalována kazatelna od pražské firmy Mudroch a k dočasnému uložení do kaple v domě katechety vedle kostela přivezeny ostatky sv. Desideria, Urbana a Koronaty. Vlastní svěcení provedl 7. října 1906 Jeho Eminence nejdůstojnější pan kardinál Lev ze Skrbenských, kníže arcibiskup pražský. Interiér kostela byl pořízen z darů věřících.\n\nV roce 1933 se kostel stal filiálním u kostela Panny Marie Růžencové a tím i pod správu bratří dominikánů. 17. října 1944 byla střecha a okna kostela značně postižena náletem. V dalším období byla do kostela přemístěna část inventáře z kaple školy nad Hamburkem, která byla dočasně užívána českomoravskou církví. Tak kostel získal oltář s Kalvárií při pravé straně kostelní lodi, svícny či lavice. K dalšímu poškození kostela došlo při náletu 17. dubna 1945. Kostel však byl poté rychle vyčištěn a provizorně opraven. Oprava střechy byla provedena svépomocí, k zasklení oken došlo až v říjnu a listopadu roku 1949 nákladem města.\n\n27. dubna 1950 opouštějí dominikáni nuceně Plzeň. V roce 1971 dochází k opravě zejména fasády kostela provedené stavebním odborem města Plzně. V roce 1973 byl v rámci obnovy interiéru odstraněn boční oltář Ukřižování a kazatelna, upraveny rámy křížové cesty a další úpravy. Kolem roku 1980 došlo k vykácení aleje dubů kolem kostela, která listím ze stromů zanášela okapy.\n\nV květnu 1990 byla budova vedle kostela nabídnuta v restituci P. Antonínu Hýžovi, který ji 10. května 1990 nabídl prostřednictvím P. Michala Kaplánka salesiánům. Od 1. ledna 1993 byla zřízena farnost Plzeň-Lobzy se správou salesiánů. Rovněž bylo započato s opravou kostela, zejména střechy, stropu, věže vč. báně a kříže. V letech 1994 až 1995 byla realizována přístavba kostela s farním sálem, kanceláří a dalším zařízením. V roce 1996 byl k farnosti připojen i kostel sv. Jiří. Postavena je rovněž protihluková stěna před kostelem vč. spojovací stříšky. V roce 1997 byla dle návrhu Vladimíra Havlice ve spolupráci s ing. arch. Janem Soukupem a ing. Antonínem Švehlou provedena rozsáhlá rekonstrukce a úpravy vlastního kostela. Výtvarný motiv o snu Dona Boska o cestě růžovou alejí je vytvořen na termoizolační podlaze z chlumčanských dlaždic. Presbytář je půlkruhový s přístupem po třech mramorových schodech. Původní mramorový oltář je zkrácen a upraven. Mramorový je i podstavec k ambonu. Úprav doznal i původní svatostánek, který byl zabudován do zdi. Vznikla i gotizující římsa podél sněn a vítězného oblouku. Bylo provedeno i osvětlení, ozvučení a plynové vytápění. Instalována byla i vnitřní okna v kovových rámech, mříž u vstupu a kostel byl i vymalován. Dle návrhu malíře Vladimíra Havlice bylo započato s pracemi na retábulu. Po smrti malíře bylo dílo dokončeno akademickým malířem Janem Coufalem v roce 2006 a posvěceno biskupem 25. května 2006.\n\n\n"}
{"id": "863267", "url": "https://cs.wikipedia.org/wiki?curid=863267", "title": "Lacus Doloris", "text": "Lacus Doloris\n\nLacus Doloris (česky Jezero žalu nebo Jezero bolesti nebo Jezero trápení) je malé měsíční moře v oblasti mezi Mare Serenitatis (Moře jasu) a Mare Vaporum (Moře par). Tato oblast jihozápadně od pohoří Montes Haemus je bohatá na hladké planiny, mimo Lacus Doloris se zde nachází ještě Lacus Gaudii (Jezero radosti), Lacus Odii (Jezero nenávisti), Lacus Lenitatis (Jezero mírnosti), Lacus Hiemalis (Jezero zimy) a Lacus Felicitatis (Jezero štěstí). Lacus Doloris má průměr cca 110 km, jeho střední selenografické souřadnice jsou 16,8° S a 8,6° V. Jižně leží výrazný kráter Manilius.\n\n\n"}
{"id": "863271", "url": "https://cs.wikipedia.org/wiki?curid=863271", "title": "Řeka (rybník)", "text": "Řeka (rybník)\n\nŘeka je rozlehlý rybník na řece Doubravě, který se nachází jižně od Krucemburku v okrese Havlíčkův Brod v Kraji Vysočina v nadmořské výšce 550 m. S plochou 43,0 ha a celkovým objemem 650 tis. m³ se jedná o největší vodní nádrž v povodí Doubravy.\n\nRybník je využíván k chovu ryb a vzhledem k čistotě vody, která je zde pravidelně monitorována i k rekreačním účelům.\nPři vtoku Doubravy do rybníka se nachází na ploše 16,06 ha stejnojmenná přírodní rezervace vyhlášená v roce 1990. Jedná se o slatinné louky a mokřady s výskytem celé řady vzácných a ohrožených druhů rostlin.\n\n"}
{"id": "863274", "url": "https://cs.wikipedia.org/wiki?curid=863274", "title": "Lacus Odii", "text": "Lacus Odii\n\nLacus Odii (česky Jezero nenávisti) je malé měsíční moře v oblasti mezi Mare Serenitatis (Moře jasu) a Mare Vaporum (Moře par). Tato oblast jihozápadně od pohoří Montes Haemus je bohatá na hladké planiny, mimo Lacus Odii se zde nachází ještě Lacus Gaudii (Jezero radosti), Lacus Doloris (Jezero bolesti), Lacus Lenitatis (Jezero mírnosti), Lacus Hiemalis (Jezero zimy) a Lacus Felicitatis (Jezero štěstí). Lacus Odii má průměr cca 70 km, jeho střední selenografické souřadnice jsou 19,2° S a 7,3° V. Lacus Odii leží východně od Lacus Felicitatis a severozápadně od Lacus Doloris.\n\n\n"}
{"id": "863276", "url": "https://cs.wikipedia.org/wiki?curid=863276", "title": "Quetzaltenango", "text": "Quetzaltenango\n\nQuetzaltenango je druhé nejvýznamnější guatemalské město. Je správním střediskem stejnojmenného departementu Quetzaltenango, zároveň je ekonomickým, kulturním, obchodním i vzdělanostním centrem západní části Guatemaly. Nachází se v pohoří guatemalské vysočiny, zhruba 110 kilometrů západně od Ciudad de Guatemala a 35 km od jezera Atitlán. V jeho metropolitní oblasti žije na 300 000 obyvatel.\n\nV předhispánském období patřilo území okolo města do májského kulturního prostoru. Během španělské koloniální nadvlády bylo město součástí generálního kapitanátu Guatemala, následně pak Středoamerické federativní republiky. Mezi roky 1838 – 1840 bylo hlavním městem státu Los Altos, jednoho z 6 států federace. Roku 1840 bylo včleněno do již samostatné Guatemaly. V 19. století město zbohatlo na pěstování kávy. Okázalá architektura z tohoto období (tzv. Belle Époque) se zachovala v podstatné míře do současnosti.\n\n"}
{"id": "863278", "url": "https://cs.wikipedia.org/wiki?curid=863278", "title": "Silenka nicí", "text": "Silenka nicí\n\nSilenka nicí (\"Silene nutans\") je víceletá bylina z čeledi hvozdíkovitých (silenkovitých). Roste především ve světlých lesích, na lesních okrajích a osluněných stráních, často na chudých písčitých půdách. Své jméno dostala podle nicích (tj. dolů sehnutých, převislých) bílých či růžových květů, které rozkvétají večer a jsou opylovány nočními motýly.\n\nVytrvalá bylina s přízemní růžicí úzce vejčitých listů, které se pozvolna sbíhají v křídlatý řapík. Jedna nebo více přímých, nevětvených a pýřitých lodyh 30-60 cm vysokých s podlouhlými, špičatými, kopinatými a nahoře čárkovitými listy. Listy jsou pýřité, téměř přisedlé, tmavě šedozelené. Lata květů obvykle jednostranná z řídkých vstřícných vidlanů, stopky květů dolů převislé. Kvete v červnu až srpnu, květy jsou oboupohlavní, kalich válcovitý, 8-12 mm dlouhý, pýřitý, s kopinatými, široce blanitými zuby. Koruna bílá, nazelenalá nebo narůžovělá, pětičetná s dvouklanými plátky a dvouklanými úkrojky, za dne stočenými nazpět. Tyčinky dvakrát delší než kalich, prašníky nazelenalé. Plod je vejčitě kuželovitá tobolka, 8-10 mm dlouhá, s mnohem delší stopkou.\n\nSilenka nicí se vyskytuje v Evropě a Asii. Areál zahrnuje téměř celou Evropu včetně Skandinávie a na východ dosahuje až na západní a střední Sibiř. Vyskytuje se také na Kavkaze a Kanárských ostrovech. Ve Středomoří roste především v horách. V České republice se vyskytuje na většině území v nadmořských výškách do 900 metrů. Ve vyšších polohách roste jen výjimečně a většinou druhotně. Nejčastěji ji lze nalézt ve světlých listnatých, zejména dubových lesích, křovinách, sušších loukách a pastvinách. Roste na kyselých i zásaditých podkladech.\n\n\n"}
{"id": "863279", "url": "https://cs.wikipedia.org/wiki?curid=863279", "title": "Petr Šulák", "text": "Petr Šulák\n\nPetr Šulák (* 2. května 1944 Nový Hrozenkov) je český politik, v 90. letech 20. století a počátkem 21. století poslanec Poslanecké sněmovny za ČSSD.\n\nK roku 1996 se profesně uvádí jako technik.\n\nVe volbách v roce 1996 byl zvolen do poslanecké sněmovny za ČSSD (volební obvod Severomoravský kraj). Mandát obhájil ve volbách v roce 1998 a volbách v roce 2002 a ve sněmovně setrval do voleb v roce 2006. Byl členem sněmovního zahraničního výboru a v letech 2002-2003 i ústavněprávního výboru.\n\nV období květen - červenec 2004 krátce, do voleb do Evropského parlamentu, zasedal jako kooptovaný poslanec EP, než se mandátu ujali řádně zvolení poslanci za Českou republiku. Ve volbách do EP v roce 2004 kandidoval za ČSSD, ale nebyl zvolen.\n\nV komunálních volbách roku 1994 byl zvolen do zastupitelstva města Vsetín za ČSSD. Neúspěšně do vsetínského zastupitelstva kandidoval i v komunálních volbách roku 1998, komunálních volbách roku 2002 a komunálních volbách roku 2006. Profesně se k roku 2006 uvádí jako investiční manažer.\n\nV roce 2010 se uvádí jako předseda místní organizace SPOZ ve Vsetíně.\n\n"}
{"id": "863281", "url": "https://cs.wikipedia.org/wiki?curid=863281", "title": "Nizozemsko na Letních olympijských hrách 1924", "text": "Nizozemsko na Letních olympijských hrách 1924\n\nNizozemsko na Letních olympijských hrách 1924 reprezentovala výprava 177 sportovců, z toho 168 mužů a 9 žen v 17 sportech.\n"}
{"id": "863283", "url": "https://cs.wikipedia.org/wiki?curid=863283", "title": "Jonathan Ive", "text": "Jonathan Ive\n\nSir Jonathan Paul \"Jony\" Ive, KBE RDI (27. února 1967 Londýn, Chingford) je britský designér a bývalý Senior Vice President produktového designu ve společnosti Apple. Ve společnosti Apple byl vedoucím návrhářem výrobků MacBook Pro, iMac, MacBook Air, iPod, iPod touch, iPhone, iPad, iPad mini a iOS. Ke 30. listopadu 2019 přešel do vlastní návrhářské firmy, která by měla pracovat hlavně pro Apple.\n\nV roce 2006 byl vyznamenán Řádem britského impéria (CBE) a roku 2012 povýšen do hodnosti rytíře (KBE).\n\nV roce 2017 se Ive stal kancléřem Londýndské umělecké školy Royal College of Art.\n\n"}
{"id": "863285", "url": "https://cs.wikipedia.org/wiki?curid=863285", "title": "Santaquin", "text": "Santaquin\n\nSantaquin je město v okresu Utah County ve státě Utah ve Spojených státech amerických. K roku 2010 zde žilo 9 128 obyvatel. S celkovou rozlohou 6,8 km² byla hustota zalidnění 713,8 obyvatel na km².\n"}
{"id": "863287", "url": "https://cs.wikipedia.org/wiki?curid=863287", "title": "Washington Terrace", "text": "Washington Terrace\n\nWashington Terrace je město v okresu Weber County ve státě Utah ve Spojených státech amerických. K roku 2010 zde žilo 8 551 obyvatel. S celkovou rozlohou 4,9 km² byla hustota zalidnění 1 728,7 obyvatel na km².\n"}
{"id": "863291", "url": "https://cs.wikipedia.org/wiki?curid=863291", "title": "Grantsville (Utah)", "text": "Grantsville (Utah)\n\nGrantsville je město v okresu Tooele County ve státě Utah ve Spojených státech amerických. K roku 2000 zde žilo 6 015 obyvatel. S celkovou rozlohou 46,2 km² byla hustota zalidnění 130,4 obyvatel na km².\n"}
{"id": "863292", "url": "https://cs.wikipedia.org/wiki?curid=863292", "title": "North Logan", "text": "North Logan\n\nNorth Logan je město v okresu Cache County ve státě Utah ve Spojených státech amerických. K roku 2010 zde žilo 8 269 obyvatel. S celkovou rozlohou 17,9 km² byla hustota zalidnění 344 obyvatel na km².\n"}
{"id": "863293", "url": "https://cs.wikipedia.org/wiki?curid=863293", "title": "Mapleton (Utah)", "text": "Mapleton (Utah)\n\nMapleton je město v okresu Utah County ve státě Utah ve Spojených státech amerických. K roku 2010 zde žilo 7 979 obyvatel. S celkovou rozlohou 32,6 km byla hustota zalidnění 240 obyvatel na km.\n"}
{"id": "863294", "url": "https://cs.wikipedia.org/wiki?curid=863294", "title": "Pleasant View (Utah)", "text": "Pleasant View (Utah)\n\nPleasant View je město v okresu Weber County ve státě Utah ve Spojených státech amerických. K roku 2010 zde žilo 7 979 obyvatel. S celkovou rozlohou 17,4 km² byla hustota zalidnění 323,2 obyvatel na km².\n"}
{"id": "863295", "url": "https://cs.wikipedia.org/wiki?curid=863295", "title": "Lacus Felicitatis", "text": "Lacus Felicitatis\n\nLacus Felicitatis (česky Jezero štěstí) je malé měsíční moře v oblasti mezi Mare Serenitatis (Moře jasu) a Mare Vaporum (Moře par). Tato oblast jihozápadně od pohoří Montes Haemus je bohatá na hladké planiny, mimo Lacus Felicitatis se zde nachází ještě Lacus Gaudii (Jezero radosti), Lacus Doloris (Jezero bolesti), Lacus Lenitatis (Jezero mírnosti), Lacus Hiemalis (Jezero zimy) a Lacus Odii (Jezero nenávisti). Lacus Felicitatis má průměr cca 90 km, jeho střední selenografické souřadnice jsou 18,5° S a 5,4° V. Lacus Felicitatis leží západně od Lacus Odii a východně od Sinus Fidei (Záliv důvěry).\n\nTřem malým kráterům v Jezeru štěstí přiřadila Mezinárodní astronomická unie název. Jsou to:\n\n\n"}
{"id": "863297", "url": "https://cs.wikipedia.org/wiki?curid=863297", "title": "Bluffdale", "text": "Bluffdale\n\nBluffdale je město v okresu Salt Lake County ve státě Utah ve Spojených státech amerických. K roku 2010 zde žilo 7 598 obyvatel. S celkovou rozlohou 42,6 km² byla hustota zalidnění 180 obyvatel na km².\n"}
{"id": "863298", "url": "https://cs.wikipedia.org/wiki?curid=863298", "title": "Park City (Utah)", "text": "Park City (Utah)\n\nPark City je město v okresu Summit County ve státě Utah ve Spojených státech amerických. K roku 2010 zde žilo 7 558 obyvatel. S celkovou rozlohou 45,5 km² byla hustota zalidnění 166,1 obyvatel na km². Koná se zde festival Sundance Film Festival.\n"}
{"id": "863300", "url": "https://cs.wikipedia.org/wiki?curid=863300", "title": "Lacus Gaudii", "text": "Lacus Gaudii\n\nLacus Gaudii (česky Jezero radosti) je malé měsíční moře v oblasti mezi Mare Serenitatis (Moře jasu) a Mare Vaporum (Moře par). Tato oblast jihozápadně od pohoří Montes Haemus je bohatá na hladké planiny, mimo Lacus Gaudii se zde nachází ještě Lacus Odii (Jezero nenávisti), Lacus Doloris (Jezero bolesti), Lacus Lenitatis (Jezero mírnosti), Lacus Hiemalis (Jezero zimy) a Lacus Felicitatis (Jezero štěstí). Lacus Gaudii má průměr cca 100 km, jeho střední selenografické souřadnice jsou 16,3° S a 12,3° V. Lacus Gaudii leží severně od Lacus Lenitatis a severozápadně od Lacus Hiemalis. Východně se nachází výrazný kráter Menelaus.\n\n\n"}
{"id": "863301", "url": "https://cs.wikipedia.org/wiki?curid=863301", "title": "Providence (Utah)", "text": "Providence (Utah)\n\nProvidence je město v okresu Cache County ve státě Utah ve Spojených státech amerických. K roku 2010 zde žilo 7 075 obyvatel. S celkovou rozlohou 7,3 km² byla hustota zalidnění 598,1 obyvatel na km².\n"}
{"id": "863302", "url": "https://cs.wikipedia.org/wiki?curid=863302", "title": "Vítek z Hradce", "text": "Vítek z Hradce\n\nVítek z Hradce (1218–1259) byl synem Jindřicha z Hradce. \n\nPoprvé je zmiňován roku 1223 a roku 1232 pravděpodobně vystupuje jako Vítek z Hradiště (\"Witko de Gredis\"). V letech 1241 až 1249 byl olomouckým kastelánem (\"Witco de Novadomo Olomucensis castellanus\"). Roku 1252 poprvé používá český predikát pro Jindřichův Hradec (\"Witek de Gradec\"). Bývá považován za zakladatele Vítkova hrádku u Blažejova, který v roce 1267 věnoval řádu německých rytířů z Jindřichova Hradce. Měl potomky Oldřicha, Jindřicha, Dětřicha, Lidmilu a Elišku.\n\n"}
{"id": "863303", "url": "https://cs.wikipedia.org/wiki?curid=863303", "title": "Ivins (Utah)", "text": "Ivins (Utah)\n\nIvins je město v okresu Washington County ve státě Utah ve Spojených státech amerických. K roku 2010 zde žilo 6 750 obyvatel. S celkovou rozlohou 26,2 km² byla hustota zalidnění 268,5 obyvatel na km².\n"}
{"id": "863304", "url": "https://cs.wikipedia.org/wiki?curid=863304", "title": "Nizozemsko na Letních olympijských hrách 1920", "text": "Nizozemsko na Letních olympijských hrách 1920\n\nNizozemsko na Letních olympijských hrách 1920 reprezentovala výprava 130 sportovců, z toho 129 mužů a 1 žena v 15 sportech.\n"}
{"id": "863305", "url": "https://cs.wikipedia.org/wiki?curid=863305", "title": "Mykologická lokalita Kněževes", "text": "Mykologická lokalita Kněževes\n\nMykologická lokalita Kněževes je známá výskytem zhruba 50 druhů hub, především pak několika druhů z čeledi hřibovitých. Rozkládá se přímo v městysi Kněževes (okres Rakovník) na zatravněné ploše náměstí pod lipami.\n\nO ochranu hub v Kněževsi se zasadil v druhé polovině 90. let 20. století ing. Vladimír Bazika CSc. Inspirací se stala hřibová rezervace Stachy v kombinaci s masovým výskytem hřibu koloděje. Později byly objeveny i další druhy. Rezervace není vyhlášena podle zákona č. 114/1992 Sb., o ochraně přírody a krajiny, ochranu zajišťuje sama obec.\n\n\nMnohé z hřibovitých hub jsou mykorhizně vázané na kořeny lip. Nejhojnějším druhem je hřib koloděj, kvůli jehož výskytu začala obec houby chránit. Později se v hojném množství objevil také jinak vzácný hřib kavkazský. V menší míře se vyskytují hřib kovář, hřib červený a hřib dubový.\n\nKrom hřibovitých se vyskytují také různé druhy pečárek, například pečárka zápašná (\"Agaricus xanthodermus\") a pečárka císařská (\"Agaricus augustus\"), hnojníky, špičky, pýchavky, holubinky a muchomůrky, například muchochůrka tygorvaná (\"Amanita pantherina\"). Objeveno zde bylo celkem 50 druhů vyšších hub.\n"}
{"id": "863309", "url": "https://cs.wikipedia.org/wiki?curid=863309", "title": "Salem (Utah)", "text": "Salem (Utah)\n\nSalem je město v okresu Utah County ve státě Utah ve Spojených státech amerických. K roku 2010 zde žilo 6 423 obyvatel. S celkovou rozlohou 26,4 km² byla hustota zalidnění 240 obyvatel na km².\n"}
{"id": "863312", "url": "https://cs.wikipedia.org/wiki?curid=863312", "title": "Ephraim (Utah)", "text": "Ephraim (Utah)\n\nEphraim je město v okresu Sanpete County ve státě Utah ve Spojených státech amerických. K roku 2000 zde žilo 4 505 obyvatel. S celkovou rozlohou 9,2 km² byla hustota zalidnění 487,4 obyvatel na km².\n"}
{"id": "863313", "url": "https://cs.wikipedia.org/wiki?curid=863313", "title": "GKS Bełchatów", "text": "GKS Bełchatów\n\nGKS Bełchatów je polský fotbalový klub sídlící ve městě Bełchatów. Byl založen roku 1977, jeho hřištěm je stadion s názvem Stadion GKS Bełchatów s kapacitou 5 238 diváků.\n\n\n"}
{"id": "863314", "url": "https://cs.wikipedia.org/wiki?curid=863314", "title": "Lacus Hiemalis", "text": "Lacus Hiemalis\n\nLacus Hiemalis (česky Jezero zimy nebo Jezero zimní) je malé měsíční moře v oblasti mezi Mare Serenitatis (Moře jasu) a Mare Vaporum (Moře par). Tato oblast jihozápadně od pohoří Montes Haemus je bohatá na hladké planiny, mimo Lacus Hiemalis se zde nachází ještě Lacus Odii (Jezero nenávisti), Lacus Doloris (Jezero bolesti), Lacus Lenitatis (Jezero mírnosti), Lacus Gaudii (Jezero radosti) a Lacus Felicitatis (Jezero štěstí). Lacus Hiemalis má průměr cca 50 km, jeho střední selenografické souřadnice jsou 15,0° S a 14,0° V. Lacus Hiemalis leží východo-severovýchodně od Lacus Lenitatis a jihovýchodně od Lacus Gaudii. Severovýchodně se nachází výrazný kráter Menelaus.\n\n\n"}
{"id": "863315", "url": "https://cs.wikipedia.org/wiki?curid=863315", "title": "Kuplířství", "text": "Kuplířství\n\nKuplířství je trestný čin, který spočívá v tom, že \"kuplíř\" přiměje či svede jinou osobu k provozování prostituce, případně z prostituce jiného jen profituje. Trestní právo tak zde vyjadřuje společenský zájem nejen na ochraně mravnosti, ale i svobodného rozhodování člověka.\n\nJako trestné hodnotil kuplířství již rakouský trestní zákon z roku 1852, podle jehož § 512–514 se ho dopustil ten, kdo k prostituci poskytoval přístřeší, živil se tím nebo vůbec působil „za dohazovače v nedovoleném srozumívání tohoto druhu.“ Trestem bylo tuhé vězení od tří do šesti měsíců, v případě opakování pak i vyhoštění z místa. Trest za sjednání prostituce či kořistění z ní pak zpřísnil § 243a trestního zákona z roku 1950 až na tři roky a podle § 204 trestního zákona z roku 1961 už dokonce hrozilo až pět let odnětí svobody.\n\nPodle § 189 současného trestního zákoníku hrozí za podobné jednání trest odnětí svobody na šest měsíců až na čtyři léta, v případě značného prospěchu nebo organizované skupiny na dvě léta až osm let (ještě vyšší sazby přichází na řadu při újmě na zdraví nebo dokonce smrti). Pokud by však bylo k prostituci použito dítě, je podle § 168 odst. 3 písm. d) v rámci trestného činu \"obchodování s lidmi\" trestní sazba pět až dvanáct let.\n"}
{"id": "863317", "url": "https://cs.wikipedia.org/wiki?curid=863317", "title": "Benedikt Niese", "text": "Benedikt Niese\n\nJürgen Anton Benedikt Niese (24. listopadu 1849, Burg auf Fehmarn – 1. února 1910, Halle) byl německý filolog a historik.\n\nByl synem Emila Augusta Nieseho (1816–1869), pastora v dánském Burgu auf Fehmarn a později ředitele semináře v Eckernförde. Jeho matka byla Benedicte Marie Nieseová rozená Matthiessenová. Spisovatelka Charlotte Nieseová byla jeho sestra.\n\nPo studiu historie a klasické filologie v Kielu a Bonnu, promoval v roce 1872 Kielu. V roce 1876 habilitoval v Göttingenu a stal mimořádným, v roce 1880 řádným, profesorem dějin a klasické filologie v Marburgu. V roce 1881 se stal profesorem filologie v Vratislavi, ale roku 1885 po odchodu Eugena Bormanna se do Marburgu vrátil. Zde se v roce 1890 stal děkanem filozofické fakulty a v roce 1901 rektorem. Od roku 1899 byl řádným členem Německého archeologického institutu. Na sklonku života působil na hallské univerzitě.\n\nPři své vědecké práci se zabýval filologickými tématy (Homér, Flavius Iosephus), ale také řeckými a římskými dějinami. V Handbuch der Altertumswissenschaft zpracoval Pöhlmannovo dílo \"Grundriss der römischen Geschichte\".\n\n\n"}
{"id": "863318", "url": "https://cs.wikipedia.org/wiki?curid=863318", "title": "Sierra Madre del Sur", "text": "Sierra Madre del Sur\n\nSierra Madre del Sur je pohoří nacházející se na jihu Mexika. Rozkládá se mezi jihem mexického státu Jalisco a Tehuantepeckou šíjí na východě Oaxacy v délce přibližně 1000 km ve směru severozápad-jihovýchod. Táhne se paralelně k pacifickému pobřeží a Neovulkanickému pohoří, od kterého je oddělené depresí Balsas. Průměrná výška pohoří je 2000 m n. m., nejvyšší bod (Quie Yelaag) se tyčí do výšky 3710 m n. m.\n\nPohoří se vyznačuje velkou biodiverzitou. Zatímco v nižších nadmořských výškách roste tropický střídavě vlhký les, ve vyšších úrovních se rozkládají borovicové, dubové a jedlové lesy.\n"}
{"id": "863329", "url": "https://cs.wikipedia.org/wiki?curid=863329", "title": "Oldřich I. z Hradce", "text": "Oldřich I. z Hradce\n\nOldřich I. z Hradce (před 1254 - po 1282) byl synem Vítka I. z Hradce. Za manželku měl Marii Magdalenu z Hardeka. Měl potomky Oldřicha, Vítka, Otu, Kateřinu, Marii a Markétu.\n\nV šedesátých letech 13. století získal po smrti Voka I. z Rožmberka největší vliv z příslušníků rodu Vítkovců a patřil mezi spojence krále Přemysla Otakara II. Roku 1269 však upadl u krále v nemilost, neboť v jižních Čechách na sebe narážely majetkové a mocenské zájmy Vítkovců na jedné straně a krále na straně druhé. Králi se dařilo postupně narušovat velké državy Vítkovců. Roku 1272 již bylo mezi oběma stranami zřetelné nepřátelství. Pravděpodobně i díky Vítkovcům prohrál Přemysl boj s císařem Rudolfem při jeho obléhání Vídně roku 1276. V době vítkovského povstání proti králi roku 1277 Přemysl Otakar II. dobyl Jindřichův Hradec, aby získal kontrolu nad přístupovými cestami do Rakouska a na jižní Moravu. Oldřichovi, který se nejspíš králi vzdal, pak město vyměnil za ves Buk. Krále Přemysla Otakara II. přežil Oldřich patrně o čtyři roky a zemřel zřejmě spolu se synem Otou roku 1282 při velké morové epidemii.\n\n"}
{"id": "863330", "url": "https://cs.wikipedia.org/wiki?curid=863330", "title": "Křivé tlumočení", "text": "Křivé tlumočení\n\nKřivé tlumočení je trestný čin podle § 347 českého trestního zákoníku. Spáchá jej tlumočník, který nesprávně, hrubě zkresleně nebo neúplně tlumočí nebo písemně překládá v řízení před orgánem veřejné moci.\n\nTrestem je pak trest odnětí svobody až na dvě léta nebo zákaz činnosti. Jestliže by však orgánem veřejné moci byl soud nebo mezinárodní soudní orgán, orgán činný v trestním řízení anebo vyšetřovací komise Poslanecké sněmovny, zvyšuje se sazba trestu odnětí svobody na šest měsíců až tři léta. Ještě více, odnětím svobody na dvě léta až deset let bude křivě tlumočící potrestán tehdy, pokud tím spáchá značnou škodu (nejméně 500 000 Kč) nebo pokud to učiní s úmyslem jiného vážně poškodit v zaměstnání, narušit jeho rodinné vztahy nebo způsobit mu jinou vážnou újmu.\n"}
{"id": "863331", "url": "https://cs.wikipedia.org/wiki?curid=863331", "title": "Lacus Lenitatis", "text": "Lacus Lenitatis\n\nLacus Lenitatis (česky Jezero mírnosti nebo Jezero něžnosti) je malé měsíční moře v oblasti mezi Mare Serenitatis (Moře jasu) a Mare Vaporum (Moře par). Tato oblast jihozápadně od pohoří Montes Haemus je bohatá na hladké planiny, mimo Lacus Lenitatis se zde nachází ještě Lacus Odii (Jezero nenávisti), Lacus Doloris (Jezero bolesti), Lacus Gaudii (Jezero radosti), Lacus Hiemalis (Jezero zimy) a Lacus Felicitatis (Jezero štěstí). Lacus Lenitatis má průměr cca 80 km, jeho střední selenografické souřadnice jsou 14,3° S a 12,1° V. Lacus Lenitatis leží jižně od Lacus Gaudii a jihozápadně od Lacus Hiemalis. Západně se nachází kráter Manilius.\n\n\n"}
{"id": "863334", "url": "https://cs.wikipedia.org/wiki?curid=863334", "title": "Bretaňský klub", "text": "Bretaňský klub\n\nBretaňský klub (francouzsky \"club breton\") bylo politické uskupení v počátcích Velké francouzské revoluce, které bylo předchůdcem jakobínského klubu.\n\nBretaňský klub byl založen 30. dubna 1789. Jeho tradičním místem setkávání byla kavárna Amaury na \"Avenue de Saint-Cloud\" č. 36 ve Versailles. Bretaň měla nezávisle na generálních stavech vlastní regionální parlament a tak se jeho zástupci, kteří již měli oproti ostatním poslancům více zkušeností v parlamentarismu, rozhodli, že se budou společně radit před každým zasedáním generálních stavů. Jednalo se zástupce třetího stavu a nižšího duchovenstva, kteří se pravidelně scházeli v prostorách Café Amaury.\n\nV srpnu 1789 se klub rozdělil v otázce veta krále a jeho členové se od té doby nesešli. Po debatě v říjnu 1789 se Emmanuel Joseph Sieyès a Claude-Christophe Gourdan rozhodli obnovit klub, ale ne se všemi jeho bývalými členy. Gourdan převzal návrh a v prosinci 1789 byla v knihovně bývalého jakobínského kláštera v Paříži založen \"Klub přátel ústavy\", jehož členové posléze podle místa svého setkávání získali označení jakobíni.\n"}
{"id": "863337", "url": "https://cs.wikipedia.org/wiki?curid=863337", "title": "Verdine White", "text": "Verdine White\n\nVerdine White (* 25. července 1951 Chicago) je americký baskytarista, mladší bratr zpěváka Maurice Whitea, se kterým působí ve skupině Earth, Wind & Fire. V roce 2000 byl jako člen této skupiny uveden do Rock and Roll Hall of Fame. V roce 2010 se účastnil nahrávání charitativního singlu „We Are the World 25 for Haiti“.\n\n"}
{"id": "863339", "url": "https://cs.wikipedia.org/wiki?curid=863339", "title": "Thrashcore", "text": "Thrashcore\n\nThrashcore, také známý jako fastcore (\"ve skutečnosti jsou mezi oběma podžánry drobné rozdíly, často jsou ale uváděny jako totožné\") je podžánr hardcore punku vyznačující se rychlým tempem hraní. Vznikl na počátku 80. let 20. století ve Spojených státech. Thrashcore je v zásadě rychlejší hardcore punk, se stopovými pasážemi (z angl. 'Blast beat'). Takt této hudby zní jakoby trhaně a v některých částech je rychlé tempo stopnuto, aby se následně opět rozběhlo (někdy znějící jako náraz \"eng. Blast\"). Písně jsou většinou velmi krátké, a thrashcore se považuje za jako méně harmonického, méně metalického předchůdce grindcore.\n\nPodobně jako v hardcore punku, tak i v thrashcore se v textech písní zdůrazňovala mladická rebelie a antimilitarismus. Žánr je úzce spjat se skateboardovou kulturou.\n"}
{"id": "863341", "url": "https://cs.wikipedia.org/wiki?curid=863341", "title": "Křivé obvinění", "text": "Křivé obvinění\n\nKřivé obvinění je trestný čin proti pořádku ve věcech veřejných podle § 345 trestního zákoníku. Spáchá jej ten, kdo jiného lživě obviní ze spáchání trestného činu, jeho prostřednictvím je tedy chráněna jak čest všech občanů, tak řádný výkon pravomocí orgánů činných v trestním řízení, aby nedošlo k trestnímu stíhání nevinných osob.\n\nZákladní trestní sazba jsou až dva roky odnětí svobody, pokud by byl přímo dán úmysl přivodit trestní stíhání jiného, zvyšuje se o jeden rok. Kvalifikovavé skutkové podstaty, např. křivé obvinění prostřednictvím médií, poškození jiného v zaměstnání či rodině, úmysl zakrýt nebo zlehčit vlastní trestný čin nebo způsobení značné škody, resp. škodu velkého rozsahu, vede k trestu odnětí svobody na dvě léta až osm let, resp. tři léta až deset let.\n\n"}
{"id": "863342", "url": "https://cs.wikipedia.org/wiki?curid=863342", "title": "Mark Linkous", "text": "Mark Linkous\n\nMark Linkous (9. září 1962 Arlington, Virginie, USA − 6. března 2010 Knoxville, Tennessee, USA) byl americký zpěvák, kytarista a hudební skladatel. Od roku 1995 až do své smrti vedl skupinu Sparklehorse. Mimo tuto skupinu hrál například s Tomem Waitsem, Danger Mousem, PJ Harvey a dalšími. V roce 2010 spáchal sebevraždu.\n"}
{"id": "863347", "url": "https://cs.wikipedia.org/wiki?curid=863347", "title": "Křivá výpověď", "text": "Křivá výpověď\n\nKřivá výpověď je trestný čin proti pořádku ve věcech veřejných podle § 346 českého trestního zákoníku. Spáchá jej ten svědek, který před soudem nebo mezinárodním soudním orgánem, před soudním komisařem, před orgánem činným v trestním řízení anebo před vyšetřovací komisí Poslanecké sněmovny bude lhát o okolnosti, která má pro dané řízení podstatný význam, nebo takovou okolnost zamlčí. Trestem může být odnětí svobody na šest měsíců až tři léta, při způsobení značné škody nebo při poškození jiného v zaměstnání či v rodině na dvě léta až deset let. Podobně jako svědek je trestně postižitelný i soudní znalec za podání nepravdivého znaleckého posudku.\n\nProstřednictvím tohoto trestného činu je tedy chráněn řádný průběh určitého řízení a správné zjištění skutkového stavu v rámci dokazování, což má podstatný vliv na následné rozhodnutí. Křivou výpověď ovšem nemůže nikdy spáchat obviněný, kterého podle § 92 odst. 1 trestního řádu nelze nijak nutit k výpovědi nebo k doznání se ke spáchání určitého trestného činu.\n"}
{"id": "863348", "url": "https://cs.wikipedia.org/wiki?curid=863348", "title": "Michal Polák (hudebník)", "text": "Michal Polák (hudebník)\n\nMichal Polák (* 10. března 1944) je český zpěvák a kytarista.\n\nV první polovině 60. let působil v brněnských skupinách Medic club a Shakers. V dubnu 1966 se stal členem Synkop 61, kde byl hlavním zpěvákem a frontmanem až do konce 1979, kdy ze skupiny odešel. V roce 1992 hrál se Synkopami na koncertech série Comeback, v obnovené skupině působí od roku 1995.\n"}
{"id": "863351", "url": "https://cs.wikipedia.org/wiki?curid=863351", "title": "Kodeks karny", "text": "Kodeks karny\n\nKodeks karny (plným názvem \"ustawa z dnia 6 czerwca 1997 r. – Kodeks karny\", publikován jako Dz. U. z 1997 r. Nr 88, poz. 553) je polský trestní zákoník z 6. června 1997, který vstoupil v účinnost 1. září 1998 a nahradil dosavadní tzv. Andrejewův zákoník z roku 1969. Obsahuje celkem 363 paragrafů a člení se na tři části – obecnou, zvláštní a vojenskou.\n\nKromě tohoto trestního zákona kodifikuje trestní právo i finanční trestní zákoník (\"Kodeks karny skarbowy\", publikován jako Dz.U. 1999 nr 83 poz. 930), který vstoupil v účinnost 17. října 1999.\n"}
{"id": "863352", "url": "https://cs.wikipedia.org/wiki?curid=863352", "title": "Tomáš Teplík", "text": "Tomáš Teplík\n\nTomáš Teplík (* 8. května 1974 Praha) je český politik, v 90. letech 20. století a počátkem 21. století poslanec Poslanecké sněmovny, zpočátku za ČSSD, koncem roku 1996 podpořil pravicovou vládu a pak přešel do ODS.\n\nAktivistou ČSSD se stal v roce 1991 (ve věku 17 let). V rodině měli sociálnědemokratickou tradici (jeho prapradědeček měl být sociálnědemokratickým funkcionářem za Rakouska-Uherska). Teplík absolvoval gymnázium v Radotíně a od roku 1993 studoval na\nPrávnické fakultě Univerzity Karlovy v Praze. V polovině 90. let 20. století už patřil mezi funkcionáře organizace Mladí sociální demokraté, kde jeho kolegy byli Bohuslav Sobotka, Stanislav Gross či Karel Březina. V roce 1996 se profesně uvádí jako student práv.\n\nVe volbách v roce 1996 byl zvolen do poslanecké sněmovny za ČSSD (volební obvod Středočeský kraj). Byl tehdy nejmladším zvoleným poslancem ve funkčním období 1996-1998.\n\nZasedal v sněmovním ústavněprávním výboru a mandátovém a imunitním výboru. Během roku 1996 se ale názorově rozcházel s ČSSD. Na podzim patřil mezi několik sociálních demokratů, kteří nepodpořili snahu své strany zavázat vládu, aby před vstupem Česka do Severoatlantické aliance vypsala referendum. Rozkol pak vyvrcholil na podzim 1996 při projednávání návrhu státního rozpočtu na rok 1997, kdy Teplík hlasoval jako jeden ze čtyř poslanců ČSSD pro návrh a v rozporu s přáním vedení sociální demokracie tak podpořil pravicovou vládní koalici. Své stanovisko ve prospěch rozpočtu si zachoval i v následujících čteních, čímž se rozešel se svou stranou a předseda Miloš Zeman prosadil jeho vyloučení ze strany (podobně byl z ČSSD vytlačen Jozef Wagner, rovněž hlasující pro rozpočet). V prosinci 1996 přestal být Teplík členem poslaneckého klubu ČSSD a v sněmovně zasedal jako nezařazený. V březnu 1997 vstoupil do poslaneckého klubu ODS (ještě v prosinci 1996 se přitom spekulovalo, že přestoupí do KDU-ČSL) a krátce poté ohlásil i zájem stát se přímo členem strany, v některé místní organizaci na Mělnicku. Přestupem Teplíka k ODS se změnily početní poměry ve sněmovně, druhá vláda Václava Klause přestala být fakticky menšinovou a ČSSD už nemusela vládě poskytovat na smluvním základě nepřímou toleranci.\n\nI po svém přestupu do ODS pokračoval v politické kariéře. Ve volbách v roce 1998 a volbách v roce 2002 byl zvolen do sněmovny za ODS a v parlamentu setrval do voleb v roce 2006. V letech 1998-2002 byl členem sněmovního mandátového a imunitního výboru a v letech 1998-2006 také hospodářského výboru.\n\nV komunálních volbách roku 2006 byl zvolen do zastupitelstva města Mělník za ODS. Neúspěšně do mělnického zastupitelstva kandidoval i v komunálních volbách roku 2010. Profesně se k roku 2006 uvádí jako právník, v roce 2010 jako obchodní ředitel.\n\n"}
{"id": "863353", "url": "https://cs.wikipedia.org/wiki?curid=863353", "title": "Objekt zájmu", "text": "Objekt zájmu\n\n„Objekt zájmu“ (v originále „Crossfire“) je v pořadí třináctá epizoda čtvrté sezóny seriálu \"\".\n\nNa stanici Deep Space Nine zavítá bajorský předseda vlády Edon Shakaar. Dobře se zná s Kirou, protože oba spolu působili v odbojovém hnutí. Na stanici způsobení jeho přítomnost velké pozdvižení a právě v té chvíli přijde Odo s informací, že na předsedu vlády má být spáchán atentát cardassijskou extremistickou organizací „Pravá cesta“.\n\nShakaar ví o nebezpečí, které mu hrozí, ale nehodlá program své cesty měnit. To představuje pro Oda další problém, protože je to on, kdo zajišťuje na stanici jeho bezpečnost. Sisko mu alespoň přidělí Worfa a některé příslušníky Hvězdné flotily. V sázce je kromě předsedova života také budoucnost Bajoru, který chce připojit k Spojené federaci planet. Shakaar je ovšem při návštěvě stanice poněkud nepředvídatelný, takže mu Odo dělá prakticky stále doprovod. To je pro něj čím dál víc nepříjemné, protože se předseda vlády sblíží s Kirou, kterou Odo stále miluje. Šéf bezpečnosti je tak stále v horším psychickém rozpoložení, že během cesty v turbovýtahu nedává pozor a pošle své bezpečnostní kódy Worfovi. Výtah pak začne nekontrolovaně padat a nereaguje na příkazy, takže Odo musí deformovat stěny kabiny a zastavit pád třením rukou o stěny šachty výtahu. Při výslechu Sisko konstatuje, že se někdo naboural do systému, zfalšoval Worfův hlas a pustil turbovýtah volným pádem. Jenže to byl Odo, kdo jim předal kódy a Sisko je tak jeho jednáním velmi zklamaný. Navíc při porovnávání důkazů dojde mezi Worfem a Odem k hádce, protože Odo nedává pozor a je myšlenkami jinde. Zajde proto za Kirou, která se mu přizná, že k Shakaarovi cítí něco víc.\n\nWorf zadrží atentátníka, který se chystal zabít předsedu vlády tím, že odčerpá vzduch z jeho kajuty. To znamená, že Odo selhal ve své práci a následně rozmlátí svou kajutu. Quark, který bydlí pod ním, to slyší a nabídne mu útěchu. Ani ne tak z přátelských důvodů, ale proto, že se jeho zákazníci sází, kdy Odo dopadne pachatele a Quark tak prohrává mnoho peněz. Odo si udělá v hlavě pořádek a oznámí Kiře, že ruší jejich pravidelné úterní schůzky. Oficiálně má mít v tuto dobu výcvik zástupců, ale hlavním důvodem je, že s ní chce trávit co nejméně času.\n"}
{"id": "863358", "url": "https://cs.wikipedia.org/wiki?curid=863358", "title": "Paltoga", "text": "Paltoga\n\nPaltoga ( ) je vesnice v západním Rusku. Leží na území Vytegorského rajónu ve Vologdské oblasti. V roce 2002 zde žilo 295 obyvatel. Paltoga vznikla v roce 2001 sloučením několika menších vesnic.\n"}
{"id": "863359", "url": "https://cs.wikipedia.org/wiki?curid=863359", "title": "Edel Therese Høisethová", "text": "Edel Therese Høisethová\n\nEdel Therese Høisethová (* 27. ledna 1966 Siljan) je bývalá norská rychlobruslařka.\n\nNa mezinárodních závodech startovala od roku 1983, kdy debutovala jak na Mistrovství světa juniorů (14. místo), tak seniorských šampionátech – evropském (18. místo) a světovém vícebojařském (23. místo). Jako sprinterka se však zaměřovala na krátké tratě, takže vícebojařských evropských i světových mistrovství se zúčastnila pouze několikrát v 80. letech. Od roku 1984 poprvé startovala na Mistrovství světa ve sprintu (16. místo), na kterém pravidelně závodila až do konce své kariéry. Největšího úspěchu dosáhla v roce 1996, když získala stříbrnou medaili. Ve Světového poháru nastupovala na krátkých tratích od jeho prvního ročníku 1985/1986, v celkovém hodnocení byla dvakrát druhá (1000 m – 1995/1996, 1999/2000) a dvakrát třetí (500 m – 1985/1986, 1986/1987). Celkem pětkrát startovala na zimních olympijských hrách (1984, 1988, 1992, 1994 a 1998), jejím nejlepším umístěním bylo osmé místo na trati 500 m na ZOH 1994. Po sezóně 2002/2003, kdy nastoupila pouze do norských závodů, ukončila sportovní kariéru.\n\n"}
{"id": "863364", "url": "https://cs.wikipedia.org/wiki?curid=863364", "title": "Ublížení na zdraví", "text": "Ublížení na zdraví\n\nUblížení na zdraví je stav záležející v poruše zdraví nebo v jiném onemocnění, který na delší dobu poškozenému znesnadňuje normální život a který vyžaduje lékařské ošetření, i když nezanechává trvalé následky. Může být doprovázeno bolestmi, horečkami, nespavostí, nemožností pohybu apod. Ublížení na zdraví má vliv i na schopnost vykonávat práci, resp. mj. podle délky pracovní neschopnosti se určuje, zda už jde o ublížení na zdraví ve smyslu trestněprávním. Ustanovení § 122 odst. 1 českého trestního zákoníku hovoří pouze o „nikoli krátké době“, posouzení této otázky je tak svěřeno judikatuře.\n\nPodle míry ublížení na zdraví a podle míry zavinění pak trestní zákoník rozlišuje mezi trestnými činy:\n\nPouze drobné ublížení na zdraví je pak podle § 7 odst. 1 písm. b) zákona o některých přestupcích (č. 251/2016 Sb.) jen přestupkem proti občanskému soužití.\n\nUblížení na zdraví jakožto úmyslný čin je trestán dle § 146 zákona č. 40/2009 Sb., trestního zákoníku, odnětím svobody, a to v rozmezí 6 měsíců až 3 let. Doba odnětí svobody se však může lišit v závislosti na různých faktorech. V případě, že je ublížení na zdraví spácháno na těhotné ženě, na mladším 15 let, s motivem rasové nenávisti a v dalších případech dle § 146 odst. 2 zákona č. 40/2009 Sb. trestního zákoníku, pak je pachatel potrestán odnětím svobody pohybující se v rozmezí 1 až 5 let. Pokud je trestním činem způsobena těžká újma na zdraví, trest se zvyšuje na odnětí svobody v rozmezí 2 až 8 let. V případě úmrtí dokonce 5 až 10 let.\n\nSamotná definice ublížení na zdraví je uvedena v § 122 odst. 1 zákona č. 40/2009 Sb., trestního zákoníku, jako stav, kdy došlo k poruše zdraví nebo jinému nemocnění, které porušuje normální tělesné nebo duševní funkce těla, přičemž tato porušení znesnadňují obvyklý způsob života nikoliv jen po krátkou dobu a je zapotřebí lékařského ošetření.\n"}
{"id": "863369", "url": "https://cs.wikipedia.org/wiki?curid=863369", "title": "Albrecht starší ze Šternberka a Lukova", "text": "Albrecht starší ze Šternberka a Lukova\n\nAlbrecht starší ze Šternberka a Lukova byl šlechtic, který pocházel z moravské větve rodu Šternberků. \n\nJeho otcem byl otcem byl Lacek ze Šternberka a Lukova. Albrecht se s přídomkem \"\"starší\"\" uvádí již od roku 1473, aby se tak odlišil od svého vzdáleného bratrance Albrechta, který se uváděl s přídomkem \"\"mladší\".\" Někdy mezi roky 1466 a 1473 došlo v rodu k výměně majetku, kdy Albrecht starší postoupil svému prastrýci Matoušovi ze Šternberka a Holešova hrad Lukov s panstvím a získal za to tvrz Holešov, půl městečka a čtyři vesnice. Po ukončení česko-uherských válek nakupoval Albrecht další vesnice. Dále získal do zástavního držení některé církevní majetky a roku 1511 koupil panství Kvasice. \n\nAlbrecht starší byl po smrti svého příbuzného Albrechta mladšího poručníkem jeho nezletilé dcery Ludmily na dlouhých 14 let. Musel se však smířit s tím, že Lukov nezůstal majetkem rodu Šternberků, ale že se dostal do rukou pánům z Kunštátu. I přesto se stal velice bohatým šlechticem. Albrecht se naposledy uvádí v červnu 1520, zemřel již v tomtéž roce. \n\nPotomstvo:\n"}
{"id": "863370", "url": "https://cs.wikipedia.org/wiki?curid=863370", "title": "Kolej Plessis", "text": "Kolej Plessis\n\nKolej Plessis (francouzsky \"Collège du Plessis\") byla kolej Pařížské univerzity. Nacházela se v ulici \"Rue Saint-Jacques\" (dnes dům č. 115) v 5. obvodu v Paříži. Během Velké francouzské revoluce sloužila jako věznice.\n\nKolej Plessis se nacházela v bezprostřední blízkosti dvou dalších významných vzdělávacích zařízení – Sorbonny a Collège de France. Její počátky sahají až do středověku, když sloužila jako špitál pro staré, nemocné a poutníky. Bretaňský šlechtic Geoffroy Baluçondu Plessis († 1332) jej nechal na konci svého života přeměnit na studentskou kolej, kde se zdarma vzdělávalo 40 stipendistů. V polovině 17. století byla postavena novostavba za kardinála Richelieu, jehož vlastní jméno taktéž znělo Armand-Jean du Plessis (jeho rodina pocházela z oblasti Poitou). Rovněž byla v roce 1642 správa koleje přenesena na Sorbonnu.\n\nBěhem Francouzské revoluce sloužily prostory koleje v období jakobínského Teroru jako věznice. Byly zde internovány především osoby z okolních měst, kde nezasedal revoluční tribunál ani nebyla gilotina poté, co Výbor pro veřejné blaho na jaře 1794 rozhodl, že obvinění budou posíláni před revoluční tribunál v Paříži. Muži byli umisťováni do sklepních cel a ženy do cel pod střechou. Protože množství zatčených neustále vzrůstalo, byly proraženy zdi sousedící se Sorbonnou, aby se kapacita věznice zvětšila.\n\nPo skončení Hrůzovlády v roce 1794 kolej sloužila opět ke vzdělávacím účelům, byli zde ubytováni profesoři.\n\nV letech 1809-1821 zde sídlila fakulta věd, filozofická fakulta a teologická fakulta, v období 1826-1847 přípravná škola Lycea Louis-le-Grand.\n\nBudovy byly zbořeny v roce 1864 a na jejich místě vznikla severní část dnešního Lycea Louis-le-Grand.\n"}
{"id": "863372", "url": "https://cs.wikipedia.org/wiki?curid=863372", "title": "Okres Arbon", "text": "Okres Arbon\n\nOkres Arbon je švýcarský okres v kantonu Thurgau. Skládá se z 12 obcí a jeho správním centrem je město Arbon. V roce 2011 zde žilo 52 633 obyvatel.\n\n"}
{"id": "863374", "url": "https://cs.wikipedia.org/wiki?curid=863374", "title": "Oxana Ravilovová", "text": "Oxana Ravilovová\n\nOxana Ravilovová ( ; * 20. května 1967 Mirnyj, Ruská SFSR) je bývalá sovětská a ruská rychlobruslařka.\n\nV 80. letech 20. století startovala na závodech v Sovětském svazu, prvního velkého mezinárodního závodu se zúčastnila v roce 1991, kdy se umístila jako sedmnáctá na Mistrovství světa ve sprintu. Na Zimních olympijských hrách 1992 skončila na šestnáctém (500 m) a patnáctém (1000 m) místě, na ZOH 1994 byla nejlépe devátá na kilometru. V roce 1993 získala bronzovou medaili na Mistrovství světa ve sprintu, stříbro získala na sprinterském šampionátu v roce 1995, o rok později byla čtvrtá. V závodě na 500 m na Mistrovství světa na jednotlivých tratích 1996 se umístila na šesté příčce. Zúčastnila se zimní olympiády 1998 (500 m – 21. místo). Po vynechaných sezónách 1998/1999 a 1999/2000 se vrátila k rychlobruslení, v letech 2002 a 2003 ale startovala už pouze na ruských šampionátech.\n"}
{"id": "863379", "url": "https://cs.wikipedia.org/wiki?curid=863379", "title": "Tíseň", "text": "Tíseň\n\nTíseň, v právním pojetí,  je přechodný stav s omezenými možnostmi rozhodování, který je obvykle vyvolán nepříznivými okolnostmi.  Tíseň může být finanční, osobní, rodinná, sociální. Vyznačuje se  stavem do kterého se člověk dostane a nemůže z něj vystoupit bez cizí pomoci. Samozřejmě záleží na okolnostech vzniku tísně. Právní pojetí tísně se liší od výkladu nouze, především v tom, že nouze bývá v právním smyslu považována za bezvýchodnou situaci. Tíseň, se objevuje v několika prvních dokumentech, které se zastávají člověka, aby nebyl zneužit či podveden.\n\nV občanském právu je tíseň jedna z okolností, která vylučuje svobodu vůle a proto má podobu neúměrného krácení vůči osobě v tísni. Nový občanský zákoník označuje toto jednání za nepoměrné obohacování. To znamená, že smlouva je neplatná uzavírá-li se s někým, kdo je viditelně v tísni, nezkušený nebo v rozumové slabosti. Smlouva, která byla uzavřena za těchto podmínek není platná.\n\nVe starém občanském zákoníku se tíseň nijak nedefinovala. S společné znaky se daly najít v § 49, který vyjasňoval skutečnosti při kterých se stává smlouva sepsaná v tísni, za předpokladu neúměrného krácení druhé osoby, neplatná.\n\nTen kdo zneužívá tísně druhé osoby nebo skupiny lidí k vlastnímu zisku porušuje tím zákon. V trestním právu se tíseň projevuje v trestných činech jako:\n\n\nToto jsou trestné činy, kdy pachatel zneužívá tísnivé situace oběti. Kdo zneužívá lidské tísně, páchá trestnou činnost, nadto se dle trestního práva jedná i o přitěžující okolnost, která může mít ovlivnit výsledný trest.\n"}
{"id": "863380", "url": "https://cs.wikipedia.org/wiki?curid=863380", "title": "Gabriela Koukalová", "text": "Gabriela Koukalová\n\nGabriela Koukalová, rozená Soukalová (* 1. listopadu 1989 Jablonec nad Nisou) je bývalá česká reprezentantka v biatlonu, celková vítězka Světového poháru v biatlonu 2015/16, dvojnásobná stříbrná medailistka ze Zimních olympijských her 2014, mistryně světa ve sprintu, stříbrná z vytrvalostního závodu a bronzová ve stíhacím závodu z Hochfilzenu 2017, světová šampionka ve smíšené štafetě a držitelka stříbrného kovu z vytrvalostního závodu v Kontiolahti 2015.\n\nVe Světovém poháru dokázala individuálně vyhrát sedmnáct závodů, šestkrát pak stanula na nejvyšším stupni v týmových závodech. V juniorské kategorii se stala mistryní světa v závodě štafet.\n\nV roce 2017 se stala prvním biatlonistou, který vyhrál českou anketu Sportovec roku v kategorii jednotlivců, a popáté se umístila v elitní desítce nejlepších českých sportovců.\n\nPoslední závody absolvovala na jaře 2017, v další sezóně nestartovala kvůli přetrvávajícím zdravotním problémům a ke sportu se nevrátila ani v následujícím ročníku. V květnu 2019 oficiálně oznámila ukončení své sportovní kariéry.\n\nPochází ze sportovní rodiny. Její matka Gabriela Soukalová je bývalá reprezentantka v běhu na lyžích, držitelka stříbrné medaile ze Zimních olympijských her 1984 v Sarajevu, otec Karel Soukal je všestranný lyžař a trenér. Má čtyři polorodé sourozence (tři z otcova prvního manželství, jednoho z matčina prvního manželství) – dva bratry a dvě sestry. Její nejstarší bratr Karel Soukal je římskokatolický a řeckokatolický kněz, v roce 2016 žijící na faře v Čestlicích.\n\nV dětství navštěvovala lidovou školu umění. Odmala se věnovala klasickému lyžování, ale v 9. třídě základní školy přešla k biatlonu. Rodiče ji trénovali individuálně až do sezóny 2012–2013. Vystudovala střední uměleckoprůmyslovou školu v Jablonci nad Nisou (obor Propagační grafika) a následně i tamní vyšší odbornou školu (specializace Ražená mince a medaile). Věnovala se také hře na klavír a ráda zpívá.\n\nV létě 2014 navázala vztah s badmintonistou Petrem Koukalem. Dne 13. května 2016 v nedostavěném gotickém chrámu v Panenském Týnci proběhla jejich svatba, která byla do poslední chvíle utajována.\n\nNa jaře roku 2018 vydala autobiografii s názvem \"Jiná Gabriela Koukalová\", kterou napsala společně s Martinem Moravcem. V knize vypráví o těžkých začátcích v biatlonovém světě, vztahu s Petrem Koukalem nebo o dlouholetých problémech s anorexií.\n\nV červnu 2019 byla Gabriela Koukalová potvrzena jako první účastnice 10. ročníku televizní taneční soutěže \"StarDance\". Jejím tanečním partnerem se stal Martin Prágr.\n\nV sezóně 2008/2009 vyhrála jako členka českého štafetového týmu juniorské Mistrovství světa v Kanadě.\n\nV sezóně 2009/10 reprezentovala Českou republiku na Zimních olympijských hrách ve Vancouveru 2010 v individuálním závodě, kde obsadila 60. místo, ve štafetách dosáhl český tým 16. příčky.\n\nV sezónách 2010/2011 a 2011/2012 ve Světovém poháru nezaznamenala výraznější výsledky. V závěru druhé z nich onemocněla mononukleózou a vynechala pět měsíců přípravy.\n\nOd sezóny 2012/2013 přešla do tréninkové skupiny Jindřicha Šikoly. Po boku nové tréninkové partnerky, dlouhodobé české jedničky Veroniky Vítkové, se zařadila do světové špičky. Dne 14. prosince 2012 vyhrála první závod ve Světovém poháru, když triumfovala ve sprintu ve slovinské Pokljuce, druhý den v sobotu ve stíhacím závodě obsadila těsně druhé místo a v neděli 16. prosince dosáhla na třetí místo v hromadném závodě. Kvůli nemoci vynechala Světový pohár v Oberhofu a v Anterselvě nenastoupila do štafetového závodu kvůli obavám z opětovného nástupu nemoci. Na Mistrovství světa v Novém Městě na Moravě, přes obavy v jaké formě bude startovat po nemoci, obsadila v každém závodě umístění mezi první dvacítkou. V posunu na stupně vítězů jí zabránila především pomalá (opatrná) střelba, která se jí ne vždy vydařila. Dosáhla však úspěchu jako členka bronzové smíšené štafety, ve které běžela druhý úsek. Dne 14. března 2013 dosáhla v ruském Chanty-Mansijsku druhého vítězství ve Světovém poháru, opět ve sprintu. O dva dny později vyhrála i stíhací závod. Úspěšný víkend završila triumfem v závodě s hromadným startem. Tyto výsledky jí vynesly šestou příčku v celkovém hodnocení Světového poháru, když za sebou nechala i takové hvězdy, jako Němku Miriam Gössnerovou nebo slovenskou biatlonistku Anastasii Kuzminovou.\n\nNa olympijskou sezónu 2013/14 se od srpna připravovala s mužským reprezentačním týmem vedeným Ondřejem Rybářem. Sezónu zahájila ve švédském Östersundu dvěma vítězstvími v řadě. Nejprve pomohla k vítězství smíšené štafetě a poté triumfovala v individuálním závodě na 15 km. Natáhla tak svou šňůru výher ve Světovém poháru na pět závodů v řadě. Dlouho se držela v čele celkového hodnocení Světového poháru. Začátkem ledna jí sice na jeden den sesadila Ukrajinka Valj Semerenková, hned v následujícím závodě si však vzala vedení zpět, což podpořila dvěma vítězstvími následující týden v německém Ruhpoldingu. Zde vyhrála nejprve vytrvalostní závod, čímž si zajistila i malý glóbus za celkové vítězství v této disciplíně, a poté triumfovala i ve stíhacím závodě. O vedení ve Světovém poháru přišla až na posledním podniku před olympiádou, v italské Anterselvě. Tady jí potkala smůla, když ve sprinterském závodě se jí rozpadl závěr zbraně, nemohla řádně odstřílet a nakonec byla dokonce kvůli špatné manipulaci se zbraní diskvalifikována. Nemohla tedy nastoupit ani do stíhacího závodu. Do čela celkového hodnocení se tak dostala Norka Tora Bergerová, Gabriela Soukalová klesla až na čtvrté místo.\n\nZimní olympijské hry 2014 v Soči zahájila 29. místem ve sprintu, když na první střelecké položce hned třikrát minula terč. V následném stíhacím závodě skončila čtvrtá. Tentokrát ze dvaceti ran minula jen jednou, ale ztráta ze sprintu byla příliš vysoká. Po poslední střelbě odjížděla ze střelnice těsně čtvrtá za Norkou Torou Bergerovou. Na finiš však neměla síly, Norka jí rychle ujela a předjela ji i Slovinka Teja Gregorinová. I když ještě předjela po poslední střelbě druhou Ukrajinku Valj Semerenkovou, na medaili to již nestačilo. Ve vytrvalostním závodě dokončila závod po dvou chybách na střelnici opět jako čtvrtá, čímž si udržela vedení v hodnocení disciplíny a získala tak malý křišťálový glóbus. Vytoužené medaile se dočkala až v závodě s hromadným startem na 12,5 km, kde vybojovala stříbro. Nestačila pouze na Bělorusku Darju Domračevovou, která vybojovala v Soči již své třetí zlato. Obě závodnice jednou minuly terč, ale Běloruska byla v běhu rychlejší. Druhou stříbrnou medaili získala jako členka smíšené štafety. Běžela druhý úsek, štafetu přebírala od Veroniky Vítkové na třetím místě. I když musela na střelbě vleže třikrát dobíjet a jen těsně se tak vyhnula trestnému kolu, předávala na prvním místě těsně před Norkou. Její mužští kolegové Jaroslav Soukup a Ondřej Moravec pak přivezli štafetu do cíle na druhém místě právě za Nory.\n\nPo olympiádě vynechala kvůli nemoci 7. podnik sezóny SP ve slovinské Pokljuce, čímž takřka přišla o šanci zvítězit v celkovém hodnocení Světového poháru. Prvním závodem od olympiády v Soči se pro ní staly dva sprinty v Kontiolahti ve Finsku, v nichž obsadila 7. a 3. místo. V následné stíhačce obsadila, i kvůli špatné střelbě (7 chyb na střelnici) 29. místo. Při závěrečném podniku v norském lyžařském středisku Holmenkollenu nejprve obsadila po bezchybné střelbě v úvodním sprintu 5. místo a následném stíhacím závodě po 6 trestných okruzích obsadila čtrnáctou pozici. Posledním závodem sezóny – jako už bylo zvykem – byl závod s hromadným startem na 12,5 kilometrů, ve kterém Soukalová po 5 omylech na střelnici obsadila 17. pozici a v konečném hodnocení poháru uhájila čtvrtou příčku.\n\nBěhem slavnostního vyhlašování biatlonisty sezóny obsadila 2. místo za Ondřejem Moravcem. V hlasování fanoušků serveru iDNES.cz však zvítězila.\n\nPřed úvodní zastávkou sezóny 2014/2015 ve švédském Östersundu šetřila optimismem, když jí zdravotní problémy a sponzorské aktivity překazily přípravu na sezónu: „\"Fyzicky jsem strašně unavená, hlavně začátek asi bude pomalejší\",“ upřesnila. Ve vytrvalostním závodu obsadila 62. místo a nedosáhla ani na body do celkového hodnocení SP. Sprint a stíhací závod jí výsledkově vyšly lépe, když obsadila v cíli dvacátou devátou, respektive 21. pozici. V nevýrazném výkonu pokračovala i v rakouském Hochfilzenu, kde v individuálních závodech obsadila 31. příčku ve sprintu a 18. pozici ve stíhačce. V ženské štafetě však dokázala přispět k 3. místu. Trápení netrvalo dlouho, když ve slovinské Pokljuce zvítězila po bezchybném výkonu ve sprintu a dala tak vzpomenout na svůj první triumf ve Světovém poháru před dvěma lety právě na stejném místě. Stíhací závod se jí však nepovedl, když hned na první střelecké položce vleže udělala tři chyby a nakonec v závodě skončila na 20. místě. Po bezchybné střelbě se umístila v závodu s hromadným startem na čtvrtém místě, když však ještě po poslední položce figurovala na 2. pozici. Čtvrtou zástavku v Oberhofu zahájila vítězstvím v ženském štafetě spolu s Evou Puskarčíkovou, Jitkou Landovou a Veronikou Vítkovou, když Češky zvítězily o 8,9 sekund před druhou Francií. Ve sprintu skončila na po 2 omylech na střelnici šestá, když se z vítězství radovala Veronika Vítková a po stejném počtu chyb uzavírala první desítku pořadí stíhacího závodu. Stejně složená štafeta dokázala triumfovat i v dalším německém městě Ruhpoldingu, kde v cíli druhou štafetu Běloruska porazila o více než minutu. Soukalová startovala na druhém úseku, kde zvýšila náskok po první předávce a Landové předávala s náskokem 1 minuty a 6 sekund. Ve sprintu obsadila 13. místo, když musela dvakrát na trestný okruh a v závodu s hromadným startem místo deváté. Při sprintu v italské Anterselvě, jež leží v nadmořské výšce 1600 metrů, obsadila 21. místo, v následné stíhačce skončila na 23. pozici, když v obou případech chybovala na střelnici dvakrát. Se štafetou obsadila druhé místo, když na svém úseku předávala z vedoucí pozice. Na domácím podniku v Novém Městě na Moravě dokázala se smíšenou štafetou obsadit druhou příčku, když udělala na střelnici dvě chyby a štafetu předávala Michalu Šlesingrovi na čtvrtém místě jen s minimálním odstupem na další štafety. Při sprintu minula sice jen jednou, ale slabší běžecký čas ji posunul na konec druhé desítky (na 20. místo). Ve stíhacím závodu se strmě posouvala vzhůru, když v těžkých sněhových podmínkách vedla díky bezchybné střelbě do poslední položky, kde však udělala 2 omyly a nakonec dokončila závod na 5. místě. Poslední zastávkou před mistrovstvím světa bylo Oslo, kde nejprve skončila po jedné trestné minutě ve vytrvalostním závodě na 9. místě. a ve sprintu, jenž se jel bez stíhacího závodu, se umístila na páté pozici. Se stejným kvartetem, jako v jiných závodech v sezóně, zvítězila celkově už potřetí ve štafetě.\n\nMS ve finském Kontiolahti zahájila triumfem ve smíšené štafetě, když spolu s Veronikou Vítkovou, Michalem Šlesingrem a Ondřejem Moravcem porazili druhou Francii o necelých 20 sekund. Silný vítr a sněžení značně ovlivnilo sprint, ve kterém Gabriela Soukalová po třech trestných okruzích obsadila 15. místo. Dobrou střelbou pak svou pozici v cíli stíhacího závodu vylepšila, když s jednou chybou na střelnici skončila pátá, z čehož měla radost: „\"Ten výsledek pro mě znamená hrozně moc\".“ Následoval individuální závod na 15 km, ve kterém až do poslední položky střílela čistě, na ní předposlední ranou minula a připsala si jednu trestnou minutu. V cíli pak dlouho vedla, když na ní nestačila Italka Dorothea Wiererová, jež v cíli na Soukalovou ztratila 1,6 sekundy a ani Finka Kaisa Mäkäräinenová, která sice po poslední položce zaostávala za Češkou o 38 sekund, avšak v cíli na ni ztratila pouhých 1,2 sekundy. O vítězství nakonec Soukalovou připravila ruská závodnice Jekatěrina Jurlovová, která s vysokým startovním číslem jako jediná ze startovního pole zastřílela čistě. Pro Gabrielu Soukalovou byla stříbrná medaile její první individuální z MS a z její zisku byla dost překvapená: „\"To je pro mě hrozně velké překvapení. Vážně, obrovské překvapení. Zvlášť po téhle sezoně, během které jsem byla pro spoustu lidí terčem kritiky a kterou jsem se nejvíc protrápila. Je to pro mě hrozné zadostiučinění, že jsem těm zlým jazykům zavřela ústa\".“ S ženskou štafetou, se kterou v sezóně nechyběla ani jednou na stupních vítězů, se umístila na 8. pozici vinou špatné střelby a tří trestných kol. V závodu s hromadným startem, který byl posledním na šampionátu, zvládla první tři položky čistě a se třemi závodnicemi byla v čele závodu. Na poslední položce posledním výstřelem minula terč, což ji připravilo o šanci bojovat o jednu z medailí a nakonec skončila na 5. místě.\n\nPoslední zastávku sezóny byl ruský Chanty-Mansijsk, kde Gabriela Soukalová ve sprintu dojela do cíle po dvou chybách vstoje na 10. místě. Stejné umístění zaznamenala i v následném stíhacím závodě, kde musela na 3 trestné okruhy a dosáhla na šestý nejlepší běžecký čas. Sezónu uzavřela druhým místem v závodu s hromadným startem, když s čistou střelbou nestačila jen na Němku Lauru Dahlmeierovou a polepšila si na konečné šesté místo v hodnocení Světového poháru.\n\nBěhem slavnostního vyhlašování biatlonisty sezóny zvítězila jako členka ženské štafety v hlasování fanoušků serveru iDNES.cz.\n\nRočník zahájila tradičně smíšenou štafetou v Östersundu, kde doběhla spolu s Veronikou Vítkovou, Michalem Šlesingrem a Ondřejem Moravcem za Norskem a Německem na 3. místě, když na svém úseku předávala z 2. pozice jen s minimální ztrátou na Norsko. V prvním, individuálním závodě (jímž byl vytrvalostní závod) skončila v cíli na pátém místě, když ji o vítězství připravil poslední výstřel, který byl její jedinou chybou v závodě. Hned v dalším závodu (sprintu) však dokázala po bezchybné střelbě a 3. nejrychlejším běhu zvítězit, když o rovných 15 sekund porazila Italku Federicu Sanfilippovou a ujala se žlutého dresu pro vedoucí závodnici Světového poháru. Ve stíhacím závodu po 2 trestných okruzích skončila jako ve vytrvalostním závodu na 5. pozici. V Hochfilzenu pak dojela po jedné chybě ve sprintu do cíle na osmém místě a ve stíhacím závodě se po stejném počtu chyb dokázala posunout na 3. pozici. Se štafetou se umístila na 6. místě, když na svém druhém úseku zvítězila. Sprint ve slovinské Pokljuce zahájila chybou na položce vleže, avšak devět dalších terčů v závodě sestřelila a v cíli figurovala na pátém místě. O trikot vedoucí závodnice přišla ve stíhacím závodě, ve kterém skončila na 4. místě a novou vedoucí závodnici se o 4 body stala Marie Dorinová Habertová, jež dokončila závod na místě druhém. Ta však pozici vedoucí ženy SP dlouho neudržela, když Soukalová dokázala po bezchybném výkonu dokončit závod s hromadným startem na druhé pozici, ve kterém nestačila jen na finskou závodnici Kaisu Mäkäräinenovou.\n\nVánoční pauzu si zpestřila spolu s Ondřejem Moravcem biatlonovou exhibicí na stadionu Veltins-Arena v německém Gelsenkirchenu, kde v závodě smíšených dvojic nestačili jen na vítězné Francouze Marii Dorinovou-Habertovou s Martinem Fourcadem.\n\nDruhý trimestr zahájila 2. místem ve sprintu v německém Ruhpoldingu, kam byly závody přesunuty z německého Oberhofu. Za vítěznou domácí Hildebrandovou zaostala jen o 3 desetiny, když ji při čisté střelbě připravil o vítězství odjezd ze střelnice po první položce, na níž zahákla hůlku do koberce. Po jedné chybě na střelnici ve stíhacím závodě přijížděla do cíle na stejné pozici jako ve sprintu, tedy jako druhá, když po čtvrté střelbě vedla o 13,3 sekundy před Laurou Dahlmeierovou, která ji těsně před cílem předjela a tak zvítězila. V závodu s hromadným startem obsadila 7. pozici, když musela na dvě trestná kola. Na stejném místě se konal i 5. podnik SP, ve kterém Soukalová skončila po jedné chybě na druhé položce třetí ve vytrvalostním závodu. Jubilejní desáté individuální vítězství si připsala v závodu s hromadným startem, ve kterém byla ještě před poslední položkou na třetím místě, ale čistou střelbou a zaváháním jejich sokyň se dostala do vedení, které udržela až do cíle. Poslední disciplínou zastávky byla štafeta, na kterou ji čeští trenéři hlavně pro případ začínajícího onemocnění nepostavili. V italském středisku Antholz-Anterselva zaznamenala svůj nejlepší individuální výsledek, když skončila ve sprintu na 9. pozici, která zároveň byla jejím nejhorším výsledkem v sezoně. Ve stíhacím závodu toto maximum ještě vylepšila, když závod dokončila po třech chybách na střelnici na 7. místě. I po dvou trestných kolech obsadila ve finiši se štafetou ve složení: Eva Puskarčíková, Lucie Charvátová a Veronika Vítková druhé místo, když na svém třetím úseku posunula Češky z 12. na 4. místo se ztrátou 20 sekund na nakonec vítězné Francouzky. Následně se Světový pohár přesunul do Ameriky, kde byl prvním podnikem Canmore v Kanadě. Ve sprintu skončila na 7. pozici, když jedinou chybu v závodě udělala při ležce, během níž foukal silný vítr. V následném hromadném závodě si dojela pro 3. místo, když ji předstihly jen druhá a třetí závodnice v celkovém hodnocení SP, Dorothea Wiererová a Marie Dorinová Habertová. V závěrečné smíšené štafetě obsadila s českým týmem 10. místo, když na druhém úseku posunula výběr z 22. na 14. pozici. Po přesunutí do amerického Presque Isle, kde se závod Světového poháru konal po pětileté přestávce, ovládla Soukalová závod ve sprintu, když na střelnici ani jednou nezaváhala a druhou v cíli domácí Susan Dunkleovou porazila o téměř 18 sekund. Se stejným náskokem pak vyrazila do stíhačky, kde si myslela, že odstartovala předčasně, a podle slov trenéra ženského týmu Zdeňka Vítka: „\"se celé první kolo ohlížela po českém týmu, a nevěděla, co má dělat\".“ Přesto v závodě chybovala celkem třikrát (všechny udělala na 3. položce) a i díky čisté poslední střelbě, kterou neobvykle střílela od středu, v závodě zvítězila před druhou Kaisu Mäkäräinenovou a připsala si svůj 12. triumf ve SP. Zlatý hattrick dovršila s ženskou štafetou, se kterou ve stejném složení jako v Anterselvě triumfovala celkově počtvrté, když na třetím úseku vytáhla tým z 9. místa na první.\nNa šampionát v norském Oslu přijížděla coby vedoucí závodnice hodnocení Světového poháru a prvním závodem byla pro ni smíšená štafeta, se kterou obhajovala zlaté medaile. S týmem ve složení Veronika Vítková, Michal Šlesingr a Michal Krčmář – který startoval za nemocného Ondřeje Moravce – skončila na 5. příčce. Ve sprintu obsadila po jedné chybě na střelnici vleže 4. místo, když ji od bronzové příčky Němky Laury Dahlmeierové dělilo 18 sekund. Umístění komentovala slovy: „\"Tohle byla ta nejbolestivější brambora ze všech brambor.\"“ Pět trestných kol ve stíhacím závodě znamenal sešup ze čtvrté příčky na startu na 11. pozici v cíli a nejhorší individuální výsledek v sezóně, když se poprvé nevešla do top desítky. Následoval individuální závod na 15 km, kde udělala celkově 2 chyby (na první a na poslední položce) a v konečném účtování obsadila pátou příčku. S ženskou štafetou se především vinou tří trestných kol umístila na 6. pozici, když na svém druhém úseku vytáhla tým z 18. na 6. místo. Ani v posledním závodě šampionátu, závodu s hromadným startem, se nedočkala medaile, když s jediným trestným kolem skončila na nepopulárním čtvrtém místě.\n\nZávěrečný podnik v Chanty-Mansijsku zahájila 2. místem ve sprintu, díky čemuž si zajistila malý křišťálový glóbus z této disciplíny, i když se před závodem necítila zdravotně nejlépe. Hlavní konkurentka v boji o velký glóbus Francouzka Dorinová-Habertová dojela na 10. místě, a tak se náskok na ni pro Soukalovou zvýšil o 23 bodů. Jelikož se dva nejhorší závody škrtaly, zvedl se po škrtech celkově na 57 bodů. Francouzka měla ještě šanci celkové hodnocení ovládnout, musela by však vyhrát oba zbývající závody a Češka by nesměla ani jednou dojet mezi nejlepší devítkou. V následném stíhacím závodě však Soukalová obsadila 4. místo a tím si definitivně zajistila velký křišťálový glóbus pro celkovou vítězku Světového poháru. Navíc ovládla i hodnocení disciplíny. K triumfu ve Světovém poháru posléze uvedla: „\"Je to prostě mazec. Kluci to počítali a řekli mi dneska před závodem: Stačí, když budeš jednou do devátého místa. Ale mě to v tu chvíli přišlo jako něco nesplnitelného. A teď ten glóbus mám. Není nic víc. Mám ještě větší radost, než po zisku olympijských medailí.\"“ Posledním závodem sezóny měl být závod s hromadným startem, kde Soukalová měla hájit pětibodový náskok před druhou Dorinovou-Habertovou. Závod byl kvůli silnému větru zrušen. Gabriela Soukalová zde získala malý glóbus za tuto disciplínu s hromadným startem bez boje.\n\nPod novým příjmením a jako obhájkyně Velkého glóbu zahájila novou sezónu smíšenou štafetou v Östersundu, kde se svými kolegy skončila na 7. místě. Prvním závodem jednotlivců byl pro ni vytrvalostní závod, kde po sedmi trestných minutách na střelnici obsadila 17. místo, když měla 2. nejrychlejší běžecký čas. Bezchybná střelba ve sprintu jí následně zajistila stupně vítězů, když v závodu obsadila třetí místo. Toto umístění dokázala vylepšit v následném stíhacím závodě, který opanovala osm sekund před druhou v cíli Němkou Laurou Dahlmeierovou a potřinácté v kariéře triumfovala v nějakém z individuálních závodů Světového poháru. Dalším zastávkou byla slovinská Pokljuka, kde nejprve skončila na sedmém místě ve sprintu, když na střelnici udělala jednu chybu a musela na trestné kolo. Pět trestných okruhů ji v navazujícím stíhacím závodě srazilo až na 26. místo. V posledním závodě pak skončila s ženskou štafetou na 4. místě, když na svém úseku ani jednou na střelnici nechybovala a tým posunula v cíli o 2 místa.\n\nTřináctým místem zahájila třetí díl Světového poháru v domácím prostředí Nového Města na Moravě, když ji tři trestná kola ve střelbě vestoje připravila o lepší výsledek, přestože měla v závodě nejrychlejší běžecký čas. Své postavení dokázala vylepšit ve stíhacím závodě, ve kterém se i přes stejný počet omylů jako ve sprintu dokázala posunut na 8. místo. V posledním klání podniku, v závodu s hromadným startem, se pak stala první českou biatlonistkou, která triumfovala v domácím prostředí Světového poháru, když i přes jeden omyl na střelnici udržela za sebou v cíli Němku Lauru Dahlmeierovou a připsala si čtrnácté kariérní vítězství.\n\nDne 28. prosince 2016 se společně s Michalem Šlesingrem zúčastnila exhibičního závodu ve Veltins-Areně v německém Gelsenkirchenu, kde dojeli na sedmém místě.\n\nPo Vánocích se závody přesunuly do německého Oberhorfu, kde se Koukalové povedlo zvítězit hned v prvním závodě, který byl na programu, a to ve sprintu, když na trať vystartovala jako první z celého startovního pole a v cíli za sebou nechala Kaisu Mäkäräinenovou a Marií Dorenovou Habertovou. V následném stíhacím závodě na střelnici třikrát chybovala a přestože měla nejrychlejší běh, v cíli ji o více než 30 sekund porazila Marie Dorenová Habertová, a tak brala druhé místo. Přesto se tímto výsledkem ujala poprvé v sezóně žlutého trikotu pro vedoucí závodnici Světového poháru. Úspěšný víkend korunovala suverénní výhrou v závodu s hromadným startem, ve kterém ani jednou na střelnici neminula terč a druhou v cíli Dahlmeierovou za sebou nechala o více než půl minuty. 6. místem v ženské štafetě zahájila podnik v německém Ruhpoldingu, když na posledním úseku vytáhla Češky o dvě příčky. Ve sprintu pak po bezchybné střelbě nestačila jen na suverénku závodu Finku Kaisu Mäkäräinenovou, na niž v cíli ztratila 22 sekund. Stejně dopadl i následující stíhací závod, ve kterém na finskou závodnici nakonec ztratila více než minutu. Následně se koloběh přesunul do italského střediska Anterselvy, kde byl na úvod vytrvalostní závod, druhý v sezóně. Po šesti chybách na střelnici (připočtění 6 minut) obsadila Koukalová 24. místo a přišla i o žlutý trikot vedoucí závodnice SP, o který ji připravila vítězka závodu Dahlmeierová. V závodu s hromadným startem si pak zajela své maximum v Anterselvě, když po 2 trestných okruzích skončila v cíli na třetím místě. Po domluvě s trenéry nenastoupila do posledního závodu, ženské štafety.\n\nSvětový šampionát v rakouském Hochfilzenu zahájila smíšenou štafetou, kde na druhém úseku posunula svůj výběr z 21. pozice po první předávce o 13 míst. Nakonec Česká republika skončila na 7. příčce. Následující den, 10. února 2017 získala svůj první individuální titul mistryně světa, když na MS vyhrála závod ve sprintu na 7,5 km. Obě položky, ve stoje i vleže, odstřílela bez chyby a v cíli měla náskok 4 sekund před Němkou Laurou Dahlmeierovou. Ve stíhacím závodě strávila kvůli technickým problémům na první střelbě vleže 56 sekund (běžně jí střelba vleže trvá zhruba 34 sekund), navíc 2× minula a ze střelnice odjížděla až jako třináctá, přesto zásluhou výborného běžeckého výkonu a jen jedné další střelecké chyby vybojovala bronzovou medaili s odstupem 16,6 sekundy za vítěznou Dahlmeierovou. Ve vytrvalostním závodu pak zkompletovala svou sbírku medailí, když na střelnici chybovala pouze jednou a celkově byla druhá opět za Dahlmeierovou, na kterou ztratila skoro 25 sekund. S ženskou štafetou obsadila v cíli 4. příčku, když startovala na posledním úseku svého týmu a dlouho ho držela ve hře o jednu ze sady medailí, v závěrečném okruhu však neudržela svou druhou pozici po poslední střelbě a předběhly ji štafety Ukrajiny a Francie. Stejnou pozici obsadila i v závěrečné disciplíně celého mistrovství v závodu s hromadným startem, když jediný střelecký omyl zaznamenala až na poslední střelbě.\n\nZačátkem března se opět rozeběhl Světový pohár, který se přesunul do Asie, konkrétně do střediska v jihokorejském Pchjongčchangu. Jako vedoucí závodnice disciplíny startovala ve sprintu, kde po dvou chybách na střelnice a i pomalejšímu běhu skončila v cíli na 21. pozici a ztratila tak červený trikot. Tuto pozice vylepšila o 17 příček v následujícím stíhacím závodu, když v cíli obsadila 8. příčku. S ženskou štafetou pak vybojovala třetí místo, když na posledním úseku posunula svůj tým z 8. místa a jen těsně podlehla v závěrečném finiši Marte Olsbuové z Norska. Poté se celé startovní pole opět přesunulo do Evropy, kde hostilo 8. podnik SP finské Kontiolahti, které v pořadatelství nahradilo ruskou Ťumeň, jež se po dopingovém skandálu ruských sportovců sama konání tohoto podniku vzdala. Na úvod nejprve obsadila po jedné chybě ve stojce třinácté místo ve sprintu. Následně tuto pozici vylepšila o tři místa ve stíhacím závodě, kde ještě před poslední střelbou figurovala na 3. pozici, ovšem dvě minely na ní ji v cíli připravily o lepší výsledek. Premiéru si pak odbyla spolu s Ondřejem Moravcem v závodu smíšených dvojic, kde obsadili šestou příčku.\n\nZávěrečný podnik hostilo norské středisko Holmenkollen, kde své představení zahájila čtvrdým místem v úvodním sprintu, které zajistilo zisk malého křišťálového glóbu za tuto disciplínu, přestože před začátkem závodu ztrácela v tomto hodnocení na vedoucí Němku Dahlmeierovou 28 bodů, ta však selhala a v cíli skončila až na 31. příčce. V následné stíhačce dokázala zastřílet stejně jako Rakušanka Lisa Hauserová všechny položky čistě a v cíli nestačila jen na suverénní Mari Laukkanenovou z Finska, která udržela svou pozici ze sprintu. Sezóna pak tradičně končila závodem s hromadným startem, před kterým ztrácela v hodnocení této disciplíny 11 bodů na vedoucí Dahlmeierovou. V průběhu něj byla většinu času před Němkou a po čisté poslední položce skončila stejně jako ve stíhačce druhá, když ji tentokrát porazila jen domácí biatlonistka Tiril Eckhoffová. Němka cílovou pásku projela na 9. místě, za což do hodnocení inkasovala 32 bodů, zatímco Koukalová za druhé místo získala bodů 54, díky čemuž se mohla radovat ze zisku druhého křišťálového glóbu v této disciplíně ve své kariéře.\n\nV říjnu 2017 byla vyhlášena nejlepším sportovcem ministerstva vnitra za sezónu 2016/2017.\n\nZ důvodu chronického přetížení achillovek a následné bolesti lýtkových svalů nemohla v letní přípravě plně trénovat. Dne 27. října 2017 odletěla do Finska na soustředění a připojila se k českému biatlonovému týmu, který se připravoval ve středisku Imatra. Do prvních závodů Světového poháru však nenastoupila.\n\nV lednu 2018 pak oznámila, že sezónu 2017/18 vynechává a že se nezúčastní ani olympijských her. Dne 7. dubna 2018 Gabriela Koukalová prohlásila, že ani v další sezóně 2018/2019 nenastoupí do žádného závodu. Začátkem roku 2019 se začalo spekulovat o jejím možném návratu. Sama biatlonistka uvedla, že sama neví, zda chce pokračovat v kariéře. Dne 28. května 2019 oznámila konec své profesionální sportovní kariéry.\n\n\"Poznámka: Výsledky z mistrovství světa se započítávají do celkového hodnocení Světového poháru, výsledky z olympijských her se dříve započítávaly, od olympijských her v Soči se nezapočítávají.\"\n\nSezóna 2009/10\nSezóna 2010/11\nSezóna 2011/12\nSezóna 2012/13\nSezóna 2013/14\nSezóna 2014/15\nSezóna 2015/16\nSezóna 2016/17\n\"Gabriela Koukalová celkově zaznamenala 17 individuálních triumfů ve Světovém poháru (2 , 7 , 4 , 4 )\".\n\n\"Gabriela Koukalová celkově zaznamenala 6 týmových triumfů ve Světovém poháru (4 , 2 )\".\n\n"}
{"id": "863382", "url": "https://cs.wikipedia.org/wiki?curid=863382", "title": "Autoarchivace", "text": "Autoarchivace\n\nAutoarchivace (Některé zdroje uvádějí též jako \"auto–archivace\", anglicky \"self-archiving\".) znamená uložení elektronické verze dokumentu (vědecké či akademické práce) ve formě postprintu (verze textu po recenzním řízení) nebo preprintu (verze textu před recenzním řízením) do digitálního repozitáře (digitálního archivu) nebo na webovou stránku samotným autorem.\n\nAutoarchivace patří do procesu tzv. zelené cesty otevřeného přístupu (\"Green Open Access\"). Je jedním ze základních způsobů, jak poskytnout čtenářům otevřený přístup k vědeckým poznatkům. Přináší rychlejší výměnu informací a zvyšuje potenciální okruh čtenářů (dokument, např. e-print vědeckého článku, je dostupný zdarma komukoli bezprostředně po jeho uložení). Také zvyšuje citovanost dokumentu, neomezená dostupnost zvyšuje míru citací. Zviditelnění uloženého e-printu pomáhá jednak indexace repozitářů internetovými vyhledávači a také interoperabilita samotných repozitářů.\n\nUložit dokument do repozitáře není časově náročné, autoarchivaci po povolení vydavatelem může provést sám autor nebo s asistencí knihovníka - administrátora repozitáře. Existují také nástroje pro dávkové importy dat.\n\nTéměř 60 % vydavatelů vědeckých časopisů v databázi SHERPA/RoMEO autoarchivaci nezakazuje. Většina vydavatelství (Springer, Elsevier, IEEE, Akademie věd ČR,… ) autoarchivaci umožňuje, ale v různých podobách. Podoby jsou k nalezení na domovských stránkách těchto institucí\n\nAutoarchivace má velkou tradici ve fyzikálních oborech, v počítačových vědách, matematice a ekonomii. V ostatních oborech je autoarchivace málo využívána.\n\nAutoři mají nízké povědomí o tom, co archivování otevřeným přístupem znamená a jaké poskytuje výhody. Není jejich přirozenou součástí práce. Vydavatelé nepropagují svoji podporu autoarchivace, proto se předpokládá malá náklonnost z jejich strany pro tento způsob publikování.\n\nNizozemský projekt \"Cream of Science\" vsadil na prestiž:\n\n\n\n\nMetoda „cukru a biče“ – \"University of Minho\" (Portugalsko):\n\n\n\n\nPovinná autoarchivace:\n\n\n\nAutoarchivace v režimu otevřeného přístupu neporušuje práva autora nebo vydavatele. Autoři jsou vlastníky autorských práv k článkům, které píší, a vydavatelé potřebují jejich svolení k publikování těchto článků. Vydavatelé často vyžadují převedení autorských práv, někdy dokonce sotva byl článek nabídnut časopisu. Nicméně autoři se mohou rozhodnout pro zachování svých práv a poskytnout vydavateli licenci ke zveřejnění.\n\nAutoarchivací e-printu článku lze usnadnit dostupnost vědeckých poznatků pro všechny zájemce, aniž by museli předplácet časopis, v němž článek vyšel.\n\nAutoarchivace e-printů slouží oběma účelům: zajišťuje dostupnost výsledků vědecké práce a zároveň díky snadné dostupnosti pozitivně ovlivňuje míru citovanosti vědeckých článků.\n\nAutoarchivace přináší instituci alternativní evaluační měřítka. Repozitáře poskytují statistiky stažených souborů, které lze sledovat bez časové prodlevy bezprostředně po uložení e-printu do repozitáře. Statistiky počtu stažení predikují pozdější míru citovanosti článku. Aby statistické výstupy byly použitelné pro evaluaci a výsledky byly porovnatelné v rámci instituce, je důležité, aby autoarchivace probíhala systematicky, proto se instituce přiklánějí k tzv. povinné autoarchivaci (např. Queensland University of Technology, Université de Liège, Universidade do Minho, CERN)\n\nNa \"Université de Liège\" prosadil její rektor Bernard Rentier politiku \"„green OA mandate“\". Akademičtí pracovníci jsou povinni uložit do institucionálního repozitáře \"ORBi\" záznamy své publikační činnosti včetně plných textů. Autoarchivace je povinná, zpřístupnění v režimu open access je volitelné.\n\nPovinná autoarchivace obnáší/spočívá v:\n\n\n\n\n\nPolitiky povinné autoarchivace různých institucí jsou zpřístupněny přes databázi ROARMAP.\n\nAutoři se mohou rozhodnout, do kterého repozitáře článek uloží. Výběr repozitáře se odvíjí od zavedených komunikačních zvyklostí určité vědecké komunity. Autoři usilují o co největší zviditelnění své práce, a proto si vybírají repozitář podle toho, jestli je využíván ostatními vědci z jejich vědního oboru. K autoarchivaci lze využít oborový repozitář.\n\nDruhou možností je autoarchivace v institucionálním repozitáři, která vedle zviditelnění vědeckých výsledků přináší i další nástroje, jak hodnotit vědecký výkon pracovníků a pracovišť vědecko-výzkumné organizace.\n\nSirotčí repozitáře: pokud se autor rozhodne uložit svoji práci do repozitáře, ale v jeho prostředí neexistuje vhodný institucionální nebo oborový repozitář, může využít takzvaného sirotčího repozitáře, kam své dílo uloží. Takovou službu v České republice poskytuje OpenAire.\n\nNejvětšími registry repozitářů jsou ROAR a OpenDOAR.\n\nPřed uložením e-printu do repozitáře je potřeba ověřit, zda vydavatel autoarchivaci povoluje. Informace lze získat na webových stránkách vydavatelů nebo webech jednotlivých časopisů. Služba SHERPA/RoMEO shromažďuje záznamy politik vydavatelů, které určují, jak mohou autoři se svým článkem nakládat.\n\nDigitální repozitáře zpravidla budují a spravují knihovny, které se starají především o kvalitu popisných metadat, podílejí se na vytváření vkládacího workflow a asistují při samotném vkládání dokumentů do repozitářů.\n\nRepozitáře často spolupracují s jinými informačními systémy, z nichž těží údaje potřebné pro správu digitálních sbírek. Informace o dokumentech jsou předávány do repozitářů dávkově. Pokud v instituci není nastaven podobný tok dat, mohou si autoři ve spolupráci s knihovnou vytvořit v repozitáři vlastní pracovní prostředí a vkládat si dokumenty do repozitáře sami nebo s pomocí knihovníka.\n\nDříve označováno jako \"separát\".\n\nV případě, že vydavatel neumožňuje autorovi volně šířit svůj článek uložením jeho e-printu do otevřeného repozitáře, může se autor přesto rozhodnout uložit e-print do repozitáře s omezením přístupu k plnému textu. Zájemce o e-print uložený v repozitáři využije tlačítko \"request button\", které automaticky odešle e-mail autorovi se žádostí o zaslání článku. Request button je elektronickou obdobou šíření tištěných reprintů.\n\n\n\n\n\n\n"}
{"id": "863384", "url": "https://cs.wikipedia.org/wiki?curid=863384", "title": "Marc Augé", "text": "Marc Augé\n\nMarc Augé [\"mark óžé\"] (2. září 1935 Poitiers) je francouzský etnolog a antropolog, profesor \"École des hautes études en sciences sociales\" a v letech 1985–1995 její prezident.\n\nVystudoval klasické jazyky na École normale supérieure v Paříži a do roku 1970 pracoval ve francouzském Ústavu pro rozvojovou pomoc (IRD). Po svém zvolení na EHESS se zabýval terénními výzkumy v rovníkové Africe (Togo, Pobřeží slonoviny) a v Jižní Americe a zajímal se o způsoby, jak lidé pomocí symbolických systémů dodávají smysl svému životu a světu.\n\nV 80. letech pokračoval v Jižní Americe, ale zabýval se stále víc antropologií současných evropských společností a důsledky moderní mobility a globalizace. Roku 1992 založil s kolegy Institut pro antropologii současných světů, kde se zabývá antropologií a historií kultury jako instituce.\n\n\n"}
{"id": "863386", "url": "https://cs.wikipedia.org/wiki?curid=863386", "title": "LKT", "text": "LKT\n\nLKT neboli lesní kolový traktor známý pod přezdívkou „lakatoš“ je kloubový traktor určený pro práce v lese při těžbě dřeva. Vyrábí se na Slovensku v obci Trstená od roku 1971.\n\nVyráběl se v několika různých provedeních a typech – LKT 50, 75, 80, 81, 81T, 90, 120, LPKT 40, LKT 81 turbo – označení odpovídá výkonu motoru 50 – 120 kW. Současné verze LKT 81 ITL, LKT 81, LKT 82 mají více elektroniky, pohání je motory JCB, ZETOR a IVECO.\n\nVzorem pro LKT byl traktor Kockum, výrobce Kockum Landsverk AB, Švédsko – také kloubový, ovšem s nižším výkonem. Předchůdcem LKT byl prototyp speciálního lesního traktoru zvaný „Jezevec“, který byl vyroben ve Křtinách.\n\nDo širšího povědomí české veřejnosti se dostal vinou zvukového záznamu zřejmě z přelomu tisíciletí, na kterém mechanik \"Luboš\" běduje nad jeho konstrukcí, která podle jeho slov protáhne tříminutovou opravu u jiných strojů na celý den a je potřeba při ní rozebrat celý traktor. Ze záznamu jeho frustrace se stal internetový mem známý jako \"Luboš opravuje Lakatoš\".\n\nVýkřiky ze záznamu \"Ani očko nenasadíš!\" a \"To je past vedle pasti!\" se díky tomuto memu staly společensky přijatelnou formou veřejného vyjádření frustrace, případně exekutivním shrnutím rozsahu problému plynoucího ze špatné koncepce i v jiných disciplínách, například při ladění, refaktorování software.\n\n"}
{"id": "863390", "url": "https://cs.wikipedia.org/wiki?curid=863390", "title": "Christine Aaftinková", "text": "Christine Aaftinková\n\nChristine Jacoba Aaftinková (* 25. srpna 1966 Abcoude, Utrecht) je bývalá nizozemská rychlobruslařka.\n\nNa mezinárodní scéně se objevila poprvé v roce 1986, kdy nastoupila do závodů Světového poháru. Prvního mistrovství světa se zúčastnila v roce 1988, kdy byla osmá na sprinterském šampionátu, o rok později byla pátá, v letech 1990 a 1991 získala bronzové medaile. Startovala na zimních olympijských hrách v letech 1988 (500 m – 17. místo, 1000 m – 12. místo), 1992 (500 m – 5. místo, 1000 m – 4. místo) a 1994 (500 m – 19. místo, 1000 m – 20. místo). V roce 1996 se zúčastnila Mistrovství světa na jednotlivých tratích, na kilometru byla pátá, na poloviční trati jedenáctá. Na nizozemských šampionátech získala v letech 1987–1996 celkem 29 medailí. Po sezóně 1995/1996 ukončila sportovní kariéru.\n\n"}
{"id": "863395", "url": "https://cs.wikipedia.org/wiki?curid=863395", "title": "Seznam kulturních památek v Dašicích", "text": "Seznam kulturních památek v Dašicích\n\n"}
{"id": "863396", "url": "https://cs.wikipedia.org/wiki?curid=863396", "title": "Dušan Tešnar", "text": "Dušan Tešnar\n\nDušan Tešnar (* 5. prosince 1945 Valašské Klobouky) je bývalý český politik, v 90. letech 20. století a počátkem 21. století poslanec Poslanecké sněmovny za ČSSD, v letech 2003-2007 viceprezident NKÚ (z toho v letech 2003-2005 pověřený prezident NKÚ).\n\nAbsolvoval Střední průmyslovou školu v Ostravě-Vítkovicích a potom Vysoké učení technické v Brně, kde na tamní strojní fakultě studoval obor strojírenská technologie. Působil pak ve Vítkovicích coby technolog, programátor číslicových strojů a projektant automatizovaných dílen, později ve výzkumném ústavu \"Imados\" na pozici výzkumného pracovníka pro logistiku, výrobní a skladovací systémy a také v podniku \"Projekta\", kde byl vedoucím projektantem pro materiálové toky a projektování strojírenských dílen.\n\nPo sametové revoluci se začal politicky angažovat. Již v lednu 1990 vstoupil do ČSSD. Ve volbách v roce 1996 byl zvolen do poslanecké sněmovny za ČSSD (volební obvod Severomoravský kraj). Mandát obhájil ve volbách v roce 1998 a ve sněmovně setrval do voleb v roce 2002. Byl členem sněmovního hospodářského výboru.\n\nPůsobil i v místní politice. V letech 1990-1996 měl funkci zástupce starosty městského obvodu Ostrava-Jih se zodpovědností za školství a sociální péči. V komunálních volbách roku 1994 byl zvolen do zastupitelstva městské části Ostrava-Jih za ČSSD. V komunálních volbách roku 2002 neúspěšně kandidoval do celoměstského zastupitelstva Ostravy. Profesně se tehdy uváděl jako konzultant.\n\nOd 9. ledna 2003 působil jako viceprezident Nejvyššího kontrolního úřadu, přičemž poté, co zemřel Lubomír Voleník, byl pověřeným prezidentem NKÚ a tuto funkci zastával až do roku 2005, kdy byl jmenován trvalý nový prezident NKÚ. Na postu viceprezidenta NKÚ setrval do 10. září 2007, kdy rezignoval s odvoláním na rodinné důvody.\n\n"}
{"id": "863397", "url": "https://cs.wikipedia.org/wiki?curid=863397", "title": "Le Faou", "text": "Le Faou\n\nLe Faou je francouzská obec v departementu Finistère v regionu Bretaň. V roce 2009 zde žilo 1 759 obyvatel. Je centrem kantonu Le Faou. Nachází se zde římskokatolický kostel Nejsvětějšího Salvátora.\n\n"}
{"id": "863398", "url": "https://cs.wikipedia.org/wiki?curid=863398", "title": "Lamb of God", "text": "Lamb of God\n\nLamb of God je americká metalová skupina z Richmondu ve Virginii. Vznikla roku 1990 a skládá se ze zpěváka Randyho Blythe, kytaristů Marka Mortona a Willieho Adlera, baskytaristy Johna Campbella a bubeníka Chrise Adlera. Skupina bývá považována za součást Nové vlny amerického heavy metalu. \n\nOd svého založení vydali Lamb of God šest studiových alb, jedno živé album, jedno kompilační album a tři DVD. Ve Spojených státech se celkový prodej rovná téměř dvěma milionům. V roce 2007 byla skupina nominována na cenu Grammy v kategorii \"Nejlepší metalový výkon\" za album z roku 2006 \"Sacrament\". Lamb of God byli dvakrát na turné s Ozzfestem a v roce 2006 se objevili na koncertním turné skupiny Slayer \"The Unholy Alliance Tour\". Vystupovali také na mnoha jiných významných festivalech po celém světě jako jsou Download Festival a Sonisphere festival ve Spojeném království, Soundwave Festival a Gigantour (s headlinerem Megadeth). V poslední době (2008-2010) byly na turné s Metallicou (World Magnetic Tour). Lamb of God také hráli na hlavním pódiu na festivalu Mayhem roku 2010. Zpěvák Randy Blythe čelil v České republice obžalobě, že v roce 2010 zavinil při koncertě v pražském klubu Abaton smrt fanouška, jenž zemřel následkem pádu z pódia. Pražský městský soud jej 5. března 2013 zprostil obžaloby.\n\n\n"}
{"id": "863401", "url": "https://cs.wikipedia.org/wiki?curid=863401", "title": "147 (číslo)", "text": "147 (číslo)\n\nSto čtyřicet sedm je přirozené číslo. Následuje po číslu sto čtyřicet šest a předchází číslu sto čtyřicet osm. Řadová číslovka je \"sto čtyřicátý sedmý\" nebo \"stosedmačtyřicátý\". Římskými číslicemi se zapisuje CXLVII.\n\nSto čtyřicet sedm je\n\n\n\n\n147 je největší možný náběh ve snookeru, kterého lze dosáhnout bez chyby soupeře.\n\n"}
{"id": "863403", "url": "https://cs.wikipedia.org/wiki?curid=863403", "title": "Ruth Schleiermacherová", "text": "Ruth Schleiermacherová\n\nRuth Schleiermacherová (* 3. listopadu 1949 Wunsiedel), provdaná Budzischová, je bývalá východoněmecká rychlobruslařka.\n\nNa velké mezinárodní akce poprvé startovala v roce 1967, kdy skončila na 27. místě na Mistrovství světa ve víceboji. O rok později byla osmnáctá, zúčastnila se také Zimních olympijských her 1968 (500 m – 16. místo, 1000 m – 12. místo, 1500 m – 8. místo). V roce 1969 dojela na vícebojařském šampionátu čtvrtá. Získala zlatou medaili na Mistrovství světa ve sprintu 1971, na evropském mistrovství 1971 byla devátá. V roce 1972 startovala na evropském šampionátu (16. místo) a na zimní olympiádě (500 m – 13. místo, 1000 m – 33. místo). Po sezóně 1971/1972 ukončila sportovní kariéru.\n\n"}
{"id": "863411", "url": "https://cs.wikipedia.org/wiki?curid=863411", "title": "Baobab Grandidiérův", "text": "Baobab Grandidiérův\n\nBaobab Grandidiérův (\"Adansonia grandidieri\") je jeden ze šesti druhů baobabů endemicky se vyskytujících na ostrově Madagaskar. Mnoho lidí jej hodnotí jako nejhezčí baobab, což je i důvodem, proč se právě s ním lze nejčastěji setkat na fotografiích madagaskarských baobabů.\n\nDruh poprvé popsal v roce 1893 Henri Ernest Baillon. Název dostal po francouzském botanikovi Alfredu Grandidierovi (1836–1921).\n\nRoste v jihozápadní části Madagaskaru mezi jezery Lac Ihotry a Bereboka.\n\nGrandidiérův baobab je největším z rodu \"Adansonia\". Kmen dorůstá až 25 m do výšky a nabývá až třímetrového průměru. Válcovitý kmen je pokryt hladkou hnědočervenou kůrou. Ve vrcholové partii vytváří plochou korunu. Plody dozrávají v listopadu a prosinci, obsahují jedlá semena ledvinovitého tvaru.\n\n"}
{"id": "863415", "url": "https://cs.wikipedia.org/wiki?curid=863415", "title": "Belley", "text": "Belley\n\nBelley je francouzská obec v departementu Ain v regionu Auvergne-Rhône-Alpes. V roce 2009 zde žilo 8 749 obyvatel. Je centrem arrondissementu Belley a sídlí zde také belleysko-arská diecéze.\n\n"}
{"id": "863417", "url": "https://cs.wikipedia.org/wiki?curid=863417", "title": "Josia Thugwane", "text": "Josia Thugwane\n\nJosia Thugwane (* 15. dubna 1971 Bethal) je jihoafrický atlet, maratonec, olympijský vítěz z roku 1996 v Atlantě.\n\nJeho prvním mezinárodním úspěchem bylo vítězství na maratonu v Honolulu v roce 1995. Při olympijském maratonu na olympiádě v Atlantě běžel dlouho v početné vedoucí sklupině. Na 35. kilometru se odpoutal společně s Korejcem Lee Bong-ju a Keňanem Erickem Wainainem. V cíli zvítězil o pouhé 3 sekundy před reprezentantem Jižní Koreje a o osm sekund před keňským reprezentantem.\n\nO rok později se stal vítězem tradičního maratonu v japonské Fukoace. Na olympiádě v roce 2000 v Sydney už tak úspěšný nebyl, skončil na dvacátém místě.\n\nStal se prvním reprezentantem Jihoafrické republiky černé pleti, který pro svoji vlast získal zlatou olympijskou medaili.\n\n"}
{"id": "863418", "url": "https://cs.wikipedia.org/wiki?curid=863418", "title": "Sekulární institut", "text": "Sekulární institut\n\nSekulární institut (lat. \"Institutum saeculare\") je v katolické církvi společnost zřízená nebo uznaná kompetentní církevní autoritou (Svatým stolcem nebo biskupem) jejíž členové (laici nebo klerikové) jsou zasvěcení Bohu podle evangelních rad (slibem chudoby, poslušnosti a čistoty), ale na rozdíl od řeholních institutů (řehole) nemají závazek společného života.\n\nPatří mezi \"společnosti zasvěceného života\". Jedná se o jednu z forem zasvěceného života definovanou Kodexem kanonického práva z roku 1983 v kánonech 710–730. Oficiální církevní schválení získaly sekulární instituty od papeže Pia XII. konstitucí Provida Mater Ecclesia z 2. 11. 1947.\n\nSekulární instituty (\"Sekulární společnosti\") reprezentují novou a původní formu povolání v katolické církvi, která se liší od ostatních forem katolického řeholního života, protože její členové „zůstávají ve světě“, bez povinnosti žít společný život. Podle toho, zda byly zřízeny Svatým stolcem nebo místním biskupem, rozlišují se, stejně jako řeholní instituty, na:\n\nSekulární instituty se dělí na:\n\nKněžské sekulární instituty se sestávají z kněží, kteří se zavázali žít „ve světě“ (ne v řeholní komunitě společného života) a ztělesňují evangelium chudobou, čistotou a poslušností.\n\nLaičtí členové zůstávají plným titulem v laickém stavu: jsou jen pokřtěni, ale „vnitřně“ zasvěceni Bohu prostřednictvím slibu evangelijních rad.\nKněžští členové pomáhají ostatním kněžím skrze svědectví zasvěceného života.\n\n\n"}
{"id": "863420", "url": "https://cs.wikipedia.org/wiki?curid=863420", "title": "Nizozemsko na Letních olympijských hrách 1912", "text": "Nizozemsko na Letních olympijských hrách 1912\n\nNizozemsko na Letních olympijských hrách 1912 reprezentovala výprava 33 sportovců, z toho 33 mužů a 0 žen v 7 sportech.\n"}
{"id": "863421", "url": "https://cs.wikipedia.org/wiki?curid=863421", "title": "Boletus purpureus", "text": "Boletus purpureus\n\nBoletus purpureus je latinský (vědecký) název, který byl v minulosti používaný pro více různých druhů hřibovitých hub:\n\n\nNesrovnalost vychází z nejednoznačných popisů, které publikoval Elias Magnus Fries v první polovině 19. století. Friesův \"Boletus purpures\" byl nejprve chápán jakožto současný hřib nachový (\"Boletus rhodoxanthus\"), na počátku 20. století jej Josef Velenovský a František Smotlacha (plus další čeští mykologové, kteří převzali jejich pojetí) chápali ve smyslu současného hřibu rudonachového (\"Boletus rhodopurpureus\"). Později se objevily i názory, že Fries svým stručným popisem (uvádějícím hřib s purpurovým kloboukem a žlutou dužninou) mohl myslet hřib královský (\"Boletus regius\"), nebo jiné barevné hřiby. Protože není možné spolehlivě doložit, který druh Fries názvem Boletus purpureus označoval, je toto jméno v současnosti považované za \"nomen confusum\" a nepoužívá se.\n"}
{"id": "863422", "url": "https://cs.wikipedia.org/wiki?curid=863422", "title": "Nizozemsko na Letních olympijských hrách 1908", "text": "Nizozemsko na Letních olympijských hrách 1908\n\nNizozemsko na Letních olympijských hrách 1908 reprezentovala výprava 113 sportovců, z toho 113 mužů a 0 žen v 11 sportech.\n"}
{"id": "863426", "url": "https://cs.wikipedia.org/wiki?curid=863426", "title": "Cornelius Castoriadis", "text": "Cornelius Castoriadis\n\nCornelius Castoriadis (11. března 1922 Konstantinopol – 26. prosince 1997 Paříž) byl vlivný řecko-francouzský levicový intelektuál, filosof, ekonom a psychoanalytik. \n\nNarodil se v Turecku, ale ještě roku 1922 se s rodinou přestěhoval do Athén, kde vystudoval politologii, ekonomii a právo. Od mládí se angažoval v levicovém, později trockistickém hnutí, takže za války byl pronásledován jak nacisty, tak také komunisty. Po válce se usadil v Paříži a po rozchodu s trockisty založil spolu s Claude Lefortem liberálně-socialistickou skupinu „Socialismus nebo barbarství“ (\"Socialisme ou barbarie\"), k níž patřil i Jean-Francois Lyotard a Guy Debord. Jako ekonom pracoval pro OECD a na základě svých výzkumů odmítl marxistickou teorii v ekonomii i v politice. Významně se přičinil o odklon francouzské levice od SSSR, který kritizoval jako byrokratický režim. Roku 1964 se připojil k J. Lacanovi, prošel psychoanalytickým výcvikem a od roku 1970 působil jako psychoterapeut. Od roku 1980 přednášel na EHESS. \n\n\nCastoriadis psal a publikoval v mimořádné šíři oborů, od matematiky a fyziky přes biologii až po filosofii a antropologii. Soustavně se zabýval starověkou řeckou společností a srovnával její instituce a postupy s moderními. Výrazně ovlivnil francouzské intelektuální prostředí, například E. Morina a J.-F. Lyotarda, ale také J. Habermase nebo H. Joase. Velké pozornosti se jeho dílo těší v USA.\n\n"}
{"id": "863427", "url": "https://cs.wikipedia.org/wiki?curid=863427", "title": "Zdeslav starší ze Šternberka", "text": "Zdeslav starší ze Šternberka\n\nZdeslav starší ze Šternberka († před 1323) byl šlechtic, který pocházel z moravské větve rodu Šternberků. \n\nJeho otcem byl Albrecht starší ze Šternberka, zakladatel moravské odnože Šternberků, jeho bratrem Albrecht mladší ze Šternberka. Zdeslav se poprvé uvádí roku 1281. Se svým bratrem vystupuje roku 1295 a poté roku 1297 jako svědek na listině Protivy z Doubravice. Roku 1317 držel Zdeslav biskupské léno Medlice. Zdeslav vykonával důležité úřady, roku 1305 byl olomouckým komorníkem a roku 1308 moravským komorníkem. V roce 1317 držel biskupské léno Pravčice a někdy po roce 1300 získal do zástavy královský hrad Lukov. Po roce 1318 získal do zástavy další královský hrad Uherský Ostroh a držel majetky kolem Veselí nad Moravou. V září roku 1316 odjel se synem Štěpánem ze Šternberka do Uher za svým příbuzným Matúšem Čákem Trenčanským. Roku 1320 měl Zdeslav rozpory s velehradskými cisterciáky. Tento spor urovnávaly vyšší církevní instance a 6. ledna 1322 a poté 27. května téhož roku byly sepsány mezi stranami sporu dohody o urovnání. Na této listině naposledy vystupuje Zdeslav starší, ale také jeho syn Zdeslav mladší. Podle Paprockého jeden zemřel roku 1323 a druhý 1324.\nZdeslav starší byl ženatý s Markétou, která byla příbuzná Matúše Čáka Trenčanského, buď jeho sestra nebo teta. S ní měl toto potomstvo:\n"}
{"id": "863428", "url": "https://cs.wikipedia.org/wiki?curid=863428", "title": "Bobillier (kráter)", "text": "Bobillier (kráter)\n\nBobillier je malý měsíční kráter nacházející se na přivrácené straně Měsíce na jihozápadním okraji Mare Serenitatis (Moře jasu). Má průměr 6,5 km, pojmenován je podle francouzského geometra Étienna Bobilliera. Než jej Mezinárodní astronomická unie přejmenovala na současný název, měl označení Bessel E.\n\nZápadně od něj se rozkládá na okraji Moře jasu pohoří Montes Haemus, ještě před ním leží kráter Sulpicius Gallus. Hřbet Dorsum Buckland se táhne poblíž kráteru. Jižně leží kráter Menelaus a severovýchodně kráter Bessel.\n\n"}
{"id": "863430", "url": "https://cs.wikipedia.org/wiki?curid=863430", "title": "Miloš Titz", "text": "Miloš Titz\n\nMiloš Titz (* 1. června 1939 Frýdek-Místek) je český vysokoškolský pedagog a politik, v 90. letech 20. století a počátkem 21. století poslanec Poslanecké sněmovny za ČSSD.\n\nVystudoval obor fyzika na Vysoké škole chemicko-technologické v Pardubicích. Publikoval četné odborné práce v oblasti fyzikální chemie. Je ženatý, má dvě děti. V roce 1968 se jako člen přípravného výboru angažoval v Klubu angažovaných nestraníků. Už v roce 1989 se stal členem sociální demokracie, v níž působil jako hlavní bezpečnostní expert.\n\nVe volbách v roce 1996 byl zvolen do poslanecké sněmovny za ČSSD (volební obvod Východočeský kraj). Mandát obhájil ve volbách v roce 1998 a volbách v roce 2002 a ve sněmovně setrval do voleb v roce 2006. Byl místopředsedou sněmovního výboru pro obranu a bezpečnost, v letech 1996–1998 i členem mandátového a imunitního výboru.\n\nV období květen–červenec 2004 krátce, do voleb do Evropského parlamentu, zasedal jako kooptovaný poslanec EP, než se mandátu ujali řádně zvolení poslanci za Českou republiku. Ve volbách do EP v roce 2004 kandidoval za ČSSD, ale nebyl zvolen.\n\nV komunálních volbách roku 2002 byl zvolen do zastupitelstva městské části Pardubice II za ČSSD, profesně se uvádí jako vysokoškolský učitel. V komunálních volbách roku 1998 a komunálních volbách roku 2006 neúspěšně kandidoval do zastupitelstva města Pardubice.\n\n"}
{"id": "863431", "url": "https://cs.wikipedia.org/wiki?curid=863431", "title": "Nizozemsko na Letních olympijských hrách 1900", "text": "Nizozemsko na Letních olympijských hrách 1900\n\nNizozemsko na Letních olympijských hrách 1900 reprezentovala výprava 35 sportovců, z toho 35 mužů a 0 žen v 7 sportech.\n"}
{"id": "863435", "url": "https://cs.wikipedia.org/wiki?curid=863435", "title": "Rudolf Tomíček", "text": "Rudolf Tomíček\n\nRudolf Tomíček (* 17. března 1948 Praha) je český politik, v 90. letech 20. století a počátkem 21. století poslanec Poslanecké sněmovny za ČSSD.\n\nNarodil se v Praze, publikoval práce na téma dějin hornictví a Horního Slavkova. V roce 1996 se uvádí jako podnikatel.\n\nVe volbách v roce 1996 byl zvolen do poslanecké sněmovny za ČSSD (volební obvod Západočeský kraj). Mandát obhájil ve volbách v roce 1998 a volbách v roce 2002 a ve sněmovně setrval do voleb v roce 2006. Byl členem sněmovního výboru pro veřejnou správu, regionální rozvoj a životní prostředí (v letech 1998-2002 i jeho místopředsedou). Kromě toho v letech 2002-2006 zasedal ve volebním výboru sněmovny. V roce 2000 zastával funkci předsedy krajského výkonného výboru ČSSD na Karlovarsku. V roce 2005 byl v primárkách ČSSD zařazen až na 3. a tedy nevolitelné místo kandidátní listiny strany v Karlovarském kraji, načež se vzdal všech stranických funkcí.\n\nV komunálních volbách roku 1994, komunálních volbách roku 1998 a komunálních volbách roku 2002 byl zvolen do zastupitelstva města Horní Slavkov za ČSSD.\n\nOd roku 2007 do 2013 pracoval v Muzeu Sokolov.\nVěnuje se publikační činnosti a je autorem nebo spoluautorem řady knih především z oblasti regionální historie.\n\n\n"}
{"id": "863443", "url": "https://cs.wikipedia.org/wiki?curid=863443", "title": "Ljubov Sadčikovová", "text": "Ljubov Sadčikovová\n\nLjubov Ivanovna Sadčikovová ( ; 22. září 1951 Kujbyšev, Ruská SFSR – 22. listopadu 2012 Smolensk, Rusko) byla sovětská rychlobruslařka.\n\nNa velkých závodech mezinárodní scény debutovala v roce 1973 na Mistrovství světa ve sprintu (7. místo). Jako sprinterka startovala i v následujících letech především na světovém sprinterském šampionátu, v roce 1974 byla čtvrtá, o rok později pátá. Zúčastnila se Zimních olympijských her 1976, kde v závodě na 500 m dojela na šestém místě. Po sezóně 1976/1977 strávené na domácích oválech získala v roce 1978 na Mistrovství světa ve sprintu zlatou medaili. Na šampionátu v roce 1979 byla patnáctá. Po sezóně 1979/1980 ukončila sportovní kariéru.\n"}
{"id": "863449", "url": "https://cs.wikipedia.org/wiki?curid=863449", "title": "Sulpicius Gallus (kráter)", "text": "Sulpicius Gallus (kráter)\n\nSulpicius Gallus je měsíční kráter nacházející se na přivrácené straně Měsíce na jihozápadním okraji Mare Serenitatis (Moře jasu). Má průměr 12,2 km, pojmenován je podle římského konzula a učence Gaia Sulpicia Galla.\n\nLeží blízko pohoří Montes Haemus, východně od něj se na stejné rovnoběžce nachází malý kráter Bobillier (dříve Bessel E). Hřbet Dorsum Buckland se táhne poblíž kráteru.\n\n"}
{"id": "863452", "url": "https://cs.wikipedia.org/wiki?curid=863452", "title": "Sylvia Burkaová", "text": "Sylvia Burkaová\n\nSylvia Burkaová (* 4. května 1954 Winnipeg, Manitoba) je bývalá kanadská rychlobruslařka.\n\nJiž ve svých 15 letech poprvé v roce 1970 startovala na světovém vícebojařském (20. místo) a sprinterském (24. místo) šampionátu. Zúčastnila se Zimních olympijských her 1972, v závodě na 500 m se umístila na 29. příčce, na kilometru byla osmá, na patnáctistovce dojela na 21. místě. V roce 1973 poprvé startovala na Mistrovství světa juniorů, které vyhrála, kromě toho byla čtvrtá na seniorském Mistrovství světa ve sprintu. Na zimní olympiádě 1976 se účastnila závodů na všech distancích od 500 do 3000 m (500 m – 11. místo, 1000 m – 4. místo, 1500 m – 9. místo, 3000 m – 8. místo), o několik týdnů později vybojovala zlatou medaili na vícebojařském a bronzovou medaili na sprinterském světovém šampionátu. Zlato ze sprintu přidala v roce 1977, bronz z víceboje získala roku 1979. Startovala také na ZOH 1980 (500 m – 9. místo, 1000 m – 7. místo, 1500 m – 10. místo, 3000 m – 12. místo), po sezóně 1979/1980 ukončila sportovní kariéru.\n\nJe vdaná za bývalého cyklistu Jocelyna Lovella.\n"}
{"id": "863459", "url": "https://cs.wikipedia.org/wiki?curid=863459", "title": "Marcel Gauchet", "text": "Marcel Gauchet\n\nMarcel Gauchet [\"marsel goše\"] (* 1946 Poilley, Manche) je francouzský historik, filosof a sociolog, který se zabývá novověkými dějinami a zejména problémy demokracie a sekularizace. Je profesorem na \"École des hautes études en sciences sociales\" (EHESS) a redaktorem časopisu \"Le Débat\".\n\nNarodil se v prosté vesnické rodině, studoval učitelství v Saint-Lo a několik let učil na středních školách. V letech 1966–1971 vystudoval filosofii na univerzitě v Caen, kde se setkal s filosofem Claude Lefortem a antropologem Alainem Caillé. S psycholožkou Gladys Swain se věnoval dějinám psychiatrie a napsal kritiku Foucaultových \"Dějin šílenství\". Navštěvoval přednášky historika François Fureta a roku 1985 vydal knihu „Odkouzlení světa“ (\"Le désenchantement du monde\"), která ho proslavila. V návaznosti na Maxe Webera zde vyložil nástup moderní občanské společnosti a demokracie a ústup náboženství z veřejného života, což však podle Gaucheta zároveň znamená příležitost k jeho prohloubení. Zabýval se také dějinami myšlenky lidských práv a problémy moderní demokracie, která podle něho vítězí, ale také slábne.\n\n"}
{"id": "863461", "url": "https://cs.wikipedia.org/wiki?curid=863461", "title": "Manche", "text": "Manche\n\nManche [\"manš\"] může znamenat:\n"}
{"id": "863462", "url": "https://cs.wikipedia.org/wiki?curid=863462", "title": "Ronny Marton", "text": "Ronny Marton\n\nRonny Marton, vlastním jménem Rony Surjomartono, (* 1943) je inženýr ekonomie a bývalý zpěvák, populární v bývalém socialistickém Československu. \n\nRony Surjomartono pochází z Indonésie, konkrétně z ostrova Jáva. V Indonésii začal po absolvování střední školy studovat ekonomii na vysoké škole. Po prvním ročníku se rozhodl ve studiu pokračovat v zahraničí. Původně měl zájem studovat v Japonsku, což mělo poměrně prozaický důvod: Mezi Ronyho hlavní mimoškolní činnosti patřilo judo a karate. V Japonsku, odkud oba bojové sporty pocházejí, se v nich chtěl zdokonalit. Protože se však zajištění studia v Japonsku ukázalo jako nemožné, rozhodl se Surjomartono pro socialistické Československo. Údajně proto, že úroveň vysokoškolského studia v ČSSR měla v Indonésii dobrou pověst. Od roku 1963 žije v Praze. Vystudoval Vysokou školu ekonomickou v Praze a v ekonomickém průmyslu doposud pracuje. \n\nPůvodně Surjomartono plánoval v Československu vystudovat a po nějaké době se vrátit zpět do vlasti. V Indonésii však během jeho pobytu v ČSSR proběhl v letech 1965–1966 krvavý vojenský převrat, který rychle přešel v autoritářský režim. Surjomartono se proto zpět do vlasti už natrvalo nevrátil. Usadil se v Praze, kde také založil rodinu. Jeho žena pochází z Moravy. Do Indonésie se jako rodinný turista podíval až po mnoha letech, kdy představa trvalého návratu v podstatě už nepřipadala v úvahu.\n\nSvůj příběh českým posluchačům mimo jiné představoval i v písni \"Žiji v Praze devět let\", kde mimo jiné zpíval: \n\nDíky poměrně dobré češtině s mírným sladkým přízvukem nedělalo Martonovi problém zpívat celý repertoár v češtině. Hudbě se v Československu začal plněji věnovat od roku 1971, kdy vyhrál soutěž Talent 71 v Praze. Od té doby na Strahově v Klubu 007 zpíval v hudební skupině, která hrála studentům k tanci. Brzy na to potkal Petra Hanniga, jednoho z tehdejších manažerů československých zpěváků pop music. Ten také pro Martona aranžoval píseň Zdeňka Merty \"Hastrmane tatrmane, melou,\" s kterou Marton a Hannigova skupina Kardinálové v roce 1973 zaznamenali obrovský úspěch.\n\nMartonova kariéra kulminovala v první polovině sedmdesátých let. Rozhodl se však naplno věnovat oboru, který vystudoval, takže profesionální dráhu hudebníka v podstatě nikdy nenastoupil. Hudba mu zůstala jako koníček. Věnuje se jí dodnes, byť téměř výhradně v rámci indonéské komunity v České republice. \nUvažuje také o tom, že by ve své rodné Indonésii vydal na cédéčkách všechny své české písničky, z nichž některé nazpíval indonésky a jamansky a výtěžek z proděje věnovat na tamní chudé děti.\n\nSurjomartono se hlásí k muslimské víře; jedním dechem však odsuzuje islámský terorismus. Jeho syn Adam Surjomartono se naopak už v mládí stal znovuzrozeným křesťanem.\n"}
{"id": "863466", "url": "https://cs.wikipedia.org/wiki?curid=863466", "title": "Podbeskidzie Bielsko-Biała", "text": "Podbeskidzie Bielsko-Biała\n\nTowarzystwo Sportowe (Tělovýchovná jednota) Podbeskidzie Bielsko-Biała je fotbalový klub z jihopolského města Bílsko-Bělá. Vznikl v roce 1997 sloučením fotbalového odboru klubu \"BBTS Włókniarz Bielsko-Biała\" navazujícího na tradice \"Bielitzer Fußball Klub\" založeného roku 1907 a \"DKS Komorowice\", klubu z městské části Komorovice založeného v roce 1995.\n\nV letech 2011–2016 Podbeskidzie hrálo nejvyšší polskou ligovou soutěž, Ekstraklasu. K největším úspěchům klubu patří 10. místo v Ekstraklase v sezoně 2013/2014 a postup do semifinále Polského fotbalového poháru v sezonách 2010/2011 a 2014/2015. Předtím se tým nepřetržitě účastnil zápasů druhé ligy, stejně tak od roku 2016 opět hraje druhou nejvyšší polskou fotbalovou soutěž, nyní pod názvem I. liga.\n\nSvé domácí zápasy odehrává na Městském stadionu v Bílsku-Bělé ve čtvrti Osiedle Grunwaldzkie (Grunwaldské sídliště), který v letech 2012–2016 prošel nákladnou rekonstrukcí a má nyní kapacitu 15 316 diváků.\n\nNázev klubu je odvozen od slova \"Podbeskidzie (Podbeskydí)\", které se během existence Bílského vojvodství (1975–1998) ujalo jako hovorové označení jeho území, resp. spádové oblasti Bílska-Bělé, tedy polské části Těšínska a jihozápadního Malopolska.\n\n\n1. března 2018\n\n"}
{"id": "863468", "url": "https://cs.wikipedia.org/wiki?curid=863468", "title": "Nižné Kozie pleso", "text": "Nižné Kozie pleso\n\nNižné Kozie pleso je ledovcové jezero ve střední části Mlynické doliny ve Vysokých Tatrách na Slovensku. Je níže položené z obou větších ples skupiny Kozích ples. Má rozlohu 0,7800 ha. Je dlouhé 155 m a široké 65 m. Dosahuje maximální hloubky 2,3 m. Jeho objem činí 4650 m³. Leží v nadmořské výšce 1942 m.\n\nNa východě se zvedají stěny západní stěna Satana a Zadné bašty. Na severu je odděleno skalním práhem resp. hřebenem vycházejícím na západ z Veľké Capie veže od výše položeného Vyšného Kozieho plesa. Na západě níže v kotlině nachází Malé Kozie pleso a ještě jedno nepojmenované Kozie pleso. Tato dvě malá plieska jsou uváděná jako \"Kozie - Nižné II\" a \"Kozie - Nižné III\". Na jihu od plesa se nachází skalní práh, pod kterým se dál na jih táhne \"Mlynická dolina\". Okolí plesa je kamenité.\n\nPleso má občasný viditelný přítok a odtok jež tvoří zdrojnici potoku Mlynica. Rozměry jezera v průběhu času zachycuje tabulka:\nPřibližně 200 m východně vede žlutá turistická značka, která je přístupná pěšky v období od 16. června do 31. října.\n\n\n"}
{"id": "863469", "url": "https://cs.wikipedia.org/wiki?curid=863469", "title": "Boy Wonder", "text": "Boy Wonder\n\nLukáš Jedlička, lépe znám jako Boy Wonder, je slovenský rapper a člen Ty Nikdy. V minulosti byl také součástí skupiny Turbo Boost společně s Torulem, Turbem T, Billym Hollywoodem a DJ Spankem. \n\n\n\n"}
{"id": "863470", "url": "https://cs.wikipedia.org/wiki?curid=863470", "title": "Horn (Švýcarsko)", "text": "Horn (Švýcarsko)\n\nHorn je obec ve Švýcarsku. Je exklávou kantonu Thurgau v kantonu Sankt Gallen. Leží na břehu Bodamského jezera.\n\nV roce 2011 zde žilo 2 595 obyvatel.\n"}
{"id": "863472", "url": "https://cs.wikipedia.org/wiki?curid=863472", "title": "Vera Bryndzejová", "text": "Vera Bryndzejová\n\nVera Vladimirovna Bryndzejová ( ; * 25. ledna 1952 Stanislaviv, Ukrajinská SSR) je bývalá sovětská rychlobruslařka.\n\nNa mezinárodní scéně debutovala na Mistrovství světa ve víceboji 1976, kde skončila na 16. místě. V roce 1977 vícebojařský šampionát vyhrála, na sprinterském mistrovství se umístila na 23. příčce. Na Mistrovství světa ve víceboji 1978 dojela jako čtrnáctá. V následujících letech startovala, až na výjimky, již pouze na domácích závodech. Jednou z těchto výjimek byly Zimní olympijské hry 1980, kde se v závodě na 500 m umístila na 18. místě. Po sezóně 1980/1981 ukončila sportovní kariéru.\n"}
{"id": "863484", "url": "https://cs.wikipedia.org/wiki?curid=863484", "title": "Radim Turek", "text": "Radim Turek\n\nRadim Turek (* 27. listopadu 1970) je český politik, v 90. letech 20. století a počátkem 21. století poslanec Poslanecké sněmovny za ČSSD.\n\nV roce 1996 se uvádí jako student filozofické fakulty.\n\nVe volbách v roce 1996 byl zvolen do poslanecké sněmovny za ČSSD (volební obvod Severomoravský kraj). Mandát obhájil ve volbách v roce 1998 a volbách v roce 2002 a ve sněmovně setrval do voleb v roce 2006. Byl členem sněmovního výboru pro vědu, vzdělání, kulturu, mládež a tělovýchovu. Kromě toho v letech 1996-1998 zasedal v petičním výboru sněmovny, v letech 1998-2006 ve výboru pro obranu a bezpečnost.\n\nV listopadu 1999 se opil během schůze sněmovny a Česká televize ho natočila včetně jeho zmatené odpovědi na otázky štábu. Od poslaneckého klubu ČSSD dostal důtku a Turek pak věnoval větší sumu peněz ze svého poslaneckého platu na vybavení dětského domova. V červenci 2006 poté, co odešel ze sněmovny, byl terčem kritiky poté, co Česká televize odvysílala reportáž o nevýhodných zakázkách ve firmě ČEZ. Z ČSSD původně zaznívaly hlasy, že by Turek měl stranu opustit, nakonec mu ale členství bylo ponecháno. Bývalý poslanec se hájil s tím, že reportáž byla účelově sestříhána.\n\nV komunálních volbách roku 1994 kandidoval neúspěšně za ČSSD do zastupitelstva města Třinec. Zvolen do něj byl v komunálních volbách roku 2006 a komunálních volbách roku 2010. Profesně se k roku 2006 uvádí jako učitel, k roku 2010 coby odborný poradce.\n\n"}
{"id": "863487", "url": "https://cs.wikipedia.org/wiki?curid=863487", "title": "Karin Kessowová", "text": "Karin Kessowová\n\nKarin Kessowová (* 8. ledna 1954 Rostock), provdaná Drbalová, je bývalá východoněmecká rychlobruslařka.\n\nPrvních velkých mezinárodních akcí se zúčastnila v roce 1974, kdy startovala na seniorském Mistrovství Evropy (11. místo) a na Mistrovství světa juniorů (5. místo). V roce 1975 již startovala na vícebojařském světovém šampionátu, který vyhrála, o rok později byla sedmá. Zúčastnila se Zimních olympijských her 1976, v závodě na 1500 m byla pátá, na dvojnásobné distanci čtvrtá. Po sezóně 1976/1977 ukončila sportovní kariéru.\n\n"}
{"id": "863491", "url": "https://cs.wikipedia.org/wiki?curid=863491", "title": "Piast Gliwice", "text": "Piast Gliwice\n\nPiast Gliwice je polský fotbalový klub sídlící ve městě Gliwice. Byl založen roku 1945, hřištěm klubu je Městský stadion v Gliwicích s kapacitou 10 024 diváků. V sezóně 2019/20 hraje Ekstraklasu, nejvyšší polskou ligovou soutěž. V ročníku 2015/16 mužstvo dosáhlo historického umístění, když skončilo na 2. místě ligové tabulky a kvalifikovalo se do druhého předkola Evropské ligy UEFA 2016/17. V sezóně 2018/19 se Piast stal poprvé mistrem polské Ekstraklasy.\n\n\n\n\n\n\n"}
{"id": "863502", "url": "https://cs.wikipedia.org/wiki?curid=863502", "title": "Archiac", "text": "Archiac\n\nArchiac je francouzská obec v departementu Charente-Maritime v regionu Poitou-Charentes. V roce 2009 zde žilo 812 obyvatel. Je centrem kantonu Archiac.\n\n"}
{"id": "863503", "url": "https://cs.wikipedia.org/wiki?curid=863503", "title": "Nina Statkevičová", "text": "Nina Statkevičová\n\nNina Andrejevna Statkevičová ( ; * 16. února 1944 Leningrad, Ruská SFSR) je bývalá sovětská rychlobruslařka.\n\nNa velkých mezinárodních závodech poprvé startovala v roce 1970, Mistrovství Evropy vyhrála, z Mistrovství světa ve sprintu si přivezla stříbrnou medaili, na Mistrovství světa ve víceboji skončila na 17. místě. Již o rok později na vícebojařském šampionátu vybojovala zlato a na evropském šampionátu obhájila zlatou medaili, sprinterský šampionát dokončila na sedmé příčce. V následujících dvou letech byla na mistrovstvích světa ve víceboji čtvrtá, z mistrovství Evropy si přivezla stříbro a bronz. Startovala na Zimních olympijských hrách 1972, na tratích 1000 a 3000 m dojela na pátém místě, na patnáctistovce byla šestá. V roce 1974 získala další cenné kovy – stříbrnou medaili na Mistrovství Evropy a bronzovou medaili na Mistrovství světa ve víceboji, na Mistrovství světa ve sprintu byla pátá. Zúčastnila se zimní olympiády 1976, v závodě na 1500 m byla patnáctá, na dvojnásobné trati třináctá. Je sedminásobnou medailistkou ze sovětských šampionátů v letech 1970–1974. Po sezóně 1975/1976 ukončila sportovní kariéru.\n\n"}
{"id": "863508", "url": "https://cs.wikipedia.org/wiki?curid=863508", "title": "Ladislav Cikryt", "text": "Ladislav Cikryt\n\nLadislav Cikryt (22. listopadu 1922 Bušín – 25. září 2006 Kravaře) byl český katolický kněz a děkan v Kravařích.\n\nRodák z Bušína Ladislav Cikryt byl na kněze vysvěcen 11. prosince 1949 v Olomouci. Nastupující komunistický totalitní režim rozpoznal v mladém knězi člověka s darem ovlivnit mnohé, zvláště mládež na Moravě, a byl tedy v roce 1953 přesunut do českého pohraničí do litoměřické diecéze. Jako pro režim nepohodlný kněz, měl být „převychován“ kapitulním vikářem Eduardem Olivou.\nV litoměřické diecézi působil od roku 1954 ve farnosti Podbořany.\nOd 1. října 1957 se stal duchovním správcem litoměřické katedrály sv. Štěpána. Účelem bylo, aby tento kněz byl pod dohledem státních orgánů a neměl již tolik volnosti k práci mezi lidmi na Podbořansku, kde se stal oblíbeným mezi lidem. V Litoměřicích při katedrále působil až do roku 1960. V té době jezdil spolu dalšími kněžími Stanislavem Bečičkou a Františkem Fišerem na chatu v Jedlové. Na této chatě přezdívané \"Ranč 7d\" se konaly konspirativní schůzky a scházela se tam s kněžími také skupina mládeže, se kterou pracovali. František Fišer, člen této skupiny, byl pak za to, že na této chalupě na sklonku 60. let sloužil mši pro mládež odsouzen na jeden rok nepodmíněně.\nRovněž Olivův „dohled“ v Litoměřicích nebyl příliš efektivní, protože Cikryt se stal vyhledávaným zpovědníkem a duchovním vůdcem přímo v centru litoměřické diecéze.\n\nTouhou Ladislava Cikryta však bylo, podle svědectví Bečičky, vrátit se na rodnou Moravu. To se mu nakonec podařilo, a v letech 1967–1976 byl administrátorem farnosti ve Štěpánkovicích. Ze Štěpánkovic odešel do Kravař, kde byl v letech 1976–2003 farářem a posléze byl jmenován děkanem. Zemřel 25. září 2006 a byl pochován poblíž kostela sv. Bartoloměje v Kravařích.\n\n\n\n"}
{"id": "863509", "url": "https://cs.wikipedia.org/wiki?curid=863509", "title": "Roberto Tucci", "text": "Roberto Tucci\n\nRoberto kardinál Tucci SJ (19. dubna 1921 Neapol – 14. dubna 2015, Řím) byl italský římskokatolický kněz, jezuita, novinář a organizátor papežských cest, kardinál.\n\nVe věku 15 let vstoupil do Tovaryšstva Ježíšova a studoval v jezuitských školách v Neapoli a okolí, později také na Papežské univerzitě Gregoriana a v Lovani. Kněžské svěcení přijal 24. srpna 1950. Po vysvěcení přednášel na teologické fakultě San Luigi v Neapoli, působil v redakcích katolických novin Digest religioso (později pod názvem Rassegna di Teologia)a La Civilta Cattolica. Stal se členem komise pro laický apoštolát při Druhém vatikánském koncilu, byl expertem koncilu. Během posledních tří zasedání moderoval každodenní tiskové konference pro novináře akreditované ve Vatikánu.\n\nV letech 1965 až 1989 byl poradcem Papežské rady pro sdělovací prostředky. V souvislosti s touto funkcí se účastnil redigování instrukce Communio et progressio (1971). Od 1973 pracoval v Radiu Vatikán, mj. jako generální ředitel (do roku 1985) a předseda řídícího výboru stanice. V letech 1973 až 1989 byl také poradcem Sekretariátu pro jednotu křesťanů. Patřil rovněž mezi členy redakce teologického časopisu \"Concilium\".\n\nPlnil řadu řeholních povinností. Účastnil se generálních kapitul řádu, byl poradcem hlavního představeného pro ekumenismus (1970–1975) a také generálním sekretářem italské jezuitské provincie (1967–1969).\n\nBěhem pontifikátu Jana Pavla II. organizoval jeho zahraničí cesty. Do roku 2001 papeže doprovázel při všech jeho cestách mimo Itálii (kromě návštěvy Francie v roce 1980 a Rakouska v roce 1983). Byl viceprezidentem Italské unie katolického tisku, držitelem ceny Amerického sdružení katolických novinářů za nejlepší článek představující myšlenku ekumenismu (1968). V roce 1968 se jako host účastnil jednání Světové rady církví ve Švédsku.\n\nPři konzistoři 21. února 2001 ho Jan Pavel II. jmenoval kardinálem. Vzhledem k věku neměl povinnost přijmout biskupské svěcení. Několik měsíců po jmenování dovršil 80 let a ztratil právo účastnit se konkláve.\n\nZemřel 14. dubna 2015 v Římě.\n\n\n"}
{"id": "863510", "url": "https://cs.wikipedia.org/wiki?curid=863510", "title": "Nargaroth", "text": "Nargaroth\n\nNargaroth je německá black metalová skupina vedená Kanwulfem.\n\nNargaroth založil René \"Kanwulf\" Wagner v roce 1996, ale první nahrávky, které de facto spadají pod skupinu, vznikly už v roce 1989. První album \"Herbstleyd\" vyšlo v roce 1998. Nargaroth byl obvykle one-man skupinou, načas se ale přidávali další hudebníci. V roce 2001 vydal album \"Black metal ist Krieg\", které se stalo hitem. Na albu se ale také objevily spousty fotografií s nacistickou tematikou, přestože členové Nargarothu jakékoliv napojení na neonacisty popírají. Podle Kanwulfa tam fotografie dal kvůli svým příbuzným, kteří sloužili u Wehrmachtu (citace: \"Nebyli nacisté, ale přesto se na ně plive\" a \"pořád se litují Američani nebo Rusové, ale to, že většina Němců ve válce také trpěla, nikoho nezajímá\"). Od té doby Nargaroth vydal několik alb, ale ani jedno už nikdy nedosáhlo takové popularity jako \"Black metal ist Krieg\".\n\nSkupina vytvořila coververzi skladby \"Písně pro Satana\" české skupiny Root, která je slavnější než originál.\n\nVydali jen jedno koncertní album – \"Crushing Some Belgian Scum\" (Drcení belgické špíny) v roce 2004.\n\n\n"}
{"id": "863511", "url": "https://cs.wikipedia.org/wiki?curid=863511", "title": "Blecha písečná", "text": "Blecha písečná\n\nBlecha písečná (lat. \"Tunga penetrans\", angl. sand flea, jigger flea, chigoe) je hematofág z čeledi Tungidae, řádu iphonaptera. Od ostatních blech se liší hlavně svým způsobem života, při kterém se oplodněná samička penetruje do podkoží hostitele. Hostitelem blechy písečné může být člověk, pes, kočka, hospodářská zvířata, opice, šelmy, kachny a drobní savci. Vyskytuje se v tropických a subtropických oblastech. Způsobuje nemoc zvanou tungóza.\n\nBlecha písečná je velmi drobná, měří pouze 1 mm. Má malou, relativně zploštělou hlavu. Špičatá zadní část maxilly a mohutný epipharynx napomáhají bleše písečné k penetraci do podkoží. Samičky jsou menší než samci s výjimkou maxilárních palp a epipharynxu, jež mají větší samice. Blecha má bezkřídlou hruď se třemi páry končetin. Třetí pár nohou je přeměněn na skákavý a je delší. Blecha písečná není dobrý skokan, skáče maximálně 20 cm.\n\nBlecha písečná se vyskytuje v tropických a subtropických oblastech. První zmínka o bleše se objevuje již v roce 1492 při zakotvení Kryštofa Kolumba v Haiti. Odtud se blecha zřejmě rozšířila lodní dopravou do dalších koutů světa. První doložené záznamy jsou z roku 1732 z Afrického kontinentu, kde se blecha šířila díky vzkvétajícímu obchodu s otroky.\nDnes se vyskytuje v Centrální a Jižní Americe, Západní a Východní Africe a na části Indického kontinentu.\n\nDospělí samečci žijí volně. Samičky žijí volně až do kopulace. Oplodněná samička se poté penetruje do podkoží hostitele, u lidí nejčastěji do distální části končetin. Samička se nachází v pokožce mezi vrstvami stratum corneum a stratum granulosum. S vnějším světem ji spojuje otvor sloužící k dýchání, vylučování a později k uvolňování vajíček. V pokožce samička tvoří až 100 vajíček a přitom se živí hostitelovou krví ze svrchní škáry, kam dosahuje svou hlavičkou a ústním ústrojím. Při tomto procesu zvětší svůj průměr z 1 mm až na 7 mm. Vajíčka dozrávají po 8-12 dnech. Po vyloučení vajec samička umírá.\nVajíčka jsou většinou vyloučena na písek, kde se vyvíjejí v larvy. Blecha písečná má 2 apodní (beznohá) larvální stádia, po nichž následuje stádium kukly, ze kterého se následně vylíhne dospělý jedinec. Kukla je uložena v hedvábném kokonu spředeném ze sekretů ústních žláz.\nCelý vývoj od vajíčka k dospělému jedinci trvá 4-6 týdnů, ale v optimálních podmínkách může trvat 3 týdny.\n\nNapadení blechou písečnou se nazývá tungóza.\nBlecha písečná může napadnou kteroukoli část těla, ale většinou napadá distální části končetin, hlavně místa mezi prsty, pod nehty a chodidla. Penetrace blechy způsobuje intenzivní podráždění, bolestivé podkožní léze, které mohou způsobit další sekundární infekce.\nPrvní symptomy svědění a mírná bolest se projevují už první den po penetraci. Zánětlivá reakce je odpověď imunitního systému na napadení. Po 2-3 dnech, díky zvětšení objemu blechy, se v místě penetrace natáhne kůže a je patrná bílá koule s černou tečkou uprostřed. Svědění i bolest se zhoršují. Po 3 týdnech je blecha na pokraji smrti, léze se zmenšují, hnědnou, mívají vrásčitý vzhled. Po smrti blechy je léze hnědá až černá.\nBlechu v podkoží lze odborně vyříznout skalpelem či vyjmout pinzetou.\nPři několikanásobném nakažení blechou mohou léze splývat. Tetanus, cellulitida (zánět tkáně) a zhoršený průtok krve potom může vést až ke vzniku gangrény a nutné amputaci.\n\n\n\n"}
{"id": "863515", "url": "https://cs.wikipedia.org/wiki?curid=863515", "title": "Korona Kielce", "text": "Korona Kielce\n\nKorona Kielce (česky Koruna Kielce) je klub polské první ligy, sídlící ve městě Kielce, byl založen roku 1973. Hřištěm klubu je stadion s názvem Městský stadion s kapacitou 15 550 diváků. Klubové barvy jsou červená a žlutá.\n\n20. srpen 2018\"\n\n\n"}
{"id": "863516", "url": "https://cs.wikipedia.org/wiki?curid=863516", "title": "Filip Počta", "text": "Filip Počta\n\nFilip Počta (19. listopadu 1859 Praha-Malá Strana – 7. ledna 1924 Praha) byl český geolog a paleontolog, profesor Univerzity Karlovy, pokračovatel Joachima Barranda. Věnoval se výzkumu zkamenělin v Čechách i dalších evropských zemích. Založil paleontologický ústav v Praze a stál v čele geologického ústavu UK. Byl autorem prvních českých učebnic paleontologie (\"O tvorstvu předvěkém\", \"Rukověť paleozoologie\"). Velkou oblibu si získaly jeho veřejné přednášky a populárně-vědecké publikace (např. \"Geologické výlety po okolí pražském\").\n\nNarodil se 19. listopadu 1859 v Praze. Po maturitě na akademickém gymnáziu studoval přírodní vědy v Praze, Bonnu a Paříži.\n\nPrvní zaměstnání získal jako asistent profesora Antonína Friče v Českém muzeu, poté pracoval jako univerzitní asistent profesora Otomara Nováka. Roku 1888 získal titul doktora filosofie a znovu odjel na studijní cestu do Paříže, Londýna, Švédska, Rakouska a Německa.\n\nPo návratu do Prahy se zaměřil na dokončení vědeckého výzkumu, započatého Joachimem Barrandem. Vytvořil přitom stovky výbrusů zkamenělin (uloženy jsou v Národním muzeu). Roku 1891 se habilitoval na docenta paleontologie na české univerzitě v Praze. O sedm let později se stal mimořádným a nakonec v roce 1905 řádným profesorem geologie a paleontologie; krátce poté byl rovněž ustanoven soudním znalcem.\n\nPo jmenování profesorem založil v Praze paleontologický ústav, druhý v Rakousku (po vídeňském). Později byl jmenován ředitelem geologického ústavu UK a členem akademického senátu. Ve školním roce 1910–11 zastával funkci děkana filosofické fakulty. Stal se řádným členem Učené společnosti a České akademie věd a umění a čestným členem Société géologique de France, ukrajinského geologického spolku, Plzeňského přírodovědeckého klubu, společnosti pro výzkum Orientu a dalších organizací.\n\nVe vědecké práci se soustředil na zkamenělé houby, rudisty, korály a mechovce.\n\nV posledních letech se také zaměřil na popularizaci poznatků. V pražských univerzitních extenzích i na venkově pořádal množství hojně navštěvovaných poutavých veřejných přednášek. Zpravidla je končil morálním apelem proti hrubému egoismu, který vede k válkám, popírá lásku k bližnímu a zdržuje tak pokrok lidstva; podle něj je to pozůstatek zvířeckosti, který je potřeba překonávat.\n\nNadšení pro vědeckou práci se mu nakonec stalo osudným. O vánočních svátcích roku 1923 pracoval v nevytopené univerzitní pracovně, nachladil se a 7. ledna 1924 zemřel na zápal plic. Pohřben byl 10. ledna na Vyšehradském hřbitově. Počátkem 21. století byl jeho hrob z důvodu nezaplacení udržovacích poplatků hřbitovní správou za podezřelých okolností prodán soukromým zájemcům, od nových majitelů jej pak koupila zpěvačka Hana Zagorová.\n\nPočta byl oceňován jako vynikající paleontolog a geolog. Řadu prací publikoval v časopisech \"Vesmír\" a \"Rozpravy České akademie\". Přispíval do \"Ottova slovníku naučného\".\n\nKnižně vyšly například:\n\nJeho poslední publikovanou prací byl článek v časopise \"Vesmír\" z října 1923 ke čtyřicátému výročí úmrtí Joachima Barranda.\n\n"}
{"id": "863517", "url": "https://cs.wikipedia.org/wiki?curid=863517", "title": "Jelení jezírko", "text": "Jelení jezírko\n\nJelení jezírko je splavovací nádrž, která sloužila ke zlepšení stavu vody ve Schwarzenberském plavebním kanále. Nachází se 1,5 km od vesnice Jelení v nadmořské výšce 945 m.\n\nOdtok vody zajišťuje tzv. Jelení smyk do Schwarzenberského plavebního kanálu a Jezerního potoka v povodí Vltavy.\n\nPřístup je možný po žluté turistické značce tzv. Medvědí stezce z Jelení, po které je možné pokračovat až do železniční stanice Ovesná.\n\nBylo vybudováno v roce 1835. Jeho naplnění trvalo 10 dní. Maximální odtok činil 0,4 m³/s. Jezírko, jehož objem činil 9000 m³ tak bylo vypuštěno za 5 hodin.\n"}
{"id": "863527", "url": "https://cs.wikipedia.org/wiki?curid=863527", "title": "Lechia Gdańsk", "text": "Lechia Gdańsk\n\nLechia Gdańsk je polský fotbalový klub sídlící ve městě Gdaňsk, který byl založen roku 1945. Hřištěm klubu je stadion s názvem PGE Arena s kapacitou 43 165  diváků.\n\n\n\n22.08.2018\"\n\n"}
{"id": "863531", "url": "https://cs.wikipedia.org/wiki?curid=863531", "title": "Lutein", "text": "Lutein\n\nLutein (z latinského \"luteus\" - žlutý) je žlutooranžové xanthofylové barvivo náležející mezi karotenoidy. Je izomerem zeaxantinu, tzn. že s ním má stejný sumární vzorec, ale liší se ve vnitřní struktuře (konkrétně odlišném umístění dvojné vazby), což odlišuje jejich chemické resp. biochemické vlastnosti. Lutein je produkován výhradně rostlinami a stejně jako u ostatních xanthofylů jej lze nalézt ve větším množství v listové zelenině - zejména v kapustě či špenátu. Značné množství luteinu lze nalézt ve žlutých květech rostlin rodu \"Tropaeolum\" (lichořeřišnice) a také v pampeliškách či vodnicích. V rostlinách tento xanthofyl hraje roli v usměrňování světlem vyvolané energie při fotosyntéze, a to zejména v časech silnějšího světelného záření (odstraňování následků světelného stresu rostlin). Světelný nadbytek energie je skrze lutein resp. zeaxantin přeměňován na teplo pomocí xanthofylového cyklu.\n\nLutein získává zvěř přímo či nepřímo díky rostlinné stravě. Nepřímý zisk je dán ukládáním luteinu v tucích organismů, které jsou pozřeny v rámci potravního řetězce. Funkce luteinu je dána jeho antioxidačními účinky a pomáhá v pohlcování modré části viditelného světelného spektra (380–450 nm). Jak lutein, tak zeaxantin jsou hromaděny v sítnici (retina) lidského oka, přičemž zeaxanthin se hromadí zejména ve žluté skvrně (macula lutea), zatímco lutein se vyskytuje spíše v sítnici jako takové. Lutein zřejmě plní v sítnici ochrannou úlohu proti poškozujícím důsledkům volných radikálů vznikajících díky aktivitě modré části viditelného spektra světla.\n\nSamotný lutein je lipofilní (tj. v tucích rozpustná) molekula, která je nerozpustná ve vodě (je hydrofobní). Specifické absorpční barevné chování (absorpce modrého světla) je dáno chromoformním úsekem molekuly (tj. právě tím úsekem, který je zodpovědný za barevné vlastnosti dané sloučeniny), kterým je polyenový řetězec luteinu, jenž je velmi citlivý k oxidačnímu rozkladu při působení světla či tepla (viz opět xanthofylový cyklus). Krom toho je polyenový řetězec luteinu velmi nestabilní v kyselinách.\n\nLutein se vyskytuje v rostlinách jako ester mastné kyseliny spolu s jednou či dvěma mastnými kyselinami navázaných na dva hydroxyly. Pokud tedy chceme získat čistý lutein deesterifikací (zmýdelněním), můžeme získat lutein v jakémkoliv molárním poměru od 1:1 do 1:2 lutein:deesterifikovaná mastná kyselina. Ohledně funkčních rozdílů mezi čistou formou luteinu a jeho esterovou formou uvnitř rostlin není vše objasněno. Předpokládá se, že esterová podoba luteinu má nižší biologickou dostupnost, ale výzkumná bádání na toto téma stále probíhají.\n\nLutein i zeaxanthin byl dříve přednostně využíván jako žlutooranžové barvivo pro potravinářské účely. V nízké koncentraci je lutein žlutý, zatímco ve vyšší je oranžovo-červený. Barevná profilace luteinu vyjadřuje jeho schopnosti pohlcovat modré světlo (pro žlutou barvu je doplňkovou barvou modrá; škála žlutá-oranžovočervená má svůj protipól právě v modré oblasti resp. míře sytosti modré barvy s přechodem až k fialové).\n\nLutein jako potravinářské barvivo nese označení E161b a je extrahováno z okvětních lístků Tagetes erecta L., což je jeden z druhů afrikánu. V EU, Austrálii, na Novém Zélandě je používání tohoto barviva povoleno, zatímco ve Spojených státech amerických nikoliv .\n\nPřímé užití luteinu v potravinářství je využíváno u broilerů, aby jejich kůže a tuk měly výraznější (lákavější) žluté zabarvení. Žlutější kůže kuřat se totiž jeví spotřebitelům jako atraktivnější než kůže bílá či našedlá. Kromě toho lutein způsobuje sytější žlutý vzhled vaječných žloutků. Využívání luteinu jako potravinářského barviva je limitováno jeho obecně nestabilním chováním, zesíleného v přítomnosti jiných barviv.\n\nVyšší koncentrace luteinu byly nalezeny v sítnici ve žluté skvrně (lat. \"macula lutea\"), která hraje důležitou roli v centrálním vidění (tj. vidění toho, co máme právě v centru zorného pole resp. na co je zrak zaostřen). Má se za to, že lutein spolu se zeaxantinem zde hraje ochrannou roli proti oxidačnímu poškození citlivého anatomického úseku oka volnými radikály a také proti vysokoenergetickým fotonům. Obojí vzájemně působí ve smyslu oxidačního stresu, za který je mj. zodpovědná modrá složka světla. Dále se ukazuje, že existuje přímý vztah mezi příjmem luteinu a mírou zabarvení (pigmentací) žluté skvrny.\n\nNěkolik studií poukazuje na pozitivní vztah mezi poklesem míry pigmentace žluté skvrny (makuly) a rizikem vzniku očních onemocnění, zejména věkem podmíněnou degeneraci makuly (makulární degenerace) neboli AMD (age-related macular degeneration). Zatím jedinou randomizovanou klinickou studii, která se zabývala prospěšným vztahem mezi přímým příjmem luteinu a tímto onemocněním (AMD), je nevelká studie, ve které autoři dospěli k závěru, že zraková funkce byla zlepšena jak při samotném užití luteinu, tak i při jeho podání v kombinaci s jinými výživovými doplňky. Studie zdůrazňuje nutnost potřeby dalších studií na komplexní posouzení vztahu mezi příjmem luteinu a léčbou či zpomalením průběhu AMD. Jiné studie zkoumají vztah mezi hladinou luteinu v krevní plazmě a možným zmenšením rizika (prevence) vzniku makulárních onemocnění. Takové studie mají epidemiologický ráz, a některé z nich skutečně podporují názor, že preventivní užívání luteinu a/nebo zeaxantinu může pomoci ve snížení rizika vzniku onemocnění jako je AMD. Jedna robustní studie amerického Národního institutu pro výzkum zraku (National Eye Institute - NEI; sídlí v Marylandu), vypracována pod vedením John Paul SanGiovanniho a zveřejněna v roce 2007, poukázala na vztah mezi užíváním potravin, které jsou bohaté na lutein resp. zeaxantin (listová zelenina, vejce aj.) a snížením rizika slepoty, přičtené makulární degenerací (AMD)\n\nTaké u šedého zákalu neboli katarakty existují záznamy o vztahu mezi příjmem luteinu/zeaxantinu a snížením rizika rozvoje šedého zákalu. Konzumace luteinu resp. zeaxantinu v jídle nebo pomocí potravinových doplňků, které přesáhne více než 2,4 mg/den prokazatelně snižuje četnost výskytu zakalení jaderné části čočky. Tento závěr je založený na dlouhodobém průzkumu v rámci výzkumného projektu zkoumajícího účinek výživy na lidský zrak (Nutrition and Vision Project - NVP).\n\nStringhamova a Hammondova studie, publikovaná v odborném časopise Journal of Food Scince, se zabývá otázkami vztahu mezi užíváním luteinu/zeaxantinu (10 mg luteinu a 2 mg zeaxantinu) a zlepšením vlastností zrakové adaptace (přiměřenost, rychlost) na oslnění resp. snížením neadaptivní přecitlivosti vuči změnám intenzity osvětlení. K metodice a výsledkům viz příslušné odkazy.\n\nLutein je přirozenou součástí lidského jídelníčku, pokud jsou v něm zařazeny ovoce a zelenina. V případě zvýšené potřeby užívání tohoto karotenoidu, je možné užívat vybrané obohacené potraviny resp. sestavit si jídelníček tak, že jsou v něm více zastoupeny ty druhy potravin, které mají vyšší obsah luteinu (dietní opatření). U starších osob s poruchami zažívání existují na trhu speciální spreje, které se užívají pod jazyk (pozn. překl. sublinguální sprejová forma je běžně dostupná zejména v USA a Kanadě). Od druhé poloviny devadesátých let je lutein přidáván jako složka k potravinovým doplňkům (multivitamíny, potravinové doplňky). Lutein nemá v současnosti stanovenou doporučenou denní dávku (RDA recommended daily allowance), i přesto se předpokládá, že pozitivní efekty luteinu se projeví při denním příjmu v rozmezí 6–10 mg/den. Nejvýraznějším vedlejším účinkem při nadměrném užívání luteinu je tzv. karotenodermie, která se projevuje bronzovým zabarvením pleti.\n\nV následující tabulce jsou uvedené potraviny, které jsou vhodným zdrojem luteinu resp. zeaxantinu:\n\nLutein se běžně vyskytuje v těchto tržních segmentech: farmaceutický (uspokojení potřeby zdraví a léčby), veterinární (potřeby zdravotní a produktivní ve vztahu ke zvířatům), trh potravin (potřeba obživy), segment potravinových doplňku (specifické alimentární potřeby) atd. Novějším segmentem je kosmetické využití luteinů jako látky zajišťující bronzový nádech pokožky.\n\n"}
{"id": "863534", "url": "https://cs.wikipedia.org/wiki?curid=863534", "title": "Pogoń Szczecin", "text": "Pogoń Szczecin\n\nPogoń Szczecin je klub polské první ligy, sídlící ve městě Štětín. Pogoń patří k předním klubům Polska. Klub byl založen roku 1948. Hřištěm klubu je stadion s názvem Městský stadion (Szczecin) s kapacitou 15 717  diváků.\n\n\n30. srpen 2018\"\n\n"}
{"id": "863535", "url": "https://cs.wikipedia.org/wiki?curid=863535", "title": "Seznam dílů seriálu Zpátky do školy", "text": "Seznam dílů seriálu Zpátky do školy\n\nToto je seznam dílů seriálu \"Zpátky do školy\". Komediální seriál \"Zpátky do školy\" vysílala americká televizní stanice NBC od 17. září 2009, poslední šestá řada byla v roce 2015 vydána na Yahoo! View. Příběh sleduje Jeffa Wingera, advokáta propuštěného z advokátní kanceláře, který se snaží získat bakalářský titul na Community College. V Česku seriál uvádela od 23. prosince 2012 do 29. května 2016 televize Smíchov.\n\n<onlyinclude></onlyinclude>\n\n"}
{"id": "863538", "url": "https://cs.wikipedia.org/wiki?curid=863538", "title": "Tomáš Netík", "text": "Tomáš Netík\n\nTomáš Netík (* 28. dubna 1982 v Praze) je český lední hokejista. Do extraligy se dokázal plně prosadit až v sezóně 2004/2005, v dresu Sparty. Té pomohl ke dvěma mistrovským titulům a svými výkony se probojoval do národního týmu i KHL. Po necelých dvou sezónách odehraných v KHL byl propuštěn z klubu HC Lev Poprad a zamířil do Elitserien. Na začátku sezóny 2012/2013 působil znovu v extralize, po dobu, než si našel nové angažmá a to znovu v KHL. Po angažmá v Rusku, kdy pendloval mezi Nižekamskem a Bratislavou se na sezónu 2015/2016 připojil k týmu Sparty, kde momentálně hraje.\n\nDo reprezentačních zápasů naskočil zatím v seriálech Euro Hockey Tour a Euro Hockey Challenge. Na premiéru na seniorské MS stále čeká.\n"}
{"id": "863540", "url": "https://cs.wikipedia.org/wiki?curid=863540", "title": "Tomáš Vrána", "text": "Tomáš Vrána\n\nTomáš Vrána (* 1994 Mořkov) je český klavírista.\n\nS hrou na klavír začal od svých tří nebo čtyř let. V letech 2004 až 2008 obsazoval na prestižních soutěžích (například \"Prague Junior Note\") pouze první nebo druhá místa. Uspěl též v mezinárodní klavírní soutěži \"Virtuosi per musica di pianoforte\" v Ústí nad Labem, kde v roce 2007 získal první místo. Za rok 2008 získal i ocenění v soutěži Zlatý oříšek a je zároveň absolutním vítězem této soutěže pro rok 2008.\n\nStuduje klavír u prof. Moniky Tugendliebové na Janáčkově konzervatoři v Ostravě.\n\nVěnuje se též literární a filmové tvorbě, amatérsky natočil osmnáctidílný seriál \"Detektivní kancelář Černý kocour\" a detektivní černobílý film \"Myškinsův zatykač\".\n"}
{"id": "863541", "url": "https://cs.wikipedia.org/wiki?curid=863541", "title": "Galalit", "text": "Galalit\n\nGalalit je tvrdý syntetický plast vyráběný reakcí kaseinu a formaldehydu. Komerční název vznikl z řeckých slov \"gala\" (mléko) a \"lithos\" (kámen). Galalit je bez pachu, nerozpustný ve vodě, biodegradující, nealergický, antistatický a relativně nehořlavý. Kromě komerčního názvu Galalith se lze setkat také s názvy Syrolit, Erinoid (v UK), Neolyte, Alladinit, Karolith, Inda, Kyloid a Ameroid.\n\nV roce 1897 byl pověřen Wilhelm Krische, majitel tiskařského lisu v Hannoveru, k vyvinutí alternativy školní tabule, která by byla omyvatelná a dalo se na ní psát tužkou. Výsledný plast, připomínající rohovinu, vyrobený z kaseinu byl vyvinut ve spolupráci s rakouským chemikem Friedrichem Adolphem Spittelerem (1846–1940) a patentován 15. července 1899 v Německu. Ačkoli se konečný výsledek nehodil k původnímu účelu, na začátku 20. století francouzský chemik Jean-Jacques Trillat objevil způsob jak učinit kasein nerozpustným a to máčením ve formaldehydu.\n\nProtože galalit nelze dodatečně tvarovat, byl vyráběn v plátech, které byly jednoduché a méně finančně náročné. Galalit lze krájet, vrtat, embosovat a barvit bez jakýchkoli problémů a dosáhnout tak efektního vzhledu. Žádný jiný plast té doby se nemohl rovnat cenovou dostupností se slonovinou, rohovinou a kostí. Proto si galalit našel uplatnění v módním průmyslu.\n\nTento nový plast byl prezentován v Paříži na Světové výstavě v roce 1900. Ve Francii byl galalit distribuován společností Compagnie Française de Galalithe sídlící blízko Paříže v Levallois-Perret. Výsledkem bylo, že se oblast Jura stala jedničkou ve využití tohoto materiálu, a to schopností napodobit strukturu různých druhů materiálů, včetně slonoviny, rohoviny, želvoviny a dřeva. To vyústilo v revoluci knoflíkového průmyslu.\n\nPouze v Německu v roce 1913 bylo spotřebováno 30 miliónů litrů mléka k výrobě galalitu a to především ve formě desek, trubek a tyčí. V roce 1914 získala společnost Syrolit Ltd licenci k výrobě ve Spojeném království. Po přejmenování na Erinoid Ltd, započala výrobu v Lightpillské přádelně v Dudbridge.\n\nGalalitem lze velmi věrně imitovat i drahokamy. Roku 1926 Gabrielle “Coco” Chanel zveřejnila obrázek krátkých, jednoduchých, černých šatů v magazínu \"Vogue\". Ty byly do půli lýtek, rovné a dekorované pouze několika diagonálními čarami. Vogue je nazvala \"\"Chanel’s Ford,”\" podle Modelu T. Malé černé šaty byly jednoduché a dostupné pro ženy všech společenských tříd. K dozdobení šatů Chanel využila galalitového šperku a tím způsobila průlom a masovou popularitu kostýmní bižuterie. Z galalitu byly také vytvářeny neobyčejné šperky, stylu Art Deca umělci jako je Jacob Bengel a Auguste Bonaz, nebo hřebeny a podobně. V 30. letech 20. století byl galalit také používán k výrobě per, rukojetí deštníků, kláves pián (nahrazující slonovinu) a elektroniky. V této době výroba dosáhla 10 000 tun.\n\nI když byl galalit levný, skutečnost, že jej nelze tvarovat, vedla k zániku jeho výroby. Produkce se taktéž snížila za druhé světové války kvůli omezení jeho výroby a využití mléka hlavně jako potravy. Galalit byl posléze vytlačen z trhu ropnými plasty vyvinutými vojenským průmyslem. Výroba galalitu přetrvala v Brazílii do 60. let 20. století.\n\n"}
{"id": "863549", "url": "https://cs.wikipedia.org/wiki?curid=863549", "title": "South Weber", "text": "South Weber\n\nSouth Weber je město v okresu Davis County ve státě Utah ve Spojených státech amerických. K roku 2000 zde žilo 4 260 obyvatel. S celkovou rozlohou 12 km² byla hustota zalidnění 355,6 obyvatel na km².\n"}
{"id": "863550", "url": "https://cs.wikipedia.org/wiki?curid=863550", "title": "Santa Clara (Utah)", "text": "Santa Clara (Utah)\n\nSanta Clara je město v okresu Washington County ve státě Utah ve Spojených státech amerických. K roku 2000 zde žilo 6 003 obyvatel. S celkovou rozlohou 12,7 km² byla hustota zalidnění 366 obyvatel na km².\n"}
{"id": "863552", "url": "https://cs.wikipedia.org/wiki?curid=863552", "title": "Farr West", "text": "Farr West\n\nFarr West je město v okresu Weber County ve státě Utah ve Spojených státech amerických. K roku 2000 zde žilo 3 094 obyvatel. S celkovou rozlohou 15,1 km² byla hustota zalidnění 204,6 obyvatel na km².\n"}
{"id": "863553", "url": "https://cs.wikipedia.org/wiki?curid=863553", "title": "Enoch (Utah)", "text": "Enoch (Utah)\n\nEnoch je město v okresu Iron County ve státě Utah ve Spojených státech amerických. K roku 2000 zde žilo 3 467 obyvatel. S celkovou rozlohou 8,6 km² byla hustota zalidnění 404,3 obyvatel na km².\n"}
{"id": "863554", "url": "https://cs.wikipedia.org/wiki?curid=863554", "title": "Kanada na Letních olympijských hrách 2008", "text": "Kanada na Letních olympijských hrách 2008\n\nKanada se účastnila Letní olympiády 2008. Zastupovalo ji 332 sportovců (186 mužů a 146 žen) v 30 sportech.\n\n"}
{"id": "863555", "url": "https://cs.wikipedia.org/wiki?curid=863555", "title": "Plain City (Utah)", "text": "Plain City (Utah)\n\nPlain City je město v okresu Weber County ve státě Utah ve Spojených státech amerických. K roku 2000 zde žilo 3 489 obyvatel. S celkovou rozlohou 9,7 km² byla hustota zalidnění 361,2 obyvatel na km².\n"}
{"id": "863556", "url": "https://cs.wikipedia.org/wiki?curid=863556", "title": "Plain City", "text": "Plain City\n\nPlain City může být:\n\n"}
{"id": "863557", "url": "https://cs.wikipedia.org/wiki?curid=863557", "title": "Nibley (Utah)", "text": "Nibley (Utah)\n\nNibley je město v okresu Cache County ve státě Utah ve Spojených státech amerických. K roku 2010 zde žilo 5 438 obyvatel. S celkovou rozlohou 8,6 km² byla hustota zalidnění 512,8 obyvatel na km².\n"}
{"id": "863559", "url": "https://cs.wikipedia.org/wiki?curid=863559", "title": "West Bountiful", "text": "West Bountiful\n\nWest Bountiful je město v okresu Davis County ve státě Utah ve Spojených státech amerických. K roku 2010 zde žilo 5 265 obyvatel. S celkovou rozlohou 7,7 km² byla hustota zalidnění 583,2 obyvatel na km².\n"}
{"id": "863560", "url": "https://cs.wikipedia.org/wiki?curid=863560", "title": "Sunset (Utah)", "text": "Sunset (Utah)\n\nSunset je město v okresu Davis County ve státě Utah ve Spojených státech amerických. K roku 2000 zde žilo 5 204 obyvatel. S celkovou rozlohou 3,8 km² byla hustota zalidnění 1 363,8 obyvatel na km².\n"}
{"id": "863561", "url": "https://cs.wikipedia.org/wiki?curid=863561", "title": "Fruit Heights", "text": "Fruit Heights\n\nFruit Heights je město v okresu Davis County ve státě Utah ve Spojených státech amerických. K roku 2000 zde žilo 4 701 obyvatel. S celkovou rozlohou 5,7 km² byla hustota zalidnění 823,8 obyvatel na km².\n"}
{"id": "863562", "url": "https://cs.wikipedia.org/wiki?curid=863562", "title": "Perry (Utah)", "text": "Perry (Utah)\n\nPerry je město v okresu Box Elder County ve státě Utah ve Spojených státech amerických. K roku 2010 zde žilo 4 512 obyvatel. S celkovou rozlohou 19,9 km² byla hustota zalidnění 120 obyvatel na km².\n"}
{"id": "863563", "url": "https://cs.wikipedia.org/wiki?curid=863563", "title": "La Verkin", "text": "La Verkin\n\nLa Verkin je město v okresu Washington County ve státě Utah ve Spojených státech amerických. K roku 2000 zde žilo 3 392 obyvatel. S celkovou rozlohou 41,8 km² byla hustota zalidnění 81 obyvatel na km².\n"}
{"id": "863564", "url": "https://cs.wikipedia.org/wiki?curid=863564", "title": "Midway (Utah)", "text": "Midway (Utah)\n\nMidway je město v okresu Wasatch County ve státě Utah ve Spojených státech amerických. K roku 2000 zde žilo 2 121 obyvatel. S celkovou rozlohou 8,7 km² byla hustota zalidnění 244,5 obyvatel na km².\n"}
{"id": "863565", "url": "https://cs.wikipedia.org/wiki?curid=863565", "title": "Hyde Park (Utah)", "text": "Hyde Park (Utah)\n\nHyde Park je město v okresu Cache County ve státě Utah ve Spojených státech amerických. K roku 2010 zde žilo 3 833 obyvatel. S celkovou rozlohou 8,3 km² byla hustota zalidnění 356,6 obyvatel na km².\n"}
{"id": "863566", "url": "https://cs.wikipedia.org/wiki?curid=863566", "title": "Delta (Utah)", "text": "Delta (Utah)\n\nDelta je město v okresu Millard County ve státě Utah ve Spojených státech amerických. K roku 2000 zde žilo 3 209 obyvatel. S celkovou rozlohou 8,2 km² byla hustota zalidnění 391 obyvatel na km².\n"}
{"id": "863567", "url": "https://cs.wikipedia.org/wiki?curid=863567", "title": "Wellsville (Utah)", "text": "Wellsville (Utah)\n\nWellsville je město v okresu Cache County ve státě Utah ve Spojených státech amerických. K roku 2010 zde žilo 3 432 obyvatel. S celkovou rozlohou 16,5 km² byla hustota zalidnění 165,7 obyvatel na km².\n"}
{"id": "863568", "url": "https://cs.wikipedia.org/wiki?curid=863568", "title": "Gunnison (Utah)", "text": "Gunnison (Utah)\n\nGunnison je město v okresu Sanpete County ve státě Utah ve Spojených státech amerických. K roku 2010 zde žilo 3 285 obyvatel. S celkovou rozlohou 13,7 km² byla hustota zalidnění 174,5 obyvatel na km².\n"}
{"id": "863570", "url": "https://cs.wikipedia.org/wiki?curid=863570", "title": "Mount Pleasant (Utah)", "text": "Mount Pleasant (Utah)\n\nMount Pleasant je město v okresu Sanpete County ve státě Utah ve Spojených státech amerických. K roku 2010 zde žilo 3 260 obyvatel. S celkovou rozlohou 7,3 km² byla hustota zalidnění 450 obyvatel na km².\n"}
{"id": "863571", "url": "https://cs.wikipedia.org/wiki?curid=863571", "title": "Hildale", "text": "Hildale\n\nHildale je město v okresu Washington County ve státě Utah ve Spojených státech amerických ležící na hranicích s Arizonou. K roku 2010 zde žilo 2 726 obyvatel. S celkovou rozlohou 7,6 km² byla hustota zalidnění 360 obyvatel na km².\n"}
{"id": "863574", "url": "https://cs.wikipedia.org/wiki?curid=863574", "title": "Křivoklátský expres", "text": "Křivoklátský expres\n\nKřivoklátský expres či Křivoklát expres je marketingové označení zvláštního spěšného historického vlaku Českých drah, který je od roku 2003 veden několikrát ročně v trase Praha-Braník – Praha-Vršovice – Praha-Smíchov – Beroun – Křivoklát, letní a podzimní jízdy jsou prodlouženy až do Lužné u Rakovníka. V roce 2012 má vlak číslo Sp 7777/7778, v roce 2013 Sp 7701/7702.\n\nJezdí několikrát ročně u příležitosti víkendových a svátečních akcí konaných na hradě Křivoklátě (Velikonoce na Křivoklátě, letní Křivořezání, podzimní Křivoklání a v prosinci Advent na Křivoklátě), a to dopoledne ve směru z Prahy na Křivoklát a k večeru zpět; mezitím souprava služebně dojede jako soupravový vlak z Křivoklátu do Rakovníka a zpět. V Berouně vlak úvraťově mění směr jízdy, a proto část cesty jede lokomotiva vždy tendrem napřed.\n\n\nVlak je vždy veden parní lokomotivou, ovšem sestava vlaku je pokaždé jiná. Nejčastěji byl veden modrou lokomotivou Albatros 498.022 s tendrem 935.015, kterou však někdy nahradí jiná lokomotiva, například Čtyřkolák 434.2186 v prosinci 2007, 556.036 v srpnu a říjnu 2012 nebo Šlechtična 475.179 o Velikonocích 2011 a opakovaně v roce 2012.\n\nSoupravu tvoří převážně osobní vozy s dřevěnými lavicemi ze 40. let, známé podle výrobce pod označením Rybák (řada Be a Ce), někdy též vozy Bam, patrové vozy Bp (novějším označením Bpjo či Btjo), obvykle též nějaký služební vůz, např. Dsd, Ds (Daak) či Da, a v některých letech i jiné historické vozy (Bai, SR, ABa, Ae, Aa, Bmto). Některé z vozů jsou upraveny jako bufetové vozy. Vzhledem k délce vlaku někdy až 20 vozů zastavuje v zastávce Křivoklát obvykle dvakrát, vždy částí soupravy.\n\nNa vlak platí pouze speciální jízdenka. V roce 2012 stála obousměrná jízdenka pro trasu Praha – Křivoklát 240 Kč (jednosměrná 200 Kč) plus 20 Kč za povinnou místenku, děti a rodiny mají speciální slevy, dále platí slevy pro ZTP, důchodce, žáky a roční síťová jízdenka. Pro trasu Křivoklát – Lužná stojí zpáteční jízdné 100 Kč a jednosměrné 60 Kč. Na zpáteční a rodinné jízdenky je poskytována 50% sleva na prohlídku hradu Křivoklát.\n\n"}
{"id": "863575", "url": "https://cs.wikipedia.org/wiki?curid=863575", "title": "Christo a Jeanne-Claude", "text": "Christo a Jeanne-Claude\n\nChristo (* 13. června 1935) v Gabrovu, Bulharsko, bulharsky Христо Владимиров Явашев, a Jeanne-Claude (* 13. června 1935) v Casablance, Maroko jako Jeanne-Claude Denat de Guillebon († 18. listopad 2009 v New Yorku) tvořili manželský umělecký pár. Proslavili se zejména instalacemi příbuznými uměleckému směru land art, při nichž balili či zahalovali předměty denní potřeby, přírodní objekty a budovy. Ve své tvorbě zdůrazňují kategorii dočasnosti, protože všechny zahalované objekty či krajiny jsou po krátké době několika dní či týdnů vraceny do původního stavu.\n\nChristo Javačev (později si ponechal jen umělecké jméno Christo) se narodil v rodině majitele chemické továrny. Po nástupu komunistů k moci byla továrna znárodněna a Christův otec uvězněn. V letech 1953–1956 studoval na Akademii v Sofii. Na konci roku 1956 odjel do Prahy, kde měl v Národní galerii možnost poprvé na vlastní oči vidět obrazy moderních evropských malířů. 10. ledna 1957 se mu společně s dalšími 18 utečenci podařilo podplatit celníka a v nákladním vlaku dojet do Vídně. Zde Christo studoval jeden semestr na Akademii výtvarných umění. Přitahovala ho však tehdejší metropole světového umění Paříž, kde se roku 1958 usadil. Téhož roku se zde seznámil s Jeanne-Claude. Ta se narodila ve stejný den jako Christo v rodině francouzského důstojníka v Casablance v Maroku. Roku 1952 získala na univerzitě v Tunisu titul bakalář v oborech latiny a filozofie. V roce 1960 se Christovi a Jeanne-Claude narodil syn Cyril. V Paříži se oba stýkali s umělci sdruženými v hnutí Nouveaux Réalistes (Noví realisté), jež založil kritik Pierre Restany. Ze známých výtvarníků do ní patřili např. Yves Klein nebo Jean Tinguely. Na popud významného amerického obchodníka s uměním Lea Castelliho přesídlili v roce 1964 Christo a Jeanne-Claude natrvalo do New Yorku. Zde také v roce 2009 Jeanne-Claude zemřela na mozkové aneurysma.\n\n Tvorba obou umělců vyšla z estetiky pařížských Nových realistů. Těm šlo v zásadě o to, aby se předmětům denní potřeby po jejich modifikaci a zasazení do určitého kontextu přiznala umělecká hodnota. Objekty se stávaly předmětem sociologického zkoumání uměleckými prostředky. Základní kategorií Nových realistů bylo \"přisvojení si\" předmětů a jevů okolního světa.\n\nChristo a Jeanne-Claude uskutečnili tyto myšlenky osobitým způsobem. Zprvu začali zahalovat předměty každodenní potřeby, pak zahalovali architektonické objekty. Možná i proto bývá Christo někdy nazýván \"umělecký balič\". Důležitý význam – jako konstrukční materiál – pro ně měly barely na naftu. Časem si začali \"přisvojovat\" i přírodu, to když ji – často v obrovském měřítku – doplňovali látkami a plachtami různých barev a odstínů. Ve výsledném efektu hraje důležitou roli drapérie na použité látce. Další důležitou kategorií tvorby Christa a Jeanne-Claude je dočasnost jejich děl. Zahalené objekty bývají po několika dnech či týdnech opět odhaleny, plátěné ploty o délce několika, někdy i desítek kilometrů opět stočeny. Materiál bývá vždy druhotně využitý, objekty i krajiny jsou vraceny do původního stavu bez jakéhokoliv poškození. Takovéto akce, zejména krajinné projekty, bývají nesmírně náročné jak na finance, tak na logistiku. Vyžadují si také mnohá povolení od úřadů místních samospráv. Realizace některých akcí proto někdy trvá několik let i desetiletí. Náklady na realizace jsou údajně pokryty prodejem přípravných skic a modelů. Umělcům se zdařil jejich záměr expandovat umění z muzeí a galerií do městského prostoru a do přírody. Vzhledem k proporcím svých projektů a jejich společenské atraktivitě zprostředkovali nenásilně svůj umělecký názor velkému množství lidí.\n\nJiž po smrti Jeanne-Claude instaloval Christo na umělém jezeře v londýnském Hyde Parku plovoucí mastabu ze 7506 různobarevných plechových sudů, vysokou dvacet metrů.\n\n\n\n\n"}
{"id": "863576", "url": "https://cs.wikipedia.org/wiki?curid=863576", "title": "Pohorsko (přírodní památka)", "text": "Pohorsko (přírodní památka)\n\nPohorsko je přírodní památka ev. č. 5701 na rozhraní Šumavy a Šumavského podhůří, v jihozápadním sousedství vesnice Pohorsko, místní části obce Nezdice na Šumavě v okrese Klatovy. Chráněné území se prostírá po pravé straně cesty, jež vede z Pohorska k samotě Záluží; představuje je k severozápadu ukloněná louka nad pravým břehem Nezdického potoka. Důvodem vyhlášení přírodní památky je ochrana kriticky ohroženého druhu rostliny – hořečku mnohotvarého českého.\n\n"}
{"id": "863580", "url": "https://cs.wikipedia.org/wiki?curid=863580", "title": "Kanada na Letních olympijských hrách 2004", "text": "Kanada na Letních olympijských hrách 2004\n\nKanada se účastnila Letní olympiády 2004. Zastupovalo ji 263 sportovců (130 mužů a 133 žen) v 28 sportech.\n\n"}
{"id": "863581", "url": "https://cs.wikipedia.org/wiki?curid=863581", "title": "Lure", "text": "Lure\n\nLure je francouzská obec v departementu Haute-Saône v regionu Franche-Comté. V roce 2009 zde žilo 8 295 obyvatel. Je centrem arrondissementu Lure.\n\n"}
{"id": "863582", "url": "https://cs.wikipedia.org/wiki?curid=863582", "title": "Kanada na Letních olympijských hrách 2000", "text": "Kanada na Letních olympijských hrách 2000\n\nKanada se účastnila Letní olympiády 2000. Zastupovalo ji 294 sportovců (150 mužů a 144 žen) v 29 sportech.\n\n"}
{"id": "863583", "url": "https://cs.wikipedia.org/wiki?curid=863583", "title": "Separátní votum", "text": "Separátní votum\n\nSeparátní votum (lat. \"votum separatum\") je odlišné stanovisko přehlasovaného člena soudního senátu nebo pléna určitého soudu k přijatému rozhodnutí. Pokud stejné stanovisko zastává více soudců, jde o \"menšinové (minoritní) votum\". Odlišné stanovisko ale slouží pouze k vyjádření právního názoru, nemá na přijaté rozhodnutí zásadní vliv, neovlivňuje jeho závaznost. Navíc je právem soudce (nikoli povinností) své odlišné stanovisko vyjádřit, tedy ho využít může, a nemusí.\n\nPodle zaměření nesouhlasu se rozlišuje:\n\nSvůj původ má u soudů anglických, kde byla váha soudních rozhodnutí dána autoritou konkrétních soudců a jejich názorů, odtud se rozšířilo do celé angloamerické právní oblasti. Až později začalo být využíváno i u některých vyšších soudů kontinentálních (např. u německého Spolkového ústavního soudu), kde jinak převažovala zásada tajnosti soudcovských porad a myšlenka nenarušovat autoritu rozhodnutí odlišnými pohledy jednotlivých soudců. V České republice mají právo uvést svá odlišná stanoviska s odůvodněním v písemném vyhotovení rozhodnutí jen soudci Ústavního soudu a Nejvyššího správního soudu, ti však pouze tehdy, pokud jde o členy rozšířeného senátu, senátu ve věcech volebních, ve věcech místního a krajského referenda, ve věcech politických stran a politických hnutí nebo senátu rozhodujícího o kompetenčních žalobách. Soudci ostatních soudů mohou svá odlišná stanoviska také vyjádřit, ale pouze do protokolu o hlasování, jehož obsah je tajný a seznámit se s ním tak mohou jen soudci vyššího soudu, pokud rozhodují o opravném prostředku proti přijatému rozhodnutí. Soudci Nejvyššího soudu nicméně mohou připojit svá odlišná stanoviska k přijatým sjednocujícím stanoviskům a vybraným rozhodnutím, která jsou publikována ve \"Sbírce soudních rozhodnutí a stanovisek\".\n"}
{"id": "863588", "url": "https://cs.wikipedia.org/wiki?curid=863588", "title": "Nová vlna amerického heavy metalu", "text": "Nová vlna amerického heavy metalu\n\nNová vlna amerického heavy metalu (v angličtině New Wave of American Heavy Metal nebo NWOAHM) je hnutí, které vzniklo v USA v první polovině 90. let a největšího rozmachu dosáhlo v posledních letech 1. dekády 21. století. Některé kapely považované za součást hnutí vznikly už koncem 80. let, avšak vliv a popularitu si vydobyly až v následujícím desetiletí. Pojem NWOAHM je odvozený od názvu hnutí Nová vlna britského heavy metalu z konce 70. let.\n\nI když se tento pojem používá v médiích stále častěji, nebyl dosud jasně definován.Částečně to má na svědomí fakt, že se k hnutí připojují stále další kapely, které nejsou tak jasně žánrově vyhrazeny, aby se dalo hovořit o nové žánrové nálepce. Dlouholetý metalový autor Garry Sharpe-Young přišel s charakteristikou, která pomohla klasifikovat NWOAHM jako \"manželství riffování v evropském stylu a hrdelních vokálů\". Více kapelám NWOAHM se připisuje, že opět dovedly heavy metal do hlavního proudu populární hudby.\n"}
{"id": "863592", "url": "https://cs.wikipedia.org/wiki?curid=863592", "title": "Épinac", "text": "Épinac\n\nÉpinac je francouzská obec v departementu Saône-et-Loire v regionu Burgundsko-Franche-Comté. V roce 2009 zde žilo 2 357 obyvatel. Je centrem kantonu Épinac.\n\n"}
{"id": "863593", "url": "https://cs.wikipedia.org/wiki?curid=863593", "title": "Touch Me (All Night Long)", "text": "Touch Me (All Night Long)\n\n„Touch Me (All Night Long)“ (původně jako „Tuch Me (All Night Long)“) je píseň americké zpěvačky Fonda Rae a její skupinou Wish, která byla vydána jako singl v roce 1984. Skladba byla také použita ve filmu \"\".\n\nUpravenou a přepracovanou verzi písně vydala v roce 1991 jako singl britská zpěvačka Cathy Dennis, přičemž ji zařadila i na své debutové album \"Move to This\" pod názvem „All Night Long (Touch Me)“. Singl se dostal na druhou příčku v americkém žebříčku Billboard Hot 100 a na páté místo v britském UK Singles Chart.\n"}
{"id": "863594", "url": "https://cs.wikipedia.org/wiki?curid=863594", "title": "Ska punk", "text": "Ska punk\n\nSka punk je hudební žánr, který v sobě kombinuje prvky ska a punk rocku. V USA získal velký úspěch a to především koncem 90. let. Ska-core (někdy nazývaný také skacore) je podžánr ska punku, který v sobě spojuje prvky hardcore punku.\n\nCharakteristickou odlišností ska punku je hlavně odlišnost spojených žánrů. Víc punkem ovlivněný žánr je často rychlejšího tempa s kytarovým zkreslením a s punkovými vokály. Více ska ovlivněný styl ska punku obsahuje vyvinutější nástroje a čistší vokály i zvuk. Mezi společné nástroje patří elektrická kytara, basová kytara, bicí, žesťové nástroje (pozouny nebo trubky), saxofony a někdy i varhany.\n\n"}
{"id": "863595", "url": "https://cs.wikipedia.org/wiki?curid=863595", "title": "Mamers", "text": "Mamers\n\nMamers je francouzská obec v departementu Sarthe v regionu Pays de la Loire. V roce 2009 zde žilo 5 545 obyvatel. Je centrem arrondissementu Mamers.\n\n"}
{"id": "863596", "url": "https://cs.wikipedia.org/wiki?curid=863596", "title": "Lacus Aestatis", "text": "Lacus Aestatis\n\nLacus Aestatis (česky Jezero léta nebo Jezero letní) je dvojice malých měsíčních moří poblíž západního okraje přivrácené strany Měsíce, které mají celkovou plochu cca 1 000 km² a průměr přibližně 90 km. Střední selenografické souřadnice jsou 14,8° J a 68,6° Z. Německý astronom Julius Franz jej pojmenoval Mare Aestatis (Moře léta), Mezinárodní astronomická unie jej v roce 1970 přejmenovala na současný název.\n\nPoblíž se nacházejí krátery Rocca a zatopený Crüger.\n\n\n"}
{"id": "863599", "url": "https://cs.wikipedia.org/wiki?curid=863599", "title": "Joan Ponc", "text": "Joan Ponc\n\nJoan Ponc, katalánsky Joan Ponç i Bonet (28. listopadu 1927, Barcelona – 4. dubna 1984, Saint-Paul-de-Vence, Francie) byl katalánský malíř působící v Barceloně. Roku 1965 byl vyznamenán velkou cenou na bienále v Sao Paolo v Brazílii. Zemřel ve Francii. Jeho dílo se vyznačuje plochami barev přecházejícími v různé odstíny a detaily tvořenými drobnými tečkami barvy (pointilismus).\n"}
{"id": "863600", "url": "https://cs.wikipedia.org/wiki?curid=863600", "title": "Wind It Up", "text": "Wind It Up\n\nWind It Up může odkazovat k:\n\n"}
{"id": "863604", "url": "https://cs.wikipedia.org/wiki?curid=863604", "title": "Fyzika polymerů", "text": "Fyzika polymerů\n\nFyzika polymerů je oblast fyziky zkoumající polymery, jejich kolísání, mechanické vlastnosti i kinetiku reakcí zahrnující degradaci a polymeraci polymerů, respektive monomerů.\n\nZatímco dnes se tato oblast zaměřuje na perspektivu fyziky kondenzovaných látek, fyzika polymerů je původně odvětví statistické fyziky. Fyzika a chemie polymerů také souvisí s oblastí polymerů, která je považována za jejich aplikační část.\n\nTeplotní fluktuace trvale ovlivňují tvar polymerů v kapalných roztocích a modelování tohoto vlivu vyžaduje použití zásad statistické mechaniky a dynamiky. Důsledkem je, že teplota silně ovlivňuje fyzikální vlastnosti polymerů v roztoku. Způsobuje např. fázové přechody, tání, a tak dále.\n\nPolymery jsou velké molekuly, a proto mají velmi komplikované řešení deterministickými metodami. Přesto přinesly statistickým přístupům výsledky a jsou často vhodné, protože velké polymery (tj. polymery s velkým počtem monomerů) jsou efektivně využívány v termodynamickém limitu nekonečně mnoha monomerů (ačkoli skutečná velikost je jasně konečná).\n\nStatistický přístup ve fyzice polymerů je založen na analogii mezi polymerem a buďto Brownovým pohybem, nebo různými typy náhodné procházky. Nejjednodušší model polymeru reprezentuje ideální řetězec odpovídající jednoduché náhodné procházce. Časté přístupy pro charakterizaci polymerů jsou také experimentální. Používají se charakterizační metody, jakými jsou např. chromatografie, viskozimetrie, dynamický rozptyl světla nebo automatické kontinuální on-line monitorování polymeračních reakcí (ACOMP) pro stanovení chemických, fyzikálních a materiálových vlastnosti polymerů. Tyto experimentální metody také pomáhaly matematickému modelování polymerů a dokonce lepšímu pochopení vlastností polymerů.\n\n\n\n"}
{"id": "863605", "url": "https://cs.wikipedia.org/wiki?curid=863605", "title": "Châteaubriant", "text": "Châteaubriant\n\nChâteaubriant je francouzská obec v departementu Loire-Atlantique v regionu Pays de la Loire. V roce 2012 zde žilo 11 905 obyvatel. Je centrem arrondissementu Châteaubriant.\n\n"}
{"id": "863606", "url": "https://cs.wikipedia.org/wiki?curid=863606", "title": "Lacus Autumni", "text": "Lacus Autumni\n\nLacus Autumni (česky Jezero podzimu nebo Jezero podzimní) je několik malých měsíčních moří poblíž západního okraje přivrácené strany Měsíce, které mají celkovou plochu cca 3 000 km², největší délka je 240 km. Střední selenografické souřadnice jsou 11,8° J a 83,2° Z. Pojmenovala jej Mezinárodní astronomická unie v roce 1970. Lacus Autumni leží při západní straně severní části dlouhého pohoří Montes Cordillera (Kordillery), směrem na jih se nachází Lacus Veris (Jezero jara) a pohoří Montes Rook.\n\nSeverně se nacházejí krátery Hartwig a Schlüter.\n\n\n"}
{"id": "863608", "url": "https://cs.wikipedia.org/wiki?curid=863608", "title": "Návrat na výsluní", "text": "Návrat na výsluní\n\n„Návrat na výsluní“ (v originále „Return to Grace“) je v pořadí čtrnáctá epizoda čtvrté sezóny seriálu \"\".\n\nKira má letět na cardassijskou stanici s informacemi bajorské rozvědky ohledně klingonské invaze. Velitelem lodě \"Groumall\" bude , který byl po přiznání dcery degradován, matkou vyděděn a jeho manželka ho opustila.\n\nNa palubě se Kira setká se Ziyal, pro kterou je loď druhým domovem. \"Groumall\" je sice nákladní loď, ale patří pod vojenskou správu a Dukat se snaží co nejvíc ji posílit. Při přiblížení ke cardassijské stanici se ukáže, že na ni někdo zaútočil a všechny osoby, Cardassiany i Bajorany, zabil. Krátce poté se demaskuje klingonský válečný pták, který \"Groumalla\" proskenuje, ale nezaútočí, protože ho nepovažuje za hrozbu. Dukat sice přikáže pálit na nepřítele, jenže ani se sklopenými štíty nezpůsobí dravci škody a ten následně odletí. Dukatovým cílem je získání své velitelské pozice zpět, takže navrhne Kiře, aby spolupracovali na zničení Klingonů. Ta souhlasí. Ze zničené základny vyzvednou disruptory a opraví je. Dalším cílem Klingonů by měla být základna na Lovalu, která je daleko od cardassijské flotily a navíc je střediskem pro vývoj zbraní. K přilákání pozornosti použijí vysílač tak, aby emitoval záření krystalů dilithia. Dravec se odmaskuje a začne \"Groumalla\" přitahovat vlečným paprskem. V té chvíli Kira otevře nákladový prostor a dvakrát vystřelí z disruptoru. Klingoni sice opětují palbu, jenže to už je na palubu dravce přenesen útočný tým pod velením Kiry. Ta následně transportuje zbývající Klingony z dravce na palubu \"Groumalla\" a Dukat je i své svou lodí rozstřílí na kusy.\n\nSoučástí kořisti jsou i počítačové deníky, které obsahují hlášení všech klingonských lodí a základen v cardassijském prostoru. Dukat i Kira chtějí pokračovat v útocích na Klingony, ale civilní cardassijská vláda má jiné plány. Dukat je rozezlen: sice dostane zpátky svou funkci vojenského poradce, jenže to pro něj nemá význam, protože k čemu je vojenský poradce, když vláda nechce bojovat. Cardassian navrhuje osamělý partyzánský boj a k tomu potřebuje Kiru. Ta váhá, ale pak nabídku odmítne, už jen kvůli bezpečnosti Ziyal. Pak navrhne, že si ji dočasně vezme na stanici Deep Space Nine, zatímco Dukat odlétá plnit své povinnosti.\n"}
{"id": "863611", "url": "https://cs.wikipedia.org/wiki?curid=863611", "title": "Lacus Veris", "text": "Lacus Veris\n\nLacus Veris (česky Jezero jara nebo Jezero jarní) je úzké měsíční moře poblíž západního okraje přivrácené strany Měsíce, resp. je to několik oddělených planin, které mají celkovou plochu cca 12 000 km², délka mezi koncovými body je přibližně 540 km. Střední selenografické souřadnice jsou 16,5° J a 85,6° Z. Pojmenovala jej Mezinárodní astronomická unie v roce 1970. Lacus Veris leží při západní straně severní části pohoří Montes Rook (Rookovo pohoří), směrem na sever se nachází Lacus Autumni (Jezero podzimu) a jihozápadně Mare Orientale (Východní moře).\n\n\n"}
{"id": "863613", "url": "https://cs.wikipedia.org/wiki?curid=863613", "title": "Kapitolská vlčice", "text": "Kapitolská vlčice\n\nKapitolská vlčice (italsky Lupa Capitolina) je starověká bronzová socha na římském pahorku Kapitol. Vlčice dle pověsti o založení Říma odkojila zakladatele města Romula a Rema, jejichž postavy byly doplněny v 15. století. Plastika, která byla až do počátku 21. století považována za dílo z 5. století př. n. l., je jedním ze symbolů města Řím.\n\nVlčici v roce 1471 daroval papež Sixtus IV. městu Řím, v té době byla doplněna plastikami chlapců, které byly připsány Antoniu Pollaiolovi. Dnes je uložena v Paláci konzervátorů v Kapitolských muzeích. Od dob Johanna Joachima Winckelmanna byla považována za raně římské dílo s vlivy etruského umění. V roce 2008 byly publikovány výsledky výzkumu, který ji na základě použité technologie lití na ztracený vosk a radiouhlíkové metody datuje do středověku, nejdříve do 8. století.\n\n"}
{"id": "863614", "url": "https://cs.wikipedia.org/wiki?curid=863614", "title": "Petr Vrzáň", "text": "Petr Vrzáň\n\nPetr Vrzáň (* 2. prosince 1966) je bývalý český politik, v 90. letech 20. století poslanec Poslanecké sněmovny za formaci Sdružení pro republiku - Republikánská strana Československa, později úředník ministerstva financí.\n\nVe volbách v roce 1996 byl zvolen do poslanecké sněmovny za SPR-RSČ (volební obvod Západočeský kraj). Zasedal v sněmovním rozpočtovém výboru. V parlamentu setrval do voleb v roce 1998.\n\nPo neúspěchu SPR-RSČ ve volbách roku 1998 patřil mezi skupinu vrcholných politiků této strany, která ze SPR-RSČ odešla. V případě Petra Vrzáně došlo k přestupu do ČSSD. V říjnu 1998 oznámil, že se stal členem místní organizace ČSSD Chlumec nad Cidlinou. Komentoval to následovně: „\"Sociální demokracie prokázala, že je klíčovou, velmi zodpovědnou a kultivovanou politickou silou v této zemi a já jsem se rozhodl, že ji podpořím nejen verbálně, ale i konkrétní prací\".“ Předáci ČSSD ocenili Vrzáně jako odborníka na rozpočtové a bankovní otázky.\n\nV roce 2006 se na ministerstvu financí stal šéfem státního dozoru nad sázkovými hrami a loteriemi. Kritici mu tehdy vyčítali, že o cca osm let dříve působil jako manažer kasina Happy Day. Vrzáň to přiznal, ale dodal, že v kasinu působil jen tři čtvrtě roku a zkušenost mu pomůže se lépe zorientovat v agendě. Ministr Vlastimil Tlustý obavy ze střetu zájmu vyloučil. V roce 2011 se Vrzáň uvádí jako výkonný ředitel Sdružení provozovatelů centrálních loterních systémů (SPELOS).\n\nVe volbách do Poslanecké sněmovny v roce 2013 neúspěšně kandidoval za SPOZ.\n\n"}
{"id": "863615", "url": "https://cs.wikipedia.org/wiki?curid=863615", "title": "Východní moře", "text": "Východní moře\n\nNázev Východní moře může označovat:\n\n"}
{"id": "863618", "url": "https://cs.wikipedia.org/wiki?curid=863618", "title": "Drsek menší", "text": "Drsek menší\n\nDrsek menší (\"Zingel streber\") je sladkovodní ryba paprskoploutvá ryba z čeledi okounovitých. Tato ryba se může dožít jen 4-5 let života.\n\nMá nízké protáhlé tělo. Jde o drobnou a extrémně štíhlou rybu. Tělo je protáhlé s malou hlavou, bývá\nhydrodynamické. Šupiny zasahují až na hlavu kde pokrývají celé temeno a zasahují až mezi nozdry. Spodek hlavy a břicho jsou holé téměř až k řitnímu otvoru. Má velmi štíhlý ocasní násadec. Jeho nejvyšší doložená hmotnost je 200 g. Tato ryba může dorůst 15-18 cm.\n\nPod Hodonínem a na soutoku Dyje a Moravy.\nMůžete ho také najít na řece Vardaru a na řece Bečvě. Dříve se vyskytoval i v řece Odře. Rád žije u dna.\n\nV oblibě má bentos a občas malé rybky. Pochutná si i na larvách hmyzu, korýších a měkkýších. Nejčastěji přijímá potravu v červnu.\n\nV době tření dostávají obě pohlaví smaragdový lesk. Při tření mají samci delší prsní, břišní a řitní ploutev a výraznější třecí vyrážku. Můžou naklást až 4000 jiker. Jikry rádi kladou v proudnici toku na kamenité dno nebo štěrkovité dno. Barva jiker je převážně žlutá až nazelenalá.\n\nPrvní hřbetní ploutev má 6-10 tvrdých paprsků, druhá hřbetní má 1-3 tvrdé a za nimi ještě 7-13 měkkých větvených paprsků, řitní ploutev 1-3 tvrdé a 6-12 měkkých větvených paprsků, prsní ploutev má 1-2 tvrdé paprsky doplněné 11-15 měkkými a břišní ploutev mívá 1 tvrdý a 5 měkkých paprsků. V postranní čáře je 70-89 šupin, nad postranní čárou je 4-8 a pod postranní čarou 9-15 řad šupin.\n\n"}
{"id": "863622", "url": "https://cs.wikipedia.org/wiki?curid=863622", "title": "Vlkonice (přírodní památka)", "text": "Vlkonice (přírodní památka)\n\nVlkonice je přírodní památka ev. č. 5702 v Šumavském podhůří (Bavorovská vrchovina), poblíž vesnice Vlkonice, místní části obce Budětice v okrese Klatovy. Chráněné území se rozkládá zhruba ½ km východně od Vlkonic, na ssz. úbočí kopce \"Vrch\" (584 m). Důvodem vyhlášení přírodní památky je ochrana kriticky ohroženého druhu rostliny – hořečku mnohotvarého českého a společenstva mezofilních luk s výskytem hořce brvitého, zimostrázku alpského a jalovce obecného.\n\n"}
{"id": "863629", "url": "https://cs.wikipedia.org/wiki?curid=863629", "title": "Rakytovec", "text": "Rakytovec\n\nRakytovec (1325 m n. m.) je nejvyšším bodem Podtatranské kotliny. Nachází se v podcelku Tatranské podhorie asi 3 km západně od Štrbského Plesa a 5 km severozápadně od Tatranské Štrby v okrese Poprad (Prešovský kraj) na území Tatranského národního parku. Severozápadně od vrcholu se nachází Nižné a Vyšné Rakytovské pliesko. Po jihozápadních svazích hory stéká Rakytovský potok. Vrchol je porostlý lesem a neposkytuje žádné výhledy.\n\nNa horu nevedou žádné turistické značky, takže je z důvodů ochrany přírody nepřístupná (území národního parku).\n\n"}
{"id": "863634", "url": "https://cs.wikipedia.org/wiki?curid=863634", "title": "Tacquet (kráter)", "text": "Tacquet (kráter)\n\nTacquet je malý kruhový měsíční kráter nacházející se na přivrácené straně Měsíce na jižním okraji Mare Serenitatis (Moře jasu). Má průměr 7 km, pojmenován je podle belgického matematika André Tacqueta.\n\nZápadně od něj leží brázdy Rimae Menelaus, východně soustava brázd Rimae Plinius, která začíná u mysu Promontorium Archerusia. Jihozápadně leží kráter Auwers.\n\nV okolí kráteru se nachází několik menších kráterů. Ty byly označeny podle zavedených zvyklostí jménem hlavního kráteru a velkým písmenem abecedy.\n\nKráter Tacquet A byl Mezinárodní astronomickou unií přejmenován na kráter Al-Bakri.\n"}
{"id": "863637", "url": "https://cs.wikipedia.org/wiki?curid=863637", "title": "Salina (Utah)", "text": "Salina (Utah)\n\nSalina je město v okresu Sevier County ve státě Utah ve Spojených státech amerických. K roku 2000 zde žilo 2 393 obyvatel. S celkovou rozlohou 15,9 km² byla hustota zalidnění 150,2 obyvatel na km².\n"}
{"id": "863638", "url": "https://cs.wikipedia.org/wiki?curid=863638", "title": "Ole Bischof", "text": "Ole Bischof\n\nOle Bischof (*27. srpna 1979, Reutlingen, Západní Německo) je bývalý reprezentant Německa v judu. Je majitelem zlaté a stříbrný olympijské medaile.\n\nS judem začal relativně pozdě ve 13 letech a na mezinárodní scéně se prosazoval pozvolna. Do roku 2004 (24 let) nereprezentoval Německo na žádné vrcholné akci. Věnoval se především ligovým týmovým soutěžím (Bundesliga) a studiu na vysoké škole.\n\nV roce 2004 dostal příležitost ukázat se na mezinárodní scéně namísto tehdy reprezentační jedničky Floriana Wannera, který byl v přípravě na olympijské hry. Hned při své první účasti na mistrovství Evropy pronikl až do finále a vybojoval stříbrnou medaili a v roce 2005 dokonce turnaj mistrovství Evropy vyhrál. Následující dva roky se dostal až do finálových bojů.\n\nV roce 2008 byl jasná německá volba pro olympijské hry v Pekingu 2008. Na turnaj neodjížděl jako favorit na zlatou medaili, ale k černým koňům na jednu z medaili patřil. V prvním kole narazil na borce z Ázerbájdžánu Azizova, který ještě minutu před koncem vedl na wazari, ale následně mu při jednom z výpadů Bischofa (o-uchi-gari) ruplo v kříži a zápas prohrál na napomínání (přestal bojovat). Ve druhém kole narazil na Američana Stevense. Jemu typově podobný bojovník z USA tehdy teprve sbíral zkušenosti z mezinárodních tatami a zápas mezi oběma byl ukázkou hrubé síly. Rozhodli v něm napomínání, kterých dostal američan více. Ve čtvrtfinále se utkal s tehdy aktuálním mistrem světa Brazilcem Camilem, který neměl snadný los (v prvním kole Japonský judista). Konfrontace silového a technického juda vyzněla pro to silové. Brazilec se k ničemu pořádně nedostal a Němec ho 2 minuty před koncem podmetl za wazari. Camilo musel duel otevřít a 20s nato přišla další technika a vítězství na ippon-wazari. V semifinále se mu postavil Ukrajinec Honťuk, který obhajoval stříbro z minulých her. V první polovině zápasu byl Ukrajinec aktivnější a lepší a ještě 2 minuty před koncem vedl minimálním rozdílem na koku. Začal však předčasně bránit těsný náskok a Němec, který byl v první polovině pasivnější začal hýřit aktivitou, nejprve vyrovnal na 1:1 a v půl minuty před koncem strhnul (sutemi-waza) Ukrajince za yuko (11:1). Honťuk se již k odvetě nezmohl. Bischof tak nečekaně, ale zaslouženě postoupil do finále kde se utkal s Korejcem Kimem. Korejec měl za sebou sérii zápasnických maratonů s evropskými velikány jejichž doménou byla především taktika a ve finále mu viditelně chyběly síly. Bischof si zkušeně Kima pohlídal a vyhrál zlatou medaili po evropsky na body (yuko).\n\nPo olympijských hrách se stal synonymem evropského juda kde nerozhoduje ani tak krásná technika jako účelný způsob boje, taktika, fyzická připravenost. Jako jeden z mála evropských sportovních judistů chápe význam motta judistické federace \"Judo is more than sport\". Je mentálně, psychicky vyrovnaný, věří si a umí ocenit kvalitu soupeře když prohraje. V roce 2012 před olympijskými hrami odpovídal na sérii otázek. Na otázku, které své medaile si váží nejvíce odpověděl \"nejvíce si vážím své první velké medaile (stříbrné) v roce 2004 na mistrovství Evropy, protože tehdy jsem pochopil, že na to mám porážet judisty světového formátu\".\n\nV roce 2012 se kvalifikoval na své druhé olympijské hry do Londýna na úkor svého mladšího kolegy Maresche se kterým vedl psychologickou válku přes média. Mladý Němec mediální masáž nezvládl byť byl žebříčku IJF lépe postavený a v olympijském roce se mu navíc přestalo dařit. Své druhé vystoupení musel Bischof pojmout jinak. Byl si vědom toho, že jako 33letý zápasník nemůže konkurovat svým mladším soupeřům co do rychlosti reakcí, obratnosti v pohybu a proto svojí přípravu soustředil na boj na zemi (ne-waza). Tento krok se ukázal být jako úspěšný. V prvním kole udolal na zemi Itala Ciana (čti Čiana), ve druhém kole mu dlouho odolával Kazach Bozbayev, který od úvodu vedl technikou seoi-nage za yuko. V závěru normální doby však začal zmatkovat a dostal dvě napomínání. Zápas šel do prodloužení (golden score) kde Němec jen zuby nehty odrážel Kazachovi ataky. Bozbayev by zápas na praporky vyhrál, ale minutu před koncem prodloužení ho Bischof dostal na zem a do držení ze kterého se Kazach nedokázal dostat. Ve čtvrtfinále se utkal s Japoncem Nakaiem, který představoval čistě technické judo a to mu vyhovovalo. Silově na něj Japonec neměl a jeho nástupy do technik si dokázal pohlídat. Při jednom ataku ho povalil na zem a dostal do páčení. V semifinále se utkal s Američanem Stevensem, který postupoval pavoukem podobně upracovaně, kdy své soupeře udolal hrubou silou a především odhodlaností zvítězit. Zápas připomínal souboj dvou gladiátorů z arény a dal by se vystihnout frází \"když ty do mě kamenem, tak já do tebe taky kamenem\". Agresivní kumikata způsobila četné tržné rány v obličejích obou borců. V zápase by se jen lupou daly hledat krásné judistické momenty, ale nedá se říct, že by byl zápas nudný. Ba naopak řada diváků si jistě přišla na své po teatrálním vystoupení obou aktéru kdy se v jednu chvíli oba jako dva kohouti očima přetahovali a následně se usmířili. Vítěze museli zvolit rozhodčí a ti se přiklonili na stranu Bischofa. Zápas sice trvá 8 minut (5+3minuty), ale v jejich podání se protáhl skoro na půl hodiny (ošetřování zranění+přerušování). Semifinálový zápas ho stál dost sil a ve finále proti Korejci Kimovi, které nabídlo reprízu finále z před čtyř let, neměl i podle vlastních slov žádnou šanci. Korejec za 4 roky dozrál v skoro neporazitelného bojovníka, který celý turnaj šel nekompromisně za zlatou medailí.\n\n"}
{"id": "863639", "url": "https://cs.wikipedia.org/wiki?curid=863639", "title": "Elk Ridge (Utah)", "text": "Elk Ridge (Utah)\n\nElk Ridge je město v okresu Utah County ve státě Utah ve Spojených státech amerických. K roku 2010 zde žilo 2 436 obyvatel. S celkovou rozlohou 7 km² byla hustota zalidnění 350 obyvatel na km².\n"}
{"id": "863640", "url": "https://cs.wikipedia.org/wiki?curid=863640", "title": "Garland (Utah)", "text": "Garland (Utah)\n\nGarland je město v okresu Box Elder County ve státě Utah ve Spojených státech amerických. K roku 2010 zde žilo 2 400 obyvatel. S celkovou rozlohou 4,6 km² byla hustota zalidnění 423,8 obyvatel na km².\n"}
{"id": "863641", "url": "https://cs.wikipedia.org/wiki?curid=863641", "title": "Monroe (Utah)", "text": "Monroe (Utah)\n\nMonroe je město v okresu Sevier County ve státě Utah ve Spojených státech amerických. K roku 2010 zde žilo 2 256 obyvatel. S celkovou rozlohou 9,2 km² byla hustota zalidnění 206,5 obyvatel na km².\n"}
{"id": "863645", "url": "https://cs.wikipedia.org/wiki?curid=863645", "title": "Kontrakce délek", "text": "Kontrakce délek\n\nKontrakce délek je fyzikální jev, který popisuje speciální teorie relativity na základě Lorentzových transformací. Při pohybu tělesa se jeho délka ve směru pohybu zkracuje vzhledem ke „stojící“ vztažné soustavě. Tato kontrakce je znatelněji patrná jen při rychlostech blížících se maximální rychlosti světla c. Při rychlostech blížících se rychlosti světla se délka předmětu ve směru pohybu blíží nule. Vyplývá to ze vztahu:\n\nkde formula_2 je délka tělesa změřená pozorovatelem, formula_3 je délka změřená pohybujícím se tělesem (tzv. vlastní délka) a formula_4 je Lorentzův faktor.\n\nPoužití Lorentzova faktoru zobecňuje Newtonovskou mechaniku – při běžných rychlostech se jeho hodnota limitně blíží jedné (a je tedy možné jej zanedbat), začne projevovat až u rychlostí, které se řádově blíží rychlosti světla ve vakuu (a kde je proto fyzikální popis Newtonovské mechaniky nedostatečný).\n\nRovnici prvně užil Woldemar Voigt roku 1887. Kontrakce délek postuloval George Francis FitzGerald roku 1889. Tento vztah roku 1892 navrhl Hendrik Antoon Lorentz jako vysvětlení Michelson-Morleyova experimentu s rychlostí světla formula_5 vůči hypotetickému éteru. Roku 1905 mu dal Albert Einstein moderní relativistickou interpretaci, při níž je formula_5 rychlost pozorovatele vůči pozorovanému předmětu.\n\n\n"}
{"id": "863646", "url": "https://cs.wikipedia.org/wiki?curid=863646", "title": "Karel Vymětal", "text": "Karel Vymětal\n\nKarel Vymětal (* 18. listopadu 1944) je český politik, v 90. letech 20. století a počátkem 21. století poslanec Poslanecké sněmovny za KSČM.\n\nAbsolvoval elektrotechnickou fakultu Vysokého učení technického v Brně a VŠE v Praze. Před rokem 1989 pracoval na krajském národním výboru v Ostravě, od roku 1990 působil v podniku zahraničního obchodu \"Inspekta\". V roce 1994 byl členem ÚV KSČM a předsedou Oblastního výboru KSČM pro severní Moravu a Slezsko.\n\nVe volbách v roce 1996 byl zvolen do poslanecké sněmovny za KSČM (volební obvod Severomoravský kraj). Mandát obhájil ve volbách v roce 1998 a volbách v roce 2002 a ve sněmovně setrval do voleb v roce 2006. Byl členem sněmovního hospodářského výboru (v letech 1998-2006 jeho místopředsedou).\n\nV senátních volbách roku 2004 neúspěšně kandidoval do horní komory parlamentu za senátní obvod č. 67 - Nový Jičín. Získal necelých 15 % hlasů a nepostoupil do 2. kola. V prosinci 2005 ho svým místopředsedou opětovně zvolilo levicové Odborové sdružení Čech, Moravy a Slezska, blízké KSČM.\n\nJeho bratrem byl Vojtěch Vymětal, který byl v roce 1998 zvolen rovněž do poslanecké sněmovny, ovšem za ČSSD.\n\n"}
{"id": "863647", "url": "https://cs.wikipedia.org/wiki?curid=863647", "title": "Milan Hašek", "text": "Milan Hašek\n\nMilan Hašek (4. října 1925 Praha – 14. listopadu 1984 tamtéž) byl český biolog, lékař a imunolog, v letech 1961 – 1970 ředitel Ústavu experimentální biologie a genetiky ČSAV.\n\nPo maturitě na gymnáziu v Pardubicích studoval na Karlově univerzitě medicinu a zároveň biologii, kterou však musel opustit. Promoval na Lékařské fakultě UK v Praze, do roku 1961 pracoval v Biologickém ústavu ČSAV. Podílel se na založení Ústavu experimentální biologie a genetiky, jehož se stal prvním ředitelem. Od roku 1970 pracoval v Ústavu molekulární genetiky. Počátkem 50. let byl Hašek zastáncem mičurinské biologie, postupně však toto stanovisko opustil a věnoval se hlavně otázkám imunitních reakcí při transplantacích. \n\nRoku 1953 objevil mechanismus získané imunologické snášenlivosti – fetální parabiózy vůči cizím tkáním, nezávisle na siru P. Medawarovi, který za to byl se spolupracovníky roku 1960 vyznamenán Nobelovou cenou. Hašek propojil krevní oběhy dvou slepičích zárodků a zjistil, že vylíhlá kuřata se imunologicky snášela. Později se Hašek zabýval transplantační a nádorovou imunitou a mechanismy virové onkogeneze. Byl také autorem řady vysokoškolských i středoškolských učebnic.\n\nJe autorem publikace Mendelismus-morganismus ve vztahu k socialistické vědě vydané v roce 1951, ve které označil Mendelovy zákony dědičnosti za klaristické a tendenční. Naopak v ní vyzdvihuje úsilí tehdejších sovětských vědců a kvality mičurinské biologie. \n\n"}
{"id": "863648", "url": "https://cs.wikipedia.org/wiki?curid=863648", "title": "Lāsma Kaunisteová", "text": "Lāsma Kaunisteová\n\nLāsma Kaunisteová ( , \"Lasma Chermanovna Kauniste\"; * 19. dubna 1942 Riga, Ostland), rozená Avotiņová ( , \"Avotinja\"), je bývalá sovětská rychlobruslařka.\n\nNa mistrovství světa debutovala v roce 1966, kdy dokončila víceboj na sedmém místě. O rok později již získala stříbrnou medaili. Na Mistrovství světa ve víceboji 1968 byla čtvrtá, tentýž rok startovala také na zimní olympiádě, v závodě na 1000 m se umístila na 11. příčce, na patnáctistovce byla pátá, na tříkilometrové distanci dojela dvanáctá. V roce 1969 získala zlatou medaili na vícebojařském mistrovství světa, v roce 1970 byla pátá. Zúčastnila se premiérových ročníků Mistrovství Evropy (7. místo) a Mistrovství světa ve sprintu (10. místo). V následujících letech závodila pouze na domácích oválech, na světovém vícebojařském šampionátu se znovu objevila v roce 1973 (10. místo), stejně jako na Mistrovství Evropy (8. místo). Po sezóně 1974/1975 ukončila sportovní kariéru. Od roku 1997 startuje na veteránských závodech.\n"}
{"id": "863661", "url": "https://cs.wikipedia.org/wiki?curid=863661", "title": "Jindřiška Zachardová", "text": "Jindřiška Zachardová\n\nJindřiška Zachardová (* 17. října 1942) je bývalá česká politička, v 90. letech 20. století poslankyně Poslanecké sněmovny za ČSSD.\n\nV roce 1996 se profesně uvádí jako investiční technik. Ve volbách v roce 1996 byla zvolena do poslanecké sněmovny za ČSSD (volební obvod Severočeský kraj). Ve sněmovně setrvala do voleb v roce 1998. Byla členkou sněmovního petičního výboru. Koncem roku 1997 podpořila v 1. čtení návrh státního rozpočtu pravicové vládní koalice na rok 1998. Později ale tvrdila, že šlo o chybu hlasovacího zařízení. Ve volbách roku 1998 nebyla zařazena na kandidátní listinu ČSSD.\n\nV roce 2002 se uvádí jako předsedkyně liberecké organizace Sociálně demokratické ženy.\n\n"}
{"id": "863662", "url": "https://cs.wikipedia.org/wiki?curid=863662", "title": "Conlie", "text": "Conlie\n\nConlie je francouzská obec v departementu Sarthe v regionu Pays de la Loire. V roce 2009 zde žilo 1 844 obyvatel. Je centrem kantonu Conlie.\n\n"}
{"id": "863664", "url": "https://cs.wikipedia.org/wiki?curid=863664", "title": "Petr Zajíc", "text": "Petr Zajíc\n\nPetr Zajíc (* 24. května 1972) je bývalý český politik, v 90. letech 20. století poslanec Poslanecké sněmovny za formaci Sdružení pro republiku - Republikánská strana Československa.\n\nV roce 1996 se profiloval jako stínový ministr zemědělství SPR-RSČ. Jako takového ho Miroslav Sládek přivedl s sebou do televizní debaty na stanici Nova v březnu 1996. Přes výzvy štábu odmítal Zajíc opustit studio a vysílání se kvůli tomu zpozdilo. Byl předsedou stranické zemědělské komise. Byl zetěm Miroslava Sládka a jeho významná pozice ve straně vedla již roku 1996 některé členy SPR-RSČ k úvahám o odchodu ze strany. Jeho manželkou byla poslanecká a stranická kolegyně Blanka Zajícová, nevlastní dcera Miroslava Sládka.\n\nVe volbách v roce 1996 byl zvolen do poslanecké sněmovny za SPR-RSČ (volební obvod Středočeský kraj). Zasedal v sněmovním zemědělském výboru. V parlamentu setrval do voleb v roce 1998.\n\n"}
{"id": "863665", "url": "https://cs.wikipedia.org/wiki?curid=863665", "title": "Zlatý stôl (Volovské vrchy)", "text": "Zlatý stôl (Volovské vrchy)\n\nZlatý stôl (lidově též \"Kráľov stôl\", 1322 m n. m.) je nejvyšší hora Volovských vrchů. Nachází se ve stejnojmenném podcelku mezi vesnicemi Stará Voda, Henclová, Úhorná a Smolník na území okresu Gelnica (Košický kraj). Na vrcholu stojí železobetonový pilíř postavený mezi léty 1931 a 1935 jako bod trigonometrické sítě I. řádu. Hora je celá pokrytá lesem a poskytuje pouze omezené výhledy. Podle lidové pověsti obědval na vrcholu při svém tažení krajem král Matyáš Korvín (odtud lidový název).\n\n\n"}
{"id": "863669", "url": "https://cs.wikipedia.org/wiki?curid=863669", "title": "Blanka Zajícová", "text": "Blanka Zajícová\n\nBlanka Zajícová (* 17. března 1971) je bývalá česká politička, v 90. letech 20. století poslankyně Poslanecké sněmovny za formaci Sdružení pro republiku - Republikánská strana Československa.\n\nByla nevlastní dcerou předsedy strany Miroslava Sládka a manželkou poslaneckého a stranického kolegy Petra Zajíce. V roce 1996 se v rámci SPR-RSČ objevily kritické hlasy, že Miroslav Sládek favorizuje v politice své příbuzné.\n\nVe volbách v roce 1996 byla zvolena do poslanecké sněmovny za SPR-RSČ (volební obvod Západočeský kraj). Zasedala jako místopředsedkyně v sněmovním výboru pro vědu, vzdělání, kulturu, mládež a tělovýchovu. V parlamentu setrvala do voleb v roce 1998.\n\nV komunálních volbách roku 1998 kandidovala neúspěšně do zastupitelstva hlavního města Praha za SPR-RSČ. Profesně se uvádí jako lékařka.\n\n"}
{"id": "863672", "url": "https://cs.wikipedia.org/wiki?curid=863672", "title": "Thermidoriáni", "text": "Thermidoriáni\n\nThermidoriáni (francouzsky \"Thermidoriens\") je ve francouzských dějinách označení pro poslance Národního konventu, kteří svrhli při thermidorském převratu 27. července 1794 montangnardy kolem Maximiliena Robespierra, čímž skončila druhá fáze Velké francouzské revoluce zvaná Hrůzovláda.\n\nJejich označení vychází z názvu měsíce \"thermidor\" (česky měsíc veder), jedenáctého měsíce Revolučního kalendáře, neboť státní převrat se odehrál 9. thermidoru.\n\nJeště den předtím Robespierre ve svém projevu vyhrožoval několika poslancům Národního konventu, zejména Josephu Cambonovi, smrtí. Z obavy byl proto Robespierre zatčen a již 10. thermidoru s 21 svými stoupenci popraven.\n\nV následujícím období thermidoriáni odstavili zbývající montagnardy od moci, dokonce i ty, kteří jim pomáhali ve spiknutí proti Robespierrovi a Saint-Justovi. Následné období je známé jako tzv. \"Bílý teror\", během kterého došlo k mnoha zatčení a několik stům poprav, téměř výhradně z řad politické levice.\n\nThermidoriáni byli u moci do 26. října 1795 (v bývalém revolučním kalendáři 4. brumaire IV), kdy byl Národní konvent nahrazen Direktoriem (jeho faktická vláda začala 2. listopadu 1795).\n"}
{"id": "863673", "url": "https://cs.wikipedia.org/wiki?curid=863673", "title": "Klasický liberalismus", "text": "Klasický liberalismus\n\nKlasický liberalismus je první moderní liberální filosofický směr, který klade důraz na osobní svobodu jednotlivce zajištěnou především minimálními státními zásahy. K jeho největšímu rozvoji dochází v průběhu 19. století ve Velké Británii, kde na filosofické práce Johna Lockeho a ekonomické práce zakladatele ekonomie Adama Smitha navázali David Ricardo, Jean-Baptiste Say či John Stuart Mill, a ve Francii, ve které patřil mezi hlavní představitele tohoto směru Frédéric Bastiat. Heslem klasického liberalismu se stalo francouzské „laissez faire“, což v překladu znamená „nechte konat“.\n\nNejdůležitějším znakem klasického liberalismu je víra v negativně vymezenou svobodu, která tvrdí, že jedinec je natolik svobodný, nakolik ostatní nezasahují do jeho života. Klasický liberalismus hovoří o potřebě minimálního státu, ve kterém je úloha státu omezena pouze na ochranu jedince před ostatními. Všechny ostatní činnosti, které státy vykonávají, mají náležet do rukou každého jedince. Klasický liberalismus charakterizuje citát Johna Locka: „Svoboda tvé pěsti končí na špičce mého nosu“.\n\nKlasický liberalismus vychází z konceptu přirozeného práva. To říká, že narozením každý jedinec bez výjimky automaticky získává určitá práva, která mu nemůže nikdo vzít. Každý jedinec má nezcizitelná práva bez ohledu na to, jaké je pleti, jaké náboženství vyznává či do jakého etnika patří. Mezi přirozená práva patří právo na život, na svobodu a na ochranu soukromého majetku. Tato a pouze tato práva by měla zaručovat vláda. Původ přirozeného práva nacházejí klasičtí liberálové u vyšší moci zastoupené Bohem, Přírodou či Prozřetelností. Koncept přirozených práv vylučuje pozitivní právo, které naopak jednotlivá práva jedincům uděluje ve formě nejrůznějších nároků (na vzdělání, zdravotní péči, atp.).\n\nUtilitarismus je filozofický a etický směr, jehož hlavním cílem je hledání nejvyššího možného blaha, užitku a prospěchu a na straně druhé omezení utrpení a bolesti. Ideje utilitaristů měly na liberalismus silný vliv, a to zejména na morálku. Zakladatelem utilitarismu byl britský filosof a právní teoretik Jeremy Bentham. Vychází z představy, že člověk je motivován při svém jednání jen svým osobním prospěchem. Velmi útočil na teorii přirozených práv, čímž se stal ve společnosti neoblíbeným.\n\nEkonomický liberalismus, liberální ekonomická teorie nebo tržní liberalismus je skupina ekonomických teorií, které mají původ v osvícenství. Za zakladatele těchto ekonomických teorií a ekonomie obecně je považován Adam Smith, od něhož pochází známé úsloví o neviditelné ruce trhu. Smith říká, že navzdory sledování individuálních a leckdy protichůdných zájmů každého jednotlivce dochází na volném trhu k růstu blahobytu celé společnosti. Všechny tyto směry dále poukazují a rozvíjejí ekonomické výhody dobrovolné a státní regulací nenarušované směny, která se objevuje na volném trhu. \n\nV praxi zastává klasický liberalismus myšlenku rovnosti smluvních stran, tj. že například vztahy mezi zaměstnavateli a zaměstnanci či mezi prodávajícími a kupujícími jsou dobrovolné, a proto je není třeba jakkoliv regulovat. Ve vztahu k mezinárodnímu obchodu klade klasický liberalismus důraz na omezení cel a dalších překážek obchodu. Daňová politika by se měla snažit o minimalizaci daňové zátěže jednotlivců a firem. Takovýto svobodný trh potom podporuje prosperitu a blahobyt celé společnosti.\n\n"}
{"id": "863682", "url": "https://cs.wikipedia.org/wiki?curid=863682", "title": "Paul Poupard", "text": "Paul Poupard\n\nPaul Joseph Jean kardinál Poupard (30. srpna 1930 Bouzillé) je francouzský římskokatolický kněz, bývalý předseda Papežské rady pro kulturu a Papežské rady pro dialog s nevěřícími, kardinál.\n\nStudoval na pařížské Sorboně, kde získal doktoráty z teologie a historie. Kněžské svěcení přijal 18. prosince 1954. V letech 1972 až 1980 byl rektorem Katolického institutu v Paříži. Je autorem řady publikací z církevních dějin, obdržel řád Čestné legie. V únoru 1979 ho papež Jan Pavel II. jmenoval pomocným biskupem Paříže, biskupské svěcení mu udělil pařížský metropolita kardinál François Marty 6. dubna téhož roku. V červnu 1980 byl jmenován titulárním arcibiskupem a začal pracovat v římské kurii jako předseda sekretariátu pro nevěřící.\n\nPři konzistoři 25. května 1985 byl jmenován kardinálem. Současně s nominací se stal plnoprávným předsedou sekretariátu pro nevěřící; v dubnu 1988 byl jmenován rovněž předsedou Papežské rady pro kulturu. Jejím předsedou zůstal i poté, co se v roce 1993 obě dikasterie římské kurie spojily.\nV březnu 2006 se stal dočasně také předsedou Papežské rady pro mezináboženský dialog (v červnu 2007 papež Benedikt XVI. jmenoval nástupcem kardinála Pouparda v této funkci kardinála Jean-Louise Taurana). Často reprezentoval papeže na společenských a církevních slavnostech. Na funkci předsedy Papežské rady pro kulturu rezignoval 3. září 2007, jeho nástupcem se stal Gianfranco Ravasi.\n\n\n\n"}
{"id": "863684", "url": "https://cs.wikipedia.org/wiki?curid=863684", "title": "Zdeněk Zajíček", "text": "Zdeněk Zajíček\n\nZdeněk Zajíček (* 10. května 1967 Praha) je český politik a advokát, v letech 1996 až 1998 poslanec Poslanecké sněmovny PČR, v letech 2006 až 2013 postupně náměstek ministra vnitra ČR, ministra spravedlnosti ČR a ministra financí ČR, od roku 2018 zastupitel hlavního města Prahy, člen ODS.\n\nAbsolvoval gymnázium v Praze a Právnickou fakultu Univerzity Karlovy. Od roku 1991 pracoval na Městské prokuratuře v Praze, pak na ministerstvu pro správu národního majetku a na Pozemkovém fondu.\n\nJe ženatý, má tři děti.\n\nVe volbách v roce 1996 byl zvolen do poslanecké sněmovny za ODS (volební obvod Praha). V letech 1996–1997 byl členem sněmovního výboru pro veřejnou správu, regionální rozvoj a životní prostředí. V období let 1996–1998 zasedal také ve výboru ústavněprávním a v letech 1997–1998 ve výboru organizačním a výboru mandátovém a imunitním. Od prosince 1997 do ledna 1998 byl místopředsedou poslaneckého klubu ODS. Na poslanecký mandát rezignoval v lednu 1998.\n\nPak se stal v letech 1999–2002 ředitelem Magistrátu hlavního města Prahy a působil v advokátní praxi. Od září 2006 byl na ministerstvu vnitra náměstkem pro veřejnou správu, informatiku, legislativu a archivnictví. Zaměřoval se na elektronizaci veřejné správy, prosazoval projekt Czech POINTů. Zasedal i v Radě ČTK a je spoluzakladatelem sdružení eStát. V prosinci 2009 se stal náměstkem ministryně spravedlnosti, kde setrval do roku 2010 a 22. července 2010 byl jmenován náměstkem ministra financí. Zasedá v dozorčí radě CEVRO Institutu. Dva dny po nástupu Rusnokovy vlády jej 12. července 2013 z funkce náměstka ministra financí odvolal nový ministr Jan Fischer.\n\nV komunálních volbách roku 2006 a komunálních volbách roku 2010 byl zvolen do zastupitelstva městské části Praha-Řeporyje za ODS. Ve volbách v roce 2014 nekandidoval. Od 17. března 2016 je prezidentem ICT UNIE z.s.\n\nV komunálních volbách v roce 2018 byl zvolen zastupitelem hlavního města Prahy, když kandidoval na 4. místě kandidátky ODS.\n\n"}
{"id": "863685", "url": "https://cs.wikipedia.org/wiki?curid=863685", "title": "Al-Bakri (kráter)", "text": "Al-Bakri (kráter)\n\nAl-Bakri je měsíční kráter s plochým dnem nacházející se na přivrácené straně Měsíce na severozápadním okraji Mare Tranquillitatis (Moře klidu). Má průměr 12 km, pojmenován je podle muslimského geografa Al-Bakriho narozeného v Andalusii. Kráter Al-Bakri byl původně satelitní kráter Tacquet A.\n\nZápado-severozápadně od něj leží Auwers, severně se nachází mys Promontorium Archerusia, který leží na rozhraní Mare Serenitatis (Moře jasu) a Mare Tranquillitatis (Moře klidu), východo-severovýchodně leží větší Plinius. Jiho-jihozápadně leží kráter Ross, jižně se táhne soustava brázd Rimae Maclear, která spojuje kráter Al-Bakri s kráterem Maclear a jihozápadně se nachází Sinus Honoris (Záliv cti).\n\n"}
{"id": "863692", "url": "https://cs.wikipedia.org/wiki?curid=863692", "title": "Nitrocementování", "text": "Nitrocementování\n\nNitrocementování je termochemický proces, sycení povrchu oceli uhlíkem a dusíkem současně v kyanidových solných lázních při teplotě 750 až 850 °C (po nasycení povrchu následuje ihned kalení), nebo v plynné atmosféře s přísadou čpavku při teplotách 800 až 880 °C. Čím je teplota vyšší, tím bude vyšší nasycení uhlíkem a naopak. Poté se součásti kalí do oleje, což snižuje pnutí.\n\nTvrdost vrstvy (700-800 HV) je nižší než u cementování, ale doba sycení povrchu je podstatně kratší.\n\nProces může být prováděn v různých médiích:\n\n"}
{"id": "863694", "url": "https://cs.wikipedia.org/wiki?curid=863694", "title": "Arnay-le-Duc", "text": "Arnay-le-Duc\n\nArnay-le-Duc je francouzská obec v departementu Côte-d'Or v regionu Burgundsko-Franche-Comté. V roce 2009 zde žilo 1 674 obyvatel. Je centrem kantonu Arnay-le-Duc.\n\n"}
{"id": "863695", "url": "https://cs.wikipedia.org/wiki?curid=863695", "title": "Pavol Horov", "text": "Pavol Horov\n\nPavol Horov, vl. jm. Pavol Horovčák (25. května 1914 Bánovce nad Ondavou – 29. září 1975 Bratislava) byl slovenský básník a překladatel.\n\nV letech 1934–1935 studoval učitelskou akademii v Bratislavě pro obory slovenština, dějepis a zeměpis, do roku 1944 potom učil. Do orku 1951 pracoval v Československém rozhlasu v Košicích (o roku 1948 jako ředitel), do roku 1963 postupně jako šéfredaktor a ředitel nakladatelství Slovenský spisovateľ a do roku 1964 pracoval v Slovenském ústredí knížnej kultúry. Po zybytek života se věnoval literární činnosti.\n\nJeho dílo je spojeno především s meditativní lyrikou blízkou k nadrealismu. V prvních svých dílech se zejména vymezuje proti nacismu (prvotina \"Zradné vody spodné\" 1940, \"Nioba matka naša\" 1942), v dalších se zaměřuje na rodný kraj (\"Návraty\" 1944, \"Vysoké letní nebe\" 1960). Za své dílo získal řadu cen, včetně čestného titulu národní umělec roku 1972. Překládal z polštiny, bulharštiny, za jazykové spolupráce z perštiny.\n\n"}
{"id": "863697", "url": "https://cs.wikipedia.org/wiki?curid=863697", "title": "Indulgenti", "text": "Indulgenti\n\nIndulgenti (francouzsky \"Indulgents\", doslovně \"shovívaví\") je označení pro umírněnou politickou skupinu během Velké francouzské revoluce, která se oddělila od klubu kordeliérů. K hlavním představitelům patřili Georges Danton a Camille Desmoulins. Původně hanlivý termín vymyslel Maximilien Robespierre, vůči kterému stáli indulgenti v opozici. Ti sami sebe nazývali dantonisté podle svého vůdce.\n\nJejich cílem bylo ukončit období Hrůzovlády a usilovali o uzavření míru v první koaliční válce. V létě 1793 se část kordeliérů domnívala, že došlo v politickém směřování ke zradě na Revoluci, což vedlo k rozštěpení klubu na mírné indulgenty a radikální hébertisty pod vedením Jacquese Reného Héberta.\n\nDesmoulins začal 5. prosince 1793 vydávat časopis \"Le Vieux Cordelier\" (Starý kordeliér), s jehož pomocí se indulgenti snažili ovlivňovat veřejné mínění. Na počátku roku 1794 rostl politický tlak vůči indulgentům. Dne 30. března (10. germinal podle revolučního kalendáře) byli zatčeni vůdci skupiny a o tři dny později začalo čtení obžaloby státním žalobcem Fouquier-Tinvillem proti Dantonovi a jeho přívržencům před revolučním tribunálem. Obžalováni byli zejména z tajných kontaktů s Charlesem Françoisem Dumouriezem, bývalým generálem Revoluce, který přeběhl k nepřátelským silám koalice. Dne 5. dubna (16. germinal) tribunál vynesl trest smrti pro Dantona a jeho přívržence. Rozsudek byl týž den vykonán gilotinou.\n\nVedle Dantona byli popraveni Fabre d'Églantine, François Chabot, Marie-Jean Hérault de Séchelles, Claude Basire, Joseph Delaunay, Camille Desmoulins, Pierre Philippeaux, Marc René Marie de Sahuguet d'Amarzit d'Espagnac, Junius Frey a Emmanuel Frey, Guzmann, Diederischen, François-Joseph Westermann a Charles-François Delacroix. Tím byla skupina indulgentů zničena.\n\nJejí počáteční konkurenti, hébertisté byli rovněž na popud Robespierra odsouzeni a popraveni jen o několik dnů dříve 24. března (4. germinal). Robespierre sám přežil odstranění svých odpůrců jen o pár měsíců, když byl 28. července popraven po thermidorském převratu.\n"}
{"id": "863709", "url": "https://cs.wikipedia.org/wiki?curid=863709", "title": "Renato Raffaele Martino", "text": "Renato Raffaele Martino\n\nRenato Raffaele kardinál Martino (* 23. listopadu 1932 Salerno) je italský římskokatolický kněz, vatikánský diplomat, vysoký úředník římské kurie, kardinál.\n\nStudoval na několika římských univerzitách - na Papežské univerzitě Gregoriana (filozofii a teologii), na Papežské lateránské univerzitě (kanonické právo), na Papežské diplomatické akademii se připravoval mna diplomatickou službu. Kněžské svěcení přijal 27. června 1957. Od července 1962 pracoval v diplomatických službách Vatikánu. Působil jako atašé na nunciatuře v Nikaragui, sekretář nunciatury na Filipínách, pracoval také na nuciaturách v Libanonu a Brazílii. V letech 1970 až 1975 strávil v Římě na státním sekretarátě.\n\nDne 14. září 1980 byl jmenován titulárním arcibiskupem a zároveň pronunciem v Thajsku. Biskupské svěcení přijal 14. prosince téhož roku. Od roku 1983 byl navíc apoštolským delegátem v Bruneji. O tři roky později byl jmenován stálým pozorovatelem Svatého stolce při OSN v New Yorku.\n\nOd 1. října 2002 do 24. října 2009 zastával funkci prezidenta Papežské rady \"Iustitia et Pax\". Jeho nástupcem se stal Peter Turkson.\n\nPři konzistoři 21. října 2003 ho papež Jan Pavel II. jmenoval kardinálem. Od března 2006 do února 2009 byl současně předsedou Papežské rady pro pastoraci migrantů a lidí mimo domov. V této funkci ho vystřídal Antonio Maria Vegliò.\nDne 23. listopadu 2012 v souvislosti s dovršením osmdesáti let ztratil právo účastnit se konkláve.\n\n\n"}
{"id": "863712", "url": "https://cs.wikipedia.org/wiki?curid=863712", "title": "Sofija Kondakovová", "text": "Sofija Kondakovová\n\nSofija Josifovna Kondakovová ( ; 23. prosince 1922 Archangelsk, Ruská SFSR – 2012) byla sovětská rychlobruslařka.\n\nV domácích závodech nastupovala od roku 1946, na prvním mistrovství světa se objevila v roce 1950, kdy se umístila na 12. místě. Na světovém šampionátu 1953 byla čtvrtá, o rok později získala bronzovou medaili, kterou v roce 1955 obhájila. Jejím největším úspěchem je zisk zlaté medaile na Mistrovství světa 1956. V roce 1957 byla čtvrtá, roku 1958 vybojovala poslední cenný kov – bronz. Na svém posledním šampionátu v roce 1959 dokončila víceboj na šesté příčce. Na sovětských mistrovstvích získala dvě medaile. Po sezóně 1959/1960 ukončila sportovní kariéru.\n"}
{"id": "863715", "url": "https://cs.wikipedia.org/wiki?curid=863715", "title": "Jaroslav Vrchotka", "text": "Jaroslav Vrchotka\n\nPhDr. Jaroslav Vrchotka, CSc. (30. srpna 1926 Lázně Kynžvart – 20. srpna 2013) byl osobností naší kultury, odborník mezinárodního významu v oblasti dějin knihy, knižní kultury, dějin knihovnictví, dějin knihtisku, inkunábulí a starých tisků.\n\nDr. J. Vrchotka se narodil 30. srpna 1926 v Lázních Kynžvartě. Maturoval na Masarykově reálném gymnáziu v Plzni, ve studiích pokračoval od roku 1946 na Filosofické fakultě UK v Praze v oborech všeobecné dějiny, anglický jazyk a vědecké knihovnictví. V roce 1952 byl prohlášen doktorem filozofie, po úspěšném postgraduálním studiu získal v roce 1964 titul kandidáta historických věd.\n\nJiž při studiu na filosofické fakultě nastoupil v roce 1947 do historicko-archeologického odd. Národního muzea v Praze. V r. 1949 přešel do Knihovny Národního muzea, kde pracoval až do odchodu do důchodu; od roku 1971 - 1990 jako její ředitel, v letech 1978-1990 současně jako zástupce ředitele NM. Celý svůj život zasvětil práci s knihami a Národnímu muzeu s vědomím toho, co muzejní knihovna znamená v českém kulturním životě. Je autorem mnoha studií v odborných časopisech, sbornících a ročenkách u nás i v zahraničí. Zpracoval řadu katalogů a průvodců k výstavám. Velké úsilí zaměřil na stálou expozici Knihovny NM v Muzeu knihy ve Žďáru nad Sázavou, u nás jedinečného muzea.\n\nPři náročných úkolech řídících funkcí se zabýval i vědeckou a kulturně výchovnou činností, mimo jiné také studiem prvotisků ve spolupráci se světovými sbírkami. V Knihovně Národního muzea vedl sbírky historických fondů včetně inkunábulí a starých tisků.\n\nV roce 2001 byl pod jeho vedením vydán Katalog prvotisků Knihovny NM v Praze a zámeckých a hradních knihoven v České republice. Je autorem knih z dějin Národního muzea, Knihovny NM a v roce 1980 vydané publikace Poklady starého hvězdářství.\n\nPůsobil jako externí učitel na Střední knihovnické škole, externí člen katedry knihovnictví a vědeckých informaci FF UK Praha a člen rigorosní komise. Byl předsedou a dlouholetým členem Sekce vzácných a cenných knih a dokumentů Mezinárodní federace knihovnických asociací - IFLA. Zde byl také zakladatelem a předsedou Pracovní skupiny pro muzea knihy. Je členem Mezinárodního pracovního sdružení pro dějiny knihy a písma a Gutenbergovy mezinárodní společnosti pro dějiny tisku. Při svých pracovních pobytech v zahraničních ústavech navázal úzké styky s významnými světovými knihovnami a katedrami knihovnictví. Osobně navštívil a studoval činnost téměř všech evropských muzeí knihy, mnoha knihoven a různých typů muzeí. K tomu přispělo také získání Humboltovy nadace v Bonnu a stáž Informační agentury USA ve Washingtonu. Vždy také usiloval o propagaci našeho knižního umění v zahraničí.\n\nPřes své náročné povolání si pan Dr.Vrchotka našel čas na město, ve kterém žije. Již v roce 1954 stál spolu s E. Vlasákem u zrodu nově ustaveného muzejního kroužku na podporu znovuobnovení činnosti muzea v Čelákovicích. Členy tehdejšího muzejního kroužku byli pánové Heřman, Janda, Jedlička, Klazar, Kosina, Ing.Poříz, Pospíšil a další.\n\nVšichni, kdo znají pana Dr.Vrchotku osobně, k němu vzhlíží. Vzdělaný odborník, který žil vždy svým oborem, pro naši knižní kulturu a její mezinárodní povědomí mnoho vykonal a zároveň se věnoval s láskou své rodině, dvěma dcerám a vnoučatům. Jeho zdvořilost, zájem a ochota vždy odborně poradit jen dokreslují portrét člověka, jakých mnoho v životě nepotkáme.\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "863720", "url": "https://cs.wikipedia.org/wiki?curid=863720", "title": "Sněhurka a lovec", "text": "Sněhurka a lovec\n\nSněhurka a lovec (v anglickém originále Snow White and the Huntsman) je britsko-americký fantasy film z roku 2012 na motivy pohádky o Sněhurce. Film režíroval Rupert Sanders. V hlavních rolích se představili Kristen Stewart, Charlize Theron, Chris Hemsworth, Sam Claflin a Bob Hoskins.\n"}
{"id": "863721", "url": "https://cs.wikipedia.org/wiki?curid=863721", "title": "Rimma Žukovová", "text": "Rimma Žukovová\n\nRimma Michajlovna Žukovová ( ; 14. března 1925 Sverdlovsk, Ruská SFSR – 5. srpna 1999) byla sovětská rychlobruslařka.\n\nNa mistrovství světa debutovala v roce 1949, kdy získala bronzovou medaili. Další cenné kovy vybojovala v následujících letech, v roce 1950 obhájila bronz, v roce 1952 byla čtvrtá, v letech 1953 a 1954 získala stříbro. Světový vícebojařský šampionát vyhrála v roce 1955, o rok později získala stříbro, v roce 1957 byla pátá. V letech 1951–1957 vybojovala na sovětských mistrovstvích celkem sedm medailí. Po sezóně 1957/1958 ukončila sportovní kariéru.\n"}
{"id": "863729", "url": "https://cs.wikipedia.org/wiki?curid=863729", "title": "Dětská hra (film, 1988)", "text": "Dětská hra (film, 1988)\n\nDětská hra je americký horor z roku 1988.\n\nDěj začíná, když je vrah Charles Lee Ray, přezdívaný škrtič nebo též Chucky, pronásledován policií. Při útěku mu jeho komplic Eddie Capput ujede v jeho autě. Charles \"Chucky\" tedy vyrazí do dětského obchodu s hračkami v ulici La´Pasche. Kamera zabírá Charlese utíkajícího po obchodě; vystřelí po policistovi, ale mine a sám je zasažen do břicha. Krvácející Charlie zamíří k panenkám od firmy Dětské hry, v tom se objeví titulky \"Dětská Hra\". Charles pochopí, že umírá; na policistu zakřičí, že jemu a Eddiemu slibuje pomstu, poté si řekne pro sebe, že musí někoho najít. Bloudí po obchodě, až spadne na vyskládané panenky. Podívá se na jednu z nich a řekne kletbu. Po vyřčení kletby se jeho duše převtělí do panenky, do obchodu udeří několik blesku, až nakonec dojde k výbuchu.\n\nDruhý den, kde se všude ve zprávách mluví o zabitém Charlesovi Lee Rayovi, malý Andy zrovna slaví 6. narozeniny. Když rozbaluje dárky, čeká, že dostane Panenku Good Guy (Dobrého Kamaráda), ale maminka na něj nestačila našetřit.\n\nPo narozeninách je maminka v práci a tam jí její kamarádka řekne, že za obchodem je bezdomovec, který jí panenku prodá levně. Jdou za ním a po krátké hádce se dohodnou na ceně. Jakmile přijdou zpátky do práce, jejich šéf jim řekne, že ten den musí zůstat v práci dlouho. Andyho bude ten večer muset hlídat kamarádka jeho matky. Matčina kamarádka, Andym přezdívána \"teta Meggie\", pošle Andyho spát. Jenže Chucky obživne, uhodí tetu Maggie kladivem do hlavy, ona následně vypadne z okna a zabije se.\n\nPo policejním vyšetřování Chucky navede Andyho, aby zajeli za Eddiem Capputem. Když mu Andy řekne, že potřebuje na záchod, tak ať zůstane sedět na židličce, tak toho Chucky využije a jde sám do domu Eddiho Caputta. Tam nejprve pustí plyn a poté nechá Eddieho vystřelit, což způsobí jiskru a dům vybuchne.\n\nDále má Chucky namířeno k černochovi, který provozuje voodoo. Od černocha se dozví, že Chuckyho oživil, aby konal dobro, ale Chucky toho zneužil. Jakmile chce odejít z místnosti, Chucky vytáhne jeho voodoo panenku a začne mu lámat kosti. Poté mu černoch řekne, že aby se stal znovu člověkem, tak musí svou duši musí přesměrovat do Andyho, jelikož byl první, komu Chucky prozradil své tajemství.\n\nPo několika neúspěšných pokusech se to Chuckymu skoro povede, ale je střelen do srdce a umírá.\n\nFilm se dočkal modernějšího zpracování. 25. července 2019 měl premiéru v českých kinech.\n\n"}
{"id": "863733", "url": "https://cs.wikipedia.org/wiki?curid=863733", "title": "Chalida Ščegolejevová", "text": "Chalida Ščegolejevová\n\nChalida Chosjainovna Ščegolejevová ( ; * 7. března 1933) je bývalá sovětská rychlobruslařka.\n\nV roce 1953 získala stříbrnou medaili na sovětském vícebojařském šampionátu, o měsíc později vyhrála Mistrovství světa. V následujícím roce dokončila víceboj na světovém šampionátu na páté příčce, na Mistrovství Sovětského svazu byla šestá.\n"}
{"id": "863736", "url": "https://cs.wikipedia.org/wiki?curid=863736", "title": "Saint-Paul-de-Vence", "text": "Saint-Paul-de-Vence\n\nSaint-Paul-de-Vence [\"sé pól d’váns\"] je malebné historické městečko v jihovýchodní Francii, asi 15 km západně od Nice.\n\nMěsto leží na podlouhlém strmém ostrohu a je obehnáno hradbami ze 16. století. Kromě ulice podél hradeb jsou uličky tak strmé a úzké, že do města nemohou vjíždět auta. Město je oblíbeným turistickým místem, kde žila také řada slavných umělců. Od roku 1966 do své smrti zde žil malíř Marc Chagall.\n\n\n\n"}
{"id": "863738", "url": "https://cs.wikipedia.org/wiki?curid=863738", "title": "Jan Žižka (politik)", "text": "Jan Žižka (politik)\n\nJan Žižka (* 4. srpna 1944) je český politik, v 90. letech 20. století a počátkem 21. století poslanec Poslanecké sněmovny za ČSSD, pak předseda Správy státních hmotných rezerv.\n\nV roce 1995 se uvádí jako ředitel hasičského záchranného sboru v Kladně.\n\nVe volbách v roce 1996 byl zvolen do poslanecké sněmovny za ČSSD (volební obvod Středočeský kraj). Mandát obhájil ve volbách v roce 1998 a ve sněmovně setrval do voleb v roce 2002. Byl členem sněmovního výboru pro obranu a bezpečnost (v letech 1998–2002 jeho místopředseda).\n\nPozději působil jako předseda Správy státních hmotných rezerv. Z funkce byl odvolán v září 2006 poté, co Nejvyšší kontrolní úřad oznámil, že úřad plýtvá penězi kvůli špatně nastaveným smlouvám. Žižka se hájil tím, že nemohl smlouvy nijak ovlivnit. Reportéři ČT předtím informovali, že v minulosti si Žižka nechal opravit chatu, dům i hasičskou stanici od jedné firmy, což podle ČT mohlo působit jako střet zájmů. Kromě toho média poukázala na fakt, že Žižka ve funkci předsedy Správy státních hmotných rezerv má jen středoškolské vzdělání.\n\nV komunálních volbách roku 2006 neúspěšně kandidoval do zastupitelstva města Kladno za ČSSD. Roku 2009 přešel do Strany Práv Občanů ZEMANOVCI a působil jako její krajský předseda ve středních Čechách. V sněmovních volbách v roce 2010 za SPOZ neúspěšně kandidoval do parlamentu.\n\n"}
{"id": "863741", "url": "https://cs.wikipedia.org/wiki?curid=863741", "title": "Kit Kleinová", "text": "Kit Kleinová\n\nCatherine „Kit“ Kleinová (28. března 1910 Buffalo, New York – 13. dubna 1985 Holmes Beach, Florida) byla americká rychlobruslařka.\n\nZpočátku závodila v místních závodech, zúčastnila se také Zimních olympijských hrách 1932, kde byly závody žen zařazeny jako ukázkové disciplíny. Tehdy zvítězila na trati 1 500 m, byla třetí na pětistovce a vypadla v rozjížďkách na kilometru. V roce 1935 skončila třetí na neoficiálním Mistrovství světa ve víceboji. Jejím největším úspěchem byl zisk zlaté medaile na prvním oficiálním vícebojařském Mistrovství světa v roce 1936, přičemž tratě 500 a 3 000 m vyhrála, v závodě na 5 000 m byla druhá a na distanci 1 000 m třetí. Ještě v roce 1936 ukončila sportovní kariéru.\n"}
{"id": "863748", "url": "https://cs.wikipedia.org/wiki?curid=863748", "title": "Albrecht starší ze Šternberka", "text": "Albrecht starší ze Šternberka\n\nAlbrecht starší ze Šternberka byl šlechtic, zakladatel moravské větve rodu Šternberků. \n\nJeho otcem byl otcem byl Zdeslav ze Šternberka. První písemná zmínka o Albrechtovi pochází z roku 1269, kdy se svými bratry vedl spor proti premonstrátům na Hradisku u Olomouce. Zde je i první písemná zmínka o hradu Šternberku. V listinách z let 1281 a 1283 se již Albrecht uvádí v záležitostech kolem moravského Šternberka sám, což znamená, že majetky po otci v Čechách i na Moravě si bratři rozdělili a Albrechtovi připadlo šternberské panství. \n\nAlbrecht v době bezvládí po bitvě na Moravském poli podnikal útoky proti okolním statkům olomouckého biskupství. Dokonce ho za to olomoucký biskup Bruno ze Schauenburku exkomunikoval z církve. V roce 1280 Albrecht onemocněl a těžká nemoc ho přivedla k odčinění škod. V listině sepsané na hradě Šternberku 9. ledna 1281 dal biskupovi a opatovi do zástavy na tři roky některé své statky a jako ručitele ustanovil svého syna Zdeslava. V letech 1286 a 1287 se Albrecht připomíná jako olomoucký purkrabí. Poté se již v listinách neuvádí, pravděpodobně zakrátko zemřel. \n"}
{"id": "863751", "url": "https://cs.wikipedia.org/wiki?curid=863751", "title": "Vyšší moc", "text": "Vyšší moc\n\nVyšší moc (lat. \"vis maior\") je zvláštní právní skutečnost, spočívající v mimořádné, nepředvídatelné, neodvratitelné a nezaviněné události, která způsobí škodu. Za tu ale nikdo obvykle neodpovídá, protože jde o okolnost zásadně vylučující odpovědnost. Vyšší mocí je v tomto smyslu např. živelní pohroma, revoluce apod.\n\nJiž v římském právu platila v případě vyšší moci zásada \"Casus a nullo praestatur\" (za náhodu nikdo neodpovídá). Pokud vznikne škoda a nikomu za ni nelze přičíst zavinění, jde o náhodu v právním smyslu (\"casus\"). Ta může být buď prostá (\"casus minor\"), nebo kvalifikovaná (\"casus maior\"), tedy vyšší moc. Její kvalifikovanost spočívá v tom, že je mimořádná a nepředvídatelná a že ji nešlo za daných podmínek ani při vynaložení veškerého potřebného úsilí odvrátit. Při vzniku škody se pak rozlišuje mezi odpovědností subjektivní, která je závislá na subjektivním zavinění, za jakoukoli náhodu se tudíž neodpovídá a poškozený proto nese všechny škodlivé následky sám, a odpovědností objektivní, kde lze vždy žádat odškodnění v případě náhody prosté. V případě náhody kvalifikované jen ve zcela výjimečných případech.\n\nAž do konce roku 2013 občanský zákoník ani obchodní zákoník nicméně výslovně pojem „vyšší moci“ nepoužívaly. Vrátil se k němu až nový občanský zákoník, např. v případě odstoupení od smlouvy podle § 1928, v případě přechodu práva odvolat dar na dárcova dědice podle § 2074 anebo v případě odpovědnosti za škodu způsobenou provozem zvlášť nebezpečným podle § 2925.\n"}
{"id": "863753", "url": "https://cs.wikipedia.org/wiki?curid=863753", "title": "139 (číslo)", "text": "139 (číslo)\n\nSto třicet devět je přirozené číslo. Následuje po číslu sto třicet osm a předchází číslu sto čtyřicet. Řadová číslovka je \"stotřicátý devátý\" nebo \"stodevětatřicátý\". Římskými číslicemi se zapisuje CXXXIX.\n\nSto třicet devět je\n\n\n\n\n"}
{"id": "863759", "url": "https://cs.wikipedia.org/wiki?curid=863759", "title": "Stopy pod Smrkem", "text": "Stopy pod Smrkem\n\nStopy pod Smrkem (původně Stopy NMpS, kdy \"NMpS\" jsou počáteční písmena názvu Nové Město pod Smrkem) je síť strojově upravených lyžařských cest v okolí Nového Města pod Smrkem ve Frýdlantském výběžku. Trasy jsou rozděleny do několika okruhů pojmenovaných obvykle podle barev. Tyto okruhy na sebe však vzájemně navazují. Celková délka upravených tras dosahuje 20 kilometrů a výškový rozdíl mezi nejnižším a nejvyšším místem dosahuje 119 metrů.\n\nProjekt upravování lyžařských stop v okolí Nového Města pod Smrkem je veřejně prospěšného neziskového charakteru a jeho počátky se datují k roku 2009, kdy vznikl jako občanská iniciativa (snaha dobrovolníků a lyžařských nadšenců z oblastí Nového Města pod Smrkem a Lázní Libverda). O řezání lyžařských stop na tratích a úpravu značení těchto tras se stará skupina dobrovolníků sdružených kolem Svazku obcí Smrk. K úpravám stop je využíván sněžný skútr, který byl k tomuto účelu zakoupen.\n\nV první sezóně, tedy na přelomu let 2009 a 2010, se o úpravu stop starali dobrovolníci Svazku obcí Smrk ve spolupráci s Horským spolkem Lázně Libverda. V okolí Nového Města pod Smrkem bylo tehdy připraveno necelých 10 km lyžařských okruhů a v okolí Lázní Libverda bezmála 5 km. Obě lokality však nebyly vzájemně propojené a k jejich spojení se používala část Jizerské magistrály (v úseku od nástupního místa v Novém Městě pod Smrkem – u Spálené hospody k rozcestí u Červeného buku). Odtud byla trasa vedena k chatě Hubertka a poté spojovací cestou do Lázní Libverda.\nObdobným způsobem a ve stejném rozsahu byly stopy upravovány i v následující sezóně, tedy na přelomu let 2010 a 2011. Před následující zimní sezónou (2011/2012) se rozšířil počet kilometrů upravovaných stop v okolí Nového Města pod Smrkem (na nynějších 20 km) a zároveň se změnilo vedení jednotlivých tras. Pro vzájemné odlišení těchto tras bylo zavedeno jejich barevného značení, jež má v terénu podobu barevných pásků umístěných na stromech či sloupech elektrického vedení. K prezentaci projektu a ke sdělování aktualit o situaci na lyžařských okruzích byl zřízen profil na sociální síti Facebook.\n\nOd zimní sezóny 2012/2013 se k dobrovolníkům pečujícím o lyžařské tratě připojil dobrovolnický tým \"Stopy NMpS\" složený z místních lyžařských nadšenců. Byl vytvořen projekt, jenž získal od nadace O2 Think Big finanční podporu ve výši 53 000 Kč na vytvoření orientačního systému sestávající se z velkoformátových přehledových map na nástupních místech a zbudováním dřevěných sloupků s ukazateli umístěnými na jednotlivých trasách. To má přispět ke zvýšení povědomí o upravovaných lyžařských stopách v okolí Nového Města pod Smrkem a také k rozšíření možností zimního sportování na Frýdlantsku.\n\nOd jara roku 2013 probíhá postupné přejmenování původního projektu Stopy NMpS na nový název Stopy pod Smrkem z důvodu snazší zapamatovatelnosti názvu a zároveň s ohledem na plánované další rozšíření tras. V souladu s touto změnou došlo k přejmenování facebookového profilu a zároveň založení oficiální www stránky nesoucí nové jméno. Postupem času dochází k přejmenování ostatních materiálů týkajících se Stop pod Smrkem. Zároveň byl přihlášen projekt pod stejnojmenným názvem do programu O2 Think Big, díky němuž by se upravované stopy měly, v případě jeho podpoření nadací, rozšířit o dalších přibližně 25 km a mělo by dojít k propojení s upravovanými stopami v okolí Lázní Libverda.\n\nCelá síť lyžařských stop v okolí Nového Města pod Smrkem je rozdělena do okruhů, které na sebe navazují v nástupních místech. K přesunu mezi trasami však lze využít i propojovacích úseků mezi těmito trasami. Všechny okruhy jsou barevně odlišeny a na místech rozcestí jsou umístěny sloupky se směrovými ukazateli pro snadnější orientaci.\n\nK přístupu na trasy Stop pod Smrkem se využívá nástupních míst situovaných u automobilem dostupných parkovišť:\n\nObě místa jsou vybavena přehledovými mapami a rozcestníky jednotlivých tras.\n\n\n\n\n\n\n\nTrasy jsou vhodné pro všechny lyžaře bez ohledu na jejich věk a fyzickou zdatnost. Přínosné jsou zvláště pro rekreační lyžaře nebo rodiny s dětmi. V okolí tras lze zahlédnout historické pomníčky, prameny přírodních léčivých vod a nalézt lze i místa s výhledem na Jizerské hory a okolí.\n\n\n"}
{"id": "863765", "url": "https://cs.wikipedia.org/wiki?curid=863765", "title": "Paprskovci", "text": "Paprskovci\n\nPaprskovci (Actinopoda) jsou dnes již zastaralou a nepřirozenou skupinou jednobuněčných organismů. Podobně jako kořenonožci mají schopnost vytvářet panožky s typickým osním vláknem.\n\nVe svém prostředí představují na své úrovni predátory jiných bakterií a prvoků.\nPaprskovce dělíme na:\n\nVětšina paprskovců se v současnosti se řadí do několika taxonů v rámci superskupiny SAR (Stramenopila: Actinophryidae; Rhizaria: Acantharia, Polycystinea), slunivky ze skupinyCentrohelida patří dle nejnovějších zjištění spolu s taxonem Haptophyta do nové superskupiny Haptista.\n\nSlunivky jsou obyvatelé sladkovodních rašelinišť. Z jejich kulovitého tvaru těla, skrytého ve schránce z oxidu křemičitého nebo chitinu, vystupují paprskovité, nápadně tenké panožky.\n\nMřížovci žijí v planktonu teplých moří. Mají chitinové kulovité schránky a vnější schránky křemičité. Žijí v symbióze s jednobuněčnými řasami. Po odumření živočichů schránky klesají ke dnu a tvoří radiolariové bahno, které je významným horninotvorným činidlem.\n"}
{"id": "863773", "url": "https://cs.wikipedia.org/wiki?curid=863773", "title": "Kanada na Letních olympijských hrách 1996", "text": "Kanada na Letních olympijských hrách 1996\n\nKanada se účastnila Letní olympiády 1996. Zastupovalo ji 304 sportovců (152 mužů a 152 žen) v 25 sportech.\n\n"}
{"id": "863779", "url": "https://cs.wikipedia.org/wiki?curid=863779", "title": "Seznam členů Poslanecké sněmovny Parlamentu České republiky po volbách 1996", "text": "Seznam členů Poslanecké sněmovny Parlamentu České republiky po volbách 1996\n\nToto je seznam poslanců Poslanecké sněmovny Parlamentu České republiky, kteří byli zvoleni ve volbách v roce 1996 a zasedali v této dolní komoře českého parlamentu ve funkčním období trvajícím do voleb do Poslanecké sněmovny Parlamentu České republiky v roce 1998.\n\nVčetně poslanců, kteří nabyli mandát až dodatečně jako náhradníci (po rezignaci či úmrtí předchozího poslance). V závorce uvedena stranická příslušnost, respektive příslušnost k poslaneckému klubu.\n\n\n\n\n"}
{"id": "863782", "url": "https://cs.wikipedia.org/wiki?curid=863782", "title": "Albrecht mladší ze Šternberka", "text": "Albrecht mladší ze Šternberka\n\nAlbrecht mladší ze Šternberka byl šlechtic, který pocházel z moravské větve rodu Šternberků. \n\nJeho otcem byl otcem byl Albrecht starší ze Šternberka, zakladatel moravské odnože Šternberků, jeho bratrem Zdeslav starší ze Šternberka. Poprvé se uvádí roku 1295 na listině olomouckého biskupství, kde jsou uvedeni se Zdeslavem jako bratři. Z listiny lze vyvodit, že jejich otec již nebyl naživu. Se svým bratrem vystupuje roku 1297 jako svědek na listině Protivy z Doubravice. Albrecht jako starší bratr byl majitelem hradu Šternberka a šternberského panství. Albrecht obdržel také některá biskupská léna. V letech 1296 a 1298 se uvádí jako olomoucký komorník. V Olomouci získal k doživotnímu užívání také dům kapitulního děkana. Albrecht se naposledy uvádí roku 1298. Podle Paprockého zemřel roku 1301. \n\nAlbrechtovým nástupcem byl Diviš ze Šternberka, který byl patrně jeho synem, i když přímá zmínka o tom neexistuje. Vzhledem k tomu, že však převzal Albrechtovy majetky, zejména rodový hrad Šternberk, je tato záležitost vysoce pravděpodobná. \n"}
{"id": "863783", "url": "https://cs.wikipedia.org/wiki?curid=863783", "title": "Newtown (Connecticut)", "text": "Newtown (Connecticut)\n\nNewtown je město v okresu Fairfield County ve státě Connecticut ve Spojených státech amerických. V roce 2011 zde žilo 27 829 obyvatel. S celkovou rozlohou 153,1 km² byla hustota zalidnění 180 obyvatel na km².\n\nDne 14. prosince 2012 došlo k útoku na místní základní školu Sandy Hook. 20letý útočník zde zastřelil 26 lidí, z toho 20 dětí ve věku 5 až 10 let, ještě předtím zabil doma svou matku. Poté se zastřelil sám.\n"}
{"id": "863785", "url": "https://cs.wikipedia.org/wiki?curid=863785", "title": "Newtown", "text": "Newtown\n\nNewtown může být:\n\n"}
{"id": "863798", "url": "https://cs.wikipedia.org/wiki?curid=863798", "title": "Diviš ze Šternberka", "text": "Diviš ze Šternberka\n\nDiviš ze Šternberka byl šlechtic, který pocházel z moravské větve rodu Šternberků. \n\nJeho otcem byl pravděpodobně Albrecht mladší ze Šternberka, po jehož smrti získal rodové statky, zejména hrad a panství Šternberk. Diviš se staral o zalidnění svých držav kolem Staré Libavé a Moravského Berouna, roku 1317 držel léno Mladějovice. V letech 1314 a 1318 se uvádí jako olomoucký purkrabí, v roce 1323 jako cúdař. V letech 1321 až 1323 se uvádí jako svědek v listinách Elišky Rejčky a krále Jana Lucemburského a později v dalších listinách významných moravských rodů. 29. června 1329 daroval klášteru klarisek v Olomouci ves Křelov. 25. listopadu téhož roku se o něm mluví jako o nebožtíkovi. \n\nJelikož zemřel bez potomků, rodový majetek odkázal svému příbuznému Štěpánu ze Šternberka, který roku 1339 píše, že mu statky připadly dědičně po jeho strýci Divišovi. Proto lze uvažovat i o tom, že Diviš nebyl Albrechtovým synem, ale bratrem. V tom případě by i byl bratrem Zdeslavovým, tudíž opravdu Štěpánovým strýcem. Tuto domněnku podporují i starší rodokomeny.\n"}
{"id": "863802", "url": "https://cs.wikipedia.org/wiki?curid=863802", "title": "Michel de Certeau", "text": "Michel de Certeau\n\nMichel de Certeau S.J. [\"mišel d’sertó\"] (17. května 1925 Chambéry, Savojsko – 9. ledna 1986 Paříž) byl francouzský kněz, jezuita, sociolog, historik a filosof.\n\nPo studiu klasické filologie a filosofie v Grenoblu, Lyonu a Paříži vtsoupil roku 1950 v Lyonu do jezuitského řádu a roku 1956 byl vysvěcen na kněze. Téhož roku založil časopis \"Christus\", s nímž trvale spolupracoval. Roku 1960 získal doktorát teologie na pařížské Sorbonně prací o jednom z prvních jezuitských mystiků Pierru Favre. Byl silně ovlivněn J. Lacanem a zabýval se také psychoanalýzou. Přednášel v Paříži na \"Institut catholique\" a na \"École des hautes études en sciences sociales\" (EHESS), dále na univerzitách v Ženevě a v San Diegu v USA.\n\nPole působnosti M. de Certeau bylo mimořádně široké. Zabýval se dějinami mystiky a teorií historiografie, ale také sociologií každodenního života, zejména spotřebitelského chování. Zavedl vlivné rozlišení mezi strategiemi producentů a institucí a taktikami spotřebitelů, kteří se v daném prostoru pohybují. Řadu knih a článků věnoval otázkám křesťanské víry a její krize v současném světě.\n\n\n"}
{"id": "863808", "url": "https://cs.wikipedia.org/wiki?curid=863808", "title": "Battlefield 2: Modern Combat", "text": "Battlefield 2: Modern Combat\n\nBattlefield 2: Modern Combat je first-person střílečka z série Battlefield, vyvinutá společností EA Digital Illusions CE. Modern Combat je první hra série pro herní konzole.\n\nHra byla v Severní Americe vydána pro Xbox a PlayStation 2 25. října 2005. 11. dubna 2006 vyšla nová verze pro Xbox 360, měla lepší grafiku a obsahovala vylepšené on-line funkce. Verze pro PlayStation Portable byla oznámena v roce 2005, nicméně následně byla zrušena. Místo toho DICE vyvinuli pro PlayStation 3 a Xbox 360. EA oznámila na svých oficiálních stránkách, že multiplayer pro Xbox byl zrušen. Ačkoli nyní zůstávají servery Xbox a Xbox 360 v režimu offline, PlayStation 2 servery jsou stále funkční.\n\nKampaň pro jednoho hráče se točí okolo fiktivní války mezi NATO a Čínou, která se koná v Kazachstánu. Média obou stran rozpoutají propagandu, kterou obviňují druhou stranu z válečných zločinů. Hráč bojuje za oba národy.\n\nMultiplayer se hodně liší od kampaně. Hra nabízí dva herní módy, Conquest a Capture the Flag. V obou herních módech může najednou bojovat maximálně 24 hráčů.\n\nBattlefield 2: Modern Combat měl vesměs pozitivní recenze a představoval jej oceněný multiplayer. Funkce hotswap byla kritizována za některé závady. Podle serveru Game Rankings Battlefield 2: Modern Combat má 81% pro PS2, 80% pro Xbox a 78% pro Xbox 360.\n\n"}
{"id": "863821", "url": "https://cs.wikipedia.org/wiki?curid=863821", "title": "Cena Strega", "text": "Cena Strega\n\nCena Strega (italsky Premio Strega) je nejprestižnější italská literární cena. Je udělována každoročně od roku 1947 za nejlepší prozaické dílo italského autora, poprvé vydané mezi 1. květnem předchozího roku a 30. dubnem. Mezi držitele ceny patří\nCesare Pavese (1950),\nAlberto Moravia (1952),\nGiorgio Bassani (1956),\nDino Buzzati (1958),\nGiuseppe Tomasi di Lampedusa (1959),\nPrimo Levi (1979) nebo\nUmberto Eco (1981).\n\nV roce 1944 začali Maria a Goffredo Bellonci ve svém domě v Římě pořádat literární setkání. Těchto nedělních setkání spisovatelů, umělců a intelektuálů se zúčastňovala řada nejvýznamnějších osobností italského kulturního života. Tato skupina začala být známá jako \"Amici della Domenica\", neboli „Nedělní přátelé“. V roce 1947 se Bellonciovi, společně s Guido Albertim, majitelem společnosti vyrábějící likér Strega, rozhodli založit cenu za beletrii. Její vítěz měl být volen „Nedělními přáteli“.\n\nČinnost kruhu kolem Bellonciových a ustanovení literární ceny byla vnímána jako počátek obnovy italského kulturního života, poznamenaného léty fašistického režimu, války, okupace a osvobození. Prvním vítězem ceny Strega, zvolený „Nedělními přáteli“, byl Ennio Flaiano. Cenu získal za svůj první a jediný román \"Tempo di uccidere\" (do češtiny přeložen jako \"Čas zabíjet\"), zasazený do Afriky během Habešské války.\n\nOd smrti Marie Bellonci roku 1986 je cena spravována nadací \"Fondazione Maria e Goffredo Bellonci\".\nDnes tvoří porotu více než 400 osobností italského kulturního života, kteří se stále označují jako „Nedělní přátelé“. K nominaci knihy je potřeba doporučení alespoň dvou „přátel“. Tento dlouhý seznam je pak v prvním kole, které se koná v sídle nadace (byt Bellonciových), zúžen na pět finalistů, tzv. „\"cinquina\"“. Toto první kolo se koná v červnu. Druhé kolo volby, následované vyhlášením vítěze se koná ve Villa Giulia v Římě během prvního čtvrtku v červenci.\n\nV roce 2006, šedesátém výročí ceny Strega, bylo uděleno zvláštní ocenění, a to Ústavě Itálie, která byla vytvořena a schválena během roku 1946, v roce založení ceny Strega. Cenu převzal bývalý prezident Italské republiky Oscar Luigi Scalfaro.\n\n\n"}
{"id": "863839", "url": "https://cs.wikipedia.org/wiki?curid=863839", "title": "Kordeliéři", "text": "Kordeliéři\n\nKordeliéři či Klub kordeliérů (fr. \"Club des Cordeliers\", oficiální název \"Société des droits de l'homme et du citoyen\" neboli \"Společnost práv člověka a občana\") byl politický klub během Velké francouzské revoluce. K jeho vůdčím osobnostem patřili Jean Paul Marat, Georges Danton, Camille Desmoulins, Jacques-René Hébert a Pierre-Gaspard Chaumette. Označení klubu je odvozeno od místa schůzek jeho členů, kterým byl zrušený minoritský klášter v Paříži, jehož mniši se ve Francii nazývali \"cordeliers\".\n\nKlub vznikl 27. dubna 1790, kdy se z Bretaňského klubu oddělila radikální část politiků. Zpočátku se scházeli ve zrušeném klášteře Cordelier, od roku 1791 se ale scházeli v sále v ulici \"Rue Dauphine\".\n\nCílem klubu bylo dohlížet na činnost vlády, proto také v písemném styku používal jako symbol otevřené oko. Snahou jeho členů bylo postupné odstranění monarchie a starého režimu. Kordeliérům je připisována popularizace hesla \"Liberté, Égalité, Fraternité\". Aktivně se účastnili hnutí proti králi při útoku na Tuilerie v srpnu 1792.\n\nPo vyhlášení První republiky se členové začali názorově rozcházet a došlo k rozdělení klubu do dvou skupin: na umírněné indulgenty (dantonisty) a radikální enragéty (pozdější hébertisté), kteří v klubu převzali kontrolu. Jejich vliv se projevil především ve vytvoření revoluční armády, která měla zajistit obranu Paříže, a v zavedení kultu Rozumu.\n\nNa kordeliéry útočili ti revolucionáři, kteří chtěli ukončit období Hrůzovlády, zejména Danton a Desmoulins ve svých novinách \"Le Vieux Cordelier\" (Starý kordeliér). Klub vyloučil Dantona a Desmoulinse a zaútočil na Robespierra za jeho umírněnost, ale pokus o státní převrat ztroskotal a jeho představitelé (v té době nazýváni dle svého vůdce hébertisté) byli postaveni před revoluční tribunál a 24. března 1794 gilotinováni. Tím v podstatě klub zanikl.\n"}
{"id": "863850", "url": "https://cs.wikipedia.org/wiki?curid=863850", "title": "Aubrecht", "text": "Aubrecht\n\nPříjmení Aubrecht nosí tyto osobnosti:\n\n"}
{"id": "863852", "url": "https://cs.wikipedia.org/wiki?curid=863852", "title": "Jang Pchu", "text": "Jang Pchu\n\nJang Pchu (, 1372–1446) byl čínský politik říše Ming. Začátkem vlády císaře Chung-siho byl roku 1424 jmenován velkým sekretářem, v úřadě zůstal do konce svého života, poslední dva roky jako první z velkých sekretářů.\n\nJang Pchu používal zdvořilostní jméno Chung-ťi () a pseudonym Nan Jang (), „Jang z jihu“. Za své zásluhy obdržel posmrtné jméno Wen-ting ().\n\nJang Pchu pocházel z jižní Číny (z dnešního okresu Š’-šou v prefektuře Ťing-čou v provincii Chu-pej); nejvyšší stupeň úřednických zkoušek, palácové zkoušky, složil a hodnost \"ťin-š’\" získal roku 1400. Poté sloužil v akademii Chan-lin.\n\nS Chuang Chuajem, Jang Š’-čchim a Jang Žungem patřil do blízkého okolí korunního prince Ču Kao-čch’a. V září 1414 po návratu císaře Jung-leho z tažení do Mongolska Ču Kao-sü obvinil svého staršího bratra Ču Kao-čch’a z porušení povinností a císař potrestal rádce korunního prince, velké sekretáře Chuang Chuaje a Jang Š’-čchiho a také Jang Pchua, který byl odvolán z funkce a uvězněn.\n\nPo nástupu Ču Kao-čch’a na trůn (jako císaře Chung-si) byl propuštěn a 9. září 1424 jmenován velkým sekretářem. Sekretářem zůstal do své smrti jako jeden ze „tří Jangů“ (ještě s Jang Š’-čchim a Jang Žungem). Tato trojice výjimečně zkušených, schopných a mocných politiků od druhé poloviny 20. let 15. století spravovala říši Ming pod vedením císaře Süan-te a po jeho smrti roku 1435 společně s císařovnou vdovou (po Chung-sim) Čang a předními eunuchy. Roku 1444, po úmrtí Jang Š'-čchiho, převzal jeho funkci prvního velkého sekretáře.\n\nTři Jangové byli rovněž pokládáni za nejlepší básníky své doby. Psali v tehdejším oblíbeném stylu \"tchaj-ke tchi\" (kabinetní poezie) – prostých, až monotónních básní, vyjadřujících sdílené hodnoty úřednické vrstvy a soustředěných na vzestup země zásluhou schopné vlády a velebení panovníka.\n"}
{"id": "863854", "url": "https://cs.wikipedia.org/wiki?curid=863854", "title": "Ludwig Klages", "text": "Ludwig Klages\n\nLudwig Klages (10. prosince 1872 Hannover – 29. července 1956 Kilchberg u Curychu) byl německý filosof, psycholog a kritik modernity, jeden z průkopníků grafologie. \n\nPo maturitě v Hannoveru studoval fyziku, filosofii a chemii v Lipsku, Hannoveru a od roku 1893 v Mnichově, kde zůstal až do vypuknití války; po promoci se však rozhodl, že se chemií zabývat nebude, a se dvěma přáteli zde roku 1894 založil Německou grafologickou společnost. S mystikem Alfredem Schulerem, jeho přáteli a s excentrickou Fanny zu Rewentlow vytvořili „Kosmický kroužek“ a Fanny se stala jeho milenkou. Klages obdivoval básníka Stefana George a hlásil se k „filosofii života“. Kritizoval „degenerovanou“ modernu a vychvaloval „mystickou“ germánskou minulost a hrdinskou roli umělce, který má tvořit budoucnost. V roce 1914, když vypukla první světová válka, nesdílel Klages obecné nadšení a odstěhoval se do Švýcarska. Žil z honorářů za články a přednášky, roku 1920 se vrátil do Německa a 1932 byl vyznamenán Goethovou medailí. Ač se svým rasismem, antisemitismem a „novopohanskými“ názory nebyl nacistům cizí, už roku 1936 byl kritizován, že málo podporuje režim, a při svých 60. narozeninách roku 1942 byl v novinách napadán. Po válce byl naopak rehabilitován.\n\nKlages byl konservativní myslitel, kritik moderního racionalismu a individualismu. Jeho „filosofie života“ je radikální kritika moderní civilizace, která ničí přírodu i lidskou přirozenost; je proto pokládán za předchůdce radikální ekologie. Klages vycházel z opozice mezi „duchem“ mechanické racionality a redukcionismu a „duší“ jako výrazem živého lidství. Podobně stavěl proti sobě mechanický takt a živý rytmus. \n\nGrafologii se snažil postavit na vědecký základ jako studium „výrazové psychologie“: písmo je výrazem povahy a charakteru. Úkolem psychologie je zkoumat lidský charakter jako celek, proto Klages ostře odmítal jak psychologii Sigmunda Freuda, tak také experimentální psychologii, protože lidskou duši rozkládají na jednotlivé složky, a tudíž ji nemohou poznat.\n\n\n\n\n"}
{"id": "863855", "url": "https://cs.wikipedia.org/wiki?curid=863855", "title": "Vaso Čubrilović", "text": "Vaso Čubrilović\n\nProf. Dr. Vaso Čubrilović (v srbské cyrilici Васо Чубриловић, 14. ledna 1897, Bosanska Gradiška – 11. června 1990 Bělehrad) byl srbský student, který se účastnil atentátu na Františka Ferdinanda, později akademik, historik a kritik poměrů v Srbsku, potažmo Jugoslávii.\n\nV době atentátu na následníka rakousko-uherského trůnu mu bylo teprve 17 let, a tak i přesto, že byl souzen, nemohl nad ním být vynesen trest smrti. V meziválečném období vystudoval historii na Bělehradské univerzitě. Spolu s několika dalšími akademiky založil v srbské metropoli organizaci Srbský kulturní klub, která byla později považována za klíčové nacionalistické sdružení.\n\nPřed koncem druhé světové války sepsal memorandum s názvem \"Problém menšin v nové Jugoslávii\", ve které požadoval odsunutí všech menšin (především Maďarů a Albánců; ale také Italů, Němců, Rumunů) z území státu. Čubrilović však nepřišel s novými myšlenkami, neboť zájem o vysídlení menšin demonstroval již nedlouho po vzniku Srbského kulturního klubu, a to v roce 1937, v textu \"Vyhnání Albánců\" (\"Isterivanje Arnauta\"). Roku 1945 vstoupil do Komunistické strany Jugoslávie. V dočasné jugoslávské vládě zastával pozici ministra zemědělství 1945-46, později se stal ministrem lesnictví v letech 1946-50. Po osvobození Bělehradu byl děkanem filozofické fakulty Bělehradské univerzity, později tam také přednášel na oboru historie. Roku 1970 založil Balkanologický institut.\n\nZemřel v roce 1990 v Bělehradě, jako poslední účastník atentátu na Františka Ferdinanda.\n\n"}
{"id": "863872", "url": "https://cs.wikipedia.org/wiki?curid=863872", "title": "Jiří Rybář", "text": "Jiří Rybář\n\nJiří Rybář (* 24. listopadu 1945 Brno) je český bubeník, zpěvák a podnikatel.\n\nNa konci roku 1960 se jako bubeník stal členem brněnské skupiny Synkopy 61, kterou založil kytarista Petr Směja. V Synkopách vydržel jako jediný člen po celou dobu jejich působení do roku 1990. S kapelou hrál na sérii koncertů Comeback v roce 1992 a nadále v ní působí od obnovení koncertní činnosti v roce 1995. Po roce 1989 se stal podnikatelem, galeristou a majitelem aukční síně 1. Art Consulting Brno CZ.\n\nJeho polorodým bratrem byl malíř Jan Wolf.\n"}
{"id": "863875", "url": "https://cs.wikipedia.org/wiki?curid=863875", "title": "Francesco Marchisano", "text": "Francesco Marchisano\n\nFrancesco kardinál Marchisano (25. června 1929 Racconigi – 27. července 2014 Řím) byl italský římskokatolický kněz, vysoký úředník římské kurie, kardinál.\nKněžské svěcení přijal 29. června 1952, poté na Papežské univerzitě Gregoriana získal doktorát z teologie. V dalších letech působil jako profesor semináře v Rivoli a v Kongregaci pro katolickou výchovu. Zde byl od června 1969 do října 1988 podsekretářem. V této funkci vizitoval katolické školy na celém světě.\nV říjnu 1988 ho papež Jan Pavel II. jmenoval titulárním biskupem a sekretářem Papežské komise pro kulturní dědictví církve a od září 1991 předsedou Papežské komise pro archeologii. V dubnu 2002 byl jmenován generálním vikářem pro Vatikán, zároveň předsedou Stavební huti baziliky sv. Petra a arciknězem vatikánské baziliky. Při konzistoři 21. října 2003 ho Jan Pavel II. jmenoval kardinálem. Funkci Papežské komise pro archeologii vykonával do srpna 2004, arciknězem vatikánské baziliky byl do října 2006, kdy odešel na odpočinek. Dne 12. června 2014 postoupil z jáhenského stupně do kněžského.\n\nZemřel 27. července 2014 v Římě.\n\n"}
{"id": "863878", "url": "https://cs.wikipedia.org/wiki?curid=863878", "title": "Allyn-Grapeview", "text": "Allyn-Grapeview\n\nAllyn-Grapeview je obec v okrese Mason v americkém státě Washington. V roce 2010 měla 2 917 obyvatel situovaných v území okolo státní silnice Washington State Route 3. V obci se nachází malé muzeum námořnictví v Pugetově zálivu a přístaviště Fair Harbor. Celou obec obsluhuje měsíčník \"North Bay Review\". 39 % rozlohy obce tvoří vodní plocha.\n\nZe 2 004 obyvatel, kteří v obci žili roku 2000, tvořili 93 % běloši, necelé 1 % původní obyvatelé a zhruba 0,5 % tichomořští ostrované. 2 % obyvatelstva byla hispánského původu.\n\nÚzemí známé pod názvem Grapeview se kdysi nazývalo Detroit a mezi 70. lety 19. století a 20. lety minulého století bylo přístupné jen díky malé flotile trajektu, která kdysi obsluhovala místní vody Pugetova zálivu.\n"}
{"id": "863882", "url": "https://cs.wikipedia.org/wiki?curid=863882", "title": "Kostel Nanebevzetí Panny Marie (Plzeň)", "text": "Kostel Nanebevzetí Panny Marie (Plzeň)\n\nKostel Nanebevzetí Panny Marie je součástí bývalého františkánského kláštera a patří mezi nejstarší v Plzni. Dnes je spolu se zmiňovaným bývalým františkánským klášterem chráněn jako nemovitá kulturní památka.\n\nPřesná doba vzniku kláštera a s ním historicky i stavebně spojeného kostela není známa. S výstavbou areálu bylo započato patrně krátce po založení Nové Plzně, tedy po roce 1295, a to v jihovýchodní části nově založeného města. První písemná zmínka o klášteru je však až z roku 1336, kdy již bylo zbudováno presbyterium a pokračovala stavba lodí. Kolem roku 1340 vznikají mezilodní arkády. Prostor trojlodí byl zaklenut kolem roku 1350 a tím výstavba kostela víceméně dokončena.\nPři obléhání Plzně husity, naposledy v roce 1434, byl areál kláštera přiléhající k hradbám a s ním nevyhnutelně i kostel poničen. Opravy byly prováděny zejména až po roce 1460, kdy byl klášter předán observantům. Obnoveny byly původní klenby, později rozšířena okna presbyteria a do nich osazeny nové kružby. Avšak postup byl velmi pozvolný a práce byly dokončeny až v závěru 15. století. Na konci 16. století pak dochází k úpravě věže a v roce 1611 je k severní stěně presbyteria přistavěna kaple Nejsvětější Trojice. Při obléhání Plzně vojsky Arnošta Mansfelda dochází opět k poškození areálu, neboť právě jihovýchodní část opevnění, kde se klášter s kostelem nalézají, čelila největšímu náporu dobyvatelů, kteří nedaleko odsud do města nakonec pronikli. Následovalo drancování a ničení jak kláštera, tak i kostela, ale i celé Plzně.\nS opravou zdevastovaného areálu mohlo být započato až roku 1621 po odchodu Mansfeldových vojsk. Opravy však s ohledem na probíhající třicetiletou válku a další obtíže probíhaly opět velmi pomalu a tak k vysvěcení kostela po opravě dochází až 6. června 1636. V dalších letech jsou prováděny četné úpravy jak kostela např. roku 1676 byla dokončena barokní úprava věže kostela, tak i kláštera (např. přístavba noviciátu). Z konce 17. století pochází i k severní lodi přistavěná oktogonální kaple sv. Antonína Paduánského. Na prováděných barokních úpravách se v letech 1723 až 1724 podílel i Jakub Auguston, konkrétně barokní přestavbou západního průčelí kostela. Barokní přestavba byla dokončena roku 1740. Při josefínských reformách byl klášter ušetřen zrušení díky zdejšímu kostelu, neboť bylo v roce 1786 rozhodnuto, že se zde budou sloužit mše svaté pro početné německé plzeňské obyvatelstvo.\n\nV rámci Programu záchrany architektonického dědictví bylo v letech 1995-2014 na opravu památky čerpáno 19 250 000 Kč.\nKostel Nanebevzetí Panny Marie tvoří 21 metrů dlouhé trojlodí a na něj navazující 23 metrů dlouhé presbyterium. Oba prostory jsou zaklenuty dochovanou gotickou křížovou klenbou. Klenební žebra presbytáře vychází z prostých oblých přípor zakončených hlavici s tesanou rostlinnou a figurální výzdobou .\nKlenby arkád nasedají na válcové sloupy přímo, bez hlavic.\n\nPresbyterium osvětlovalo původně devět gotických oken. V souvislosti s výstavbou kaple Nejsvětější Trojice v roce 1611 přiléhající k severní části presbyteria, byla tři okna zazděna. Dominantou presbyteria je hlavní raně barokní oltář z roku 1696 s kopií obrazu Petera Paula Rubense Nanebevzetí Panny Marie zhotovenou Františkem Juliem Luxem kolem roku 1700. Nad ním je umístěn oválný obraz Nejsvětější Trojice. Nad svatostánek byla v roce 1692 umístěna gotická dřevěná tzv. Františkánská madona, která napodobuje kamennou Plzeňskou Madonu v katedrále sv. Bartoloměje. Oltář zdobí i další sochy sv. Kláry, sv. Alžběty, sv. Františka, sv. Bernardina Sienského, svatého Bartoloměje a svatého Marka. V roce 1696 byl oltář doplněn o obrazy s ostatky svatých. Na epištolní straně presbyteria poblíž vítězného oblouku se dochovalo drobné renesanční okénko z roku 1543.\n\nPodlaha trojlodí byla původně umístěna asi o metr níže oproti presbyteriu, později však byla zvýšena. K severní lodi byla na východním konci přistavěna osmiboká kaple sv. Antonína Paduánského, na západním konci dnes již zrušená kaple sv. Anny. V čele severní lodi se na oltáři nachází barokní sousoší Piety z druhé poloviny 17. století.\n\nVe střední lodi je na epištolní straně rokoková kazatelna od Lazara Widmana z roku 1740. Na stříšce kazatelny se nachází sv. František v ohnivém voze, pod stříškou dřevoryt sv. Františka a sv. Antonína Paduánského, držící v ruce Nejsvětější svátost a postavy sv. Bonaventury a sv. Jana Kapistrána. Vnější strana kazatelny je ozdobena třemi obrazy ze života sv. Františka a to sycení napravených hladových loupežníků sv. Františkem, kteří poté vstupují do řádu, prostřední zkrocení zuřivého vlka ohrožujícího obyvatele městečka Gubbio sv. Františkem, a na posledním pokorného a přírodu obdivujícího sv. Františka.\n\nV čele jižní lodi se nachází rokokový oltář sv. Jana Nepomuckého, který spolu se sochou světce nechal zhotovit v roce 1698 plzeňský měšťan Tomáš Riebenecker. Na západním konci jižní lodě se nachází reliéf z původního norimberského oltáře sv. Anny, který vznikl kolem roku 1525. Znázorňuje sv. Annu Samotřetí přijímající Ježíška od Panny Marie. Původně tento reliéf tvořil patrně střed skládacího oltáře . Autorem reliéfu je Hans Suess z Kulmbachu.\n\nNa kůru se nacházejí třímanuálové varhany o 40 hlasech s koncertní dispozicí, které  byly zhotoveny v roce 1935 firmou Rieger z Krnova a to vestavbou nových varhan do původní barokní skříně. Původní varhany, které sloužily do roku 1905, postavil roku 1730 významný barokní varhanář Antonín Gartner z Tachova. V současné době jsou varhany ve velmi špatném technickém stavu.\n\nVchod do kostela je řešen prostřednictvím brány s tepanou mříží z roku 1925 a s nápisem \"OFM\". Za branou se nachází ulička s výklenky, kde byly původně umístěny sochy Čtrnácti svatých pomocníků. Některé z nich jsou nyní umístěny v kapli sv. Antonína Paduánského. Při rekonstrukci areálu bývalého kláštera a kostela byla dne 20. srpna 1996 objevena vzácná freska ze 17. století.\n\n\n\nOficiální stránky Římskokatolické farnosti u katedrály\n"}
{"id": "863884", "url": "https://cs.wikipedia.org/wiki?curid=863884", "title": "Spiknutí rovných", "text": "Spiknutí rovných\n\nSpiknutí rovných (francouzsky \"Conjuration des Égaux\") byl neúspěšný pokus o zavedení komunistického systému ve Francii během Velké francouzské revoluce v roce 1796. \"Klub Rovných\" (Société des Égaux) byl raně socialistický tajný spolek, který založil Gracchus Babeuf. Cílem státního převratu bylo svržení Direktoria a vytvoření beztřídní společnosti zemědělců a městského proletariátu. Spiknutí bylo prozrazeno a hlavní představitelé popraveni.\n\nSkupina byla po Babeufově amnestii oficiálně založena v Paříži jako \"Společnost přátel republiky\". Neoficiálně se nazývala podle svého místa shromažďování poblíž Pantheonu jako \"Club du Panthéon\".\n\nDne 27. února 1796 klub uzavřel generál Napoleon Bonaparte na příkaz Direktoria. Babeuf a většina jeho přívrženců byla pozatýkána v květnu téhož roku. Plány spiklenců byly prozrazeny až v roce 1797. V následném procesu byli vůdci Gracchus Babeuf a Augustin Alexandre Darthé odsouzeni k trestu smrti a v květnu 1797 gilotinováni.\n\nOstatní spiklenci byli buď zproštěni obžaloby nebo jako revolucionář Filippo Buonarroti, odsouzeni do vyhnanství. Buonarroti se pokoušel myšlenky rovných neúspěšně prosazovat na několika oblastech obsazených Francií jako byly Piemont a Lombardie.\n\nFilippo Buonarroti vydal roku 1828 své hlavní dílo \"Conspiration pour l'égalité\" (Spiknutí pro rovnost), ve kterém vylíčil historii spiknutí rovných a Babeufovy ideje. Tyto myšlenky rovněž bezprostředně ovlivnily následující levicová revoluční hnutí 19. století, ve Francii především Louise Augusta Blanquiho a jeho blanquismus.\n\nTaké pozdější aktivisté a teoretici anarchismu i komunismu, např. Pierre-Joseph Proudhon, Wilhelm Weitling a Karl Marx se odvolávali na Babeufovy teze, představy rovných a na jejich první pokus o uskutečnění komunistické, beztřídní společnosti v praktické politice.\n\n\n"}
{"id": "863886", "url": "https://cs.wikipedia.org/wiki?curid=863886", "title": "Jiří Bílý (politik ODS)", "text": "Jiří Bílý (politik ODS)\n\nJiří Bílý (* 22. ledna 1954) je český politik, člen Občanské demokratické strany, na přelomu 20. a 21. století poslanec Poslanecké sněmovny.\n\nV roce 1998 se uvádí jako oblastní manažer ODS. Ve volbách v roce 1998 byl zvolen do poslanecké sněmovny za ODS (volební obvod Západočeský kraj). Mandát obhájil ve volbách v roce 2002 a ve sněmovně setrval do voleb v roce 2006. V letech 1998–2002 byl členem sněmovního ústavněprávního výboru, v letech 2002-2006 členem výboru pro obranu a bezpečnost.\n\nV roce 2006 chtěl kandidovat do senátu za senátní obvod č. 11 - Domažlice, ale v primárkách ODS ho porazila Eliška Hašková-Coolidge. Působil nadále ve sněmovně jako asistent poslankyně Aleny Páralové.\n\nPochází z Malého Boru na Horažďovicku, ale žije v Praze na Petřinách. V roce 2007 oznámil, že se mu v garáži u pražského bytu zjevil na stěně pokryté vodou a plísní obraz Panny Marie.\n\n"}
{"id": "863888", "url": "https://cs.wikipedia.org/wiki?curid=863888", "title": "Chundelka metlice", "text": "Chundelka metlice\n\nChundelka metlice (\"Apera spica-venti\") je trsnatá plevelná tráva se stébly vysokými okolo 1 m i více a s bohatými, rozkladitými latami dlouhými i 20 cm. Je jedním ze dvou druhů rodu chundelka vyskytujících se v České republice.\n\nTato travina je původem z mírného pásma Evropy a Asie, zavlečena byla do Severní Ameriky i na Nový Zéland. V současnosti je tato kosmopolitní rostlina rozšířena téměř po celém území ČR od nížin až do pohorských krajů, nejhojnější bývá v teplých oblastech. Vyrůstá jak na půdách vlhkých, tak i na vysýchavých, písčitých či štěrkovitých. Roste na orné půdě, pastvinách, mezích, podél cest, na rumištích nebo úhorech. Ke klíčení potřebuje dostatek vláhy a je proto hojnější v deštivých létech a na vlhkých stanovištích.\n\nOzimá jednoletá tráva, která silně odnožuje. Z drobného, nažloutlého, rozvolněného trsu se svazčitým kořenem do široka rozprostřeným vyrůstají četná až 120 cm vysoká, přímá stébla. Bývají světle zelená se žlutým nádechem, lesklá, hladká a poměrně chudě olistěná. Lysé, zelené nebo purpurové pochvy mají asi 5 mm dlouhý jazýček na konci rozeklaný, jsou bez oušek. Ploché, lysé, drsné listové čepele 3 až 5, výjimečně i 10 mm široké jsou na horní straně výrazně žilkované, na spodní zprohýbané. Vernace listů je stočená.\n\nKvětenstvím je kuželovitá, zelenavá až nafialovělá, rozkladitá lata (po odkvětu stažená) dosahující délky do 25 cm. Je silně rozvětvená do krátkých, odstálých, drsných, vlnovitě zprohýbaných větévek dlouhých až 10 cm. Jednokvěté klásky o délce asi 3 mm jsou lesklé a často nafialovělé. Kopinaté, na hřbetu drsné plevy jsou nestejné délky 2 až 3 mm (spodní kratší horní). Brvitě drsné, elipsovité, pětižilné pluchy slámově žluté až hnědožluté, o délce jako spodní plevy, jsou zakončeny 5 až 10 mm dlouhou osinou. Pluška je menší a bezosinná.\n\nKvete od června do podzimu, hlavní období dozráváni je v červenci. Pluchatá, osinatá obilka kopinatého tvaru a hnědé barvy je dlouhá 2 až 3 mm a široká 0,5 mm, je ostře zašpičatěná. Tisíc obilek váží 0,02 gramy (v 1 g je jich 50 000). Po okolí jsou rozšiřovány hlavně větrem a vodou.\n\nRozmnožuje se výhradně semeny, kterých vytváří ohromné množství, jedna rostlina jich může dát 12 000 až 16 000 kusů. Obilky jsou většinou zralé ještě před sklizní obilovin a vypadávají samovolně na půdu, odkud jsou větrem šířeny na okolní plochy. Jsou schopné po třech týdnech dormance již vyklíčit, potřebují ale dostatek vláhy, a proto klíčí na podzim nebo až časně z jara při minimálních teplotách +5 °C. Klíčení nastává na světle, z hloubky přes 1 cm nevyklíčí.\n\nRostliny vzešlé na podzim přezimují a další rok jsou podstatně mohutnější, mají 10 až 12 stébel, rostliny vzešlé na jaře mívají jen 3 až 5 stébel. Roste nejčastěji v plodinách které z nějakých příčin prořídly nebo na nedosetých místech.\n\nChundelka metlice je původní plevelnou rostlinou našich polí. Ještě v prvé polovině 20. století zaplevelovala hlavně lehké a sušší půdy a vyskytovala se převážně jen v ozimých obilovinách, ozimé řepce nebo v prvé seči pícnin. V současnosti již vyrůstá v ČR na všech druzích půd a je běžná i ve víceletých pícninách, ozimé zelenině a v jarních obilovinách. Tato konkurenčně silná rostlina dokáže při vyšším výskytu pěstovanou plodinu silně potlačit. Řadíme ji mezi nejškodlivější plevele ozimých plodin.\n\nLze ji omezit střídáním plodin, vysévaním pouze čistého osiva a pravidelnými postřiky. V České republice, Německu i Švýcarsku byly u chundelky metlice zjištěny biotypy rezistentní k pesticidům, konkrétně k inhibitorům acetolaktátsyntázy (ALS).\n\n \n"}
{"id": "863891", "url": "https://cs.wikipedia.org/wiki?curid=863891", "title": "Strega", "text": "Strega\n\nStrega může být:\n\n"}
{"id": "863892", "url": "https://cs.wikipedia.org/wiki?curid=863892", "title": "Psárka luční", "text": "Psárka luční\n\nPsárka luční (\"Alopecurus pratensis\") je vysoká, slabě trsnatá luční tráva, která je ceněna jako pícnina. Je jedním ze čtyř druhů rodu psárka rostoucích v České republice.\n\nPůvodní areál výskytu je v Eurasii, téměř nepřerušovaně od Atlantiku přes celou Evropu, Malou a Střední Asii, oblast okolo Kavkazu, Sibiř až po Mongolsko, Čínu, Dálný východ a Japonsko. Druhotně byla rozšířena, převážně záměrně, do Severní i Jižní Ameriky, Austrálie i na Nový Zéland.\n\nNejčastěji vyrůstá na vlhkých loukách a pastvinách rozprostřených na hlubokých, převážně jílovitých úživných půdách, od nížin až po horské oblasti. Je dominantním druhem zaplavovaných aluviálních luk. Snáší bez problémů dlouho ležící sníh i velké mrazy, stejně jako vysoké letní teploty. Na našem území je zcela běžným druhem, nejčastěji se vyskytuje např. ve společenstvech svazů \"Deschampsion cespitosae\".\n\nPsárka luční je v České republice uváděna ve dvou poddruzích:\nPsárka luční tmavá, vyskytující se vzácně, se od nominátního poddruhu psárka luční pravá odlišuje načernalým květenstvím, které bývá dlouhé pouze 2 až 5 cm, delšími výběžky dosahujícími až 10 cm a růstem na suchých místech s plným sluncem.\n\nVytrvalá, sytě zelená nebo našedlá tráva s trsnatým nebo plazivým oddenkem s výběžky 2 až 4 cm dlouhými. Vyrůstají z něj 30 až 100, maximálně 120 cm vysoká stébla se 3 až 5 kolénky, jsou hladká, přímá a jen někdy v kolénkách prohnutá, bývají snadno poléhavá. Porostlá jsou oddálenými čárkovitými, plochými, lysými, na líci mírně drsnými listy dlouhými do 25 cm a širokými 0,5 až 1 cm. Pochvy mají otevřené, mírně nadmuté; jazýček může být až 0,5 cm dlouhý s rovným nebo zubatým okrajem, bez oušek. Vyrůstající listy jsou svinuté.\n\nKvětenství je hustý, válcovitý, na omak hebký, 3 až 10 cm dlouhý lichoklas (lata s podobou hustého klasu). Je tvořen jednokvětými, z boku smáčknutými, 4 až 6 mm dlouhými klásky vyrůstající po 3 až 6 na krátkých stopkách přiléhajících těsně ke středové ose. Plevy jsou kopinaté, špičaté, ve spodní třetině spolu srůstají a na hřbetním kýlu jsou huňaté. Plucha je vyvinutá jen spodní a objímá kvítek dokola, vespod je svými okraji srostlá, má tři zelené žilky a na hřbetní straně v dolní čtvrtině má vláskovitě měkkou zahnutou osinu 0,9 cm dlouhou, která z klásku ční ven. Plušky u tohoto druhu chybí. V kvítku se nacházejí tři tyčinky s prašníky velkými 2 až 3,5 mm, které mění postupně barvu od bělavé až fialové do barvy rezavě žluté. Kulový lysý semeník má na vrcholu tenkou čnělku rozvětvující se ve dvě nitkovité blizny vyčnívající z vrcholu klásku. Ploidie 2n = 28. Kvete v květnu až červnu, semena dozrávají v červnu až červenci.\n\nPlodem je plochá, podlouhle vejčitá, osinatou pluchou i plevami obalená žlutavá obilka dlouhá 5 až 6 mm a široká 2 až 2,5 mm. V jednom gramu bývá 1300 obilek.\n\nJe to velmi výnosná tráva, která má vysokou výživnou hodnotu. Přidává se v malém množství do směsí pro obnovu vlhčích luk, při dostatku vláhy a živin v půdě vytlačuje ostatní druhy z porostu. Je velmi raná, přesto si udržuje poměrně dobrou kvalitu píce i v době kvetení.\n\nV okrasném zahradnictví občas nacházejí uplatnění kultivary žlutozeleně zbarvené, které ve volné přírodě nerostou; množí se výhradně dělením oddenků. Pyl psárky luční je také významným alergenem.\n\n \n"}
{"id": "863894", "url": "https://cs.wikipedia.org/wiki?curid=863894", "title": "Jarmila Boháčková", "text": "Jarmila Boháčková\n\nJarmila Boháčková (18. července 1947 Praha – 9. června 2005) byla česká politička, členka ČSSD, na přelomu 20. a 21. století poslankyně Poslanecké sněmovny.\n\nMěla dvě dcery. Absolvovala střední ekonomickou školu. Pracovala jako ředitelka Domova důchodců a pečovatelské služby v Kostelci nad Černými lesy. Dlouhodobě se angažovala v ČSSD. V komunálních volbách roku 1994 byla zvolena do zastupitelstva města Kostelec nad Černými lesy za ČSSD.\n\nVe volbách v roce 1998 byla zvolena do poslanecké sněmovny za ČSSD (volební obvod Středočeský kraj). Mandát obhájila ve volbách v roce 2002. Byla členkou sněmovního výboru pro sociální politiku a zdravotnictví a petičního výboru.\n\nZemřela roku 2005 po dlouhé nemoci. Ve sněmovně ji nahradil František Koníček.\n\n"}
{"id": "863895", "url": "https://cs.wikipedia.org/wiki?curid=863895", "title": "Emanuel Leminger", "text": "Emanuel Leminger\n\nEmanuel Leminger (25. prosince 1846 Nedvězí – 3. prosince 1931 Kutná Hora) byl český pedagog a archeolog.\n\nPo studiích na gymnáziu v Litoměřicích a na univerzitě v Praze se věnoval matematice a fyzice. V roce 1873 byl jmenován učitelem na vyšší reálce v Kutné Hoře. Psal řadu populárních přírodovědeckých článků do časopisů Škola a život, Světozor či Poučných listů. Přispíval do doplňků a oprav Riegrova slovníku naučného. Vydal rovněž učebnice fyziky pro nižší gymnasia a reálky, pro učitelské ústavy a pro měšťanské školy, které byly používány ve většině českých škol. V Kutné Hoře jej zaujala archeologie, které se začal intenzivně věnovat. V roce 1877 se stal jedním ze spoluzakladatelů archeologického spolku Wocel.\n\nVýsledky svého bádání, zejména řadu numismatických článků, uveřejňoval v Památkách archeologických. Jeho významnější práce jsou: \"O českém mincovnictví za krále Vladislava\", \"O mincování v Hoře Kutné za krále Ludvíka\", \"Zvonařský rod Klabalů\", \"O starých nástěnných malbách v kostele Uhlířsko-Janovickém\", či \"Hradiště nad mlýnem Cimburkem u Kutné Hory\".\n\nV roce 1913 byl E. Leminger jmenován čestným občanem Kutné Hory.\n\n"}
{"id": "863896", "url": "https://cs.wikipedia.org/wiki?curid=863896", "title": "Václav Brousek", "text": "Václav Brousek\n\nVáclav Brousek (* 12. května 1952) je český politik, člen Občanské demokratické strany, na přelomu 20. a 21. století poslanec Poslanecké sněmovny.\n\nV roce 1996 se uvádí jako předseda oblastního sdružení ODS v Plzni. Ve volbách v roce 1998 byl zvolen do poslanecké sněmovny za ODS (volební obvod Západočeský kraj). Ve sněmovně setrval do voleb v roce 2002. Byl členem sněmovního výboru pro vědu, vzdělání, kulturu, mládež a tělovýchovu a výboru pro veřejnou správu, regionální rozvoj a životní prostředí. V roce 1999 byl aktérem kauzy, kdy za něj ve sněmovně hlasoval Miroslav Beneš. Brousek to tehdy odůvodňoval následovně: „\"Odcházel jsem se podívat na hlasování a nestačil jsem již hlasovat, pověřil jsem kolegu Beneše\".“ Předsedající schůzi Petra Buzková pak Brouskovi připomenula, že takový postup je nezákonný. Poslanecký post si ale udržel.\n\nV komunálních volbách roku 1994, komunálních volbách roku 1998 a komunálních volbách roku 2002 neúspěšně kandidoval do zastupitelstva města Plzeň za ODS. Profesně se k roku 2002 uvádí jako podnikatel. V komunálních volbách roku 1994, 1998, 2002 a 2006 byl zvolen za ODS do zastupitelstva městské části Plzeň 2-Slovany. V roce 1998 se uvádí jako starosta městského obvodu Plzeň 2-Slovany. roce 2012 působí na postu vedoucího odboru majetku a investic tohoto městského obvodu.\n\n"}
{"id": "863898", "url": "https://cs.wikipedia.org/wiki?curid=863898", "title": "Láska na dálku", "text": "Láska na dálku\n\nLáska na dálku (ve francouzském originále L’amour de loin, doslovně \"Láska daleka\") je první opera finské skladatelky Kaiji Saariahové o pěti aktech na libreto libanonsko-francouzského spisovatele Amina Maaloufa. Poprvé byla uvedena 15. srpna 2000 na Salcburském festivalu.\n\nKaija Saariahoová, žijící v Paříži od roku 1982, se po velkou část své kariéry vyhýbala žánru opery. Ještě ve Finsku byla součástí uměleckého seskupení „Ears Open!“, stojícího v opozici proti tehdejší finské modernistické opeře, a rovněž její experimentální skladatelský styl v Paříži, využívající technologické a elektronické prostředky, kombinace zvuků a „ruchů“ a fúzi melodie a harmonie v tzv. „timbre“, byly pro tento žánr obtížně využitelné. Ke scénické tvorbě se obrátila nejprve baletem \"Maa\" (Země) pro Finský národní balet roku 1991. Impuls pro změnu názoru na operu jí podle jejích vlastních slov dodala inscenace Messiaenovy opery \"Svatý František z Assisi\" režírovaná Peterem Sellarsem, kterou viděla roku 1992 na Salcburském festivalu. Právě Sellarsova inscenace ji přesvědčila o možnosti přetvořit báseň v operu: „Je-li toto opera, pak ji napsat mohu,“ vyjádřila se v tisku.\n\nLátku pro svou operu našla, když se roku 1993 seznámila s legendou \"La vida breve\" (\"Krátký život\") o životě jednoho z prvních velkých trubadúrů 12. století, Jaufrého Rudela. Myšlenka na operu krystalizovala v průběhu následujících sedmi či osmi let. Poté, co na ni hluboce zapůsobilo, když viděla původní rukopis Jaufrého příběhu (o zamilovaném mladém básníkovi píšícím vzdálené lásce v Tripolisu), zhudebnila jeho báseň pod názvem \"Lonh\" roku 1996 jako skladbu pro soprán a elektronické nástroje a podle stejné inspirace napsala v letech 1998-99 skladbu pro smíšený sbor a orchestr \"Oltra mar\" (Přes moře) pro New York Philharmonic. Obě skladby pak byly tematicky využity v \"Lásce na dálku\".\n\nNež však Saariahová začala psát samotnou operu, hledala záruku jejího uvedení. To se jí podařilo až v roce 1999, když jí uvedení opery na Salcburském festivalu zajistil Gerard Mortier, tehdejší intendant festivalu, na kterém Saariahová roku 1996 úspěšně uvedla svou dosud nejrozsáhlejší vokálně-orchestrální práci, kantátu \"Château d'âme\" (Zámek duše). Projekt opery od počátku zahrnoval režii Petera Sellarse a účast SWR Sinfonieorchester Baden-Baden-Freiburg, souboru specializovaného na soudobou klasickou hudbu. Libretistou měl být původně básník Jaques Roubaud, když však nakonec odmítl, nahradil jej Amin Maalouf, spisovatel zaměřující se na středověk a na vztah Východu a Západu.\n\nCitlivá místa a původ jak Amina Maaloufa, libanonsko-francouzského spisovatele rovněž žijícího v Paříži, a Saariahové – oba jsou dobrovolní exulanti – je přivedly ke spolupráci na přeměnu „zdánlivě prostého příběhu ve příběh složitý, ale velmi prostě vyprávěný. …(A díky) přímočarosti svého děje \"Láska na dálku\" úzkostlivě krouží kolem hlubších témat – posedlosti a oddanosti, reality a iluze, osamělosti umělce, potřeby sounáležitosti“.\n\n\"Láska na dálku\" získala cenu Grawemeyer Award for Music Composition za rok 2003.\n\nPodle Sanny Iittiové opera \"Láska na dálku\" „kombinuje modernistické stylové rysy s postmoderním estetickým přístupem“. Oproti svým předchozím dílům v ní Saariahová používá jednodušší hudební jazyk a velmi málo elektronických zvuků. Převážně konsonantní harmonie a srozumitelná melodika ji přibližují hudební tradici; například ve sborech je patrný vliv o generaci staršího finského skladatele Joonase Kokkonena. Tématem a použitím charakteristického akordu se \"Láska na dálku\" přibližuje Wagnerově opeře \"Tristan a Isolda\"; intimní elegická atmosféra ji přibližuje francouzské opeře 20. století, jako Debussyho \"Pelleasovi a Melisandě\" a Messiaenovu \"Svatému Františku z Assisi\". Nejstarší hudební látkou v \"Lásce na dálku\" jsou ozvuky autentických trubadúrských písní.\n\nPůvodní inscenace opery, již režíroval Peter Sellars, byla – vedle uvedení na Salcburském festivalu – společnou zakázkou pařížského Théâtre du Châtelet (premiéra 26. listopadu 2001) a americké Santa Fe Opera v Santa Fe (premiéra 31. července 2002). Tuto inscenaci hostily i Stadttheater Bern ve Švýcarsku (od prosince 2001), divadlo v německém Darmstadtu na jaře 2003 a Finská národní opera v Helsinkách v roce 2004, kde byl pořízen i její obrazový záznam vydaný na DVD.\n\nV roce 2005 dirigoval Jan Latham-Koenig dvě koncertní představení jako součást Mezinárodního festivalu hudby a umění Al Bustan v Bejrútu.\n\nV roce 2008 byla na mezinárodním festivalu v norském Bergenu uvedena nová inscenace s výpravou Michaela Elmgreena a Ingara Dragseta, v níž kulisy nahrazoval animovaný film.\n\nOd roku 2009 se hraje rovněž inscenace vzniklá v koprodukci English National Opera (London Coliseum), Vlaamse Oper (Antverpy/Gent) a Canadian Opera Company (Toronto).\n\nV českých zemích byla \"Láska na dálku\" uvedena poprvé 24. března 2017 v Janáčkově opeře Národního divadla v Brně.\n\nOdehrává se ve 12. století v Akvitánii, v Tripolisu a na moři.\n\nJaufré, unaven slastmi života, touží po jiné, vzdálené lásce, ale uvědomuje se, že ji stěží kdy nalezne. Sbor, tvořený jeho dřívějšími soudruhy, se jeho snům vysmívá a říká mu, že žena, o níž zpívám, neexistuje. Avšak Poutník, nedávno přišedší z ciziny, Jaufrému vypráví, že taková žena skutečně existuje, protože se s ní setkal. Jaufré se pak zcela oddá přemýšlení o této vzdálené ženě.\n\nPoutník, který se vrátil do Tripolisu, se setkává s Clémence a poví jí, že ve Francii ji jistý princ-trubadúr opěvuje ve svých písních a zve ji svou „láskou na dálku“. Ačkoli se Clémence nejprve cítí uražena, začíná snít o tomto podivném a vzdáleném milenci a ptát se sama sebe, zda je hodna být předmětem takové oddanosti.\n\n(První obraz) Po návratu do Blaye Poutník opět navštěvuje Jaufrého a sděluje mu, že jeho dáma nyní ví, že o ní zpívá. Jaufré se rozhoduje, že se za ní musí vydat.\n\n(Druhý obraz) Avšak Clémence zdá se dává přednost tomu, aby jejich vztah zůstal vzdáleným, protože se zdráhá žít stále v očekávání a nechce trpět.\n\nZ náhlého popudu se Jaufré vypraví za svou „láskou zdaleka“, ne však bez jistého rozechvění. Myšlenka, že neučinil správné rozhodnutí, ho trápí natolik, že se těžce roznemůže a jeho choroba je tím vážnější, čím více se přibližují Tripolisu. Nakonec do města dorazí, ale na pokraji smrti.\n\nLoď zakotví a Poutník spěchá říci hraběnce, že Jaufré dorazil, že je blízek smrti a že si přeje ji spatřit. Jaufré je na nosítkách a v bezvědomí přinesen do citadely, ale v přítomnosti Clémence pookřeje. Jak se Jaufré blíží smrti, pár se obejme a vyznává si lásku. Když jí trubadúr zemře v náručí, běsní Clémence proti nebesům a cítí se odpovědnou za tuto tragédii. Rozhodne se vstoupit do kláštera a poslední scéna ji ukazuje při modlitbě. Její slova jsou však nejednoznačná: není zřejmé, koho na kolenou vzývá, zda vzdáleného Boha nebo svou „lásku na dálku“.\n\n"}
{"id": "863899", "url": "https://cs.wikipedia.org/wiki?curid=863899", "title": "Seznam dílů seriálu Sex ve městě", "text": "Seznam dílů seriálu Sex ve městě\n\nToto je seznam dílů seriálu \"Sex ve městě\". Americký seriál \"Sex ve městě\" v Česku premiérově uvedla Česká televize na kanále ČT1 a později seriál reprízovala stanice Prima Love. Vznikl pod televizi HBO, kde je také vysílán, jak ve světě, tak v Česku. Seriál má celkem 94 epizod.\n\n<onlyinclude></onlyinclude>\n\n"}
{"id": "863906", "url": "https://cs.wikipedia.org/wiki?curid=863906", "title": "Microsoft Office Document Scanning", "text": "Microsoft Office Document Scanning\n\nMicrosoft Office Document Scanning od firmy Microsoft je součástí kancelářského balíku Microsoft Office podskupiny Nástroje sady Microsoft Office. Jde o program sloužící pro rychlé scanování dokumentů nezávisle na typu zařízení. Umožňuje používat nastavení scanovacích předloh (barevně, černobíle, nastavení rozlišení, …).\n\nZvládá zpracování vícestránkového zdroje do jednoho dokumentu. Výstup načte do aplikace Microsoft Office Document Imaging pro uložení nebo další drobné úpravy.\n"}
{"id": "863907", "url": "https://cs.wikipedia.org/wiki?curid=863907", "title": "Microsoft Office Document Imaging", "text": "Microsoft Office Document Imaging\n\nMicrosoft Office Document Imaging od firmy Microsoft je součástí kancelářského balíku Microsoft Office podskupiny Nástroje sady Microsoft Office. Jde o program sloužící pro menší úpravy scanovaných dokumentů (přidání či odebrání stránky, přesunutí stránek). Umožňuje optické rozpoznávání znaků (OCR). Spolupracuje se soubory ve formátech TIFF nebo MDI, které podporují i vícestránkový zdroj v jednom dokumentu.\n\nUmožňuje rovnou scanovat dokument aplikací Microsoft Office Document Scanning.\n"}
{"id": "863912", "url": "https://cs.wikipedia.org/wiki?curid=863912", "title": "Brisbane International 2013", "text": "Brisbane International 2013\n\nTenisový turnaj Brisbane International 2013 byla společná událost mužského okruhu ATP World Tour a ženského okruhu WTA Tour, hraná v areálu Queensland Tennis Centre na otevřených dvorcích s tvrdým povrchem. Konala se na úvod sezóny mezi 30. prosincem 2012 až 6. lednem 2013 v brisbanském Tennysonu jako pátý ročník turnaje.\n\nMužská polovina se řadila do kategorie ATP World Tour 250 a ženská pak do WTA Premier Tournaments. Turnaj představoval první událost Australian Open Series, která vyvrcholila úvodním grandslamem roku.\n\n\nNásledující hráčí obdrželi divokou kartu do hlavní soutěže:\n\nNásledující hráči postoupili z kvalifikace:\n\n\n\n\nNásledující dvojice obdrželi divokou kartu do hlavní soutěže:\n\nNásledující pár nastoupil do hlavní soutěže z pozice náhradníka:\n\n\n\n\nNásledující hráčky obdržely divokou kartu do hlavní soutěže:\n\nNásledující hráčky postoupily z kvalifikace:\n\n\n\n\nNásledující pár obdržel divokou kartu do hlavní soutěže::\n\n\n\n\n"}
{"id": "863913", "url": "https://cs.wikipedia.org/wiki?curid=863913", "title": "Tematika LGBT ve filmu a televizi", "text": "Tematika LGBT ve filmu a televizi\n\nFilmy s LGBT tematikou jsou filmy různých žánrů, v nichž je hlavním nebo významným tématem homosexualita či bisexualita nebo které se zabývají otázkami sexuální identity (transgender, transsexualita). Totéž platí o televizních filmech a seriálech. Filmoví tvůrci už léta čerpají z tematiky sexuální orientace. Tento článek je přehledem mainstreamové kinematografie hlavního proudu, převážně popkultury zabývající se touto tematikou. Částečně pojednává také o proudu New Queer Cinema, ale nikoliv o pornografických filmech.\n\nNa počátcích filmu se LGBT tematika objevovala na plátnech velmi zřídka, a když, ​​tak v komických scénách nebo v situacích, které měly u diváka vyvolat pocity smutku nebo strachu. Za první známé dílo s LGBT tematikou lze považovat kamerovou zkoušku, známou pod názvem \"Dickson Experimental Sound Film\" nebo \"Gay Brothers\". Natočena byla na konci roku 1894 nebo na začátku roku 1895 ve studiu Thomase Edisona. Ukazuje pár tančících mužů a Williama Kennedy Laurie Dicksona, který hraje na housle píseň \"Song of the Cabin Boy\". Sexuální orientace filmovaných mužů je předmětem spekulací, a proto otázka, zda se v případě tohoto filmu dá hovořit o homosexuálním motivu, je sporná.\n\nProfesionální filmaři tohoto období se také pokusili točit filmy s LGBT tematikou jako hlavní dějovou linkou. V roce 1919 natočil v Německu Richard Oswald snímek \"Jiný než ostatní\" (\"Anders als die Andern\"), smyšlený příběh o vydírání a kriminalizaci homosexuálů. Je to první film ukazující problematiku homosexuálů, navíc s pozitivním podtextem. Film je také znám tím, že v něm hrál sám sebe Magnus Hirschfeld, průkopník sexuologie. Film prošel bouřlivou historií, zažil první zakázanou projekci a v roce 1920 byly jeho kopie zničeny. Některé materiály z filmu přežily v Hirschfeldových sbírkách a byly včleněny do dalšího filmu, \"Zákony přírody / Pohlavní pud (Gesetze der Liebe)\". Také tento film byl po premiéře zakázán a zničen. Jedna kopie se dostala na Ukrajinu a v 70. letech byla objevena v mnichovském Městském muzeu. V roce 1931 natočila v Německu Leontine Sagan film \"Dívky v uniformě\" (\"Mädchen in Uniform\"), adaptaci díla Christy Winsloe \"Rytíř Narestan\". Film byl o neopětované lásce studentky k učitelce a jeho hlavním poselstvím tohoto byla kritika systému pruského vzdělávání, příčiny mnohých sebevražd mladých lidí.\n\nVe 20. letech 20. století sloužili gayové ve filmech pro pobavení publika. Muži převlečení za ženy vyvolávali mezi diváky salvy smíchu. Populárním gagem, často používaném zejména v sériově vyráběných westernových němých filmech, bylo umístit mezi typicky mužské hrdiny zženštilou mužskou postavu. Ozvučení filmu přineslo další funkce: zženštilí muži mohli mluvit zmanýrovanými a příliš vysokými hlasy. Tyto vedlejší postavy se objevovaly na plátně jen na krátkou dobu, aniž by výrazně ovlivnily děj. V muzikálech přelomu 20. a 30. let se objevil nový typ hrdiny: kostýmní návrhář s nejistou sexualitou. V jednom z filmů (\"Clara Bow\") se objevil i gay bar.\n\nVe filmech z 30. let 20. století se obvykle diváci smáli mužům převlečeným za ženy, zatímco ženy v mužském oblečení u publika vzbuzovaly obdiv a chválu. Marlene Dietrich v \"Maroku\" z roku 1930, oblečená do černého pánského obleku, ​​sestupuje z pódia a políbí na rty ženu sedící u stolu. Greta Garbo hrála ve filmu \"Královna Kristýna\" z roku 1933 o vztahu mezi královnou a její služkou. Tyto role už nevzbuzovaly velké kontroverze a díky obsazení velkých hvězd scény výslovně zobrazující odlišnou sexualitu ohlásily změnu v přístupu k tomuto tématu. Objevily se i hlasy, které protestovaly proti přílišnému uvolnění morálky, ale na publikum to nemělo přílišný vliv. Tuto liberalizaci ukončilo zpřísnění předpisů v Německu paragrafem 175, a tím také na dlouho skončilo zobrazování LGBT tematiky v německých filmech.\n\nVe stejné době (v roce 1934) byl v USA zaveden tak zvaný Haysův kodex. Ten zakazoval jakoukoli prezentaci homosexuálních vztahů. Z filmových scén byly vyloučeny letmé polibky, milostné pózy, svádění, znásilnění, prostituce, obchod s lidmi, a sama homosexualita byla popisována jako „sexuální perverze“. Pro potřeby filmu se původní scénáře, zápletky i hrdinové během dvou desetiletí předělávaly. Ze hry \"Ztracený víkend\" o alkoholikovi s nejistou sexuální orientací se stal film o scenáristovi, který má potíže s alkoholem a tvůrčím blokem. Z románu \"The Brick Foxhole\", pojednávajícím o vrahovi, jehož oběťmi byli homosexuálové, se stal scénář k filmu o antisemitismusu, \"Křížový výslech\". Principy Haysova kodexu se projevily i jinde: z filmu \"Kočka na rozpálené plechové střeše\" (1958) Richarda Brookse byly např. odstraněny náznaky hrdinovy bisexuální orientace.\n\nZcela odlišná situace byla u \"Ben Hura\" Williama Wylera z roku 1959. Spisovatel Gore Vidal tvrdil, že Wylerovi do filmu navrhl jemný homosexuální podtext, který by vysvětlil Messalovy motivy při zradě Judy a jeho rodiny. Vzhledem k tomu, že Haysův kodex neumožnil otevřenou reprezentaci homosexuálního vztahu, který mezi sebou Juda a Messal v mládí měli, byl pouze naznačen hrou obou aktérů. Vidal přesvědčil Wylera, aby takto instruoval Stephena Boyda, který hrál Messala, ale nic o tom neřekl představiteli Judy Charltonovi Hestonovi, známému pro jeho odpor k homosexuálům. Podle Vidala je účinek jeho myšlenky v konečném filmu zřetelný. Úplně jinak to samozřejmě podal Heston, podle kterého měl Vidal na konečnou podobu filmu jen malý vliv.\n\nNěkdy se však stalo, že byly postavy poznamenány obvyklými soudobými představami o „zženštilých mužích“ coby darebácích. Nešlo přitom o záměrné vytvoření negativního obrazu homosexuálů s cílem očernit je v očích společnosti, jako spíše přidat postavám padouchů další démonizující vlastnost navíc. Gloria Holden ve filmu \"Draculova dcera\" a Peter Lorre v \"Maltézském sokolu\" byli prvními představiteli trendu, v němž měly lehké homosexuální sklony negativních hrdinů za úkol učinit je ještě více zlými. Používaly se negativní stereotypy tehdejší společnosti, a tím tyto stereotypy ještě posilovaly. Tento typ hrdiny je filmovými teoretiky v pozdějších pracích definován jako „homo-stvůra“.\n\nVe 40. a 50. letech 20. století se objevil negativní hrdina s homosexuálními rysy u Alfréda Hitchcocka ve filmech \"Provaz\" a \"Cizinci ve vlaku\". V \"Mrtvé a živé\" je hrdinka sexuálně fascinována zesnulou paní de Winterovou. Tyto postavy nejsou zločinci, ale psychopati. Lesby byly představovány jako „mužatky“, androgyni, vězeňkyně nebo neurotické ženy, což mělo být varováním pro divačky. Osoby s odlišnou sexuální identitou také končily tragicky, jako třeba ve filmu \"Johnny Guitar\" z roku 1954.\n\nTypickými pro 50. léta jsou také filmy s postavami tzv. „tomboys“, tedy dívek chodících v kalhotách, střílejících a jezdících na koni. Díky lásce k muži objevovaly svou „pravou“ identitu a již oblečené v dámských šatech se oddávaly za svého vyvoleného. Z filmů vyplývalo zřetelné mravní ponaučení.\n\nV roce 1960 byla z filmu \"Spartakus\" v režii Stanleyho Kubricka vystřižena scéna, ve které byl Antonius sveden Crassiem. Tato scéna se po letech vrátila do nové kopie filmu, tzv. „režisérské verze“. V době, kdy američtí filmaři hledali způsob pozitivního zobrazení homosexuality, aby mohla projít cenzurou, z Velké Británie přišel nový trend. V roce 1961 tam vznikl film \"Oběť\" s Dirkem Bogardem v hlavní roli. Film ukazuje prvního otevřeně homosexuálního filmového hrdinu, který obstál navzdory tehdejším obvyklým stereotypům. Film byl divácky oblíbený a komerčně rentabilní. Američtí tvůrci tak čelili konkurenci ze zámoří, kde se jasným a čitelným způsobem začala definovat homosexuální problematika. Finanční motivace přinutila producenty k závěru, že jediným způsobem jak navrátit do kin větší počet diváků je přivést do filmů „zralá“ (tedy diváky přijatá) témata a jednoznačně formulovat LGBT problematiku.\n\nPočátkem 60. let 20. století Haysův kodex pomalu začal ztrácet na účinnosti. Přesto zůstávala otevřená prezentace homosexuality kategoricky zakázána. Krátce poté bylo ale i toto poslední tabu zrušeno. Jako první to dokázal Otto Preminger, a to při natáčení filmu \"Advise and Consent\". V něm jde, sice v pozadí, ale přece, o vydírání vysoce postaveného úředníka z důvodu jeho dávného homosexuálního románku. Dalším dílem byla \"Dětská hodinka\" v režii Williama Wylera, v níž jsou dvě mladé učitelky odsouzeny za homosexuální vztah, což v neobyčejně negativně smýšlející společnosti zničí jejich život. Role učitelek, potýkajících se s nedostatkem pochopení, zahrály Shirley MacLaine a Audrey Hepburn.\n\nZajímavá a kvalitní díla s LGBT tematikou se v té době začínala točit také v Evropě, především v Itálii, tehdejší filmové velmoci. Nejznámějšími režiséry byli na jedné straně Luchino Visconti, pocházející ze staré severoitalské šlechtické rodiny a čerpající své motivy z buržoazního a šlechtického prostředí 19. a 20. století, na druhé straně komunista Pier Paolo Pasolini, čerpající především ze starověku a středověku, a současně tvrdý kritik buržoazní konformity.\n\nViscontiho nedokončená tetralogie se skládá z filmů \"Soumrak bohů\" (1969), \"Smrt v Benátkách\" (1971) a \"Ludvík Bavorský\" (1972). V \"Soumraku bohů\" se objevilo jak téma homosexuality a případné pedofilie hlavního hrdiny, tak pověstné pitky a homosexuální orgie příslušníků bavorské SA. Ve \"Smrti v Benátkách\" se stárnoucí intelektuál beznadějně zamiluje do nezletilého blonďatého eféba. \"Ludvík Bavorský\" pojednává o tragickém životě bavorského krále Ludvíka. Hlavním představitelem prvního a posledního snímku byl Viscontiho tehdejší milenec Helmut Berger. Jedním z Pasoliniho nejsilnějších filmů byla \"Teoréma\" (1968). Hlavní hrdina (hraný charismatickým Terencem Stampem, který se 30 let poté objevil v \"Dobrodružství Priscilly, královny pouště\") přijíždí na návštěvu do bohaté rodiny a svede všechny její členy, včetně služky, a způsobí její duševní a fyzický rozvrat.\n\nNavzdory změně optiky producentů a konečnému zastavení cenzury v hollywoodské produkci byly stále homosexualita a bisexualita považovány za něco hanebného, něco jako temné tajemství, které je nutno skrývat, a postavy byly vykreslovány velmi ploše. Lidé s odlišnou sexuální orientací byli líčeni jako nespokojení jedinci se sebevražednými sklony, kteří se obvykle na konci příběhu odhodlají k tomuto zoufalému kroku.\n\nRok 1969 přinesl po Stonewallských nepokojích v New Yorku počátek celosvětového gay a lesbického hnutí. Hlasité a otevřené vykreslování tématu odlišných sexuálních preferencí mělo vliv na veřejné mínění nejen v USA. Současně s tím přišly do širšího povědomí pacifistické názory a subkultura hippies, což nezůstalo bez vlivu na kinematografii.\n\nV roce 1970 vznikl film, ve kterém byli homosexuální hrdinové vylíčeni novým způsobem: \"Kluci z party (The Boys in the Band)\". Příběh vypráví o postupné proměně narozeninové oslavy skupiny gayů. Nebyl to už příběh o nešťastných samotářích, ale prokázal smysl pro komunitu. I když bylo svérázně humorné pojetí označováno za nevkusné, film představil své hrdiny jako skupinu sebevědomých gayů, a to v prvním plánu. Po tomto filmu se gayové na plátnech a obrazovkách objevovali častěji a jejich postavy začaly být jasněji definovány. Postupně začaly vznikat filmy, jejichž prostřednictvím docházelo k vyváženějšímu vyobrazování postav odlišné sexuální orientace.\n\n\"Kabaret\" režiséra Boba Fosse z roku 1972 je zasazen do reality německých bohémů 30. let 20. století, období morální a sexuální svobody, které podkresluje příběh bisexuálního románku mezi třemi hlavními postavami. Sexuální orientace tady pro nikoho nepředstavovala problém a postavy žily v naprosté svobodě, bez omezujících pravidel. Po soumraku umělecké éry Berlína a dekadentního \"\" přišel nástup Národního socialismu, který vše brzy změnil.\n\nV roce 1974 byl natočen film \"A Very Natural Thing\", v němž student semináře hledá lásku a štěstí v trvalém vztahu. Ve vítězném Oscarovém filmu \"Psí odpoledne (Dog Day Afternoon)\" z roku 1975 byl hlavním hrdinou bisexuální zloděj (ztvárněný na Oscara nominovaným Al Pacinem), který se chystá vyloupit banku, aby získal peníze na chirurgickou změnu pohlaví svého partnera. Ve filmu se krátce objevila gay komunita a bisexualita hlavního hrdiny byla pojata s na svou dobu velkým taktem. Film \"Mycí linka (Car Wash)\" z roku 1976 je považován za velmi autentický obraz Ameriky 70. let. Mezi zaměstnanci linky je pozitivně prezentovaný gay: jeho sexualita není problémem ani pro něj, ani pro jeho okolí. Dalšími filmy byly např. \"Rocky Horror Picture Show\" (1975), kultovní dílo o sexuální ambivalenci, a \"Girlfriends\" (1978), ukazující přátelství a lásku mezi třemi ženami. Gayové, lesbické ženy a transsexuálové se na plátnech objevovali stále častěji.\n\nOtevřená prezentace tohoto tématu zahrnovala také neskrývanou kritiku a někdy i agresi – filmový gay mohl být i zločincem, psychopatem, šílencem nebo terčem posměchu. Ve \"Vanishing Point\" (1971) byla dvojice gayů vyobrazena jako karikatury a odpudivý vrah – drag queen – skončil smrtí. V \"Policajtovi\" z roku 1972 jednal strážce zákona bez skrupulí. Transsexuála, který byl do něho zamilován, ponížil a surově zbil a po použití jako informátora „to“ odkopnul. Pohrdání lidmi s odlišnou sexuální orientací tu mělo podkreslit „mužnost“ hlavního hrdiny filmu, směle konkurujícího svému soupeři – pachateli. \"Hledání pana Goodbara (Looking for Mr. Goodbar)\" (1977) podporoval stereotyp gayů jako mužů převlékajících se za ženy, a z psychopatického vraha se vyklubal gay. Podobně tomu bylo ve filmu \"Na lovu (Cruising)\" Williama Friedkina (1980) o mužské prostituci, který vyvolal mnoho sporů a podnítil vlnu předsudků.\n\nHollywoodské produkce v té době setrvávaly na svých konzervativních pozicích s upozaďováním či zneviditelňováním homosexuality, a to až do 90. let. V \"Půlnočním expresu (Midnight Express)\" Alana Parkera, natočeném v roce 1978, byla oproti původnímu scénáři Olivera Stonea gay linka zcela odsunuta. Komickým paradoxem je skutečnost, že představitel hlavní role Brad Davis byl sám homosexuál. Kniha \"Fanny Flag\" otevřeně pojednávala o erotickém vztahu mezi dvěma ženami, zato film \"Smažená zelená rajčata (Fried Green Tomatoes)\" z roku 1991 jen o dlouholetém přátelství mezi hlavními hrdinkami. Stejné to bylo s pozdější \"Barvou nachu (The Color Purple)\" Stevena Spielberga z roku 1982.\n\nOd 70. let byla LGBT témata zobrazována nejen sporadicky, ale už v celém spektru americké a evropské filmové produkce. Otevření kinematografie této tematice ji však vystavovalo i kritice.\n\nV této dekádě se objevuje stále více filmů zabývajících se LGBT tematikou a příběhy jsou složitější. Mezi takové filmy je možno zařadit \"Can't Stop the Music\" Nancy Walker z roku 1980, odehrávající se v uměleckém prostředí Greenwich Village v New Yorku. Z téhož roku pochází kanadský \"By Design\" Clauda Jutry, ve kterém se dvě módní designerky rozhodnout mít dítě a hledají otce dobrovolníka.\n\nByly ale také neúspěšné produkce. V roce 1982 byl natočen film \"Making Love\", v režii Arthura Hillera. V záměru scenáristy se film měl stát přelomem, protože film ukázal ženatého muže, který si uvědomil, že je gay. Přitom se nejednalo ani o podivína, ani o umělce, ale o zástupce tzv. WASP. Oba představitelé hlavních rolí (Michael Ontkean a Harry Hamlin) se obávali, že hraní gayů jim zničí kariéru (ve filmu natočili scénu líbajících se milenců), což se promítlo na umělecké úrovni a veřejnost film nepřijala.\n\nVe Velké Británii tvořil od 70. let Derek Jarman, který otevřeně propagoval homosexualitu jako filmové krédo. Jeho nejznámější díla vznikla v 80. letech. \"Andělské rozhovory (The Angelic Conversation)\" z roku 1985 je film složený ze \"Sonetů\" Williama Shakespeara, v jehož tvůrčí činnosti Jarman nalezl homoerotické prvky. Příběh filmu \"Caravaggio\" z roku 1986 se opírá o biografii Caravaggia a bisexuální citový trojúhelník. Na počátku 90. let vznikaly jeho poslední filmy, ve kterých jsou homosexuální biografie Eduarda II. a Ludwiga Wittgensteina záminkou pro prezentaci umělcových filozofických a ideologických úvah. Filmografii Dereka Jarmana uzavírá \"Blue\" z roku 1993, umělecký testament režiséra, který rok poté umřel na AIDS.\n\nV pozitivním světle byla problematika homosexuality pojata Jamesem Ivorym v díle \"Maurice\", oceněném v roce 1987 na Benátském filmovém festivalu. Film natočený podle stejnojmenné povídky britského spisovatele Edwarda Morgana Forstera je příběhem platonické lásky dvou přátel žijících v k homosexuálům nepřátelské Anglii počátku 20. století. Hlavní hrdina podstupuje dlouhou cestu ke štěstí a ke shodě s vlastní identitou. Jeho přítel (hraný Hughem Grantem) volí bezpečné manželství z obavy ze ztráty společenské pozice.\n\nV 80. letech vznikla znovu série filmových děl představujících LGBT jako psychopaty. V \"Ctiteli\" Edwarda Bianchi z roku 1981 se gay fanoušek mstí svému idolu za odmítnuté city. Ve \"Windows\" Gordona Willise z roku 1980 pronásleduje psychopatická lesba – vražedkyně heterosexuální hrdinku. Zrodily se filmy, ve kterých bylo homosexuální počínání představeno jako urážející, jako např. ve filmech \"A View from the Bridge\" a \"Thunderbolt a Lightfoot\". Nejsou to filmy pojednávající o gayích, a polibek na ústa muže jiným mužem je tu vyjádřením agrese a opovržení. Ve filmografii dekády je možno najít následky spojené s epidemií AIDS, za jejíž propagaci veřejné mínění 80. let obvinilo homosexuální komunitu.\n\nOd 90. let 20. století, kdy ve veřejném životě začíná být viditelná tzv. politická korektnost, tematika související s LGBT ve světovém filmu již nevzbuzuje divoké protesty a není předmětem omezení. Je třeba současně poznamenat, že Hollywood si zachoval jeho tradičně konzervativní pohled a obecně se tomuto tématu vyhýbá, ale spíše ze strachu z finančního rizika než kvůli puritánskému postoji.\n\n90. léta jasně poznamenal úspěch filmu \" Philadelphia\" z roku 1993 s Tomem Hanksem v roli mladého advokáta nemocného na AIDS, který bojuje o svoji důstojnost s velkou právní korporací. Role partnera hlavního hrdiny byla přidělena Antoniovi Banderasovi. Film zaujal diváky a měl dopad na stereotypní názory diváků na homosexuály jako žádný jiný předtím. Navíc obrátil jejich pozornost k problému diskriminace lidí s AIDS. Gay láska ve filmu už není ničím neobvyklým. Vznikají romance a romantické komedie, jejichž hrdiny jsou dva kluci nebo dvě holky. Ukazují jejich milostný vztah jako něco běžného a samozřejmého, ale neobvyklého v jeho náhodnosti a krásného. Tak je tomu ve filmu \"Trick\" (1999) vypovídajícím s lehkostí a vděkem o lásce ve velkém městě.\n\nNa pozadí americké produkce se zajímavě rýsují filmy francouzských a britských tvůrců. Tyto kinematografie se vyznačují citlivostí na LGBT témata už od 80. let a filmy jsou typické přirozeností ukazování citů.\n\nKonzervativní a tradiční Velká Británie je kolébkou anarchistického hnutí 80. let a četných subkultur. Gay right movement byl jejich součástí, což vyústilo v přijetí otázek LGBT ve filmu. Mezi nejznámější britské filmy této doby patří\" Plameny lásky\" režiséra Christophera Hamptona z roku 1995, o spisovateli – homosexuálovi nebo \" Nastražte uši\" Stephena Frearse a \"Maurice\" Jamese Ivoryho, oba z roku 1987. Do pozice kultovního filmu se dostal britský snímek \"Nádherná věc\" z roku 1996, režisérky Hettie MacDonald, který je jednoduchým příběhem o dvou teenagerech z londýnské čtvrti Greenwich.\n\nVe francouzském filmu upozorňuje svou kreativitou André Téchiné, který elegantně představuje homosexuální hrdiny od filmu\" Divoké rákosí\" který se zabývá dilemy dospívajících středoškolských studentů až po dílo \"Svědci\", ve kterém zamyšleně a s vyzrálostí bilancuje celé 20. století, dobu AIDS.\n\nFilmy polské režisérky Agnieszky Hollandové vyrobené ve Francii a Německu je těžké počítat do polské kinematografie. Homosexuální hrdinové v jejích filmech jsou prezentováni nestereotypně. Ve filmu \"Evropa, Evropa\" (1990) se hlavní hrdina Sally, naverbovaný do Wehrmachtu, na frontě spřátelí se starším vojákem. Jejich přátelství posiluje skrývání jejich pravé identity: Sally je Žid, voják zase homosexuál. V kontextu brutální reality film pojednává o prvenství pudu sebezáchovy nad pocitem rasové, národnostní nebo sexuální sounáležitosti. Zatímco film \"Úplné zatmění\" z roku 1995 je příběhem romance dvou velkých francouzských básníků 19. století, Arthura Rimbauda a Paula Verlaina (v hlavních rolích Leonardo DiCaprio a David Thewlis), plným emocí a odstínů života.\n\nMěstského playboye a mladého mormonského misionáře v \"Latter Days\" (2003) seznámila hloupá sázka, ale setkání je oba transformuje. Film byl natočen jako klasická romantická komedie: má vtip, lásce jsou kladeny do cesty stále nové překážky, je zde dramatické rozdělení hrdinů, šťastná náhoda a konečně happy end a uklidňující mravní ponaučení. Izraelský film \"Yossi & Jagger\" z roku 2002 otevřeně hovoří o románku dvou vojáků umístěných na hranici s Libanonem a přidává do příběhu univerzální protiválečné poselství.\n\nDnes již kultovní australská komedie \"Dobrodružství Priscilly, královny pouště\" (1994) pozitivně ukazuje rodičovství mladého travestity (hraného Hugem Weavingem) k synovi, kterého má se svou lesbickou kamarádkou, ale je také kritikou australského venkova a sebeironickým pohledem na část homosexuální komunity. Španěl Manuel Gómez Pereira jde ve filmu \"Reinas\" (2005) po stopách svého slavného krajana Almodóvara. Hlavní zápletkou této komedie jsou peripetie čtyř homosexuálních párů několik dní před hromadným uzavřením manželství. Oddávající je nechtíc homofobní matka jednoho z hrdinů.\n\nNové tendence ve filmu s LGBT tematikou přináší tzv. nezávislé produkce v anglosaských zemích. Ve filmu \"Transamerika\" (2005) se příběh točí kolem hlavního hrdiny (hraného ženou, americkou herečkou Felicity Huffman), který se rozhodne podstoupit operaci změny pohlaví. V tomto psychologickém snímku a zároveň \"road movie\" na cestě na operační sál se setkáváme s jeho rodiči, zejména konzervativní a sebestřednou matkou, a také s jeho mladistvým synem, který si vydělává homosexuální prostitucí. \"Shortbus\" (2005) Johna Camerona Mitchella jde ještě o kousek dále v nových tématech. Ukazuje zcela přímo a evropsky celou paletu lidské sexuality (mužská i ženská homosexualita, bisexualita, milostné bisexuální a homosexuální trojúhelníky, exhibicionismus a voyeurismus, skupinový sex, masturbace, sadismus a masochismus…), ale je především náhledem do psychologie jeho hrdinů.\n\nSvým způsobem je zlomem v pojímání gay hrdinů publikem také drama \"Zkrocená hora\" (2005). Hrdiny příběhu, který začíná v 60. letech a končí několik desítek let poté, jsou dva mladí kovbojové (Jake Gyllenhaal a Heath Ledger) na pozadí amerického konzervativního venkova. Oba muži odstraňují divácký stereotyp, jak má vypadat gay. Přes jejich letní milostnou romanci se oba ožení a mají děti. Manželství však nejsou šťastná a jejich životním motorem jsou každoroční výpravy do hor, \"na ryby\", kde samozřejmě nikdy nic neuloví.\n\nZápadoevropské produkce a koprodukce (kromě výše zmíněné španělské i britská, francouzská, severské) samozřejmě nezaostávají za severoamerickou, ba naopak.\n\nSoučasný film se také nevyhýbá kontroverzním tématům, např. v \" L. I. E.\" (2001), v režii Michaela Cuesty a \"Štěstí\" (1998), v režii Todda Solondze, se poukazuje na gay pedofily.\n\nFilmy s LGBT tematikou v současné kinematografie stále vzbuzují polemiky. Nicméně, vzhledem k vysoké různorodosti a multidimenzionalitě postojů přispěly k odmytologizování tématu nebo k porážce stereotypů. Byly zaznamenány i první LGBT postavy v populárních televizních seriálech a soap operách. V jednom z nich, \"As the World Turns\", se v roce 2007 v objevil první gay polibek.\n\nNew queer cinema (NQC) je velmi specifický proud v kinematografii, jehož nejproduktivnější období spadá do 90. let 20. století. Mezi filmaře tohoto proudu patří Derek Jarman, Todd Haynes, Isaac Julien, Tom Kalin a Pratibhy Parmar. Queer filmy otevřeně přijímají název \"queer pohled\", projevující se přímými odkazy neheterosexuálnímu publiku a prezentací sexuálně jasného a zjevného materiálu. Co je důležité, queer filmy se nesnaží ukázat jen pozitiva a zdůrazňovat jedinečnost sexuální rozmanitosti. NQC se zabývá rozdíly (nejen sexuálními), ale vystupuje proti uzavřeným komunitám.\n\nKlasickými filmy tohoto proudu jsou: \"The Hours and Times\" (1991) Christophera Muncha, \"The Living End\" (1992) Gregga Arakiho, \"Edward II\" (1991) Dereka Jarmana, \"Khush\" Pratibhy Parmara, \"Flaming Ears\" (1992) Angely Hans Scheirl a Ursuly Puerrer, \"Tongues Untied\" (1990) Marlona Riggse, \"Young Soul Rebels\" (1991) Isaaca Juliena. Všechny vznikly v 90. letech a mají značku NQC.\n\nJedním z nejkontroverznějších filmů patřících k NQC je\" Swoon\", režie Tom Kalin z roku 1992. Příběh popisuje hlasitý případ dvou mladých homosexuálů, pocházející z dobrých židovských rodin, kteří v roce 1923 zavraždili 14letého chlapce ze sousedství. Byli souzení za vraždu, ale byli také sociálně stigmatizováni za jejich homosexuální orientaci a židovské kořeny. V době politické korektnosti film způsobil pobouření, a to i v homosexuálních kruzích. Poselstvím filmu je vypozorování, že každý člověk, bez ohledu na jeho orientaci, národnostní původ nebo náboženství, se může stát zločincem. Ukazuje také, jak snadno se ztotožňuje \"rozdílnost\" se \"zlem\".\nJednou z klíčových otázek queer filmu je otázka identity. Co vytváří naši sexualitu: sex nebo rasa? Je to práce vnějšího světa, nebo naše vlastní? Filmaři zkoumají vznik identity hrdiny v realitě, ve které je nucen ji skrývat nebo se stane důvodem pro jeho stigmatizaci. Filmové dílo je zde pohledem na tuto situaci zevnitř. Příkladem takového filmu je\" Paris Is Burning\", ukazujícím transsexuální muže a drag queen z pohledu lesbičky. Tento film je podvratné dílo, podkopávající jakékoli normy. Zobrazuje konvenčnost sociálních rolí, umělost a křehkost jakékoliv identity, uvedením na myšlenku, že dokud jsme na světě, je to jen otázka za koho se převlékáme.\n\nNew queer cinema se také zajímá o androgeny a nedokreslené pohlaví, tak jako v \"Sametové extázi\" z roku 1998, Todd Haynes nabízí příběh o životě sexuálně ambivalentních hvězd glam rocku ze 70. let jako David Bowie, Iggy Pop a Lou Reed.\n\nKino NQC má další charakteristiky: je to hlas LGBT lidí, připomínajících práva na důstojnost a existenci. V tomto smyslu byl realizováno mimo jiné \" Setkání dvou královen\" Cecila Barrigi, sestavené z fragmentů filmů s Gretou Garbo a Marlene Dietrichová, které mají šanci se zamilovat. Podobně \"Edward II\" Dereka Jarmana. Příběh jako z alžbětinského divadla: král Eduard II. a jeho oblíbenec Gaveston se mají navzájem rádi, a celý svět je proti nim. Gaveston je navíc \"plebejec\" a proto je považován za nehodného královského dvora. Kromě toho, režisér mísí historii se současností: kostýmy hrdinů jsou z dvacátého století, a v obraně dvojice milenců vystupují anarchističtí bojovníci srážející se s ozbrojenými policisty. Shrnutí minulosti a současnosti mate, ale nese poselství: to je to, co se již stalo, se děje i dnes, mechanismy stigmatu jsou stále a vždy stejné. Tuto strategii míchání času a připomínání Jarman použil v dalších filmech sahajících do životopisů:\" Caravaggio\", \"Wittgenstein\" (setkání s cizinci). Dává přitom jasně najevo, že jsou to biografie homosexuálů a není žádný důvod to skrývat. Totéž říkal John Maybury když natáčel film \"Láska prokletá\".\n\nV dnešních filmech zabývajících se LGBT tematikou, které nijak neomezuje cenzura, existuje několik způsobů prezentace odlišné sexuality. Následující členění se týká pouze filmů hlavního, populárního proudu, do kterého nejsou zahrnuty filmy New Queer Cinema (založené na specifické estetice a slovním výrazu) a okrajové produkce, natáčené pro uzavřené publikum. Samozřejmě, že toto dělení je zjednodušení, neberoucí v zřetel hlavní téma, žánr, atd.\n\nJedním ze způsobů ukazujících homosexualitu a bisexualitu je vykreslení postav jako \"hledajících se\", majících problémy s určením své sexuality. Jedním z jejich hlavních problémů je pokusit se odpovědět na otázku o tom, jakou cestu si zvolit, po jaké lásce opravdu touží, o životním rámci. Postavy se necítí být omezeny jejich vlastní sexualitou, je pro ně typická také počáteční absence jasného vymezení některých základních priorit a hodnot, experimentace s jejich vlastními životy. Proces sexuální identity je často bouřlivý, někdy končí v heterosexuálním vztahu.\n\nTyto typy postav lze najít mimo jiné v \"Hledám Amy\", \"Srdcové trojce\", \"Henry & June\" nebo \" Hře na pláč\".\n\nFilmový gay nebo tranvestita bývá pojat jako \"nejlepší přítel ženy\": je možno se mu se vším svěřit a připraven pomoci v jakékoliv extrémní situaci, do které se dostane hlavní hrdinka, často osamělá a nešťastná žena. Typickým příkladem je \"Spolubydlící\" (\"Single White Female\"). Často takový typ postav nalezneme ve filmech Pedro Almodóvara. Tento způsob portrétování homosexuálů vzniká z přesvědčení, že v podvědomí heterosexuálních žen může gay být dobrým kumpánem nebo přítelem (\"Svatba mého nejlepšího přítele\"), tím jemným, pozorným a atraktivním mužem, který \"lépe rozumí ženě\". Gay postavy jsou někdy v rolích umělců: fotograf, malíř a stylista, to znamená v rolích typických pro ženy. Gay a travestita jsou také \"bezpeční\": nebudou zaměňovat přátelství a erotický vztah, i když s takovým přítelem/přítelkyní může ta žena sdílet společný byt, jako v romantických filmech \"Chilli, sex a samba\", \"Latter Days\" nebo \"Láska a jiné pohromy\". Typickým přítelem-gayem je Tom v oblíbené romantické komedii \"Deník Bridget Jonesové\" a jejím pokračování, \"\". Ve francouzském seriálu \"Clara Shellerová\" je takové přátelství hlavním tématem a stane se hrdinčiným nejtrvalejším a nejjistějším citovým vztahem.\n\nJiným používaným tématem je \"mužská prostituce\". Je možné se s ním setkat ve filmech \"My Own Private Idaho\" nebo \"Rváčův deník\". Využití sexuálních preferencí se stane u hrdiny nutností a způsobem přežití v děsivé realitě. Špína a degradace hrdinů vykonávajících sex na toaletách, scény se staršími muži, kteří hledají \"zboží\" – vše to poukazuje na morální úpadek, ale ne těch, kteří se prostituovali, ale těch, kteří jim platí. Odehrávají se dramata citlivých lidí, kteří pro jejich odlišnost, přecitlivělost a nepřizpůsobení platí vysokou cenu, tak jako v na faktech založeném filmu \"Mandragora\", vypovídajícím o prostituci v prostředí českých dospívajících.\n\nVelkou část filmových postav tvoří gay a transgender lidé, kteří nemají problémy s jejich sexuální identitou a přijímají jejich odlišnost. Nicméně dostávají se do traumatických situaci, ve kterých se musejí vypořádat s problémy. Často se jim staví do cesty společenské normy a kulturní faktory (\"Wedding Party\", \"Priest\"). Stává se také, že v dané situaci hrdina musí znovu přesoudit život a znovu hledat odpovědi na základní dilemata: \"proč?\", \"kdo opravdu jsem?\", \"musím být takový?\". Stejně často se hrdinové ocitají v sociální ostrakizaci, izolaci, osamělosti, touze nebo potřebě porozumění, někdy nemožné naplnit v realitě, ve které se nacházejí. Někdy se stane, že v důsledku smrtelné nemoci zemře (\"Philadelphia\", \"Noci šelem\"). Nicméně, tam jsou obvykle zobrazeni tak, aby vzbudili divákovy sympatie a prokázali, že jsou to titíž lidé jako ostatní, ale více citliví, kteří musí bojovat nejen se sociálními předsudky, ale také se svými zmítajícími se vnitřními rozpory a konflikty.\n\n\n\n\nStejně jako jinde, konvence nedovolily v meziválečném polském filmu přístup k takovýmto tématům. Ale tehdejší komedie rády používaly vděčnou formulku obrácení rolí. Ve filmu \"Czy Lucyna to dziewczyna?\" Julia Gardana z roku 1934 hraje roli titulního hrdiny-inženýra žena. Ženské a mužské převleky jsou také ve filmech \"Książątko\", \"Niedorajda\" i \"Piętro wyżej\" z roku 1937. Ani jeden z nich však neopustil rámec gagu, komické situace, čímž jen ještě více zdůraznily tradiční role ve společnosti.\n\nZa čtyřicet let poválečné polské kinematografie se ve filmech vyskytlo asi 35 postav s odlišnou sexualitou, z nichž třetina byly postavy epizodické. Ve srovnání se západní Evropou nebo USA ve stejné době, žádný film se nevěnoval problematice LGBT.\n\nPřestože homosexualita v Polsku přestala být zločinem už v roce 1932, v období Polské lidové republiky byly otázky LGBT spojeny pouze s problematikou vězeňství, zločinu a deviace. Odraz na veřejnosti byl s negativní a velmi ponižující konotací. Do poloviny 70. let bylo toto téma jedním z promlčených, stejně jako alkoholismus a drogy. Výjimkou jsou dva krátké filmy z roku 1978: \"Toń\" režiséra Jan Bułaka a \"Nieporozumienie\" Petra Majdrowicze, nicméně jednalo se o amatérské filmy, zcela neznámé širší veřejnosti.\n\nPrvní poválečný film, ve kterém vystupuje gay postava je film \"Ojciec\" z roku 1967, v režii Jerzyho Hoffmana. Je to příběh o starém muži, který se v parku potká se studenta gymnázia a snaží se pozvat ho do svého domu. V polských filmech komunistického období jsou homosexuální hrdinové nejčastěji tragické postavy, psychopati nebo \"rozptýlení pro legraci\". V \"Zaklętych rewirach\" z roku 1975, je to homosexuální baron, majitel restaurace, jemuž cyničtí kolegové pošlou mladého číšníka.\n\nPostavy nezženštilých gayů jsou výjimkou z pravidla. Takovéto postavy se objevily v první části miniseriálu tři mlýny z roku 1984 režie Jerzy Domaradzki, kde se milovník umění Charles (Jerzy Zelnik) zamiluje do mladého Juliana (Jan Jankowski). S určitými sympatiemi je také vykreslen párek lesbických vězeňkyň na pozadí filmu \"Nadzor\" Wiesława Saniewskiého z roku 1983.\n\nVe filmech Jerzyho Gruzy jsou gayové zobrazováni jako karikaturní kluci s namalovanýma očima, jako je tomu ve filmech \"Czterdziestolatek\", \"Motylem jestem...\" nebo \"Dzięciol\". U Krzysztofa Zanussiho se homosexualita zřídka objevuje otevřeným způsobem, a když, jedná se o postavy odrazující a patologické, s jasně negativní morální kvalifikací. Ve filmu \"Kontrakt\" z roku 1980 se skupina \"homosexuálních baletních \"tet\" hlasitě baví v prominentní vile. Ve filmu \"Paradygmat\" z roku 1985 bohatý průmyslník poníží mladého studenta teologie, kterému přikáže, aby si sundal kalhoty, otočil se a ohnul, čímž naznačuje záměr znásilnění.\n\n\n\n\nŠpanělsko\nUSA\nVelká Británie\nFrancie\nItálie\nNěmecko\n\nNavíc v roce 1976 byli nominovani na Oskara za role ve filmu \"Psí odpoledne\" Al Pacino a Chris Sarandon hrající gay pár banditů. O tuto cenu se uchazely také další filmy s tematikou LGBT, mimo jiné \"Dobrodružství Priscilly, královny pouště\" a \"Trevor\" v roce 1995, nebo \"Ptačí klec\" (\"The Birdcage\") v roce 1997.\n\nDo kategorie dokumentárních filmů se řadí díla, která se zapsala do dějin emancipačního LGBT hnutí, jehož kořeny jsou v newyorských událostech z roku 1969. \"Before Stonewall\" (1985) shromáždil anekdoty, příběhy a akce spojené se Stonewallskými nepokoji, které se mezitím staly legendou. Film \"After Stonewall\" (1999) je retrospekcí hnutí Gay Liberation od roku 1969 do současnosti. \"Paragraf 175\" sahá ještě dále do minulosti, připomínaje prostřednictvím posledních žijících svědků exterminaci homosexuálů německými národními socialisty.\n\nHlavní část dokumentárních filmů o LGBT představují ale ty, které se zabývají aktuálními problémy. V roce 1982, skupina britských teenagerů natočila dokumentární film \"\", který je obrazem problémů mladých gayů a leseb v Londýně 80. let. Film získal cenu Britského filmového institutu za nejlepší britský dokument roku. \"Bůh je mi strachem\" natočený v roce 2001 je průkopnický film o homosexuálech v ortodoxních a ultraortodoxních komunitách Izraele. Cítí se být Židy a velmi jim záleží na sounáležitosti ke komunitě, která je odmítá jen z důvodu jejich sexuálních preferencí. Tito lidé prožívají dilemu: žít v rozporu s vlastní vírou nebo skrývat pravdu o sobě. Film \"Family Fundamentals\" (2002) je pohledem na americkou společnost: kamera vstoupí do životů několika konzervativních rodin křesťanských aktivistů, jejichž děti jsou homosexuály. V srbském dokumentu \" Ivan - intolerance\" (2002) se seznámíme se studentem z Bělehradu, který utíká ze země ze strachu před agresivní homofobií, a jehož matka uvedla, že by raději měla syna násilníka nebo žháře než homosexuála. Americký video dokument \"Licence to Kill\" (1997) zkoumá psychiku mužů, které vedlo pohrdání homosexualitou k vraždě. \"Neobvyklá krutost\" (2005) ukazuje drama mužských transsexuálů v uzavřených mužských věznicích ve Spojených státech.\n\nVětšina metropolí západní Evropy, Severní Ameriky a Austrálie organizuje každoročně filmové festivaly nebo přehlídky s LGBT tematikou. První festival tohoto typu byl zorganizován v roce 1977 v Los Angeles. Výběr některých festivalů:\n\n\n\n\n"}
{"id": "863917", "url": "https://cs.wikipedia.org/wiki?curid=863917", "title": "BCH kód", "text": "BCH kód\n\nV teorii kódování tvoří BCH kódy skupinu cyklických samoopravných kódů, které jsou konstruovány pomocí konečných těles. BCH kódy byly vynalezeny v roce 1959 Hocquenghemem, a nezávisle v roce 1960 Bosem a Ray-Chaudhurim. Zkratka \"BCH\" je tvořena počátečními jmény těchto objevitelů.\n\nKlíčovou vlastností BCH kódů je možnost v průběhu návrhu kódu přesně kontrolovat počet opravitelných chyb ve výsledném kódu. Další výhodou BCH kódů je jednoduchost jejich dekódování pomocí algebraických metod známých jako syndrome decoding. To zjednodušuje návrh dekodérů s použitím malého výkonnostně slabého hardwaru.\n\nBCH kódy jsou používány například v satelitní komunikaci, CD a DVD přehrávačích, pevných discích, flash discích a QR kódech.\n\nNechť \"A\" je GF(q). BCH kód kóduje slova pevné délky \"k\" nad vstupní abecedou \"A\" tak, \nže kódové slovo předem dané délky \"n\" vznikne doplněním vstupního slova dalšími znaky nad abecedou \"A\". \nKonstrukce kódu je založena na nadtělese \"B\" GF(q) tělesa \"A\" v němž existuje prvek α \njehož řád je alespoň délka \"n\" kódových slov, tedy \"a\"|\"b\" a ord(α)≥\"n\".\nNechť \"c\" a \"d\" jsou celá čísla. \nKódová slova jsou taková slova \"v\"\"v\"…\"v\", kde polynom\n\"v\"x+\"v\"x+…+\"v\"x+\"v\" \nmá kořeny α, α, …, α.\n\nPři konstrukci je nalezen polynom \"g\"(x) nejmenšího stupně, který má uvedené kořeny. Tomuto polynomu říkáme generující polynom.\nJe-li \"m\" jeho stupeň, pak je takto možno kódovat slova délky \"k\"=\"n\"-\"m\". \nKódové slovo vznikne tak, že zjistíme zbytek \"R\"(x) při dělení polynomu \n\"V\"(x)=\"v\"x+\"v\"x+…+\"v\"x polynomem \"P\"(x).\n\nKódové slovo vznikne z polynomu \"V\"(x)-\"R\"(x), tak že \"v\" bude tvořeno koeficientem u x.\n\nKonstrukce garantuje Hammingovu vzdálenost kódových slov alespoň \"d\". Užitečnou vlastností BCH kódů je, \nže zpráva je pouze doplněna zabezpečovacím podslovem, ale začátek zprávy je nezměněn.\n\n\nBěžně jsou používány primitivní doslovné základní BCH kódy.\n\nMůže se stát, že pro vhodnou volbu \"c\" dostaneme řád generujícího polynomu menší než při volbě \"c\"=1. \nTaková volba pak přináší více prostoru pro data (a kód přestává být doslovný).\n\nPro Reed-Solomonovy kódy jsou všechny volby \"c\" stejně dobré, protože minimální polynom pro každé α je prvního řádu.\nPoužívány jsou především Reed Solomonovy kódy s \"c\"=0.\n\nKódy s \"b\">\"a\">1 nejsou pravděpodobně používány.\n\nNechť formula_1 a formula_2 (tedy formula_3). Uvažujme různé hodnoty formula_4\n\nExistuje primitivní prvek formula_5 splňující\nformula_6\njeho minimální polynom nad formula_7 je \n\nPoznamenejme, že v formula_9 platí formula_10 proto\nformula_11\n\nTudíž formula_12 je kořen polynomu formula_13 a \n\nAbychom spočítali formula_15 poznamenejme, že opakovanou aplikací (*), dostáváme následující rovnice:\n\nPět pravých stran délky čtyři musí být lineárně závislých a tak najdeme lineární závislost formula_21\n\nProtože neexistuje závislost nižšího řádu, je minimálním polynomem pro formula_22 polynom \n\nBudeme-li pokračovat obdobně, získáme\n\nBCH kódy s formula_28 mají generující polynom\n\nKód má minimální Hammingovu vzdálenost alespoň 3 a opravuje nejvýš 1 chybu. Protože generující polynom je stupně 4, má tento kód 11 datových bitů a 4 zabezpečovací bity.\n\nBCH kódy s formula_30 mají generující polynom\n\nJeho minimální Hammingova vzdálenost je alespoň 5 a opravuje nejvýš 2 chyby. Protože generující polynom je stupně 8, má tento kód 7 datových bitů a 8 zabezpečovacích bitů. \n\nBCH kódy s formula_32 mají generující polynom\n\nMá minimální Hammingovu vzdálenost alespoň 7 a opravuje nejvýš 3 chyby. Tento kód má 5 datových bitů a 10 zabezpečovacích bitů.\n\nBCH kód s formula_34 má generující polynom\n\nKód má minimální Hammingovu vzdálenost 15 a opravuje nejvýš 7 chyb. Má 1 datový bit a 14 zabezpečovacích bitů. \nTento kód má tedy jen dvě kódová slova: 000000000000000 a 111111111111111.\n\n1. Generující polynom BCH kódu má stupeň nejvýš formula_36\nNavíc, pokud formula_37 a formula_38 pak generující polynom má stupeň nejvýš formula_39\n\nProto minimální společný násobek formula_42 z nich má stupeň nejvýš formula_36\nNavíc, pokud formula_44 pak formula_45 pro každé formula_46\nProto, formula_47 je nejmenší společný násobek nejvýš formula_48 minimálních polynomů formula_40 pro liché indexy formula_50\nkaždý z nich je stupně nejvýš formula_41\n\n2. BCH kód má minimální Hammingovu vzdálenost alespoň formula_4\n\nDůkaz: Předpokládejme, že formula_53 je kód (jemu odpovídající polynom) s méně než formula_54 nenulovými koeficienty. Potom nechť\n\nPřipomeňme, že formula_56 jsou kořeny formula_57 tudíž i jeho násobku formula_58\nZ toho plyne, že formula_59 splňuje následující rovnice pro formula_60\n\nV maticovém tvaru dostáváme\n\nDeterminant této matice je roven\n\nMatice formula_64 je Vandermondova matice, a její determinant je\ncož je nenulové. Odtud vyplývá, že formula_66 a tudíž formula_67\n\n3. Kód, kde délka kódových slov \"n\" je rovna řádu prvku α je cyklický. Speciálně pak každý primitivní kód je cyklický.\n\nDůkaz: Kód generovaný pomocí polynomů délky formula_68 je cyklický právě když generující polynom dělí formula_69\nProtože formula_47 je minimální polynom s kořeny formula_71\nstačí zkontrolovat, že každé z formula_56 je kořen polynomu formula_69\nTo plyne přímo z toho, že formula_74 je podle definice formula_68tá odmocnina z jedné.\n\nExistuje mnoho algoritmů pro dekódování BCH kódů. Nejběžnější používají následující schéma:\n\nV průběhu algoritmu může dekódovací algoritmus určit, že přijaté slovo obsahuje příliš mnoho chyb a nemůže být opraveno. \nNapříklad, pokud vhodná hodnota pro \"t\" není nalezena, korekce selže. \nV případě zkráceného kódu, může být vypočtena pozice chyby mimo kódové slovo.\nPokud přijaté slovo má více chyb než kód dokáže opravit, dekodér může vrátit zdánlivě korektní zprávu, která se liší od zprávy odeslané.\n\nPokud jsou některá písmena zprávy nečitelná, můžeme jejich pozici považovat za pozici chyby.\nNalezení chyby na neznámé pozici vyžaduje stejně informací jako opravení dvou chyb na známých pozicích.\n\nPřijaté slovo formula_76 je součet korektního kódového slova formula_77 a neznámého chybového slova formula_78\nHodnoty syndromů jsou získány dosazením hodnot formula_56 do formula_76 vnímaného jakožto polynom.\nProto jsou syndromy\npro formula_82 od formula_83 do formula_84\nProtože formula_85 jsou kořeny formula_57 jehož je \nformula_87 násobek, formula_88\nZkoumání hodnot syndromů proto izoluje chybový vektor,\ntakže můžeme začít v jeho hledání.\n\nPokud v přenosu nevznikly chyby, je formula_89 pro každé formula_90\nV takovém případě dekódování končí.\n\nPokud jsou některé syndromy nenulové, jsou v přijaté zprávě chyby. Dekodér musí zjistit, kolik jich je a kde se vyskytují.\n\nPředpokládejme, že\n\nNení zřejmé, jak začít řešit rovnice s neznámými formula_92 a formula_93 vysvětlující syndromy.\n\nPrvním krokem je nalezení polynomu pro lokalizaci chyb\n\nDva populární algoritmy pro tuto úlohu jsou:\n\nCílem obou algoritmů je nalézt \ntakové, aby pro každé formula_82 od formula_83 do formula_99 platilo\nNavíc požadujeme formula_101\nVzhledem k tomu, že formula_102 je kořenem polynomu formula_103 musí být\nPo pronásobení formula_105 dostáváme\nPo sečtení přes jednotlivé chyby pak\nneboli\n\nAlgoritmus řeší soustavu rovnic hrubou silou. Nachází jediné \"v\" a Λ, které může vyhovovat, správně by měl nakonec zkontrolovat, zda skutečně vyhovují i pro ve výpočtu nepoužité syndromy.\n\nZačněme s \"v=[t=(d-1)/2]\".\n\n\n\n\n\n\nV případě formula_118 větším než je počet chyb (můžeme dodefinovat nadbytečná formula_92 nulou).\nPak\na determinant je nulový, dokud není formula_118 minimální možné.\n\nAlgoritmus udržuje Λ odpovídající počátečnímu úseku posloupnosti syndromů. \nPostupně prodlužuje délku úseku a koriguje Λ.\n\nNení znám algoritmus, který by hledal kořeny jinak než hrubou silou postupným dosazováním prvků tělesa \"B\". \nAlgoritmus Chien search optimalizuje výpočet tím, \nže minimalizuje násobení proměnnými na úkor stejného počtu násobení konstantami.\n\nJakmile jsou známy polohy chyb, zbývá určit velikosti chyb na těchto místech. \nOdečtením nalezených velikostí chyb dostaneme z přijatého slova kódové slovo.\n\nV případě binárního kódu a původně neznámé polohy chyby stačí negovat příslušný bit. \nV případě nečitelných dat je pro účely hledání chyby nahrazeno nečitelné písmeno nulou a pokračujeme jako v obecném případě.\nV obecném případě mohou být velikosti chyb formula_125 určeny řešením soustavy lineárních rovnic\n\nExistuje ale efektivnější metoda známá jako Forneyův vzorec.\n\nNechť formula_128\nNechť formula_129 formula_130 a formula_131\n\nNechť formula_132 je polynom vyhodnocující chyby.\n\nNechť formula_133 kde formula_134 zde značí formula_135 \nmísto násobení v příslušném tělese.\n\nPokud je možno syndromy vysvětlit chybovým slovem, které může být nenulové jedině na pozicích formula_93, pak jsou velikosti chyb\n\nPro doslovné kódy, \"c\" = 1, takže můžeme výraz vykrátit na:\n\nAlgoritmus je založen na Lagrangeově interpolaci a technikách vytvořujících funkcí.\n\nProzkoumejme formula_139\nPro jednoduchost dodefinujme formula_140 pro formula_141 a formula_142 pro formula_143\n\nPak formula_144\nVztah formula_145 jsme již odvodili dříve,\ntakže víme pro důkaz nepodstatnou informaci, že koeficienty u formula_146 jsou 0 pro formula_147\n\nZkoumejme dál význam jednotlivých koeficientů:\n\nMůžeme získat následující formu polynomu :\nChceme spočítat neznámé formula_151 a můžeme zjednodušit kontext odstraněním formula_152 členů. \nTo vede k definici polynomu vyhodnocujícího chyby\n\nDíky předpokladu formula_154 dostáváme\n\nZaměřme se na formula_156 Díky formula_112 (trik Lagrangeovy interpolace) suma degeneruje na jediný sčítanec\nK nalezení formula_92 již stačí zbavit se nadbytečného součinu. \nMůžeme jej spočítat přímo z již známých kořenů formula_160 polynomu formula_161 ale můžeme využít jednodušší výraz. \n\nProtože formální derivace formula_162\n\nZískáváme v bodě formula_102 opět jediný sčítanec\n\nTakže konečně\n\nTato formule je zjednodušením v případě, kdy formální derivaci formula_112 počítáme z tvaru formula_167 pomocí\n\nkde formula_134 značí formula_135 místo násobení v příslušném tělese.\n\nCelý proces hledání lokalizačního polynomu Λ i hledání velikosti chyb je možno založit na\n\nNechť formula_171 jsou pozice nečitelných znaků. Sestavíme tomu odpovídající polynom formula_172\nDodefinujme nečitelná místa nulou a spočtěme syndromy.\nTak jak jsme si popsali u Forneyova vzorce nechť formula_173\n\nSpustíme rozšířený Euklidův algoritmus na hledání nejmenšího společného dělitele polynomů formula_174 a formula_175 Naším cílem ale nebude nalézt nejmenšího společného dělitele, ale polynom formula_176 stupně nejvýš formula_177 a polynomy formula_178 tak, aby formula_179\nNízký stupeň polynomu formula_176 zajistí, že pro formula_181 budou platit zobecněné (o polynom opravující nečitelné znaky) definiční vztahy které jsme kladli na formula_182\n\nPři definici formula_183 a použití formula_184 na místě formula_112 ve Fourney algoritmu pak dostaneme odhad velikosti chyb.\n\nHlavní výhodou algoritmu je, že zároveň spočítá ve Forneyově vzorci potřebné formula_186\n\nNaší snahou je nalézt kódové slovo, které se od přijatého slova na čitelných pozicích liší co nejméně. Při vyjádření přijatého slova jako součtu nejbližšího kódového slova a chybového slova tak hledáme chybové slovo s nejmenším počtem nenulových souřadnic na čitelných pozicích. Syndrom formula_187 klade na chybové slovo podmínku formula_188\nTyto podmínky můžeme zapisovat samostatně, nebo můžeme vytvořit polynom formula_189 a klást podmínky na koeficienty u mocnin formula_190 až formula_191\nformula_192\n\nVíme-li, že na pozici formula_193 je nečitelný znak, můžeme množinu syndromů formula_194 nahradit množinou syndromů formula_195 definovaných vztahem formula_196\nPokud platí pro chybové slovo podmínky kladené množinou syndromů formula_197 pak formula_198\nNová množina syndromů má vůči chybovému vektoru formula_199 stejný vztah jako měla původní množina syndromů vůči chybovému vektoru formula_200\nVšimněme si, že s výjimkou souřadnice formula_201 kde je formula_202 je formula_203 nenulové,\nprávě když je formula_125 nenulové. Co se týče hledání pozic chyb, můžeme proto takto upravit množinu syndromů postupným zohledněním pozic neznámých znaků. Výsledná množina syndromů bude kratší o počet formula_205 nečitelných znaků.\n\nPři formulaci v řeči polynomů nám náhrada množiny syndromů formula_194 množinou syndromů formula_195 vede k formula_208\nOdtud formula_209\n\nPo nahrazení formula_210 pomocí formula_174 pak proto budeme hledat shodu u koeficientů formula_212\n\nObdobně jako odstraňování vlivu nečitelných znaků můžeme vnímat i hledání chybných pozic. Pokud najdeme formula_118 souřadnic tak, že odstranění jejich vlivu povede k tomu, že zbylé syndromy budou nulové, existuje chybový vektor jenž má nenulové hodnoty pouze v těchto souřadnicích. Pokud označíme formula_214 polynom odstraňující vliv těchto souřadnic, dostaneme formula_215\n\nV Euklidově algoritmu se snažíme odstranit nejvýš formula_216 chyb (na čitelných místech), protože při větším počtu chyb může být více kódových slov od přijatého slova stejně daleko. Proto musí pro hledané formula_214 nastat ve výše uvedeném vztahu rovnost u všech souřadnic počínaje formula_218\n\nVe Forney vzorci (pro nelezení velikosti chyb) nezáleželo na tom, zda je formula_214 vynásobena nenulovou konstantou, proto je podmínka formula_220 zbytečná.\nMůže se stát, že Euklidův algoritmus najde formula_214 stupně většího než formula_222\nkterý má tolik různých kořenů, jako je jeho stupeň, a pomocí Forney algoritmu bude možno opravit chyby v polohách všech jeho kořenů, přesto opravovat takto nalezené chyby je nebezpečné. Obvykle při nalezení formula_214 většího stupně odmítáme chyby opravovat. Stejně tak oprava chyb selže, pokud má formula_214 vícenásobné kořeny či jejich počet neodpovídá stupni formula_225\nSelhání také může detekovat to, když Forney vzorec vrátí chybu z rozdílu těles formula_226\n\nNechť formula_227 a používáme dříve uvedený kód s formula_228 v GF(2).\n(Tento generátor je použit v QR kódech.) \nNechť přenášená zpráva je <nowiki>[1 1 0 1 1]</nowiki>, nebo jako polynom formula_229\nZabezpečovací symboly jsou spočteny dělením formula_230 polynomem formula_47 \na přičtením (odečtením) zbytku formula_232 neboli <nowiki>[ 1 0 0 0 0 1 0 1 0 0 ]</nowiki> k formula_233\nPřidáním ke zprávě tak dostáváme přenášené kódové slovo <nowiki>[ 1 1 0 1 1 1 0 0 0 0 1 0 1 0 0 ]</nowiki>.\n\nPředpokládejme, že dva bity byly poškozeny v průběhu přenosu, takže přijaté slovo je [ 1 0 1 1 1 0 0 0 1 0 1 0 0 ].\nJakožto polynom tedy:\nAbychom chyby opravili, spočteme nejprve syndromy. \nPřitom formula_235 dostaneme formula_236 formula_237 formula_238 formula_239 formula_240 a formula_241\nK zápisu bychom mohli používat hexadecimální číslice, ale držme se v tomto úvodním příkladu dvojkové soustavy.\n\nNásledně aplikujme Petersonův algoritmus.\nProtože je singulární, což není překvapením, protože slovo obsahuje pouze dvě chyby. \nNyní levý horní roh matice je identický s [\"S\" \"C\"], \ncož vede k řešení formula_243 formula_244 \nVýsledný polynom pro lokalizaci chyb je formula_245\nPolynom má kořeny formula_246 a formula_247 \nExponenty formula_74 odpovídají pozicím chyb. \nNemusíme v tomto případě počítat chybové hodnoty, protože jedinou možnou hodnotou je hodnota 1.\n\nPředpokládejme nyní, stejný případ, ale přijaté slovo má dva nečitelné znaky [ 1 0 ? 1 1 ? 0 0 1 0 1 0 0 ].\nNahradíme nečitelné znaky (např.) nulami, vytvořme polynom potlačující vliv nečitelných znaků formula_249\nNajděme syndromy formula_250 formula_251 formula_252 \nformula_253 formula_254 a formula_255\n(Používáme logaritmické vyjádření, které je vzhledem k isomorfismu GF(2) nezávislé na reprezentaci pro sčítání. \nMožné reprezentace jednotlivých mocnin jsou stejně jako v předchozím případě hexadecimálními číslicemi 1, 2, 4, 8, 3, 6, C, B, 5, A, 7, E, F, D, 9 se sčítáním založeném na bitovém xor.)\nVytvořme polynom syndromů formula_256 spočtěme formula_257\n\nSpusťme rozšířený euklidův algoritmus:\nformula_258\n\nformula_259\n\nformula_260\n\nformula_261\n\nformula_262\n\nformula_263\n\nDostali jsme se k polynomu stupně 3, a vzhledem k tomu, že \nformula_264\ndostáváme\nformula_265\n\na tedy\nformula_266\n\nNechť formula_267\nNetrapme se tím, že absolutní člen není 1. \nNalezněme hrubou silou kořeny polynomu formula_182\nJsou jimi formula_12 a formula_270\n(po nalezení prvního můžeme vydělit formula_112 polynomem formula_272 a kořen polynomu stupně 1 nalezneme snadno).\n\nOznačme formula_273 a formula_274\nVelikosti chyb hledáme ve tvaru formula_275\nkde formula_160 jsou kořeny polynomu formula_277\nformula_278\nDostáváme formula_279\nformula_280\nformula_281\nformula_282\nTo, že formula_283 by nás nemělo překvapit.\n\nOpravený kód tedy má být [ 1 0 1 1 0 0 1 0 1 0 0].\n\nJeště ukažme průběh výpočtu v případě, kdy je v přijatém kódu pouze jedna chyba [ 1 0 ? 1 1 ? 0 0 0 1 0 1 0 0 ].\nOpět nahradíme nečitelné znaky nulami, spočteme formula_284 a syndromy \nformula_285 formula_286 formula_287 \nformula_288 formula_289 a formula_290\nSestavíme polynom syndromů formula_291\na formula_292\nSpusťme rozšířený Euklidův algoritmus:\n\nformula_293\nformula_294\nformula_295\nformula_296\n\nDostali jsme se k polynomu stupně nejvýš 3, a vzhledem k tomu, že \nformula_297\ndostáváme\nformula_298\n\na tedy\nformula_299\n\nNechť formula_300\nNetrapme se tím, že absolutní člen není 1. Kořenem polynomu je formula_301\n\nOznačme formula_302 a formula_303\nVelikosti chyb hledáme ve tvaru formula_275\nkde formula_160 jsou kořeny polynomu formula_277\nformula_307\nDostáváme formula_308\nformula_309\nformula_310\nTo, že formula_311 by nás nemělo překvapit.\n\nOpravený kód tedy má být [ 1 0 1 1 0 0 0 1 0 1 0 0].\n\n\n"}
{"id": "863918", "url": "https://cs.wikipedia.org/wiki?curid=863918", "title": "Cantio antiqua", "text": "Cantio antiqua\n\nCantio antiqua je pěvecký sbor z České republiky.\n\nSmíšený komorní sbor Cantio antiqua založili pod uměleckým vedením sbormistra Petra Nejedlého koncem 80. let členové zaniklého studentského sboru Cantus semper vivus, který vedla prof. Věra Jankovičová při gymnáziu Budějovická v Praze 4. V současném složení vystupuje Cantio antiqua asi od roku 2014.\n\nCantio antiqua se orientuje převážně na renesanční a raně barokní polyfonní hudbu. Repertoár souboru tvoří až osmihlasá vokální díla světská i duchovní autorů italských, francouzských, anglických, německých, španělských a polských; samostatnou část repertoáru pak představují skladby vánoční, které podávají průřez této hudby v Čechách od počátku 15. století až po tvorbu skladatelů raného baroka.\n\nKomorní obsazení souboru Cantio antiqua (tři soprány, mezzosoprán, dva alty, dva tenory a dva basy) umožňuje přiblížit se dobové interpretační praxi, kdy každý hlas byl prováděn třeba jen jedním zpěvákem či instrumentalistou. Cantio antiqua příležitostně spolupracuje s instrumentalisty – hráči na dobové nástroje.\n\n\n"}
{"id": "863920", "url": "https://cs.wikipedia.org/wiki?curid=863920", "title": "Glyptodon", "text": "Glyptodon\n\nGlyptodon byl velký obrněný savec čeledi Glyptodontidae, příbuzný pásovce, který žil během pleistocénu. Měřil zhruba 3 m, mohl dosáhnout hmotnosti okolo 2 tun. Jeho brnění ho sice chránilo před predátory jako byl šavlozubý tygr, ale inteligentní pták \"Phorusrhacos\" ho mohl převrátit na záda a odkrýt tak měkkou břišní stranu, kde pásovec nebyl chráněný.\n\n"}
{"id": "863927", "url": "https://cs.wikipedia.org/wiki?curid=863927", "title": "Michal Drahorád", "text": "Michal Drahorád\n\nMichal Drahorád (* 15. dubna 1969) je bývalý český fotbalový obránce.\n\nV lize hrál za SK Slavia Praha, FC Viktoria Plzeň a SK Dynamo České Budějovice. Kariéru končil v nižších soutěžích v Německu za SpVgg Bayern Hof a ZV Thierstein. V československé a české nejvyšší soutěži nastoupil v 64 utkáních a dal 1 gól.\n\nZačínal v TJ Mariánské Lázně.\n\n"}
{"id": "863933", "url": "https://cs.wikipedia.org/wiki?curid=863933", "title": "Pavel Kubánek", "text": "Pavel Kubánek\n\nPavel Kubánek (* 6. září 1968 Uherské Hradiště) je bývalý český fotbalový obránce.\n\nHrál za FC Baník Ostrava, SK Chrudim, Fotbal Frýdek-Místek a FC NH Ostrava. V československé a české nejvyšší soutěži nastoupil v 96 utkáních a dal 6 gólů. V evropských pohárech nastoupil ve 3 utkáních.\n\nV nižších soutěžích byl hráčem klubů ŠSK Bílovec (1999–2001), Fotbal Fulnek (2001–2010) a SK Velké Albrechtice (od 02.09.2010).\n\n"}
{"id": "863934", "url": "https://cs.wikipedia.org/wiki?curid=863934", "title": "Kanada na Letních olympijských hrách 1992", "text": "Kanada na Letních olympijských hrách 1992\n\nKanada se účastnila Letní olympiády 1992. Zastupovalo ji 259 sportovců (179 mužů a 116 žen) v 24 sportech.\n\n"}
{"id": "863938", "url": "https://cs.wikipedia.org/wiki?curid=863938", "title": "70. ročník udílení Zlatých glóbů", "text": "70. ročník udílení Zlatých glóbů\n\n70. ročník udílení Zlatých glóbů se konal 13. ledna 2013 v hotelu Beverly Hilton v Beverly Hills, Los Angeles. Gala večer moderovala dvojice komediálních hereček Tina Fey a Amy Poehler, které byly zároveň nominované v kategorii nejlepší herečka v komediálním seriálu. Hollywoodská asociace zahraničních novinářů vyhlásila nominace 13. prosince 2012. Miss Golden Globe byla pro tento ročník dcera Clinta Eastwooda a Frances Fisher, herečka Francesca Eastwood. Cenu Cecila B. DeMilla za celoživotní přínos filmovému průmyslu obdržela herečka Jodie Fosterová. Asociace to oznámila na své tiskové konferenci 1. listopadu 2012.\n\nNejvíc Glóbů získala muzikálová adaptace Hugova románu \"Bídníci\", která ze čtyř nominací proměnila v cenu tři. Favorizovaný historický snímek Stevena Spielberga \"Lincoln\" neuspěl – získal sice nejvíc nominací, sedm, ocenění si však nakonec odnesl pouze hlavní mužský představitel Daniel Day-Lewis. Nejlepším filmem se stalo drama \"Argo\", jehož režisér Ben Affleck si odnesl rovněž cenu za nejlepší režii.\n\nV televizních kategoriích si nejvíc cen, tři, odnesly dramatický seriál \"Ve jménu vlasti\" a televizní film \"Prezidentské volby\". Hlavní představitelka seriálu \"Homeland\", Claire Danesová, získala Zlatý glóbus druhý rok po sobě.\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\nVítěz je vyznačený tučně a je-li jenom jeden, tak na prvním místě. Pokud má film / seriál / TV pořad distribuční název, je uveden pod ním.\n\n"}
{"id": "863940", "url": "https://cs.wikipedia.org/wiki?curid=863940", "title": "Deutsch (kráter)", "text": "Deutsch (kráter)\n\nDeutsch je měsíční kráter nacházející se na odvrácené straně Měsíce a tudíž není pozorovatelný přímo ze Země. Leží jihozápadně od většího kráteru Seyfert. Má průměr 50 km, pojmenován je podle amerického astronoma a spisovatele Armina J. Deutsche.\n\nVýchodo-severovýchodně se nachází kráter Polzunov, severo-severozápadně pak kráter Espin.\n\nV okolí kráteru se nachází několik menších kráterů. Ty byly označeny podle zavedených zvyklostí jménem hlavního kráteru a velkým písmenem abecedy.\n"}
{"id": "863944", "url": "https://cs.wikipedia.org/wiki?curid=863944", "title": "Kolekce Série", "text": "Kolekce Série\n\nKolekce Série je sochařské dílo Ireny Jůzové.\n\nV roce 2004 začala Irena Jůzová prvními kresebnými návrhy téma, ze kterého se v průběhu času stal dlouhodobý projekt. Kolekce Série vyvrcholil v monumentální realizaci reprezentující Českou republiku na mezinárodní přehlídce 52. bienále v italských Benátkách v roce 2007.\n\nKe vzniku tématu Irenu Jůzovou přivedly velmi osobní pohnutky. Přemýšlela o sobě jako o ženě, o své práci, jaký má smysl a význam, jakou má finanční hodnotu výsledný umělecký produkt a jak cenu určit, o trhu s uměním a o měně.Nejprve zaznamenávala do skicáku jakési kresby kůží s erotickým nábojem a uvažovala i o použití nafukovací panny, která je k prodeji v sexshopech. Myšlenku použití již hotového artefaktu velmi rychle zavrhla a rozhodla se použít odlitek kůže z vlastního těla.\n\nV roce 2005 se nechala celá odlít do sádry a ze vzniklého odlitku formy získala sádrovou kopii svého těla. Z kopie se vyrobila lukoprenová forma a z ní následně lukoprenový odlitek kůže.\n\nMateriál pro odlitek dlouho hledala a jako nejvhodnější byl použit transparentní lukopren, vyhovující svým alabastrovým vzhledem a mírně trhavou konzistencí. Představa byla taková, že kůže bude evokovat svlečení z těla.\n\nIrena Jůzová měla připravenou formu a materiál pro nekonečnou řadu odlitků kůže svého těla a samostatných odlitků rukou a nohou. Odlitky bylo třeba adjustovat a idea byla taková, aby byly zabaleny jako zboží do obalů. Výsledek měl působit jako z pásové výroby na lince pro nekonečné množství zboží.\n\nZásadní pro vývoj a budoucí finální realizaci projektu Kolekce Série byla podpora Ireny Jůzové společnosti Model Obaly a.s. v Opavě a v Nymburce.\n\nVznikla intenzivní spolupráce (2005 – 2010) s vývojovým technologem C.A.D. Tomášem Heřmánkem, který se podílel nejen na výsledné realizaci obalů pro \"zboží\", ale později na vzniku architektonického řešení stavby do česko-slovenského pavilonu v Itálii a na vzniku vitríny pro Limitovanou edici Kolekce Série (2010).\n\nPro Kolekci Sérii se vyrobila řada obalů – malé podstavce pro ruce, trojobal pro kůže, malé boxy s iniciálami IJ.\n\n"}
{"id": "863951", "url": "https://cs.wikipedia.org/wiki?curid=863951", "title": "Zabezpečovací detence", "text": "Zabezpečovací detence\n\nZabezpečovací detence je druh ochranného opatření, které se vykonává ve zvláštních ústavech, kde jsou realizovány různé psychologické, léčebné, pedagogické a další programy pro zde umístěné osoby, jež jsou nebezpečné společnosti. Tyto ústavy jsou střeženy vězeňskou službou. Zabezpečovací detence není časově omezena, trvá tak dlouho, dokud to vyžaduje ochrana společnosti.\n\nV Česku je zabezpečovací detence realizována ve Vazební věznici a Ústavu pro výkon zabezpečovací detence Brno a ve Věznici Opava.\n\nSoud uloží zabezpečovací detenci vždy, pokud:\nKromě toho je možné ji uložit i tehdy, jestliže:\n\nPokud je osoba, které byla zabezpečovací detence uložena, nebezpečná svému okolí, soud nařídí její bezodkladné dodání do ústavu pro výkon zabezpečovací detence, jinak jí poskytne maximálně jednoměsíční lhůtu k obstarání nutných záležitostí před nástupem. Bezodkladné dodání do ústavu realizuje policie.\n\nVýkon zabezpečovací detence lze uložit samostatně i vedle trestu odnětí svobody, v takovém případě se pak vykonává až po výkonu trestu odnětí svobody. Její trvání závisí na posouzení důvodů ochrany společnosti, které přezkoumává vždy nejméně jednou ročně, u mladistvých nejméně jednou za půl roku, okresní soud, v jehož obvodu se daný ústav nachází. Pokud by důvody pro její výkon pominuly, bude zajištěná osoba okamžitě propuštěna, resp. u ní bude realizováno ústavní ochranné léčení, jestliže by pro ně splňovala podmínky.\n"}
{"id": "863955", "url": "https://cs.wikipedia.org/wiki?curid=863955", "title": "Petr Mašlej", "text": "Petr Mašlej\n\nPetr Mašlej (* 18. ledna 1970) je bývalý český fotbalista, obránce.\n\nV lize hrál za FC Baník Ostrava, SK Sigma Olomouc a FC Karviná. Kariéru končil v nižších německých soutěžích v 1. FC Magdeburg a KSV Holstein Kiel. V české nejvyšší soutěži nastoupil ve 108 utkáních a dal 12 gólů.\n\n"}
{"id": "863956", "url": "https://cs.wikipedia.org/wiki?curid=863956", "title": "Kanada na Letních olympijských hrách 1988", "text": "Kanada na Letních olympijských hrách 1988\n\nKanada se účastnila Letní olympiády 1988. Zastupovalo ji 328 sportovců (223 mužů a 105 žen) v 23 sportech.\n\n"}
{"id": "863960", "url": "https://cs.wikipedia.org/wiki?curid=863960", "title": "Kanada na Letních olympijských hrách 1984", "text": "Kanada na Letních olympijských hrách 1984\n\nKanada se účastnila Letní olympiády 1984. Zastupovalo ji 408 sportovců (257 mužů a 151 žen) v 23 sportech.\n\n"}
{"id": "863963", "url": "https://cs.wikipedia.org/wiki?curid=863963", "title": "H. G. Wells (kráter)", "text": "H. G. Wells (kráter)\n\nH. G. Wells je měsíční kráter nacházející se na odvrácené straně Měsíce a tudíž není pozorovatelný přímo ze Země. Leží jižně od kráteru Millikan. Má průměr 114 km, pojmenován je podle anglického spisovatele H. G. Wellse, autora vědeckofantastického románu \"První lidé na Měsíci\". Je atypické, že nese jméno po spisovateli fikce, velká většina ostatních kráterů je totiž pojmenována po vědcích či badatelech (dalším útvarem pojmenovaným po spisovateli je např. Jules Verne).\n\nJihozápadně se nachází kráter Cantor, jihovýchodně pak kráter Tesla.\n\nV okolí kráteru se nachází několik menších kráterů. Ty byly označeny podle zavedených zvyklostí jménem hlavního kráteru a velkým písmenem abecedy.\n"}
{"id": "863971", "url": "https://cs.wikipedia.org/wiki?curid=863971", "title": "Viktor Palivec", "text": "Viktor Palivec\n\nViktor Palivec (23. prosince 1908, Příbram – 30. prosince 1989, Praha) byl básník, heraldik, knihovník a bibliograf. Publikoval řadu vlastivědných prací, ve kterých se zabývá Berounskem a rodným Příbramskem.\n\n"}
{"id": "863996", "url": "https://cs.wikipedia.org/wiki?curid=863996", "title": "Azo", "text": "Azo\n\nAzo, známý také jako Azzone, Azzone Soldanus, Azzone dei Porci nebo Azolino Porcius, (asi 1150 – asi 1230) byl právník, který na přelomu 12. a 13. století vyučoval civilní právo na boloňské univerzitě. Byl velmi vyhledávaným učitelem, mezi jeho žáky patřili Accursius a pravděpodobně Johannes Teutonicus.\n\n"}
{"id": "863997", "url": "https://cs.wikipedia.org/wiki?curid=863997", "title": "Wernsdorf", "text": "Wernsdorf\n\nNěmecké jméno Wernsdorf nesou česká sídla:\n\n"}
{"id": "864014", "url": "https://cs.wikipedia.org/wiki?curid=864014", "title": "One Way Ticket to Hell... and Back", "text": "One Way Ticket to Hell... and Back\n\nOne Way Ticket to Hell… and Back je druhé studiové album britské skupiny The Darkness, vydané v roce 2005. Jeho producentem byl Roy Thomas Baker a vyšlo u vydavatelství Atlantic Records. Autorem obalu alba je Mark Wilkinson.\n\n\n"}
{"id": "864016", "url": "https://cs.wikipedia.org/wiki?curid=864016", "title": "Plastové okno", "text": "Plastové okno\n\nPlastové okno je skleněná výplň stavebních otvorů, jejíž rám je vyroben z plastového profilu rozděleného na izolační komory a vyztuženého ocelovou výztuhou. \n\nPlastová okna jsou určena pro použití v obytných i průmyslových budovách, pro denní osvětlení a přirozené (přímé) větrání vnitřních prostor budov. Plní funkce tepelně izolační i zvukově izolační. Nejpoužívanější jsou u domácností (paneláky, bytovky, ale i obytné domy).\nPlastová okna se začala vyrábět v 50. letech 20. století. První okna měla jednokomorové profily bez výztuh. Vzhledem ke značné úspoře energií se začaly rychle rozšiřovat a vyvíjet nové typy oken. Zásadním období ve vývoji plastových oken byla 70. léta, kdy došlo k vážné energetické krizi. V této době se okna vyvinula do podoby, kterou známe dnes. Začaly se vyrábět první dvoukomorové profily s dorazovým těsněním, které ovšem nemělo takové fyzikálně-mechanické vlastnosti těch současných a docházelo k jeho rychlému zpuchření. Dorazové těsnění bylo v 80. letech nahrazeno středovým těsněním, které těsnilo lépe a mělo delší životnost. Tento typ těsnění se uplatnil především při výstavbě panelových domů.\n\nNa dorazové těsnění však nebylo zapomenuto a v 90. letech se opět z ekonomických důvodů začalo některými výrobci používat. Středové těsnění bylo považováno za nadstandard.\n\nOd 90. let do současnosti se vývoj ubírá především směrem zdokonalování materiálů a doplňků. Zvyšující se nároky na tepelně izolační vlastnosti plastových oken a tím i snižující se tepelné prostupy. \n\nV současné době existují 2 typy těsnění a to Dorazové a Středové.\n\nStředové těsnění má na okně celkem 2—3 těsnění. V závislosti na konstrukci plastového profilu může být středové (prostřední) těsnění umístěno buď na rámu, nebo křídle okna, kde je lépe chráněno před poškozením. Výhody oproti dorazovému těsnění jsou především dobré stavebně fyzikální vlastnosti okna, masivní konstrukce, lepší součinitel prostupu tepla U a dobrou zvukovou izolaci. Přední komora vyrovnává rozdíly mezi vnitřním a venkovním prostředím.\n\nTento profil odolává extrémním klimatickým podmínkám a je proto často používán u panelových domů, ještě lépe se uplatní v horních patrech panelových domů, kde více fouká a je tam častěji hnaný déšť. Při zatížení větrem je středové těsnění tlačeno na dorazovou plochu — čím vyšší rychlost větru, tím lépe těsní. Nevýhodou je, že při otevřeném okně není těsnění chráněno proti poškození a díky své černé barvě je zřetelně viditelné — kvalitnější ale dražší systémy mají středové těsnění na křídle okna, kde je lépe chráněno. Pokud je těsnění poškozeno a dostane se za něj voda, nemůže odtéct.\n\nDalším typem jsou plastová okna s takzvaným dorazovým těsněním. Funkční spára tohoto typu je perfektně těsná. Dorazové těsnění je tvořeno dvěma trvale pružnými těsnícími gumami – jedna na vnější straně rámu druhá na vnitřní straně křídla. V případě vyššího tlaku větru se voda dostává skrz těsnění do vnitřní části okna, kde je odváděna za pomocí šikmé drážky ven přes odvodňovací otvory.\n\nPřetrvávajícím mýtem je, že „plastová okna nedýchají a rosí se“. To není pravda. Deklarované izolační vlastnosti okna jsou splněny, pouze pokud jsou okna správně seřízena a maximálně těsní. Nezbytné je tak vždy dostatečné větrání a dobře nastavená teplota vytápění místnosti. Rosení oken nastává zejména v zimních měsících (u plastových, dřevěných i ostatních) pokud na chladném vnitřním skle je dosažena teplota tzv. rosného bodu tj. relativní vlhkost v daném místě je 100 % a dochází ke kondenzaci vodní páry na chladném okně. Řešením je v takovém případě zajistit dostatečné větrání (snížit vlhkost v místnosti), zvýšit teplotu v místnosti (teplý vzduch dokáže pojmout více vzdušné vlhkosti a dojde také ke zvýšení teploty skla v místnosti). Kvalitní hluboko v profilu uložené zasklení trojsklem s teplým meziskelním rámečkem rosení oken účinně brání. \n\nPokud se rosí plastová okna z venku, je to známkou jejich kvalitní izolace.\n\nV případě, že vodní pára kondenzuje mezi skly uvnitř prostoru zasklení je to případ pro reklamaci oken, protože byla porušena izolace zasklení.\n\nRosící se rámy oken svědčí o horších tepelně izolačních vlastnostech profilů. Může k tomu dojít při kombinaci vysoké vzdušné vlhkosti, nízké teplotě v místnosti a silnějším mrazu venku u profilů s malou stavební hloubkou. V současnosti jsou standardem plastová okna se stavební hloubkou alespoň 70 mm, rozdělené na 5 a více komor, zasklené trojsklem. V případech obtížnějších povětrnostních podmínek je vhodnější středový systém těsnění (3 těsnící roviny).\n\nTepelně izolační vlastnosti jsou dány stavební hloubkou okna a použitým zasklením. V současnosti by na trhu měla být jen plastová okna, která splňují požadavky tepelně technických norem. Nejpřísnější podmínky jsou z hlediska tepelné izolace kladeny na okna pro pasivní domy.\n\nPlastový profil je rozdělen v závislosti na stavební hloubce profilu na izolační komory vyplněné buď vzduchem nebo izolační výplní. Rozdělení na určitý počet komor závisí na stavební hloubce, pokud je komor 5 a více nemá jejich počet zásadní vliv tepelně izolační vlastnosti rámu.\n\nPokud mají plastová okna dobrou tvarovou stabilitu, jejich rámy a křídla se nekroutí. Tvarová stabilita je dána jejich konstrukcí a zajišťuje ji buď ocelová výztuha, vlepované sklo, skelná vlákna, případně další technická řešení. Zejména v případě plastových oken v barevném dekoru, u velkých prosklených ploch, atypických tvarů oken a plastových dveří je vhodně dimenzovaná kovová výztuha základem a jistotou, že se prvky nebudou kroutit.\n\nKování má zásadní vliv na funkčnost oken. Okna dobře izolují jen při optimálním seřízení. Celoobvodové kování plastových oken je seřiditelné ve všech 3 směrech a poskytuje možnost optimálního nastavení neprůvzdušnosti oken. V ČR jsou standardem u otvíravě sklopných oken vedle ventilace také tzv. mikroventilace. Není to však plnohodnotný a dostatečný způsob větrání. Okno při nastavení na mikroventilaci není v zavřeném stavu a může být snadno otevřeno jak zlodějem, tak i silným poryvem větru. Kování může být také opatřeno bezpečnostními (i elektronickými) prvky, zimní a letní ventilací, elektronickými ovládacími prvky apod.\n\nProfil plastového okna je vyroben z materiálu PVC bez změkčovadel, který se vyrábí z výchozího granulátu technologií extruze. Výrobní kapacita realizovaná touto technologií mnohonásobně převyšuje možnosti výroby tradičním truhlářským způsobem, životnost těchto výrobků se výrazně prodlužuje a výrobky splňují nové nároky kladené na moderní otvorové výplně.\n\n"}
{"id": "864017", "url": "https://cs.wikipedia.org/wiki?curid=864017", "title": "Třída Kang Ding", "text": "Třída Kang Ding\n\nTřída Kang Ding je třída fregat námořnictva Čínské republiky vyvinutá na základě francouzské třídy \"La Fayette\". Tvoří ji celkem šest postavených jednotek.\n\nFregaty byly postaveny francouzskou loděnicí DCN v Lorientu. Instalaci zbraňových systému provedla domácí společnost China SB Corporation v Kaohsiungu. Důvodem bylo to, že Francie sice povolila prodej lodí, nikoliv však jejich výzbroje. Čínská republika tak použila převážně americkou a domácí výzbroj (protilodní střely). To si například vynutilo instalaci málo výkonného protiletadlového systému Sea Chaparral. Vážné problémy rovněž nastaly v oblasti integrace francouzských a zahraničních komponentů. Okolnosti objednávky fregat třídy \"Kang Ding\" později vyústily v rozsáhlý korupční skandál.\n\nJednotky třídy \"Kang Ding\":\n\nPlavidla se od třídy \"La Fayette\" liší například upravenou výzbrojí a vylepšenými schopnostmi v boji proti ponorkám (tradiční rival ČLR jich vlastní značné množství). Jsou vybaveny bojovým řídícím systémem Thales TACTICOS. Hladinové cíle vyhledává radar Thales Triton G, k vyhledávání hladinových/vzdušných cílů slouží radar Thales DRBV-26D, palbu řídí radary Thales Castor IIC a k navigaci slouží dva radary Thales 20V90. Plavidla jsou vybavena trupovým a vlečným sonarem Thales.\n\nHlavňovou výzbroj tvoří jeden 76mm kanón Oto Melara v dělové věži na přídi a dva 40mm kanóny Bofors. K vlastní obraně rovněž slouží jeden komplet Phalanx s 30mm rotačním kanónem. Údernou výzbroj tvoří dva čtyřnásobné kontejnery protilodních střel Hsiung Feng II s dosahem 130 km. K obraně proti napadení ze vzduchu slouží čtyřnásobné vypouštěcí zařízení protiletadlových řízených střel RIM-72C Sea Chaparral s dosahem 9 km (systém používá známé střely AIM-9 Sidewinder). Za hangárem se dále nachází dva trojhlavňové 324mm protiponorkové torpédomety Mk 32, ze kterých jsou vypouštěna americká lehká torpéda Mk 46 mod 5. Na zádi se nachází přistávací plocha a hangár pro jeden protiponorkový vrtulník Sikorsky S-70C.\n\nPohonný systém je koncepce CODAD. Tvoří ho čtyři diesely SEMT-Pielstick 12 PA6 V 280 STC. Lodní šrouby jsou dva. Nejvyšší rychlost dosahuje 25 uzlů.\n"}
{"id": "864029", "url": "https://cs.wikipedia.org/wiki?curid=864029", "title": "Vymětal", "text": "Vymětal\n\nPříjmení Vymětal nosí tyto osobnosti:\n\n\n"}
{"id": "864031", "url": "https://cs.wikipedia.org/wiki?curid=864031", "title": "Kanada na Letních olympijských hrách 1976", "text": "Kanada na Letních olympijských hrách 1976\n\nKanada se účastnila Letní olympiády 1976. Zastupovalo ji 385 sportovců (261 mužů a 124 žen) v 23 sportech.\n\n"}
{"id": "864049", "url": "https://cs.wikipedia.org/wiki?curid=864049", "title": "Tmavoskvrnáč borový", "text": "Tmavoskvrnáč borový\n\nTmavoskvrnáč borový, též tmavoskvrnáč sosnový či píďalka tmavoskvrnáč (\"Bupalus piniaria\") je drobný motýl, jehož housenky okusují jehličí borovic.\n\nU dospělců je výrazný pohlavní dimorfismus, vyjádřený hlavně zbarvením křídel. Sameček je tmavohnědý se světlými skvrnami ve středu a ke kořenům křídel, má hřebenitá tykadla, samice je rezavohnědá, skvrny má světle rezavé, má niťovitá tykadla.\n\nVajíčka tmavoskvrnáče borového jsou okolo 0,5 mm velká, světlá, ploše bochánkovitá, s tmavšími středy, a jsou kladena do řádek na jehlicích. Housenka je zelená se světlými podélnými pruhy, které přecházejí na hlavu (i hlavová kapsule je podélně pruhovaná). Housenky mají tři páry hrudních nohou, jeden pár panožek a jeden pár pošinek na konci těla. Kukla je mumiová, hnědá nebo hnědozelená, bez zámotku, dlouhá 1,5 cm.\n\nTmavoskvrnáč borový se rojí v červnu a samička klade vajíčka v řadách na spodní stranu borových jehlic po pěti až sedmi. V červenci se vylíhnou housenky, které nejprve plýtvavě ožírají jehlice. Housenky se píďalkovitě pohybují. Na podzim se housenky spouštějí na zem, kde se zakuklí na rozhraní hrabanky a minerální půdy – motýl přezimuje ve stádiu kukly v půdě.\n\nHostitelskou rostlinou je především borovice, tmavoskvrnáč borový napadá borovicové porosty, ve věku 20–70 let.\n\nBěhem zimy anebo až v dubnu se vyhledávají kukly pod hrabankou (hrabanka se přesívá síty o různé velikosti ok), kritický počet je 3 až 7 kukel na 1 m, v závislosti na stáří a bonitě prorostu. Nebezpečné jsou až opakované silné žíry, (borovicím zůstává vždy letošní jehličí a neporušené pupeny) gradace vznikají v porostech na horších bonitách a v nižších nadmořských výškách.\n\n"}
{"id": "864066", "url": "https://cs.wikipedia.org/wiki?curid=864066", "title": "Frank Fisher", "text": "Frank Fisher\n\nFranklyn Wood \"Frank\" Fisher (16. května 1907, Bailieboro, Ontario – 23. dubna 1983, Toronto, Ontario) byl kanadský hokejový obránce.\n\nV roce 1928 byl členem Kanadského hokejového týmu, který získal zlatou medaili na zimních olympijských hrách.\n\n"}
{"id": "864077", "url": "https://cs.wikipedia.org/wiki?curid=864077", "title": "Domácí vězení", "text": "Domácí vězení\n\nDomácí vězení je v historii jedním z nejdéle známých druhů trestu, který spočívá v omezení svobody pohybu a pobytu pachatele. Je alternativním trestem vůči trestu odnětí svobody, neboť odsouzený nepobývá ve vězení, ale má povinnost se zdržovat v určeném obydlí. Zároveň může být alternativou vůči jiným alternativním trestům (trest obecně prospěšných prací, peněžitý trest apod.) při jejich nevykonávání. V České republice jej zavedl od 1. ledna 2010 nový trestní zákoník, kde je upraven převážně v § 60 a 61; jeho výkon pak reguluje v § 334a–334h trestní řád a vyhláška č. 456/2009 Sb., o kontrole výkonu trestu domácího vězení. Je určen osobám, u kterých je sice třeba zasáhnout omezením svobody, ale s přihlédnutím k povaze a závažnosti trestného činu, povaze pachatele a možnostem jeho resocializace postačí menší intenzita zásahu. Kladně lze hodnotit také ekonomická hlediska výkonu tohoto trestu. Při uložení trestu domácího vězení může být pachatel i nadále ekonomicky aktivní, zabezpečovat tak sebe, svou rodinu, získávat finance na uhrazení způsobené škody, podílet se na financování svého trestu a zároveň také určitým způsobem přispívat do státního rozpočtu. Nezanedbatelná je také částka, kterou stát ušetří oproti uložení trestu odnětí svobody, a to i při zohlednění nákladů na zavedení domácího vězení a obstarání potřebného technického vybavení ke kontrole výkonu tohoto trestu.\n\nTrest domácího vězení může být pachateli uložen, pokud\nTrest lze uložit až na 2 roky (§ 60 trestního zákoníku), což je ve srovnání s jinými státy spíše výjimka, ale ponechává se tak soudům dostatečný prostor k individuálnímu zvážení vhodné délky trestu. Stejně tak jako například v Anglii (Curfew requirement), ale na rozdíl např. od Slovenska, lze v ČR stanovit trest domácího vězení také u osob ve věku blízkém věku mladistvých. Toto označení nemá přesné věkové vymezení, ale přesto naznačuje, že by odsouzený neměl být o mnoho starší než 18 let. Ve výjimečných případech, které se odůvodňují rozumovou a mravní vyspělostí, může označovat mladé lidi až do jejich dovršení 21 let. U této věkové skupiny se trest domácího vězení obvykle kombinuje s dalšími výchovnými opatřeními, což vyjadřuje snahu zajistit účinnější výkon tohoto trestu a působení na pachatele, aby vedl řádný život. V případě maření uložených výchovných opatření pak může být pachatel posuzován stejně jako při maření výkonu trestu domácího vězení.\n\nDalší možností uložení trestu domácího vězení je přeměna nepodmíněného trestu odnětí svobody na trest domácího vězení po polovině vykonaného trestu v případě přečinů (§ 57a trestního zákoníku). Zde není soud vázán maximální výši trestu. V souvislosti s podmíněným propuštěním z výkonu trestu odnětí svobody je také možné uložit domácí vězení formou přiměřené povinnosti, tzv. \"kvazi\" domácí vězení až na dobu 1 roku (§ 89 odst. 1 a odst. 2 trestního zákoníku). V této formě se však nejedná o trest, ale součást podmínek v rámci zkušební doby podmíněného propuštění.\n\nVýkon trestu spočívá v nutnosti odsouzeného zdržovat se v obydlí ve dnech pracovního klidu a pracovního volna po celý den a v ostatních dnech v době stanovené soudem tak, aby výkon povinnosti nebránil zaměstnání odsouzeného, potřebné lékařské péči či účasti na bohoslužbách i ve dnech pracovního klidu a pracovního volna. Soud také může odsouzenému uložit další přiměřené omezení nebo přiměřené povinnosti směřující k tomu, aby vedl řádný život (péči o nezletilé děti a vyřizování jiných rodinných záležitostí) či podle svých sil nahradil škodu, kterou trestným činem způsobil, tak, aby při zajištění všech nezbytných potřeb odsouzeného a jeho rodiny ho přiměřeně postihl na svobodě (§ 60 odst. 4 tr. zákoníku). Před účinností novely č. 330/2011 Sb. trestní zákoník v § 60 odst. 3 upravoval dobu v níž se odsouzený musel vyskytovat v určeném obydlí ve dnech pracovního klidu a pracovního volna po celý den a v ostatních v době od 20:00 do 05:00, pokud mu v tom nebránily vážné důvody. Ke změně dle důvodové zprávy k zákonu došlo proto, že doba byla příliš návodnou a soudy mají nyní větší prostor k individualizaci trestu. Jsou však snahy vrátit znění do původní podoby.\n\nKontrolu výkonu trestu provádí úředník Probační a mediační služby formou namátkových kontrol v místě výkonu trestu, a to v době, kdy se má odsouzený podle podmínek trestu v určeném obydlí zdržovat. Za tímto účelem je odsouzený či propuštěný povinen na případné vyžádání probačnímu úředníkovi umožnit vstup do místa výkonu trestu. Po zavedení elektronického monitorovacího systému bude Probační a mediační služba spolupracovat s jeho provozovatelem. Namátkové kontroly mohou být doplňovány konzultacemi odsouzeného či propuštěného s probačním úředníkem na středisku Probační a mediační služby. Současně probační úředník odsouzenému či propuštěnému pomáhá při řešení jeho problémů formou poskytnutí odborné pomoci a poradenství s cílem vést odsouzeného ke spořádanému životu. Probační úředník je rovněž v kontaktu s rodinou odsouzeného či s osobami sdílející s klientem prostory obydlí, ve kterých odsouzený trest vykonává.\n\nTrest domácího vězení byl v ČR zaveden v roce 2010. Probační a mediační služba na to konto nabrala devadesát nových zaměstnanců.\nV prvních letech od svého zavedení byl však tento typ trestu velice málo využíván, především kvůli neefektivnímu způsobu kontroly. Jednak proto, že k tomu určení úředníci nemají dostatečnou časovou kapacitu, ale také proto, že charakter kontroly může být vnímán v rozporu s jejich úlohou v práci s odsouzeným (poskytování podpory v jeho potřebách). Došlo se tak k obecnému konsenzu, že jediným skutečně účinným a efektivním způsobem je zavedení elektronického monitoringu.\n\nKaždé neplnění podmínek výkonu trestu, nedodržování uložených přiměřených omezení a povinností sděluje probační úředník soudu. Pokud odsouzený maří výkon tohoto trestu, soud rozhodne o přeměně zbytku nevykonaného trestu domácího vězení v trest odnětí svobody.\n\nV současné době je domácí vězení zavedeno ve většině západoevropských zemí, k nimž se postupně připojují země střední a jihovýchodní Evropy. V každé zemi je jiná právní úprava a způsob kontroly odsouzených. Zřetelný je trend sílícího významu probace a alternativních trestů a snaha dát do souladu předpisy upravující kromě jiného také domácí vězení a elektronický monitoring v celé EU. Z komparace současného právního stavu a realizace kontroly domácího vězení ve vybraných evropských zemích (Anglie a Wales, Belgie, Dánsko, Francie, Irsko, Nizozemsko, Norsko, Portugalsko, Rakousko, Švédsko) jsou zřejmé tyto shodné prvky:\n\nBudoucnost domácího vězení na evropském kontinentu je neodmyslitelně spojena se zaváděním elektronického monitorování odsouzených osob. Jmenované evropské země jsou v různé fázi příprav, pilotování nebo ostrého provozu této moderní technologie kontroly odsouzených. Využívá se především radiofrekvenční technologie, sledování pomocí GPS, hlasové ověřování a dálkové ověřování alkoholu (Nizozemsko, Švédsko). Pilotně se ve Švédsku ověřuje využití elektronického monitoringu při ochraně obětí trestných činů, ten je používán v USA v případech domácího násilí.Trest domácího vězení může být účinný ve snížení recidivy a omezení vězeňské populace pouze v kombinaci s prvky sociální převýchovy, nikoli jen jako způsob izolace společensky nebezpečné osoby. A jako takový má nepochybně své místo v systému alternativních trestů.\n\nPůvodně jde o teoretický koncept ze začátku šedesátých let dvacátého století (autoři psycholog z Harvardovy univerzity R. K. Schwitzgebel a jeho bratr R. Schwitzgebel (příjmení později zkracováno na Gable). Později se začal prakticky zpracovávat a patent na něj byl přidělen v roce 1964. Následně vývoj přerušen z důvodu přílišné technické náročnosti a etickému dilematu o velkému zásahu do života sledovaných. Poté v 80. letech 20. století se americký soudce J. Love nechal inspirovat komixem o Spidermanovi, kde bylo obdobného zařízení využito, načež mu M. T. Goss pro potřeby soudu zkonstruoval první monitorovací zařízení a v roce 1983 byla tato forma kontroly uložena prvním pěti odsouzeným. Obdoba tohoto zařízení v podobě náramku, vyrobená T. Moodym krátce poté začala fungovat na Floridě. Brzy se tento způsob začal hojně využívat a řešila se tak situace přeplněných věznic v Americe.\n\nTyto typy monitoringu jsou využívány v USA, jako v původní a zároveň nejhojněji využívající zemi, kde se elektronický monitoring objevuje:\n\n\n\n\nElektronické náramky a podobné technologie jsou považovány za příklad použití E-Governmentu.\n\nV Evropě se tento způsob kontroly výkonu trestu domácího vězení začal používat v devadesátých letech, a to v různých podobách. V obecnosti se dá říci, že se zde využívají radiofrekvenční technologie a systém GPS, případně doplněné o hlasovou verifikaci.\n\nProbační a mediační služba podepsala v září 2017 smlouvu na elektronické náramky s vítězem tendru, firmou SuperCom. Za pořízení náramků a šestiletý provoz stát zaplatí 93 milionů korun. 21.9.2018 došlo k odloženému spuštění elektronického monitoringu v ČR.\n\nVývoj kauzy: Snahy Ministerstva spravedlnosti nebyly zpočátku dostatečné pro zavedení elektronického monitoringu ke sledování odsouzených k trestu domácího vězení. Po pěti neúspěšných pokusech o jejich zavedení, o kterých průběžně informovala česká média, ministerstvo našlo dodavatele, který měl v první fázi za 15,5 milionů korun dodat 280 náramků a provoz systému. V následujících šesti letech se pak mělo do systému investovat až do částky 93 milionů, díky kterým by Ministerstvo spravedlnosti mohlo využívat až 2000 zařízení dle potřeby. Výsledek soutěžního dialogu byl však napaden společností O2 IT Services, která argumentovala především nízkou cenovou nabídku, kdy dle této společnosti tato skutečnost vyvolává pochybnosti, zda zakázka bude realizovatelná. Stěžovateli dal za pravdu Úřad pro ochranu hospodářské soutěže, který zrušil úkony zadavatele související s posouzením nabídky vybraného uchazeče o zakázku a zakázal plnění smlouvy. Probační a mediační služba následně v rámci tzv. autoremedury zrušila výběr uchazeče, sestavila novou hodnotící komisi a v rámci druhého kola výběrového řízení vybrala opětovně společnost Supercom.\n\nPol Pot - bývalý premiér Kambodži.\n\nGalileo Galilei byl v domácím vězení od roku 1634 do roku 1642, kdy zemřel. Byl takto potrestán za svoji obhajobu Koperníkova tvrzení, že Slunce je středem naší soustavy, kolem kterého se Země otáčí.\n\nRiddick Bowe - bývalý mistr v boxu. V domácím vězení poté, co byl propuštěn z výkonu trestu odnětí svobody.Adrian Lamo - odsouzen k šesti měsícům domácího vězení za hackerství v The New York Times a Microsoftu.\n\n"}
{"id": "864080", "url": "https://cs.wikipedia.org/wiki?curid=864080", "title": "Frameworx", "text": "Frameworx\n\nFrameworx jsou souborem pravidel a zásad pro podporu činnosti telekomunikačních provozovatelů, vytvořený organizací TM Forum. Pomáhají řídit a zvládat řízení společností, porozumět zákazníkům z pohledu poskytovatele telekomunikačních služeb, skrze soubor typických zákazníkových potřeb nebo pomáhají ke snížení provozních nákladů díky zvýšení efektivnosti nebo automatizování různých procesů.\n\nV současnosti jsou Frameworx využívány více jak devadesáti procenty poskytovatelů telekomunikačních služeb ve světě.\n\nFrameworx jsou založeny na pěti základních principech:\n\nPo propojení provozních podpůrných systémů (OSS) jsou jimi podporované podnikové procesy dostupné skrz celou počítačovou síť, ve které jsou implementovány. \n\nV důsledku této situace se například spustí proces, který využívá aplikaci A, která zpracuje určitá data a ty pak dále předá aplikaci B, která také provede určité kroky, a předá vše aplikaci C atd. Důsledkem této skutečnosti je fakt, že je složité dohledat, kde se data v danou chvíli nacházejí, například pokud se vyřizuje online objednávka zboží, není jisté, která aplikace objednávku v daný moment vyřizuje. \n\nFrameworx celý proces rozdělují na části pomocí workflow. Pro podporu workflow existuje řada konkrétních softwarových produktů, v kterých je předdefinovaný systém podnikových procesů, kde je využitím digitalizace dokumentů, oběhu dokumentů v elektronické podobě a archivace dokumentů podle nastavených procesů nadefinováno, kdo má vykonat jaké činnosti od daného procesu či podprocesu až po realizaci celého procesu v průběhu realizace projektu. Tento software má nadefinováno hlídání plnění dílčích úkolů (podprocesů) a odsouhlasení kroků k dokončení projektu. Lze tedy jednoduše dohledat, v jaké fázi se proces nachází.\n\nJe myšlen takový systém, ke kterému nemusí mít uživatel znalosti z jiných součástí tohoto systému a použití jedné aplikace neovlivní aplikaci druhou. V tomto případě to znamená, že všechny aplikace jsou relativně nezávislé na ostatních. \n\nTento systém také zdůrazňuje, že Frameworx nejsou zcela založeny poskytovateli telekomunikačních služeb a nepoužívají jednu jednolitou aplikaci na správu všech aktivit, ale soustavu aplikací, které mezi sebou komunikují a spolupracují.\n\nSjednocení různých síťových systémů má za následek nutnost sdílet data mezi jednotlivými aplikacemi. Aby to však bylo efektivní, musí buď každá z aplikací vědět, jak fungují nebo interpretují sdílená data ostatní aplikace, nebo musí existovat společný model pro tato sdílená data. Můžeme si představit aplikaci na vyřizování objednávek, která musí vstoupit do procesu vyřízení zákazníkovy objednávky. Předpokládejme, že aplikace A má již záznam o zákazníkově adrese a potřebuje tedy zajistit, aby jiná aplikace B zaslala účet na danou adresu. Předávání těchto záznamů mezi jednotlivými aplikacemi tedy potřebuje společný formát pro informace o adresách. To je vcelku pochopitelné. Problém však nastává, když by měla „objednávací“ aplikace pracovat s produkty, které se skládají z různých částí (např. pokud zákazník objedná sadu pro připojení k internetu pomocí WI-FI, která se skládá z routeru, antény a propojovacího kabelu) zatímco aplikace pro vyřizování účtů očekává pouze jeden produkt. Při převodu z takto uspořádané sady na jednotlivé produkty v každém případě dojde ke ztrátě některé z informací. K vyřešení tohoto problému slouží Sdílený Informační / datový model (SID). Řešení tohoto problému nazývá TM forum \"Model pro sdílení informací a dat\".\n\nPůvodně, zhruba v polovině osmdesátých let minulého století, byly vyvíjeny provozní podpůrné systémy (OSS) jako samostatné aplikace. V průběhu devadesátých let se zjistilo, že používání těchto čistě izolovaných aplikací je velmi neefektivní a to od chvíle, kdy se objevovaly situace, kde například objednávky byly vyřizovány v jednom podpůrném systému. ale jejich vyřízení muselo být prováděno ve druhém systému. Největší zvýšení efektivity bylo dosaženo propojením samostatných podpůrných systémů.. Tím vznikly nové možnosti, třeba jako např. online objednávky zboží. Byly plně automatizované a vyřídily se bez zásahu lidské ruky. \n\nNicméně pro velké provozovatele se stovkami oddělených systému byl nárůst rozhraní velký problém. Každý OSS potřeboval být propojený s mnoha ostatními a počet rozhraní rostl s druhou mocninou počtu OSS. Frameworx tedy definují Společnou komunikační infrastrukturu (CCI). Skrze tuto infrastrukturu je definováno propojení podpůrných systémů. Díky tomuto propojení potřebuje jeden systém pouze jedno rozraní a stejně může komunikovat se všemi ostatními. Složitost je zde tedy pouze n, místo n² . Tato komunikační infrastruktura může zajišťovat i jiné služby, včetně zabezpečení nebo překladu dat.\n\nPoskytuje prostředky pro dokumentování rozhraní a to jak z hlediska použité technologie, tak i podle funkce daných aplikací nebo podle použitých údajů.\n\nFrameworx pomáhají k:\n\n\n"}
{"id": "864082", "url": "https://cs.wikipedia.org/wiki?curid=864082", "title": "Sdílený informační/datový model", "text": "Sdílený informační/datový model\n\nSdílený informační/datový model (SID) je referenční datový model, který je součástí Frameworx. Datový model je v softwarovém inženýrství model, který dokumentuje a organizuje údaje určité obchodní společnosti za účelem komunikace mezi členy organizace a je používaný jako plán pro vývoj aplikací, hlavně jak se data budou ukládat a jak se k nim bude přistupovat.\n\nSID poskytuje základní seznam termínů užívaných v telekomunikační oblasti. Klade si za cíl rozšířit informovanost o těchto termínech, tedy aby lidé, kteří pracují v různých odvětvích, společnostech nebo na opačných koncích světa, používali jednotné označení pro stejné věci a problémy. Je tedy psán běžnými slovy a jsou v něm použity definice, které jsou vysvětleny ve Frameworx.\n\nSID je mapován v UML jazyce. UML je v softwarovém inženýrství grafický jazyk pro vizualizaci, specifikaci a navrhování k definování subjektů a vztahů mezi nimi.\n\nModel SID byl spuštěn v roce 2000, nyní je od roku 2008 k dispozici ve verzi 8.\n\n"}
{"id": "864086", "url": "https://cs.wikipedia.org/wiki?curid=864086", "title": "Smrk Glehnův", "text": "Smrk Glehnův\n\nSmrk Glehnův (\"Picea glehnii\") je druh jehličnatého stromu původem z východní Asie. Byl pojmenován po ruském botanikovi německého původu Peteru von Glehnovi (rusky: Пётр Петрович Глен).\n\nJedná se o strom, který dorůstá až 30 m výšky a průměru kmene až 1 m. Borka je šedohnědá. Větvičky mají červenohnědou barvu, jsou rýhované a hustě hnědě pýřité. Jehlice jsou temně zelené, na průřezu čtverhranné, asi 0,8−1,2 cm dlouhé a asi 1 mm široké, na vrcholu zašpičatělé. Samičí šišky jsou červenopurpurové, za zralosti pak hnědé, válcovité, asi 3–5 cm dlouhé a asi 2–2,5 cm široké. Šupiny samičích šišek jsou za zralosti okrouhlé až obvejčité, asi 8–10 mm dlouhé a stejně tak široké.\n\nSmrk Glehnův je přirozeně rozšířen v Japonsku, a to v severní části ostrova Honšú a na ostrově Hokkaidó, dále se vyskytuje na Kurilských ostrovech a v jižní části ostrova Sachalin. Smrk Glehnův je poměrně odlišný od jiných východoasijských smrků a příbuzensky má blíže ke severoamerickým druhům \"Picea rubens\" a smrku černému (\"Picea mariana\").\n\nSmrčiny s dominancí smrku Glehnova patří do třídy \"Vaccinio-Piceetea\", svazu \"Piceion jezoensis\". Jsou rozlišovány dvě asociace, a to \"Piceetum glehnii\" and \"Lysichito-Piceetum glehnii\".. Také smrčiny s dominancí smrku Glehnova jsou ovlivňovány přírodními procesy, jako je např. vítr, který vytváří polomy. Jsou známy i kůrovcové kalamity v těchto smrčinách, které mnohdy navazují právě na rozsáhlé polomy. Tyto kalamity způsobuje např. druh kůrovce známý i z České republiky, \"Ips typographus\", zde je rozlišována forma \"japonicus\". Například rozsáhlá kalamita na porostech smrku ajanského i smrku Glehnova byla zaznamenána mezi léty 1983 a 1986 na ostrově Hokkaidó.\n\nVyužíván v místě původu díky svému kvalitnímu dřevu. Ve střední Evropě se s ním setkáme jen vzácně v arboretech, např. v Průhonicích.\n"}
{"id": "864090", "url": "https://cs.wikipedia.org/wiki?curid=864090", "title": "Hendrick Motorsports", "text": "Hendrick Motorsports\n\nHendrick Motorsports (HMS), dříve All-Star Racing je závodní tým ze Spojených států, založený v roce 1984 Rickem Hendrickem. V současnosti tým soutěží v NASCAR Sprint Cup Series. \n\nTým ve své historii získal 10 titulů (1995, 1996, 1997, 1998, 2001, 2006, 2007, 2008, 2009, 2010).\n\n\n"}
{"id": "864091", "url": "https://cs.wikipedia.org/wiki?curid=864091", "title": "Doc Shaw", "text": "Doc Shaw\n\nLarramie \"Doc\" Shaw (* 24. duben 1992) je americký herec, zpěvák a raper. Jeho nejznámější role je Malik Payne v seriálu \"Tyler Perry's House of Payne\", díky které vyhrál \"Young Artist Award\" v roce 2009 za nejlepší výkon vedlejší role v televizní řadě. Je také dobře znám jako \"Marcus Little\" z \"Sladký život na moři\" a \"král Boomer\" z \"Královská dvojčata\".\n"}
{"id": "864093", "url": "https://cs.wikipedia.org/wiki?curid=864093", "title": "Jan starší ze Šternberka a Holešova", "text": "Jan starší ze Šternberka a Holešova\n\nJan starší ze Šternberka a Holešova († 1536) byl šlechtic, který pocházel z moravské větve rodu Šternberků.\n\nJeho otcem byl Albrecht starší ze Šternberka a Lukova, jeho bratrem Jan mladší ze Šternberka a Holešova. Jan starší se v listinách uvádí poprvé roku 1505. Při bratrském rozdělení statků přesídlil z Holešova do Kvasic, Jan mladší zůstal na Holešově. V roce 1523 zapsal Jan starší věno své manželce Markétě z Vlašimě na Kvasicích. Během času odprodal několik odlehlých vsí a zakoupil Bařice a Tlumačov. V únoru roku 1525 vykonával v zastoupení funkci moravského zemského hejtmana a v červnu 1525 byl titulován jako nejvyšší hejtman markrabství moravského. Tuto funkci podržel jen nakrátko, v roce 1527 úřevzal úřad nejvyššího zemského sudího. Po smrti své první ženy se v roce 1530 oženil podruhé, tentokrát s Eliškou Holickou ze Šternberka. Zemřel v listopadu nebo v prosinci roku 1536.\n\nS první ženou měl dceru Jitku, která se vdala za Viléma staršího ze Žerotína na Jičíně, a Kateřinu, která se časem provdala za Jiřího Mrakeše z Noskova. S druhou ženou měl syna Albrechta.\n"}
{"id": "864096", "url": "https://cs.wikipedia.org/wiki?curid=864096", "title": "Ryan Ochoa", "text": "Ryan Ochoa\n\nRyan Ochoa (* 17. květen 1996) je mladý americký herec. Nejvíc se proslavil svou rolí Lannyho v seriálu od Disney XD \"Královská dvojčata\" a Chucka Chamberse od \"Nickelodeon\" seriálu \"iCarly\".\n"}
{"id": "864102", "url": "https://cs.wikipedia.org/wiki?curid=864102", "title": "Albrecht ze Šternberka na Litenčicích", "text": "Albrecht ze Šternberka na Litenčicích\n\nAlbrecht ze Šternberka na Litenčicích byl šlechtic, který pocházel z moravské větve rodu Šternberků. \n\nJeho otcem byl Jan starší ze Šternberka a Holešova. Albrecht se poprvé uvádí roku 1536, kdy zemřel jeho otec. On a jeho sestra Kateřina byli v té době ještě nezletilí a tak se jich jako poručník ujal jejich strýc Jan mladší ze Šternberka a Holešova. O jejich majetky se příliš nestaral a v roce 1539 se poručnictví ze zdravotních důvodů zřekl. Poručnictví tak spadlo do rukou moravských zemských hejtmanů, kteří též nezabránili na ztrátách na majetku. Kvasice nakonec odprodány a za utržené peníze si Albrecht po dosažení plnoletosti koupil v roce 1554 tvrz a městečko Litenčice s pěti vesnicemi. Albrecht si však svého majetku neužil, protože 26. října téhož roku skonal. Jelikož nebyl ženatý a neměl žádné potomstvo, dědičkou jeho majetku se stala jeho sestra Kateřina. \n"}
{"id": "864108", "url": "https://cs.wikipedia.org/wiki?curid=864108", "title": "Elisabeth Brookeová", "text": "Elisabeth Brookeová\n\nElisabeth Brookeová (1526-1565), přezdívaná \"Bess\", byla anglická šlechtična, dvorní dáma lady Jane Dudleyové, vikomtesy Lisleové, hraběnky\nz Warvicku a vévodkyně z Northumberlandu, královny Kateřiny Parrové, dříve lady Latimerové a později i manželkou lorda Williama Parra, markýze z Northamptonu.\n\nNarodila se jako dcera lorda George Brookea (1497-1558), barona z Cobhamu a lady Anne Brayové (1500-1558),\njeho ženy a baronky z Cobhamu. Společně se svými sourozenci byla vychovávána\nna hradě Cowling v Kentu. Povídalo se o ní, že je neobyčejně půvabná a inteligentní.\nZvláště její matka dbala na to, aby se dětem dostalo řádného hudebního vzdělání.\n\nKe dvoru se dostane poprvé na hostině, kterou pořádal král Jindřich VIII. Tudor pro mladé dámy, mezi nimiž\ndychtil najít si náhradu za popravenou královnu Kateřinu Howardovou. Poté, co Elisabeth vzbudila králův\nzájem, raději odjela zpět domů do Kentu, než by se byla musela provdat za stárnoucího monarchu. Znovu se vrátila\nke dvoru až jako dvorní dáma lady Jane Dudleyové, vikomtesy Lisleové.\nU dvora se krátce poté seznamuje lordem Williamem Parrem (1513-1571), baronem z Kendalu. Plány na sňatek\njsou však přerušeny nepříjemným zjištěním - lord z Kendalu už totiž jednou ženatý byl, s lady Anne Bourchierovou. Toto\nmanželství bylo sice anulováno (kvůli její nevěře), nicméně dokud lady Anne žije, nemůže se lord Parr znovu oženit.\n\nElisabeth souhlasí se žádostí o ruku od anglického šlechtice, sira Harryho Dudleye\nKrátce po jeho tragickém úmrtí je přijata do družiny královny Kateřiny Parrové. Coby dvorní dáma se pak tajně provdá za lorda Williama Parra.\n\nNakonec se uznání legitimnosti svého sňatku dočká až po smrti krále Jindřicha, za krále Eduarda VI. Stává se tak\nmarkýzou z Northamptonu a jednou z nejvýše postavených žen v Anglii.\nPo Eduardově smrti na trůn nastupuje panovnice Marie I. Tudorovna (zvaná Krvavá). Oddaná katolička zruší platnost\nmanželství, schváleného za dob anglikánské církve, pošle Elisabeth za ovdovělou královnou Kateřinou a lorda Parra\nnutí k usmíření s lady Anne Bourchierovou. Kromě toho jsou již oba v nemilosti, jelikož se pokoušeli na trůn dosadit\n\"devítidenní\" královnu Janu Greyovou.\nJenže po smrti Marie na trůn nastupuje královna Alžběta I. Anglická. Elisabeth se s novou královnou už v minulosti\nněkolikrát setkala a zřejmě mezi oběma panovaly přátelské vztahy. Nakonec je tedy manželství opět právoplatně uznáno.\n\nElisabeth Brookeová zemře v roce 1565 na rakovinu prsu. Nezanechala po sobě žádné potomky.\nJejí ovdovělý manžel poté na příkaz královny Alžběty\npočkal, dokud nezemře Anne Bourchierová (jeho vůbec první žena) a poté se oženil znovu se ženou Elisabeth velmi\npodobnou. Zemřel záhy poté v roce 1571.\n"}
{"id": "864111", "url": "https://cs.wikipedia.org/wiki?curid=864111", "title": "Kamilche", "text": "Kamilche\n\nKamilche je obec v okrese Mason v americkém státě Washington. Jedná se o domov indiánského kmene ze Squaxinského ostrova, kromě nějž se zde vyskytuje rovněž zemědělská půda. Dále se v obci nachází důležitá křižovatka silnic U. S. Route 101 a Washington State Route 108. Obec se nachází na jedné ze zátok Pugetova zálivu.\n\nPro indiánský kmen ze Squaxinského ostrova se jedná o domov, který jim patří duchovně. Nachází se zde muzejní knihovna a výzkumné centrum, kde se návštěvníci mohou dozvědět o umění a zvycích původních obyvatel oblasti. Při cestě z Olympie směrem na jih po Interstate 5 se jedná o první obec, kterou dálnice míjí v okrese Mason.\n\nSamotný indiánský kmen ze Squaxinského ostrova je kmenové uskupení původních obyvatel, které je tvořeno sedmi klany, kteří žijí při pobřeží několika zátok Pugetova zálivu. Do této rezervace se uchýlili v roce 1855, čímž se stali jedním z prvních kmenů, kteří takto začali spolupracovat s federální vládou.\n\nSamotná rezervace tohoto kmene se ale nachází i jinde. Většina jejího území se rozkládá na Squaxinském ostrově, malé části půdy jsou pak roztroušeny po okrese, např. právě v Kamilche nebo na Hartstenově ostrově. Celkem ke kmenu v roce 2000 patřilo 405 lidí, z nichž většina (383) žila v oblasti Kamilche, 22 na Hartstenově ostrově, zatímco Squaxinský ostrov byl neobydlen.\n\nKmen v Kamilche provozuje kasino Little Creek Casino Resort.\n"}
{"id": "864117", "url": "https://cs.wikipedia.org/wiki?curid=864117", "title": "Radeon HD 6000", "text": "Radeon HD 6000\n\nNorthern Island je kódové označení řady grafických čipů GPUs vyvíjenou společností Advanced Micro Devices (AMD) pro její řadu Radeon, založenou na 40 nm procesorech.\n\nOd této řady se již nepoužívá původní označení ATI, kvůli větší spojitosti mezi grafickými produkty a výpočetními prvky (CPU, čipsety) firmy AMD.\n\nŘada 6800 byla první z rodiny Radeon 6000, vydána 22. října 2010 po krátkých odkladech. V následujících měsících se do rodiny 6000 připojily karty nižší, střední i vyšší třídy.\n\nKódové označení \"Caicos\", tato vstupní úroveň grafická karty byla vydána spolu s \"Turks\" 7. února 2011 . Účel této karty, bylo nahradit Radeon HD 5450. Oproti ní měla podporu GDDR5 a dvojnásobný počet stream procesorů.\n\nKódové označení \"Turks\", tato vstupní úroveň grafická karty byla vydána 7. února 2011. Rodina Turks obsahovala Turks PRO a Turks XT, obchodně označované jako HD 6570 a HD 6670. Původně vydané pouze pro OEM, ale později se dostaly i do normálních obchodů.\n\nRadeon HD 6570 a 6670 jsou vylepšenými následovníky karet HD 5570 a 5670. Obsahují o 80 více stream procesorů a 4 jednotky pro textury. Také mají podporu nových technologií jako HDMI 1.4a, UVD3, a stereoscopické 3D.\n\nKódové označení \"Barts LE\",Radeon HD 6790 byla vydána 5. dubna, 2011. V obchodech je k dostaní jeden produkt, Radeon HD 6790. Barts používá stejný system shaderů jako předchozí řada Radeon 5000.\n\nKódové označení \"Barts\", série Radeon HD 6800 byla vydána 22. října 2010. Obsahuje Radeon HD 6850 a Radeon HD 6870.\n\n\nTato řada obsahuje tři různé high-end grafické karty.\n\nKódové označení \"Cayman\", řada Radeon HD 6900 měla očekávané datum vydání na 12. listopadu 2010. Kvůli odkladům však vyšla až 15. prosince 2010. Obsahuje produkty Radeon HD 6950 a Radeon HD 6970. Cayman je založena na nové technologii a to 4-cestné VLIW architektuře, která byla zvolena nad starší verzi VLIW5, kvůli zjednodušení návrhů AMD's stream procesorů.\n\n\n"}
{"id": "864141", "url": "https://cs.wikipedia.org/wiki?curid=864141", "title": "Goldschmidt (kráter)", "text": "Goldschmidt (kráter)\n\nGoldschmidt je rozlehlý impaktní kráter typu valové roviny na Měsíci. Nachází se v severní části jeho přivrácené strany. Jde o starý kráter se značně rozrušeným okrajovým valem. Má průměr cca 120 kilometrů a hloubku zhruba 3,4 kilometru. Na západním okraji je narušený mladším a menším kráterem Anaxagorasem. Jeho východní část protíná nultý měsíční poledník. Na jihovýchodě se skoro dotýká menšího kráteru Barrow.\n\nV roce 1935 byl pojmenován Mezinárodní astronomickou unií po francouzském astronomovi německého původu Hermannu Goldschmidtovi.\n\nV okolí kráteru se nachází několik menších kráterů. Ty byly označeny podle zavedených zvyklostí jménem hlavního kráteru a velkým písmenem abecedy.\n"}
{"id": "864146", "url": "https://cs.wikipedia.org/wiki?curid=864146", "title": "115 (číslo)", "text": "115 (číslo)\n\nSto patnáct je přirozené číslo, které následuje po čísle sto čtrnáct a předchází číslu sto šestnáct. Římskými číslicemi se zapisuje CXV. \n\n\n\nNejnižší bod České republiky, odtok Labe z ČR v Hřensku, má nadmořskou výšku 115 m\n\nStopatnáctým dnem kalendářního roku je 25. duben (v přestupném roce 24. duben).\n"}
{"id": "864149", "url": "https://cs.wikipedia.org/wiki?curid=864149", "title": "Hřebenule borová", "text": "Hřebenule borová\n\nHřebenule borová (\"Diprion pini\") je druh blanokřídlého hmyzu z čeledi hřebenulovití (Diprionidae). Jedná se o škůdce v borových lesích, při přemnožení působí značné škody.\n\nSamice je dlouhá asi 1 cm, v základu žlutohnědě zbarvená, na hrudi a hlavě má černou kresbu, na zadečku příčné černé pásky. Tykadla má řetízkovitá. Sameček je menší, černě zbarvený, má nápadná hřebenitá tykadla (odtud český název).\n\nLarvy (housenice) jsou žlutavé, na bocích s řadami tmavých skvrnek, dlouhé asi 1,5 cm. Mají 3 páry hrudních nožek, 8 párů břišních panožek a jeden pár pošinek na konci těla. Žijí pospolitě.\n\nZimu přezimují kokony (zámotky) ve kterých se přeměňuje larva do kukly. Dospělci se z kokonů vylíhnou v květnu. Samice po spáření klade vajíčka na loňské jehlice, do zářezů v jehlici, vajíčka jsou přitom pokryta hnědavým sekretem. Vylíhlé larvy žijí pospolitě, dospělé si během června upředou kokony na hrabance a zakuklí se. Noví dospělci se vylíhnou v červenci a po spáření samice opět naklade vajíčka. Druhé pokolení larev žije až do října, kdy se housenice zakuklí v kokonech v hrabance.\n"}
{"id": "864152", "url": "https://cs.wikipedia.org/wiki?curid=864152", "title": "Gösser", "text": "Gösser\n\nGösser může být:\n\n"}
{"id": "864154", "url": "https://cs.wikipedia.org/wiki?curid=864154", "title": "Reedovy–Solomonovy kódy", "text": "Reedovy–Solomonovy kódy\n\nReedovy–Solomonovy (RS) kódy jsou v teorii kódování nebinární cyklické samoopravné kódy vymyšlené Irvingem Reedem a Gustavem Solomonem. Popsali systematickou metodu vytváření kódů, které mohou detekovat více náhodných chyb. Přidáním \"t\" kontrolních písmen k datům může RS kód detekovat libovolnou kombinaci až \"t\" chybných písmen či opravovat až ⌊\"t\"/2⌋ písmen. V případě chybějících písmen dokáže doplnit až \"t\" chybějících písmen. Kód může také detekovat a opravovat kombinace chybných a chybějících písmen. Navíc, jsou RS kódy schopny vícenásobné lokální korekce, protože posloupnost \"b\" + 1 následujících bitových chyb může ovlivnit nejvýše dvě písmena velikosti \"b\".\n\nPopisy konstrukce i algoritmů spojených s RS kódy jsou zahrnuty v popisu BCH kódů.\n\n"}
{"id": "864158", "url": "https://cs.wikipedia.org/wiki?curid=864158", "title": "Ján Mato", "text": "Ján Mato\n\nJán Mato, poručík in memoriam (2. dubna 1963 – 2. srpna 2002) byl příslušník Policie České republiky, sloužil na Oddělení metro, spadajícím pod Odbor služby pořádkové policie, KŘP hl. m. Prahy. Figuroval v případu orlických vrahů.\n\nPrap. Mato se v pátek 2. srpna 2002, krátce před 18. hodinou, jako první, spolu se svojí kolegyní, vyskytl na místě incidentu v metru, ve stanici Muzeum (linka C). Pachatel do kolejiště vhazoval neznámou výbušninu, později těžce zranil 74letého důchodce, který ho za to napomínal. Ján Mato se davem lidí, který v panice mířil k východu, prodral (spolu s kolegyní) až k pachateli. Než však stačil z pouzdra vyndat služební zbraň, pachatel (čtyřicetidevítiletý Alexandr Kručinin z Moskvy) na policistu zaútočil nožem, připevněným na metrovou dřevěnou tyč.\n\nJán Mato utrpěl těžká bodná poranění v oblasti hrudníku (pachatel ho zasáhl přímo do srdce), kterým na místě podlehl. Jeho kolegyně v totožnou chvíli, kdy Kručinin na policistu útočil, použila proti pachateli donucovacího prostředku tonfy, ale bylo již pozdě.\n\nPrap. Ján Mato podlehl na místě svým zraněním ve věku 39 let.\n\nZ o několik let později uveřejněných skutečností vyplývá, že kromě prap. Mata mohla při zásahu přijít o život i jeho kolegyně. Kručinin na ni totiž, po fatálním útoku nožem na kolegu, namířil podomácku vyrobenou střelnou zbraní, ve které mu však selhal náboj. Takovýchto zbraní měl u sebe útočník několik. \nPachatelem tohoto činu byl 49letý Alexandr Kručinin z Moskvy. V České republice legálně pobýval od roku 1996 a pracoval zde jako stavební dělník. V roce 2001 spáchala jeho manželka žijící v Moskvě sebevraždu. V březnu 2002 mu byl legální pobyt na území ČR ukončen a od té doby pobýval v Praze nelegálně. Ve své výpovědi uvedl, že vraždil proto, \"že se mu zhroutil svět\". Dne 29. srpna 2002, 27 dní po zabití Jána Mata, v dopoledních hodinách Alexandr Kručinin spáchal ve vazební cele sebevraždu oběšením.\n\nTehdejší ministr vnitra Stanislav Gross ocenil osobní a občanskou odvahu studenta Jaroslava Českého (24), který se podílel na zadržení Alexandra Kručinina na místě činu a osobně mu předal dar v hodnotě 5.000,- Kč a plaketu policie. Totožnou poctu udělil i Milanovi Vítkovi (74 let), který Kručinina napomínal a za to byl pobodán. Rodiče svobodného a bezdětného poručíka in memoriam Jána Mata obdrželi od ministerstva vnitra odškodné ve výši 100.000, - Kč.\n\n"}
{"id": "864171", "url": "https://cs.wikipedia.org/wiki?curid=864171", "title": "Jiří Brtnický", "text": "Jiří Brtnický\n\nJiří Brtnický (* 7. ledna 1948 Letovice) je český malíř a politik, člen ČSSD, na přelomu 20. a 21. století poslanec Poslanecké sněmovny.\n\nVystudoval Střední uměleckoprůmyslovou školu (Škola uměleckých řemesel) v Brně, v letech 1971–1975 pak absolvoval Akademii výtvarných umění v Praze.\n\nV roce 1998 se uvádí jako místopředseda jihomoravského krajského výboru a předseda blanenského okresního výboru ČSSD. Ve volbách v roce 1998 byl zvolen do poslanecké sněmovny za ČSSD (volební obvod Jihomoravský kraj). Ve sněmovně setrval do voleb v roce 2002. Byl členem sněmovního výboru pro vědu, vzdělání, kulturu, mládež a tělovýchovu a v letech 2001–2002 i volebního výboru. Ve volbách v roce 2002 již do sněmovny nekandidoval.\n\nV komunálních volbách roku 1994 byl zvolen do zastupitelstva města Letovice za ČSSD. Kandidoval sem neúspěšně v komunálních volbách roku 1998, zvolen byl v komunálních volbách roku 2002 a opětovně neúspěšně kandidoval v komunálních volbách roku 2002.\n\n"}
{"id": "864172", "url": "https://cs.wikipedia.org/wiki?curid=864172", "title": "Kanada na Letních olympijských hrách 1972", "text": "Kanada na Letních olympijských hrách 1972\n\nKanada se účastnila Letní olympiády 1972. Zastupovalo ji 208 sportovců (158 mužů a 50 žen) v 18 sportech.\n\n"}
{"id": "864173", "url": "https://cs.wikipedia.org/wiki?curid=864173", "title": "Josef Tříška", "text": "Josef Tříška\n\nJosef Tříška (16. března 1885 Trhový Štěpánov – 16. května 1967 Praha) byl český akademický malíř a učitel. Jeho manželka Zdeňka byla dcerou spisovatele Aloise Jiráska.\n\nNarodil se 16. března 1885 v budově bývalé radnice v dnešní Dubějovické ulici v Trhovém Štěpánově čp. 51. Studoval na Umělecko-průmyslové škole v Praze, na Akademii výtvarných umění u profesora Hanuše Schwaigera, kde studium dokončil v roce 1912. Byl jedním z jeho posledních žáků, neboť profesor Schwaiger v roce 1912 zemřel. Roku 1914 absolvoval pedagogiku na filozofické fakultě. Stal se učitelem na akademickém gymnáziu. V letech 1905 – 1907 byl členem Spolku výtvarných umělců Mánes, samostatně vystavoval své obrazy v Topičově salonu v roce 1935 a 1944. Po druhé světové válce se aktivně zúčastňoval života ve Svazu československých výtvarných umělců, účastnil se řady členských celostátních výstav. Byl to skromný, ale kultivovaný umělec, který objevoval se zanícením kouzlo a krásu prostých věcí. Ve své výtvarné tvorbě se Tříška věnoval zejména krajině, ale i figurální a portrétní malbě, vynikající jsou jeho autoportréty. Jeho práce se vždy vyznačovaly výtvarným zpracováním, kultivovanou barevností a kompoziční vyvážeností. Mezi jeho žákyně se řadí například malířka a ilustrátorka Marie Passerová (* 1903) známá svými krajinářskými obrazy.\n\nJeho manželkou byla dcera spisovatele Aloise Jiráska Zdeňka Jirásková (1889 – 1975) I ona měla výrazný malířský talent, avšak na výtvarné škole nestudovala. Spolu neměli žádné děti.\n\nVztah Aloise Jiráska k Josefu Tříškovi vyznívá z Jiráskova dopisu, který napsal v Hronově 19. června roku 1926:\n\nUmělcův poměr k rodné obci vyjadřuje i jeho výrok z posledních let života: „A teď stále častěji myslím na Štěpánov. Rád bych se tam zase jednou vrátil.“ Josef Tříška zemřel 16. května 1967 a je spolu s manželkou Zdeňkou pochován na štěpánovském hřbitově. Nad jejich rodinným hrobem je pomník s nápisem \"U maminky a u tatínka\", pod kterým stojí: \"Český malíř Joz. Tříška a jeho Zdenka rodem Jirásková\". Pomník byl v roce 2008 opraven nákladem 30 000 Kč z rozpočtu města Trhový Štěpánov.\n\nJosef Tříška daroval Trhovému Štěpánovu 37 originálů svých obrazů. Kromě obrazů obec získala malířský stojan, paletu, vykládanou truhlici, starožitné hodiny, mistrovo křeslo, štětce a čapku. Pro tyto obrazy a předměty byla 25. července 1970 za účasti Zdeňky Tříškové otevřena výstavní síň. Tento prostor se původně nacházel v budově bývalé radnice Trhového Štěpánova v přízemí budovy Dubějovické ulici čp. 51. Původně byla umístěna na pravé straně od vchodu (později kadeřnictví), časem byla přemístěna na stranu levou. V červnu v roce 2012 byla galerie přesunuta do prostor Muzea Štěpánovska. Soubor obrazů podává stručný přehled umělcovy tvorby, kterou lze rozdělit na etapy školních studijních prací z akademie, hledání vlastního výrazu a posléze autorův osobní projev.\n\nMěsto Trhový Štěpánov zapůjčilo jeden z portrétních obrazů umělce \"Mladý učitel\" do stálé expozice Podblanické galerie ve Vlašimi.\n\n\n"}
{"id": "864174", "url": "https://cs.wikipedia.org/wiki?curid=864174", "title": "Akademický malíř", "text": "Akademický malíř\n\nAkademický malíř (často běžně zkracováno jako ak. mal., ak. malíř, případně jako akad. mal., či akad. malíř) je akademický titul, který byl dříve udělován (v tehdejším Československu) na uměleckých vysokých školách v oblasti malířství, resp. výtvarného umění. Byl zaveden po roce 1966 v souvislosti s novým systémem akademických titulů v Československu (v letech 1953 až 1966 bylo přidělování titulů omezeno). Udělován byl i nadále dle pozdějšího vysokoškolského zákona z roku 1980. Po revoluci od roku 1990 již udělován nebyl. V současné době (v České republice) taktéž udělován není a byl nahrazen obecným titulem MgA. (magistr umění).\n\n"}
{"id": "864175", "url": "https://cs.wikipedia.org/wiki?curid=864175", "title": "Josef Klán", "text": "Josef Klán\n\nJosef Klán (8. února 1935, Příbram – 11. prosince 2012, Brno) byl český operní pěvec (bas).\n\nJosef Klán studoval na Akademii múzických umění v Praze u profesora Zdeňka Otavy. Působil jako sólista opery ve Slezském divadle v Opavě (1962–1963), Moravském divadle Olomouc (1963–1965) a v letech 1965–2000 v Janáčkově divadle (Národní divadlo Brno). Zpíval při zahajovacím představení opery L. Janáčka Příhody lišky Bystroušky u příležitosti otevření nové budovy Janáčkova divadla. Během své umělecké dráhy nastudoval 128 (většinou hlavních) rolí (např. Kecal v \"Prodané nevěstě\", Vodník v \"Rusalce\", Hrabě v \"Jakobínu\", Vitoraz v \"Šárce\", Zachariáš v \"Nabuccovi\", Bartolo ve \"Figarově svatbě\" nebo Basilio v \"Lazebníku sevillském\"); účinkoval ve 202 premiérách. Vystupoval pohostinsky na předních domácích i zahraničních scénách a vyučoval na Janáčkově akademii múzických umění v Brně a Konzervatoři Brno.\n"}
{"id": "864177", "url": "https://cs.wikipedia.org/wiki?curid=864177", "title": "Kanada na Letních olympijských hrách 1968", "text": "Kanada na Letních olympijských hrách 1968\n\nKanada se účastnila Letní olympiády 1968. Zastupovalo ji 139 sportovců (111 mužů a 28 žen) v 14 sportech.\n\n"}
{"id": "864179", "url": "https://cs.wikipedia.org/wiki?curid=864179", "title": "Winston Bogarde", "text": "Winston Bogarde\n\nWinston Lee Hendrie Bogarde (*22. října 1970 Rotterdam, Nizozemsko) je bývalý nizozemský fotbalový obránce.\n\n\n\n"}
{"id": "864182", "url": "https://cs.wikipedia.org/wiki?curid=864182", "title": "Kanada na Letních olympijských hrách 1964", "text": "Kanada na Letních olympijských hrách 1964\n\nKanada se účastnila Letní olympiády 1964. Zastupovalo ji 115 sportovců (95 mužů a 20 žen) v 16 sportech.\n\n"}
{"id": "864183", "url": "https://cs.wikipedia.org/wiki?curid=864183", "title": "Steinar Nilsen", "text": "Steinar Nilsen\n\nSteinar Nilsen (* 1. května 1972 Tromsø, Norsko) je bývalý norský fotbalový záložník, momentálně nikde netrénuje.\n\n\n"}
{"id": "864186", "url": "https://cs.wikipedia.org/wiki?curid=864186", "title": "Jan mladší ze Šternberka a Holešova", "text": "Jan mladší ze Šternberka a Holešova\n\nJan mladší ze Šternberka a Holešova byl šlechtic, který pocházel z moravské větve rodu Šternberků. \n\nJeho otcem byl Albrecht starší ze Šternberka a Lukova. Jan mladší se poprvé v listinách uvádí roku 1516. Při bratrském rozdělení statků roku 1522 zůstal na Holešově, jeho bratr Jan starší ze Šternberka a Holešova přesídlil do Kvasic. Roku 1526 jako jeden z velitelů moravského vojska táhl Jan ml. do Uher, ale než tam stačil dorazit, odehrála se bitva u Moháče. Jan mladší získal Břest, ovšem jen jako zástavní majetek, a na krátkou dobu též statek Rackovou. Za první ženu měl Johanku ze Žerotína, které pojistil věno roku 1536, druhou ženou byla Markéta z Ludanic. Jan mladší zemřel roku 1544 a byl pohřben v Holešově.\n\n"}
{"id": "864188", "url": "https://cs.wikipedia.org/wiki?curid=864188", "title": "Carn", "text": "Carn\n\nCarn [karn] je stupněm svrchního triasu (perioda druhohorní éry), který datujeme do doby od 227,0 do 237,77 milionu let před současností (s možnou chybou ±0,14 Ma).\n\nToto období bylo pojmenováno v roce 1869 J. Mojsisovicsem zřejmě podle Karnských Alp. V tomto období se objevují první známí dinosauři (nebo dinosauromorfové), jako \"Eoraptor\" a \"Herrerasaurus\" z argentinské formace Ischigualasto.\n\nCelkový přehled dinosaurů tohoto období:\n"}
{"id": "864189", "url": "https://cs.wikipedia.org/wiki?curid=864189", "title": "Prairialské povstání", "text": "Prairialské povstání\n\nPrairialské povstání bylo povstání za Velké francouzské revoluce. Odehrálo se v Paříži ve dnech 1. až 3. prairialu roku III francouzského revolučního kalendáře (tj. od 20. do 23. května 1795) po Robespierrově pádu a převzetí moci tzv. thermidoriánů. Jednalo se o jedno z posledních velkých lidových povstání během Francouzské revoluce a mělo vedle politických především sociální příčiny.\n\nPo Robespierrově pádu a ukončení Hrůzovlády se vyhrotila sociální a hospodářská krize. S koncem rigidní hospodářské politiky vzrostla inflace. Zákon o maximálních cenách potravin byl zrušen na konci roku 1794, situaci vyhrotila i špatná úroda a ceny potravin rychle rostly a v chudinských čtvrtích Paříže vypukl opravdový hladomor. V této souvislosti vzbudil odpor luxusní životní styl nových elit. Sociální revoluční myšlenky získaly nyní u chudších vrstev obyvatelstva opět podporu. Gracchus Babeuf rozvíjel během tohoto období téměř komunisticky znějící ideje. Toto bylo impulsem pro několik vzpour v Paříži, ve kterých účastníci požadovali dodržování ústavy z roku 1793, zatčení vládnoucích thermidoriánů, propuštění politických vězňů a nové volby. Požadavky byly oznámeny při pochodu k Národní konventu.\n\nPrvní vzpoura se odehrála 12. germinalu III. (tj. 1. dubna 1795). Dav z předměstí přitáhl ke Konventu, kde představitelé přednesli své požadavky. Vládní oddíly byly dost silné, aby dav rozehnaly. O den později bylo mnoho sansculotů odzbrojeno a mnoho montangnardů zatčeno.\n\nO několik týdnů později mezi 1. a 3. prairialem III (tj. 20. – 23. dubna 1795) došlo k dalšímu povstání. Zúčastnilo se ho až 40 000 lidí. Toto povstání bylo již lépe plánováno, ale přesto mu chyběl koordinovaný postup. Ráno 1. prairialu se na různých pařížských čtvrtích a předměstích rozezněly poplašné zvony a kolem poledne táhly směrem k centru města davy demonstrantů. Národní konvent je prohlásil za protizákonné. Výbor pro veřejné blaho a Bezpečnostní výbor rozhodly zmobilizovat vojsko a Národní gardu. Ovšem část gardistů se přidala k povstalcům. V odpoledních hodinách demonstranti došli před Národní konvent. Poslanec Jean Féraud se jim chtěl postavit do cesty. Byl zabit, jeho hlava byla nabodnuta na kopí a přinesena předsedovi Konventu Françoisovi Antoinovi Boissy d'Anglas. Pod tlakem davu byli poslanci nuceni splnit různé jejich požadavky. Krátce před půlnocí dorazily loajální vládní jednotky Národní gardy a vytlačily dav z jednacího sálu.\n\nNárodní konvent reagoval zatčením 14 poslanců Hory, kteří byli obviněni z podpory rebelů. Následujícího dne Konvent svolal nejen pravidelné vojsko, ale také oddíly pařížských sekcí. Část z nich ovšem přešla k rebelům, což donutilo Výbor pro veřejné blaho a Bezpečnostní výbor k vyjednávání s nimi. Poté jednotliví poslanci oznámili demonstrantům, že zásobování bude zajištěno, takže se rebelové stáhli zpět na předměstí.\n\nV následujících dvou dnech vláda získala zpět iniciativu. Chtěla vytáhnout se spolehlivými oddíly proti jádru povstání na předměstí Faubourg Saint-Antoine. Bylo shromážděno na 20 000 mužů pod velením generála Jacquese Françoise Menou. První pokus malé skupiny zlaté mládeže dne 4. prairialu ztroskotal na barikádách, které postavilo obyvatelstvo. Rebelové dostali ultimátum. Když dorazilo několikatisícové vládní vojsko, povstalci se vzdali.\n\nPo porážce povstalců Národní konvent odpověděl tvrdými represemi. Mnoho opozičních poslanců bylo zatčeno. Lazare Carnot byl ušetřen. V pařížských sekcí bylo zatčeno 1200 lidí, mnoho dalších odzbrojeno a zbaveno svých občanských práv. Po celé Francii byly zatčeny desítky tisíc stoupenců radikální levice.\n\nStanný soud vydal 77 rozsudků, z čehož bylo 36 trestů smrti. Někteří odsouzení poslanci sami před popravou spáchali sebevraždu, ostatní byli gilotinováni. Občané museli odevzdat své zbraně a Národní garda byla reorganizována tak, aby chudina nebyla mobilizována. Stálá armáda se ukázala jako významný mocenský faktor. Spolek kolem Babeufa přešel do ilegality a jejich spiknutí rovných bylo odhaleno a potrestáno ještě téhož roku.\n\n"}
{"id": "864191", "url": "https://cs.wikipedia.org/wiki?curid=864191", "title": "Anne Sofie von Otter", "text": "Anne Sofie von Otter\n\nAnne Sofie von Otter (* 9. května 1955 Stockholm) je švédská mezzosopranistka.\n\nNarodila se ve Stockholmu v rodině švédského diplomata barona Görana von Otter. Vyrůstala v Bonnu, Londýně a Stockholmu. Po studiích zpěvu ve Stockholmu a v Londýně byla angažována ve švýcarské Basileji, kde debutovala roku 1983 rolí Alciny v Haydnově opeře \"Orlando paladino\". V Royal Opera House v Covent Garden debutovala roku 1985 a o dva roky později vystoupila poprvé v milánské La Scale. Následujícího roku 1988 zpívala poprvé v newyorské Metropolitní opeře postavu Cherubína v Mozartově opeře \"Figarova svatba\".\n\nPředstavila se v operních rolích skladatelů Wolfganga Amadea Mozarta, Georga Friedricha Händela, Claudia Monteverdiho a jako Carmen ve stejnojmenné opeře Georgese Bizeta. V recitálech zpívá písně Gustava Mahlera, Johannesa Brahmse, Edvarda Griega, Hugo Wolfa, Jeana Sibelia a dalších, zejména skandinávských autorů.\n\nV roce 2004 nahrála album italské a anglické barokní hudby \"Music for a While\", se skladbami Johna Dowlanda, Benedetta Ferrariho, Girolama Frescobaldiho, Roberta Johnsona, Johanna Hieronyma Kapsbergera, Claudia Monteverdiho, Henryho Purcella, Giulia Cacciniho, Bernarda Storaceho a Barbary Strozziové. Jejími partnery na této nahrávce byli Jakob Lindberg, Anders Ericson a Jory Vinikour.\n\nV roce 2007 zorganizovala poctu židovským skladatelům, kteří prošli koncentračním táborem Terezín. Album s názvem \"Terezín / Theresienstadt\" obsahuje nahrávky skladeb autorů Pavla Haase, Hanse Krásy, Martina Romana, Ervína Schulhoffa, Adolfa Strausse, Karla Švenka, Carla Sigmunda Taubeho, Viktora Ullmanna a Ilsy Weberové. Na realizaci se podíleli interpreti Bengt Forsberg, Christian Gerhaher a Daniel Hope.\n\nAnne Sofie von Otter je provdaná za herce a divadelního režiséra Bennyho Fredrikssona a má dvě děti.\n\nJe držitelkou ceny Rolf Schock Prize, obdržela také cenu Grammy.\n\n"}
{"id": "864192", "url": "https://cs.wikipedia.org/wiki?curid=864192", "title": "MK484", "text": "MK484\n\nMK484 je integrovaný obvod určený ke stavbě rádiopřijímače pro příjem amplitudově modulovaných signálů. Oblast použití obvodu leží v kmitočtovém rozsahu 150 kHz až 3 MHz. MK484 je zapouzdřen v plastovém pouzdře typu TO-92 se třemi vývody, obvykle používaném pro běžné tranzistory malého výkonu. Nahrazuje podobný starší obvod ZN414, uvedený na trh roku 1970. MK484 je preferován rádioamatéry, protože funguje s minimálním počtem vnějších diskrétních součástek a stačí mu velmi malé napájecí napětí (pracuje od 1,1 V). \n\nJednoduchý rozhlasový přijímač s přímým zesílením na základě obvodu MK484 vznikne doplněním obvodu několika rezistory a kondenzátory, sluchátky (nebo reproduktorem s velkou impedancí), rezonančním obvodem a napájecím zdrojem - např. tužkovým článkem. \n\nVstupní rezonanční obvod přijímače může být tvořen feritovou anténou a ladicím kondenzátorem. Hodnoty součástek lze vypočítat podle Thompsonova vztahu. Např. pro kmitočet 1 MHz, který leží v pásmu středních vln a kapacitu C = 200 pF vychází indukčnost L  ≈ 127 μH. \n\nPro zvýšení výkonu může být základní zapojení doplněno tranzistorem. Větší výkon při lepší účinnosti poskytne integrovaný nízkofrekvenční zesilovač, např. LM386, na jehož výstup lze připojit malý reproduktor. \n\nNízkofrekvenční zesilovač s obvodem LM386 potřebuje vyšší napájecí napětí než MK484. Protože maximální povolené napětí obvodu MK484 je velmi malé, musí se napájecí napětí pro něj vhodně zmenšit. Totéž platí i v případě použití tranzistorového koncového zesilovače, pokud se použije vyšší napájecí napětí, než je maximální povolené napětí obvodu MK484. Pro snížení napětí lze použít běžné diody, např. 1N4148, zapojené v napájecí větvi obvodu MK484. \n\nObvod MK484 lze použít nejen pro stavbu jednoduchého rozhlasového přijímače s přímým zesílením, ale např. i  v mezifrekvenční části složitějšího přijímače - superhetu, pokud mezifrekvenční kmitočet leží v oblasti frekvenčního rozsahu MK484. \n\n\n"}
{"id": "864195", "url": "https://cs.wikipedia.org/wiki?curid=864195", "title": "První anglo-nizozemská válka", "text": "První anglo-nizozemská válka\n\nPrvní anglo-nizozemská válka probíhala v letech 1652 až 1654 a byla první ze série čtyř anglo-nizozemských válek. Válka byla vedena výhradně na moři a jako taková byla první doloženou válkou svého druhu v dějinách. Hlavní příčinou války byly obchodní rozpory, především porušování Zákona o plavbě, jenž byl vydán 1651 a dovoloval vplout do anglických přístavů a obchodovat s anglickými teritorii pouze lodím plujícím pod anglickou vlajkou, nebo s většinou posádky tvořenou Angličany. Zákon o plavbě byl porušován nizozemskými obchodními loděmi, které byly Angličany napadeny. Válka skončila vítězstvím Anglické republiky a vyhnáním Nizozemců z anglických pobřežních vod, ti potom museli akceptovat monopol anglických lodí na námořní obchodní přepravu z a do Britských ostrovů a anglických kolonií.\n\n"}
{"id": "864197", "url": "https://cs.wikipedia.org/wiki?curid=864197", "title": "Ersilio Tonini", "text": "Ersilio Tonini\n\nErsilio kardinál Tonini (20. července 1914 Centovera di San Giorgio Piacentino − 28. července 2013 Ravenna) byl italský římskokatolický kněz, arcibiskup Ravenny, kardinál.\n\nStudoval v semináři v Piacenze, kněžské svěcení přijal 18. dubna 1937. Následující dva roky byl vicerektorem uvedeného semináře, poté odešel na další studia do Říma. Na Papežské lateránské univerzitě pokračoval ve studiu kanonického práva. Po návratu působil v diecézi Piacenza, byl mj. asistentem Italské federace katolických studentů, vedl týdeník \"Il nuovo giornale\" a vykonával funkci rektora semináře.\n\nV dubnu 1969 byl jmenován biskupem diecéze biskupem Macerata e Tolentino, biskupské svěcení přijal 2. června téhož roku. V listopadu 1975 ho papež Pavel VI. jmenoval arcibiskupem Ravenny. Po dosažení kanonického věku na tuto funkci v říjnu 1990 rezignoval. V únoru 1991 vedl velkopostní rekolekce pro členy římské kurie.\n\nČlenem kardinálského kolegia ho jmenoval papež Jan Pavel II. při konzistoři 26. listopadu 1994. Při nominaci měl již více než 80 let, takže neměl právo účastnit se konkláve. Ode dne 30. dubna 2010, po úmrtí kardinála Paula Augustina Mayera, byl nejstarším žijícím kardinálem.\n\n\n"}
{"id": "864198", "url": "https://cs.wikipedia.org/wiki?curid=864198", "title": "Šílený Max a Dóm hromu", "text": "Šílený Max a Dóm hromu\n\nŠílený Max a Dóm hromu (jiným názvem též Šílený Max pod Kopulí hromu, anglicky \"Mad Max Beyond Thunderdome\") je australský postapokalyptický sci-fi film z roku 1985, jde o třetí část ze série Šílený Max. V hlavní roli Maxe Rockatanského účinkuje Mel Gibson, který se představil i v předchozích dílech \"Šílený Max\" (1979) a \"Šílený Max 2 - Bojovník silnic\" (1981).\n\nDěj filmu navazuje na druhý díl, odehrávající se v jadernou válkou zničeném a vyprahlém světě, na nějž nyní plně doléhá jaderný spad a krvavé boje o vodu či benzin jsou na denním pořádku.\n\nMax Rockatansky, policista z předválečných dob, projíždí post-apokalyptickou australskou pouští na svých velbloudech, kteří táhnou jeho nepojízdný terénní vůz. Zaútočí na něj Jedediah, pilot letadla Transavia PL-12 Airtruk, který využije Maxovy dočasné indispozice a karavanu mu ukradne. Jedediahův nezletilý syn zatím převzal řízení letadla. Max se vzpamatuje a pokračuje pouští pěšky, až dorazí do osady Bartertown, coby 'počátku nové civilizace', spravované ženou s přezdívkou „Tetička“.\n\nMax zde chce vystopovat zloděje, dokonce zahlédne na aukci své velbloudy. V Bartertownu funguje technologie na výrobu energie díky zpracování metanu, který pochází z prasečích výkalů. Prasata jsou chována v podzemních farmách, kterým šéfuje MasterBlaster. Master je zakrslý mužíček, jehož chrání mohutný, ale mentálně zaostalý Blaster. Jeden bez druhého se nevzdálí na krok. Je to dvojice MasterBlaster, která má nad Bartertownem skutečnou moc, což dokazuje občasnými energetickými embargy, když vypne dodávku elektřiny do osady a nutí Tetičku veřejně deklarovat, kdo je skutečným vládcem Bartertownu. Z tohoto důvodu je chce Tetička rozdělit a neznámý příchozí z pouště je ideální volbou k provedení delikátní akce. Mastera není dobré zabít, protože jako jediný zná know-how podzemní farmy na výrobu energie. V Bartertownu jsou zavedena určitá tvrdá pravidla, např. pokud jsou dva lidé ve sporu, odeberou se do gladiátorské arény zvané Dóm hromu, odkud vyjde pouze jeden z nich živý - vítěz. Pokud někdo poruší dohodu, čeká jej „kolo osudu“, kde si může vytočit smrt, vyhoštění (gulag), zabavení zboží, uvěznění v podzemí, amputaci, nucené práce, zproštění viny. Může si rovněž vytočit rozhodnutí Tetičky, nebo také nové otočení kolem.\n\nTetička Maxovi nabídne dohodu: on ji zbaví Blastera a za to dostane vybavení pro další cesty. Max jde pracovat do podzemní prasečí farmy, kde se spřátelí s doživotním vězněm obviněným za zabití prasete (chtěl obstarat jídlo dětem). Tady Max záhy zjistí, že Blaster je abnormálně silný, ale také přecitlivělý na vysoké tóny. Max poté venku nařkne Masterblastera, že se veze v jeho automobilu (je to jeho vůz, který mu ukradl Jedediah). Tímto vznikne spor, který musí být vyřešen v Dómu hromu. Aréna má pouze jediné pravidlo:\n\nPo náročném boji se podaří Maxovi Blastera přemoci (i s pomocí píšťalky, která vydává vysoký tón) a už se ho chystá dorazit, když ale spatří jeho téměř dětskou tvář, není schopen to udělat. Tetička jej obviní z porušení dohody a o věcech příštích má rozhodnout „kolo osudu“. Blaster je zastřelen jedním ze strážců Tetičky, Master je vzat do zajetí, aby jako otrok pracoval v podzemí. Max si vytočí vyhoštění a je poslán svázaný na koni do pouště.\n\nNa pokraji smrti je zachráněn Savannou Nix, vůdkyní dětského klanu. Děti jsou přeživší nebo potomci přeživších nedaleko havarovaného letadla Boeing 747 aerolinek Qantas. Založili kmen u toku široké řeky, kde udržují legendy o dřívější civilizaci. Mezi ně patří i mýtus o kapitánu Walkerovi, který se má vrátit a dopravit je do existující lidské společnosti. Když se Max zotaví, je pod tlakem dětí, aby je dopravil „domů“. On nejlépe ví, že v dosahu je pouze jen drsný Bartertown a pro ně bude lepší zůstat tady. Některé z dětí pod vedením Savanny se rozhodnou kmen opustit a jít hledat lepší místo k životu. Max se s nepočetnou skupinkou dětí vydává za nimi. Najde je uvízlé v tekutém písku a pomůže jim.\n\nMax se se skupinkou infiltruje šachtou do podzemí, aby zachránil Mastera, což se mu mj. s pomocí prasečího vraha podaří. Uniknou po kolejích vedoucích z Bartertownu, když odstaví lokomotivu sloužící jako pohon pro podzemní farmu. Toto má za následek řadu explozí devastujících osadu. Tetička vydává rozkaz k pronásledování. Akční honička končí u úkrytu Jedediaha. Max jej donutí, aby nastartoval letadlo a odletěl s nimi do bezpečí. Je to téměř nemožný úkol, neboť malé letadlo je značně přetížené a vzletová dráha vzhledem k blížícím se strojům z Bartertownu příliš krátká. Max naskočí do vozu a rozjíždí se proti koloně, aby letadlu uvolnil cestu. Chvíli před srážkou z automobilu vyskočí, letadlo s dětmi na palubě se zvedne do vzduchu a odlétá. Maxe najde Tetička, ale ušetří jeho život, získal si její respekt. Nasedne se svou ekipou do vozů a odjíždí zpět.\n\nPozději jde vidět, jak letadlo Jededia letí v písečné bouři skrz trosky válkou zničeného Sydney, kde se děti také usadí. Savannah zde před publikem dalších přeživších pronáší řeč o důležitosti snahy o osídlení města a nezapomene poděkovat muži, který jim svými odvážnými činy umožnil nalézt ztracený domov. Poslední scéna ukazuje, jak Max odchází vstříc poušti.\n\nFilm již nebyl pod produkční taktovkou Byrona Kennedyho (jako předchozí dva díly série Šílený Max), ten zahynul při havárii vrtulníku v roce 1983. Na konci filmu se objeví titulek „...For Byron“ (česky „...pro Byrona“).\n\nGeorge Miller přibral do režie Georgeho Ogilvieho, se kterým spolupracoval v roce 1983 na minisérii \"The Dismissal\". Film \"Šílený Max a Dóm hromu\" se natáčel v jihoaustralském městě Coober Pedy, pouštní oáza kmene dětí se natáčela v Modrých horách.\n\n"}
{"id": "864200", "url": "https://cs.wikipedia.org/wiki?curid=864200", "title": "Hurbanovský typ", "text": "Hurbanovský typ\n\nHurbanovský typ je označení pro malou kulturně smíšenou podskupinu archeologické únětické kultury starší doby bronzové na jihozápadním Slovensku mezi toky Nitry a Žitavy. Pojmenovaná je podle pohřebiště u města Hurbanovo, které bylo prozkoumáno slovenskými archeology Antonem Točíkem a P. Čaplovičem.\n\nVznik skupiny souvisí se stykem místní skupiny únětické kultury, s kulturami z jihovýchodu. Základem pro vývoj ale byla místní nitranská kultura, která předcházela únětickou, a předpokládá se plynulý vývoj od proniknutí únětické kultury v pozdějším období stupně B A1 podle Reineckeho (2000-1800 př. n. l.), až do zániku, který je současný se zánikem únětické kultury na Slovensku, ve stupni B A2 (1800-1700 př. n. l.).\n\nProzkoumanými lokalitami této skupiny jsou s výjimkou opevněné osady u Vráble, kde byla zaznamenána hatvansko-únětická fáze, pouze pohřebiště (Hurbanovo, Bajča, Nesvady, Nové Zámky, Dvory nad Žitavou). Hmotná náplň je z největší části tvořena artefakty únětického původu s vlivy širšího okruhu kultur, jmenovitě kultury kisapostácké a hatvanské. Z pohřebišť jsou známé pouze kostrové pohřby ve skrčené poloze, jejichž orientace není jednotná. Společným znakem s únětickými pohřebištěmi je velká míra hrobů narušených vykradači. U některých hrobů zůstal bohatý inventář, který se skládá zejména z bronzových šperků, ale jsou zde i zbraně - dýky. Objevují se i zlaté šperky (prsteny se zpětnou smyčkou, sibinské náušnice), které spolu s brýlovitými závěsky z bronzu a doprovodnou keramikou zdobenou inkrustací, odkazují na jihovýchodní kultury s inkrustovanou keramikou.\n\n"}
{"id": "864201", "url": "https://cs.wikipedia.org/wiki?curid=864201", "title": "Týr (hudební skupina)", "text": "Týr (hudební skupina)\n\nTýr [tʰʊɪːɹ] je heavy/ pagan/ viking metalová skupina z Faerských ostrovů. Převládajícím tématem jejich textů je severská mytologie. Kapela je pojmenovaná podle germánského boha války Týra. Logo je vyobrazeno runami.\n\nZpočátku Heri Joensen a Gunnar H. Thomsen v sedmnácti letech založili skupinu Cruiser, později přejmenovanou na Wolfgang. Během existence kapely nevydali žádné album, nicméně nahráli velké množství skladeb, které jsou podle vyjádření Heriho Jonsena připravené k vydaní. V roce 1998 se na párty v Kodani potkal s bývalým spoluhráčem Kárim Streymoyem a nabídl mu setkání, aby si „zajamovali“. Po počátečním váhání nabídku přijal a později se k nim přidal baskytarista Gunnar H. Thomsen, taktéž jejich bývalý spoluhráč. V roce 2001 se k triu přidal Terji Skibenæs.\n\n\n\n\n"}
{"id": "864203", "url": "https://cs.wikipedia.org/wiki?curid=864203", "title": "Gezahegne Abera", "text": "Gezahegne Abera\n\nGezahegne Abera (23. dubna 1978 Etya) je etiopský atlet, maratonec, olympijský vítěz ze Sydney v roce 2000 a mistr světa z roku 2001.\n\nPochází z malé vesnice v etiopském regionu Oromia. Poprvé startoval na mezinárodním maratonu v Los Angeles v roce 1999, kde doběhl čtvrtý za třemi běžci z Keni. Na světovém šampionátu v Seville ve stejném roce skončil na maratonské trati jedenáctý.\nPři olympijském maratonu v Sydney v roce 2000 se ve druhé polovině závodu zformovala tříčlenná skupina běžců - kromě Abery ještě jeho krajan Tesfaye Tola a Erick Wainaina z Keni. Na 39. kilometru se Abera od svých soupeřů odpoutal a v cíli byl první s náskokem 20 sekund. Ve věku 22 let se tak stal nejmladším olympijským vítězem v maratonu.\n\nNa MS v atletice v Edmontonu o rok později získal zlatou medaili a stal se tak do té doby jediným maratoncem, který získal zlato na olympiádě i světovém šampionátu (mezi ženami toho dosáhla Portugalka Rosa Motaová).\n\n"}
{"id": "864204", "url": "https://cs.wikipedia.org/wiki?curid=864204", "title": "Maršovická vrchovina", "text": "Maršovická vrchovina\n\nMaršovická vrchovina je relativně úzký jihozápadní výběžek Jizerské hornatiny. Jedná se o členitou kernou až klenbovou vrchovinu, tvořenou převážně dvojslídovou žulou, případně porfyrickým granodioritem. Její denudační hřbety jsou málo přetvořené erozními pochody a vyznačují se zarovnanými povrchy plochých vrchů.\n\nMaršovická vrchovina začíná na západě masivem Císařského kamene, který se zvedá nad východní částí Žitavské pánve, kterou tvoří Vratislavická kotlina a na severní straně Jablonecká kotlina. V této části Maršovické vrchoviny je nejvyšším vrcholem \"Císařský kámen\" (637 m n. m.). Od něj hřbet vrchoviny mírně klesá přes \"Hraničník\" (599 m n. m.) nad obcí Rádlo až k sedlu, do kterého z Rychnovské kotliny na jihu stoupá silnice I/65 do Jablonce nad Nisou. V těchto místech je Maršovická vrchovina nejužší.\n\nOd silnice I/65 vrchovina pokračuje až k vrcholu \"Hradešína\" (630 m n. m.). Po hřebeni běží hlavní evropské rozvodí oddělující úmoří Severního a Baltského moře. Maršovická vrchovina se při postupu na východ rozšiřuje jižním směrem až po \"Dalešický vrch\" (676 m n. m.). Nejvyšším bodem vrchoviny je \"Maršovický vrch\" (743 m n. m.), jehož část je tvořena amfibolovým kontaktním rohovcem, který byl v neolitu těžen pro výrobu kamenných seker. Severovýchodní okraj Maršovické vrchoviny tvoří \"Bartlův vrch\" s velkým vodojemem pro Jablonec nad Nisou. \n\nMaršovická vrchovina přechází na východě v Černostudniční hřbet, jehož nejvyšším vrcholem je \"Černá Studnice\" (869 m n. m.). \n"}
{"id": "864206", "url": "https://cs.wikipedia.org/wiki?curid=864206", "title": "Zápas o titul mistryně světa v šachu 1972", "text": "Zápas o titul mistryně světa v šachu 1972\n\nDevátý zápas o titul mistryně světa v šachu byl třetím, posledním a nejvyrovnanějším kláním, ve kterém zvítězila mistryně světa Nona Gaprindašviliová nad vyzývatelkou Allou Kušnirovou. Zápas se uskutečnil od 10. května do 26. června roku 1972 v Rize v Sovětském svazu. Hlavním rozhodčím byl V. Mikenas ze Sovětském svazu, sekundantem Gaprindašviliové Ajvars Gipslis a sekundantem Kušnirové Vladimir Nikolajevič Jurkov. Po šesti partiích vedla Gaprindašviliová 4,5:1,5 a vedení již těsně udržela. Zvítězila nakonec 8,5:7,5 při sedmi ramízách.\n\n\n"}
{"id": "864221", "url": "https://cs.wikipedia.org/wiki?curid=864221", "title": "Osobní prohlídka", "text": "Osobní prohlídka\n\nOsobní prohlídka je jeden z možných úkonů v rámci trestního řízení, který slouží k zajištění věci, která je pro toto řízení důležitá. Jde sice o zásah do nedotknutelnosti osoby, ten je však při dodržení všech zákonných podmínek podle čl. 7 odst. 1 Listiny základních práv a svobod přípustný. Právně upravena je v § 82–85a trestního řádu. \n\nVykonat osobní prohlídku lze jen tehdy, pokud existuje opravdu důvodné podezření, že někdo má u sebe pro dané trestní řízení důležitou věc a pokud jí předcházel jeho neúspěšný výslech. V případě zadržení, zatčení nebo vzetí do vazby lze zjišťovat i přítomnost zbraně nebo jiné život či zdraví ohrožující věci. Důvodnost posuzuje soudce, v přípravném řízení státní zástupce či s jeho souhlasem policejní orgán, kteří vydávají odůvodněný \"příkaz k osobní prohlídce\". Bez něj lze osobní prohlídku provést tehdy, nesnese-li věc odkladu, v případě vzetí do vazby, zatčení, zadržení nebo i jen přistižení při činu. Realizující orgán je oprávněn překonat i případný odpor nebo jinou překážku. Vykonává ji vždy jen osoba stejného pohlaví a je k ní navíc nutno přizvat nezúčastněnou osobu. O osobní prohlídce se spisuje protokol a tomu, u koho byla provedena, se předává písemné potvrzení o provedeném úkonu a o případném převzetí nalezených věcí.\n\nOdlišným procesním institutem je tzv. \"prohlídka těla\" podle § 114 odst. 1 trestního řádu, kterou se zjišťuje, zda jsou na těle stopy či následky trestného činu.\n"}
{"id": "864222", "url": "https://cs.wikipedia.org/wiki?curid=864222", "title": "Domovní prohlídka", "text": "Domovní prohlídka\n\nDomovní prohlídka je jeden z možných úkonů v rámci trestního řízení, který slouží k zajištění věci nebo osoby, která je pro toto řízení důležitá. Jde sice o zásah do nedotknutelnosti obydlí, ten je však při dodržení všech zákonných podmínek podle čl. 12 odst. 2 Listiny základních práv a svobod přípustný. Právně upravena je v § 82–85b trestního řádu.\n\nVykonat domovní prohlídku lze jen tehdy, pokud existuje opravdu důvodné podezření, že se v obydlí nachází pro dané trestní řízení důležitá osoba či věc a pokud jí předcházel neúspěšný výslech toho, u koho se má konat (výslechu není třeba jen tehdy, pokud věc nesnese odkladu). Důvodnost může posoudit jen soudce a také pouze on může vydat odůvodněný \"příkaz k domovní prohlídce\", bez nějž ji nelze provést. Domovní prohlídku pak realizuje policejní orgán, který je oprávněn překonat i případný odpor nebo jinou překážku. Ten, u koho je prováděna, nebo některý zletilý člen jeho domácnosti, má právo se jí účastnit, kromě nich je nutné k věci přibrat i jinou nezúčastněnou osobu, většinou zástupce obce. Zvláštní postup platí v případě, pokud je prováděna prohlídka u advokáta, kde se mohou nacházet listiny obsahující skutečnosti, na něž se vztahuje advokátova povinnost mlčenlivosti, pak musí být mj. přítomen i zástupce advokátní komory a jeho případný nesouhlas se zjišťováním obsahu listin lze nahradit jen zvláštním soudním řízením. O domovní prohlídce se sepisuje protokol a tomu, u koho byla provedena, se předává písemné potvrzení o provedeném úkonu a o případném převzetí nalezených věcí. \n\nPodobně jako domovní prohlídku lze také vykonat i prohlídku veřejnosti nepřístupných jiných prostor nesloužících k bydlení a pozemků nebo v obydlí provést rekonstrukci, rekognici, prověrku na místě a vyšetřovací pokus.\n"}
{"id": "864227", "url": "https://cs.wikipedia.org/wiki?curid=864227", "title": "Obydlí", "text": "Obydlí\n\nObydlí je obecně místo, kde někdo bydlí. Obvykle se tím myslí konkrétní budova, případně byt. Právní definici obydlí obsahuje § 133 trestního zákoníku, podle nějž je obydlím dům, byt nebo jiná prostora sloužící k bydlení a příslušenství k nim náležející. Obdobně je chápe ve svém § 82 odst. 1 i trestní řád.\n\nPro obydlí platí jeho \"nedotknutelnost\", vyjádřená v čl. 12 Listiny základních práv a svobod. Není tak zásadně dovoleno vstupovat do obydlí jiného nebo v něm setrvávat bez dovolení. Porušení tohoto ústavního příkazu je trestným činem \"Porušování domovní svobody\" podle § 178 trestního zákoníku. Nedotknutelnost obydlí lze narušit pouze v případě domovní prohlídky, kterou může nařídit jen soudce v trestním řízení. Kromě domovní prohlídky ji lze případně omezit i v jiných zákonem výslovně zakotvených případech, ale jen tehdy, je-li to v demokratické společnosti nezbytné pro ochranu života nebo zdraví osob, pro ochranu práv a svobod druhých anebo pro odvrácení závažného ohrožení veřejné bezpečnosti a pořádku.\n\n"}
{"id": "864234", "url": "https://cs.wikipedia.org/wiki?curid=864234", "title": "Kanada na Letních olympijských hrách 1960", "text": "Kanada na Letních olympijských hrách 1960\n\nKanada se účastnila Letní olympiády 1960. Zastupovalo ji 85 sportovců (74 mužů a 11 žen) v 14 sportech.\n\n"}
{"id": "864235", "url": "https://cs.wikipedia.org/wiki?curid=864235", "title": "Serafino Vannutelli", "text": "Serafino Vannutelli\n\nSerafino kardinál Vannutelli (26. listopadu 1834, Genazzano – 19. srpna 1915, Řím) byl italský kardinál.\n\nSerafino Vannutelli byl vysvěcen na kněze v roce 1860 a působil jako profesor katolické teologie a vatikánský diplomat. V roce 1869 byl jmenován titulárním biskupem z \"Nicaea\". Biskupské svěcení přijal 18. července 1869, světitelem byl Costantino Patrizi Naro.\n\nRoku 1875 se stal apoštolským nunciem v Belgii a 1880 v Rakousku-Uhersku.\n\nPapež Lev XIII. ho 14. března 1887 jmenoval kardinálem knězem s titulárním kostelem \"Santa Sabina\". V roce 1888 se stal kardinálem prefektem a 1891 kancléřem kardinálského kolegia. V roce 1893 byl půl roku arcibiskupem v Bologni a poté kardinálem biskupem z Frascati. 20. listopadu 1899 získal titul \"Poenitentiarius maior\", a v roce 1913 byl jmenován děkanem kolegia. V období 1903 až 1908 působil jako tajemník Kongregace pro nauku víry. Při volbě papeže v roce 1903 byl kandidátem Trojspolku.\n\nKardinál Vincenzo Vannutelli byl jeho bratr. Spolu s ním patřil k přívržencům Johna Augustina Zahma a přimlouvali se u papeže, aby jeho kniha \"Evolution and Dogma\", která podporuje myšlenky Charlese Darwina, nebyla zařazena na index zakázaných knih.\n\n"}
{"id": "864236", "url": "https://cs.wikipedia.org/wiki?curid=864236", "title": "Kanada na Letních olympijských hrách 1956", "text": "Kanada na Letních olympijských hrách 1956\n\nKanada se účastnila Letní olympiády 1956. Zastupovalo ji 92 sportovců (77 mužů a 15 žen) v 14 sportech.\n\n"}
{"id": "864237", "url": "https://cs.wikipedia.org/wiki?curid=864237", "title": "Kanada na Letních olympijských hrách 1952", "text": "Kanada na Letních olympijských hrách 1952\n\nKanada se účastnila Letní olympiády 1952. Zastupovalo ji 107 sportovců (97 mužů a 10 žen) v 13 sportech.\n\n"}
{"id": "864239", "url": "https://cs.wikipedia.org/wiki?curid=864239", "title": "Kanada na Letních olympijských hrách 1948", "text": "Kanada na Letních olympijských hrách 1948\n\nKanada se účastnila Letní olympiády 1948. Zastupovalo ji 118 sportovců (100 mužů a 18 žen) v 13 sportech.\n\n"}
{"id": "864246", "url": "https://cs.wikipedia.org/wiki?curid=864246", "title": "Vyšetřování", "text": "Vyšetřování\n\nVyšetřování je fáze přípravného trestního řízení, která začíná zahájením trestního stíhání a ukončena je podáním obžaloby nebo návrhu na schválení dohody o vině a trestu, případně postoupením věci jinému orgánu či zastavením trestního stíhání. Jestliže se však konalo tzv. zkrácené přípravné řízení, trestní stíhání se zahajuje až podáním návrhu na potrestání soudu a žádné vyšetřování se proto nekoná. Upraveno je v § 161–167 trestního řádu.\n\nVyšetřování konají útvary Policie České republiky, především její útvar Služba kriminální policie a vyšetřování Policie ČR. Ve zvláštních případech tak může konat i např. kapitán lodi při dálkových plavbách nebo Vojenská policie na zahraniční misi. Jde-li o vyšetřování trestných činů, které měli spáchat např. policisté, vyšetřování koná Generální inspekce bezpečnostních sborů (pokud by mělo jít o pracovníky této inspekce nebo třeba tajných služeb, vyšetřuje státní zástupce).\n\nVyšetřující orgán postupuje při vyšetřování tak, aby byly co nejrychleji získány všechny důkazy, které jsou potřebné pro objasnění skutkového stavu spáchaného trestného činu, jeho pachatele i jeho následků. Získává je bez ohledu na to, zda svědčí v neprospěch či ve prospěch obviněného, ten navíc nesmí být žádným způsobem k výpovědi nebo doznání donucován. Průběh vyšetřování je zásadně ovlivněn tím, že po novele trestního řádu č. 265/2001 Sb. bylo dokazování přesunuto až do hlavního líčení u soudu, kde je nyní těžiště celého trestního řízení. Proto nemusí opakovat ty úkony, které již byly provedeny před zahájením trestního řízení a výslechy svědků provádí převážně jen tehdy, pokud jde neodkladný nebo neopakovatelný úkon. Kromě toho může např. požadovat vysvětlení od fyzických i právnických osob (ty pak mají vždy právo na právní pomoc advokáta), vyžadovat odborná vyjádření, znalecké posudky či provedení zkoušky krve a jiného biologického materiálu, provádět ohledání věci a místa činu apod.\n\nObviněnému lze povolit účast na všech vyšetřovacích úkonech i klást vyslýchaným svědkům otázky, zejména pak tehdy, pokud nemá obhájce. Zásadnější postavení má právě ale obhájce, pokud si ho obviněný zvolil nebo mu byl tzv. \"ex offo\" ustanoven. Ten už má právo být účasten všech vyšetřovacích úkonů, jejichž výsledek lze použít jako důkaz, a vždy může vyslýchaným klást otázky, ačkoli až poté, co výslech ukončí vyšetřující orgán a udělí mu slovo.\n\nZákon vyšetřující orgán zavazuje vyšetřování ukončit do dvou, resp. tří měsíců, jde-li o řízení před okresním soudem, nebo do půl roku, jde-li o řízení před soudem krajským. Pokud nelze lhůtu dodržet, musí dozorujícímu státnímu zástupci odůvodnit, proč ke skončení vyšetřování nedošlo a jaké úkony je nutné ještě provést. Státní zástupce mu pak může uložit závazný postup ke skončení vyšetřování. Nicméně teprve poté, co vyšetřující orgán uzná vyšetřování za skončené a získané výsledky odůvodňující podání obžaloby, umožní obviněnému, případně i jeho obhájci se seznámit se spisovým materiálem a nezávazně navrhovat možná doplnění dokazování. Pak spis předloží státnímu zástupci s návrhem na podání obžaloby a se seznamem navrhovaných důkazů, které mají být provedeny před soudem.\n\n"}
{"id": "864253", "url": "https://cs.wikipedia.org/wiki?curid=864253", "title": "Třída Cheng Kung", "text": "Třída Cheng Kung\n\nTřída Cheng Kung je třída fregat námořnictva Čínské republiky vyvinutá na základě americké třídy \"Oliver Hazard Perry\". Tvoří ji celkem osm jednotek postavených v loděnicích přímo v Čínské republice.\n\nStavba této třídy byla objednána 8. května 1989. Fregaty byly postaveny domácí loděnicí China Shipbuilding Corporation v Kaohsiungu. Vedení námořnictva zvažovalo možnost vybavení fregat systémem Aegis, nakonec se však ukázalo, že plavidla pro to nejsou vhodná.\n\nJednotky třídy \"Cheng Kung\":\n\nPlavidla jsou mírně upravenou variantou třídy \"Oliver Hazard Perry\". Fregaty nesou vzdušný vyhledávací radar AN/SPS-49 a hladinový vyhledávací a navigační radar AN/SPS-55. Trupový sonar je typu SQS-56.\n\nHlavňovou výzbroj tvoří jeden 76mm kanón OTO Melara v dělové věži na přídi, dva 40mm kanóny Bofors a tři 20mm kanóny. K vlastní obraně rovněž slouží jeden komplet Phalanx s 30mm rotačním kanónem. Údernou výzbroj tvoří dva čtyřnásobné kontejnery protilodních střel Hsiung Feng II s dosahem 130 km (postupně budou zaváděny střely Hsiung Feng III). K obraně proti napadení ze vzduchu slouží protiletadlové řízené střely Standard SM-1MR odpalované z jednoduchého vypouštěcího zařízení Mk 13 na přídi. Zásoba střel činí 40 kusů. K ničení ponorek slouží dva trojhlavňové 324mm protiponorkové torpédomety Mk 32, ze kterých jsou vypouštěna americká lehká torpéda Mk 46. Na zádi se nachází přistávací plocha a hangár pro dva protiponorkové vrtulníky Sikorsky S-70C.\n\nPohonný systém tvoří dvě plynové turbíny General Electric LM2500. Lodní šroub je jeden. Nejvyšší rychlost dosahuje 29 uzlů.\n"}
{"id": "864254", "url": "https://cs.wikipedia.org/wiki?curid=864254", "title": "Dead Daniels", "text": "Dead Daniels\n\nDead Daniels je hard rock'n'rollová kapela z Prahy založená v září 2009. Založil ji Tommy Wheeler (kytara, zpěv), Semír Murtinger (kytara, zpěv) a David \"Géba\" Gebler (basa). V roce 2011 se ke kapele přidává bubeník Standa Šmeral a v roce 2018 baskytarista J.C. Smith. Teprve v roce 2015 vydávají u společnosti Supraphon debutové album Tomahowgh, druhé následuje po 5 letech a nese příznačný název Decade.\n\nKapela vznikla v roce 2009 a v červnu 2010 vychází první EP Tady žije Jack. Roku 2011 nahrazuje Pavla Konvalinku (ex-Black Majesty) na postu beníka Standa Šmeral (ex- Moped) V listopadu 2013 opouští kapelu kytarista Semír Murtinger a kapela pokračuje v tříčlenném složení (Wheeler, Gebler, Šmeral). Už v nové sestavě vypouštějí do světa nový singl obsahující dvě písně, Hemanethake Chehentaamo a poprvé anglicky zpívanou Show, která zabodovala i v hitparádě floridského rádia Classic Rock! V březnu 2015 natočili ve studiu Hacienda debutové album Tomahowgh, v produkci Miloše Dodo Doležala, které vyšlo na jaře téhož roku pod hlavičkou společnosti Supraphon. V prosinci 2015 představili svůj první oficiální videoklip k písničce Hej Ty. Album Tomahowgh obsadilo 3. příčku v čtenářské anketě \"„Album roku 2015“\" časopisu Hard Musi Base. V roce 2018 střídá Gébu na postu baskytaristy J.C. Smith (ex-Sweet Leopard). Pravidelně koncertují po celé ČR, mají za sebou i koncerty na Slovensku, ve Švýcarsku, v Rakousku, nebo v Polsku a v dubnu 2018 absolvovali úspěšné turné na severu Německa, kde jsou zároveň zastupováni produkční společností Poser667. V květnu 2018 vydali nový singl a videoklip Karma na kterém spolupracovali s fotografem Danielem Camerou, po kterém společně na podzim vypustili další videoklip k singlu Show. Videoklip Karma uspěl v CzechParádě TV Rebel a stal se klipem měsíce listopad a posléze obsadil celkově 2. místo v celoročním finále. Druhé studiové album \"Decade\" vyšlo u společnosti Supraphon v lednu 2020 a obsahuje 9 písní. \n\n\n\n\nSoučasní\n\nDřívější\n\n\n\n"}
{"id": "864255", "url": "https://cs.wikipedia.org/wiki?curid=864255", "title": "Podezřelý", "text": "Podezřelý\n\nPodezřelý je ten, vůči komu jsou vykonávány prověřovací úkony před zahájením trestního stíhání. Jde o osobu podezřelou ze spáchání již zjištěného trestného činu, ale orgány činné v trestním řízení ještě nemají dostatek informací, které by odůvodnily zahájení trestního stíhání právě této osoby. \n\nMůže jít jak o zadrženou osobu, tak všechny ostatní osoby, proti nimž svědčí stopy trestného činu i další podklady, které byly doposud shromážděny. Po podezřelém je zejména vyžadováno podání vysvětlení, až po zahájení trestního stíhání se označuje jako obviněný a je vyslýchán. \n\n"}
{"id": "864256", "url": "https://cs.wikipedia.org/wiki?curid=864256", "title": "Kanada na Letních olympijských hrách 1936", "text": "Kanada na Letních olympijských hrách 1936\n\nKanada se účastnila Letní olympiády 1936. Zastupovalo ji 97 sportovců (79 mužů a 18 žen) v 12 sportech.\n\n"}
{"id": "864257", "url": "https://cs.wikipedia.org/wiki?curid=864257", "title": "Bitva u Sedanu (1870)", "text": "Bitva u Sedanu (1870)\n\nBitva u Sedanu představovala součást prusko-francouzské války. Proběhla 1. září 1870. Pruská vojska pod vedením Viléma I. Pruského zde porazila vojska Francie v čele s Napoleonem III. Napoleon III. byl v bitvě zajat.\n\nFrancouzský císař Napoleon III. v červenci roku 1870 vyhlásil válku Prusku. Toto rozhodnutí byla velká chyba. Francouzská armáda se v té době nemohla rovnat organizací, výcvikem, ani silou pruské armádě. Prusové měli větší počet vojáků (380 000 mužů ku 224 000 francouzských mužů), a jejich generální štáb pod velením generála von Moltkeho patřil k nejlepším v Evropě. Po začátku pruského útoku a rychlých porážkách francouzské armády převzal velení sám Napoleon III., ale on sám se svými vojsky prohrál v bitvě u Gravelotte-St. Privat a francouzská armáda se dostala do obklíčení v Métách. Francouzský generál MacMahon spěchal vojskům na pomoc, se svou armádou čítající 120 000 mužů, podél řeky Mázy, kde ale narazil na Prusy, a proto zřídil obranu ve městě Sedanu. Město bylo během několika dní obklíčeno pruskou armádou. Generál MacMahon byl odvolán a nahrazen Ducrotem.\n\nBitva začala 1. září ve čtyři hodiny ráno. Zahájila ji nemilosrdná palba pruských děl, uspořádaných nad městem v půlkruhu. Ostřelování způsobilo Francouzům velké ztráty a ti byli donuceni v poledne požádat o posily, konkrétně o kavalerii. Kavalerie se čtyřikrát za sebou vrhla proti dělům, ale byla zmasakrována včetně svého velitele Gallifeta. V pět hodin už se většina francouzských vojáků snažila uprchnout pryč. Francouzský císař Napoleon III. byl zajat a ve Francii byla vyhlášena republika. Bitva u Sedanu skončila pro Francouze ztrátami 17 000 mužů a zajato bylo okolo 100 000 mužů. Prusové ztratili 9000 mužů.\n\n"}
{"id": "864258", "url": "https://cs.wikipedia.org/wiki?curid=864258", "title": "František Xaver Palko", "text": "František Xaver Palko\n\nFrantišek Xaver Karel Palko, rovněž psán jako Balko, (1724 Vratislav – 1767 nebo 1770 Praha (?)) byl malíř pozdně barokních obrazů i nástěnných maleb, původem ze Slezska. Malíři byli jeho otec i bratr František Antonín Palko (1717–1766).\nFrantišek Xaver Palko pocházel ze slezské malířské rodiny z doby, kdy Slezsko patřilo k zemím české koruny. Ve Vratislavi u svého otce se vyučil základům malířství. S ním se později vypravil do Vídně, kde se 23.4.1738 zapsal ke studiu na Akademii výtvarných umění do ateliéru Antonia Galli da Bibieny. Tam za své dílo roku 1745 vyhrál první cenu. Počátkem 40. let studoval v Itálii, později pracoval v Bratislavě, Kroměříži, Brně a konečně v Drážďanech, kde maloval ve dvorním katolickém kostele na klenbě freskový obraz z legendy o sv. Janu Nepomuckém. V roce 1752 stal se dvorním malířem saského kurfiřta, ale ještě koncem tohoto roku přišel do Prahy, kam jej povolali jezuité, aby jim freskami vyzdobil část právě dostavěného kostela sv. Mikuláše na Malé Straně. Proti jeho působení však protestoval pražský malířský cech, který na cizího mistra, nečlena jejich cechu, který ani nezískal městské právo, podal žalobu. Tuto záležitost 8. listopadu 1753 řešil pražský malostranský magistrát, který nakonec dovolil Palkovi práci dokončit. Patrně zvítězil fakt, že byl dvorský malíř a tudíž jako tzv. \"Hofbefreiter\" se nemusel stát členem cechu. V Praze nežádal o domovské právo, přesto v ní bydlel několik let a podílel se na malbách jak ve městě, tak na venkově. Jeho prací byly buď freskové obrazy ve vápně nebo obrazy oltářní. Zdá se, že se v Praze oženil, neboť v matrice křtěných bývalé fary u sv. Václava na Malé Straně (nyní u sv. Mikuláše) lze dohledat zápis ze dne 31. ledna 1756 o křtu jeho syna Jana Xavera Bena, později rovněž malíře. Jako matka byla zapsána Marie Anna Burschová z Greifenbachu. Kmotrem křtěného dítěte byl urozený pan Jan Buresch z Greifenbachu z Malé Strany, tedy tchán nebo švagr Františka Xavera Palka. Německá literatura uváděla často jako otce Františka Xavera Palka jistého Kašpara Palka. Tento údaj se však zdá být chybný, neboť když v roce 1754 posílal do Kutné Hory oltářní obraz svatého Jana Nepomuckého, jenž si kutnohorská obec objednala, místo honoráře si vyžádal, aby za spásu duše jeho otce a matky byly ročně slouženy dvě mše, a to jedna na den sv. Antonína a druhá na den sv. Maří Magdalény, což jsou křestní jména jeho rodičů.\n\nPřesné datum i místo úmrtí Františka Xavera Palka nejsou jasné. V literatuře bývá několik různých údajů. Zemřel údajně v Praze v roce 1767, podle jiných zemřel tentýž rok v Mnichově a opět podle jiných ve Vídni v roce 1770.\n\n\n\n\n\n"}
{"id": "864262", "url": "https://cs.wikipedia.org/wiki?curid=864262", "title": "Tommy Wheeler", "text": "Tommy Wheeler\n\nTommy Wheeler (* 27. února 1984 Praha) je český zpěvák a kytarista, autor hudby a textů. Je zakládajícím členem kapely Dead Daniels, ve které dodnes působí.\n\nPochází z česko-americké rodiny. Je ženatý s Kateřinou Wheeler s níž má dceru Michelle Lemmy Wheeler (*17.12.2016).\n\nOd roku 2000 prošel kapelami Morbus, Rock Spiders, Orient a mnoho dalších. Používá kytary Gibson, Epiphone, Fender, DEAN, Luna a Washburn, hraje na aparáty Marshall a Bugera.\n\nV roce 2000 založil kapelu Morbus kde působil až do roku 2006, mezitím hrál s kapelou Rock Spiders se kterou natočil ve studiu SUN, EP \"Peklo Nespí\", poté nakoukl do progres-metalových Doriath. Od jara 2006 byl členem legendární české bigbeatové skupiny Orient, se kterou natočil album \"Sex Machine\". V roce 2009 založil kapelu Dead Daniels, kde působí dodnes. Prošel také skupinami Stillborn X., K.O.Kain. Od roku 2011 také spolupracuje s Radkem Kurcem, natočili spolu album \"Gang\". V anketě časopisu HMB pro rok 2012 byl čtenáři zvolen osobností roku. V roce 2015 natáčí se svou kapelou Dead Daniels debutové album Tomahowgh, které produkoval Miloš Doležal, stejně jako i druhé album Decade, které vyšlo o 5 let později.\n\n\n"}
{"id": "864263", "url": "https://cs.wikipedia.org/wiki?curid=864263", "title": "Byt (rozcestník)", "text": "Byt (rozcestník)\n\nByt může být:\n\n\n"}
{"id": "864265", "url": "https://cs.wikipedia.org/wiki?curid=864265", "title": "TM Forum", "text": "TM Forum\n\nTM Forum (dřívější název TeleManagement Forum) je globální, neziskové sdružení průmyslových výrobců, poskytovatelů služeb a jejich dodavatelů v oblasti telekomunikací a zábavního průmyslu.\n\nČleny TM Forum jsou poskytovatelé telekomunikačních služeb, provozovatelé kabelových televizí, provozovatelé datových sítí, dodavatelé programového vybavení, dodavatele zařízení a systémoví integrátoři. V roce 2012 měla organizace více než 900 členů ze 195 zemí.\n\nTM Forum poskytuje svým členům informace a podporu s cílem pomoci jim při vytváření a poskytování efektivních služeb. Do této oblasti patří průmyslový výzkum, provádění benchmarků, vypracovávání technologických postupů, vypracovávání návodů s nejlepšími zkušenostmi, specifikace softwarových standardů a rozhraní, provádění certifikovaných školení, pořádání konferencí a vydávání publikací. \n\nTM Forum také poskytuje svým členům možnost propagace a navazování kontaktů. TM Forum pravidelně pořádá na různých kontinentech akci Management World.\n\nNejznámějšími standardy vypracovanými TM Forum jsou Frameworx, model eTOM, Sdílený informační/datový model, Telekomunikační aplikační mapa (TAM).\n\n"}
{"id": "864268", "url": "https://cs.wikipedia.org/wiki?curid=864268", "title": "Vyšetřovatel", "text": "Vyšetřovatel\n\nVyšetřovatel byl jedním z orgánů činných v trestním řízení, který prováděl vyšetřování. V jeho rámci byl zásadně samostatný, což se odrazilo i v předpokladech pro jmenování do této funkce. Mohl jím být jen policista, který dosáhl věku 24 let a získal vysokoškolské vzdělání v oblasti práva. Jmenován byl ministrem vnitra a zařazen byl do útvarů vyšetřování, které byly přímo podřízené ministerstvu vnitra. Odlišnou funkcí byl dříve také vyšetřovatel prokuratury, jemuž dnes odpovídá státní zástupce.\n\nInstituce vyšetřovatele byla odstraněna k 1. lednu 2002 zásadní novelou trestního řádu č. 265/2001 Sb. a poté již existuje jen jednotný policejní orgán, který je vázán pokyny státního zástupce.\n"}
{"id": "864269", "url": "https://cs.wikipedia.org/wiki?curid=864269", "title": "Smrk lesklý", "text": "Smrk lesklý\n\nSmrk lesklý (\"Picea torano\") je druh jehličnatého stromu původem z Japonska.\n\nJedná se o strom, který dorůstá až 30 m výšky a průměru kmene až 1 m. Borka je šedohnědádrasná, rozpraskaná do šupin. Větvičky mají žlutohnědou až hnědou barvu, jsou hluboce rýhované a lysé. Jehlice jsou tuhé, temně zelené, na průřezu čtverhranné, asi 1,5−2 cm dlouhé a asi 2,5 mm široké, na vrcholu ostře zašpičatělé a velmi pichlavé. Samičí šišky jsou zpočátku zelené, za zralosti pak hnědé, asi 7–10 cm dlouhé a asi 4–4,5 cm široké. Šupiny samičích šišek jsou za zralosti široce obvejčité, asi 17–23 mm dlouhé a asi 14–18 široké. Semena jsou křídlatá, křídla jsou asi 13 mm dlouhá a 7 mm široká.\nSmrk lesklý je přirozeně rozšířen v Japonsku, a to na ostrovech Honšú, Šikoku a Kjúšú.\n\nVyhledává spíše vlhké oceanické klima a roste zpravidla va vulkanických podkladech. Vytváří čisté smrčiny nebo roste v příměsi s modřínem japonským (\"Larix kaempferi\"), jedlí nikko (\"Abies homolepis\"), borovicí hustokvětou (\"Pinus densiflora\") a četnými listnáči.\n\nVe své domovině je využíváno jeho dřevo. Ve střední Evropě se s ním setkáváme jen výjimečně, především v arboretech, udáván např. ze Semetína, z Brna a z Průhonic. Pěstován je místy v Číně.\n"}
{"id": "864279", "url": "https://cs.wikipedia.org/wiki?curid=864279", "title": "Łomnica (okres Wałbrzych)", "text": "Łomnica (okres Wałbrzych)\n\nVesnice Łomnica se nachází v Okrese Wałbrzych, v polském Dolnoslezském vojvodství, v Javořích horách (polsky \"Góry Suche\") v Středosudetské oblasti, je turistickým hraničním přechodem mezi Polskem a Českou republikou Ruprechtický Špičák – Łomnica.\n\n"}
{"id": "864286", "url": "https://cs.wikipedia.org/wiki?curid=864286", "title": "Zatčení", "text": "Zatčení\n\nZatčení je úkon v rámci trestního řízení, kterým dojde na základě příkazu k zatčení k zadržení a krátkodobému omezení osobní svobody obviněného. Tento zásah do ústavně garantované osobní svobody je však při dodržení všech zákonných podmínek podle čl. 8 odst. 4 Listiny základních práv a svobod přípustný.\n\nPříkaz k zatčení, neboli zatykač, může vydat pouze soudce. Podle § 69 trestního řádu musí být k jeho vydání dán některý z důvodů vazby a obviněného zároveň nelze předvolat, předvést nebo zadržet. Zatykač musí obsahovat přesný popis osoby, stručný popis skutku, pro který je stíhána, označení trestného činu, který je v tomto skutku spatřován, a přesné odůvodnění vydání zatykače.\n\nZatčení pak realizuje policie, která také musí vypátrat místo pobytu obviněného. Po zatčení ho musí nejpozději do 24 hodin dodat soudu, který nejpozději do dalších 24 hodin od předání musí zatčeného vyslechnout a rozhodnout o vazbě. Jestliže není dodržena kterákoli z těchto dvou lhůt, musí být zatčený propuštěn na svobodu.\n\n"}
{"id": "864294", "url": "https://cs.wikipedia.org/wiki?curid=864294", "title": "Lučina (sýr)", "text": "Lučina (sýr)\n\nLučina je český smetanový termizovaný sýr, kterého prvovýroba začala v Povltavských mlékárnách, a. s. (Sedlčany). Poprvé byl uveden na český trh v roce 1981. Jako první se vyráběla Kostka zabalená ve fólii. Po roce 2000 s vývojem technologií se postupně Lučina začala vyrábět v mnoha dalších variantách odlišených názvem, gramáží, složením i balením.\n\nPostupem času se zpřísnily i požadavky na hygienu. Dnes můžete do výroby jenom se síťkou na hlavě, v rukavicích (pokud máte nalakované nehty), v holinkách a ochranném obleku. Každý zaměstnanec si před vstupem musí umýt ruce mýdlem a dezinfekcí. \n\nSýr je vyroben ze smetany, mléka, osolen a doplněn mlékařskou kulturou. Vyrábí se termizovaný, tedy mléko je tepelně upraveno při teplotě 57 - 68 stupňů po dobu 15 sekund. Některé druhy jsou dochuceny příchutěmi, upravený pro děti či pro těhotné ženy. Neobsahuje konzervanty ani umělé zvýrazňovače chuti.\n\nLučina se nedá doma vyrobit. Při domácí výrobě se totiž jako zákys používá jogurt. Po prokysání je odstraněna syrovátka a technologicky se tedy jedná o kategorii řeckého jogurtu. Hlavním rizikem při domácí výrobě zakysaných produktů je mikrobiální čistota. Nejčastější mikroorganismy, které způsobují rychlé kažení zakysaných mléčných produktů jsou kvasinky a plísně, které se mohou nacházet ve vzduchu, ve vodě, na zelenině i povrchu lednice či kuchyňské linky. Prokysávající mléčný produkt je pro ně ideálním prostředím k množení. Na rozdíl od bakterií mléčného kvašení rostou i při chladničkové teplotě. Dalšími nebezpečnými mikroorganismy jsou koliformní bakterie, které se přenáší lidským kontaktem a v mléčném produktu se mohou rychle množit. \n\nPři průmyslové výrobě mléčných kysaných produktů je výrobní zařízení pravidelně čištěno a operátoři dodržují přísná hygienická pravidla. U výrobků je před uvolněním do prodeje kontrolována mikrobiální čistota (tzv. je ověřována nepřítomnost kontaminujících mikroorganismů). Lučina je před zabalením termizována, což posiluje její mikrobiální bezpečnost a zároveň zaručuje dostatečnou trvanlivost při uchování čerstvé chuti.\n\n\nJedná se o sýr roztíratelný, vhodný jak do pomazánek, tak k přímému namazání na pečivo. Různé recepty na vaření, pečení (sladké i slané) nebo do studené kuchyně najdete na stránce: Mojelucina.cz/Recepty \n\nVětšina výrobků značky Lučina se vyrábí v TPK spol. s.r.o., v závodě Sedlčany z českého mléka sváženého z blízkého okolí (ve vzdálenosti do 50km od závodu). Malá část sortimentu je dovážena ze sesterské továrny v polském měste Glubczyce a je tomu tak z technologických důvodů. TPK spol. s.r.o. zatím nedisponuje technologií, která umožňuje pomocí dusíku našlehat výrobek tak, jako je tomu u Lučiny Nadýchané. Stejně je tomu také u konkurence jako je Almette, Gervais Nadýchaný a Gervais Original nebo Tesco tvarohové pomazánky (což jsou vše výrobky vyráběné v různých továrnách v Polsku). \nVe stejném závodě se vyrábí např. i německé produkty značky Tartare, španělské produkty značky Burgo de Arias, nizozemské produkty značky Paturain La Mousse a rumunské produkty značky Delaco.\n\n"}
{"id": "864307", "url": "https://cs.wikipedia.org/wiki?curid=864307", "title": "Kanada na Letních olympijských hrách 1932", "text": "Kanada na Letních olympijských hrách 1932\n\nKanada se účastnila Letní olympiády 1932. Zastupovalo ji 102 sportovců (85 mužů a 17 žen) v 10 sportech.\n\n"}
{"id": "864310", "url": "https://cs.wikipedia.org/wiki?curid=864310", "title": "Řád svatého Štěpána", "text": "Řád svatého Štěpána\n\n"}
{"id": "864312", "url": "https://cs.wikipedia.org/wiki?curid=864312", "title": "Giovanni Cheli", "text": "Giovanni Cheli\n\nGiovanni kardinál Cheli (4. října 1918 Turín − 8. února 2013) byl italský římskokatolický kněz, vatikánský diplomat, vysoký úředník římské kurie, kardinál.\n\nKněžské svěcení přijal 21. dubna 1942. Poté pokračoval ve studiích na Papežské lateránské univerzitě (zde získal doktorát z kanonického práva a licenciát z teologie) a na Papežské diplomatické akademii, kde se připravoval na diplomatickou službu. Po vysvěcení působil v diecézi Asti. Od roku 1952 pracoval na nunciaturách (v Guatemale, Španělsku, Itálii).\n\nPředtím, než se v červenci 1973 stal stálým pozorovatelem Svatého stolce při OSN, působil několik let jako hlavní vyjednavač Vatikánu s československou komunistickou vládou.\n\nV září 1978 byl jmenován apoštolským nunciem při OSN v New Yorku a titulárním arcibiskupem. Biskupské svěcení mu 16. září téhož roku udělil státní sekretář kardinál Jean-Marie Villot. Od září 1986 se stal proprefektem Papežské komise pro pastoraci migrantů a lidí mimo domov. V rámci reorganizace římské kurie v roce 1988 z komise vznikla Papežská rada pro pastoraci migrantů a lidí mimo domov. Jejím plnoprávným předsedou se stal 1. března 1989.\n\nPři konzistoři 21. února 1998 ho papež Jan Pavel II. jmenoval kardinálem. V červnu téhož roku rezignoval na funkci předsedy zmíněné papežské rady. V říjnu 1998 dovršil 80 let a ztratil právo účasti v konkláve.\n\n\n"}
{"id": "864313", "url": "https://cs.wikipedia.org/wiki?curid=864313", "title": "Michal Ondráček", "text": "Michal Ondráček\n\nMichal Ondráček (* 8. června 1973) je bývalý český fotbalista, obránce.\n\nV lize hrál za FC Baník Ostrava a SK Dynamo České Budějovice. V české nejvyšší soutěži nastoupil v 56 utkáních a dal 1 gól. Dále hrál za MFK Frýdek-Místek, FC Tescoma Zlín, Fotbal Třinec, FC Karviná a FC Hlučín.\n\n"}
{"id": "864316", "url": "https://cs.wikipedia.org/wiki?curid=864316", "title": "Petr Macek (teolog)", "text": "Petr Macek (teolog)\n\nPetr Macek (* 21. května 1944, Praha) je český teolog, učitel systematické teologie na Evangelické teologické fakultě Univerzity Karlovy (ETF UK) v Praze. V letech 1973–1990 působil jako kazatel sboru Bratrské jednoty baptistů Praha 4 – Pankrác.\n\nVystudoval Komenského evangelickou fakultu, postgraduálně studoval a působil ve Švýcarsku a USA. V letech 1973–1990 působil jako kazatel sboru Bratrské jednoty baptistů Praha 4 – Pankrác. Je ženatý (manželka Harriet, původem z USA) a má dvě děti. Badatelsky se mimo jiné věnuje dílu Karla Bartha, teologickému odkazu „radikální reformace“, angloamerické teologické produkci, otázkám biblické a teologické hermeneutiky, problematice filosofické teologie a vztahu teologie k jiným akademickým disciplínám.\n\nDne 8. 1. 2016 byl děkanem Evangelické teologické fakulty doc. Jiřím Mrázkem Th.D. jmenován vedoucím katedry praktické teologie po zemřelém prof. Pavlu Filipim.\n\n\n\n"}
{"id": "864317", "url": "https://cs.wikipedia.org/wiki?curid=864317", "title": "Theodore Edgar McCarrick", "text": "Theodore Edgar McCarrick\n\nTheodore Edgar McCarrick (7. července 1930 New York) je bývalý americký duchovní, bývalý arcibiskup Washingtonu a bývalý kardinál. Na členství v kardinálském kolegiu rezignoval v červenci 2018 poté, co byl obviněn ze sexuálního zneužívání mladých mužů a dětí. Na základě rozhodnutí Kongregace pro nauku víry byl pak v únoru 2019 propuštěn z duchovního stavu.\nKněžské svěcení přijal 31. května 1958, následně pokračoval ve studiích na Katolické Americké univerzitě ve Washingtonu. V letních měsících vedl Institut španělských studií na Katolické univerzitě Portoriko v Ponce (tato škola se věnovala rozšíření znalosti španělštiny a portorické kultury mezi kněžími a řeholníky z New Yorku). V letech 1961 až 1963 vykonával funkci děkana na Katolické Americké univerzitě a přednášel zde. Mezi lety 1965 až 1969 byl prezidentem Katolické univerzitě Portoriko. Od roku 1969 působil jako duchovní v newyorské arcidiecézi, zabýval se především pastorací nejchudší mládeže.\n\nV letech 1971 až 1977 byl sekretářem arcibiskupa New Yorku kardinála Terence Cooka. V květnu 1977 byl jmenován pomocným biskupem New Yorku, biskupské svěcení přijal 29. června téhož roku. Zastával funkci biskupského vikáře pro výchovu. V listopadu 1981 ho papež Jan Pavel II. jmenoval biskupem nové diecéze Metuchen (ve státě New Jersey), v květnu 1986 se stal arcibiskupem arcidiecéze Newark.\n\nV listopadu 2000 byl jmenován arcibiskupem Washingtonu, řízení arcidiecéze se ujal 3. ledna 2001. Při konzistoři 21. února 2001 byl jmenován kardinálem. Po dovršení kanonického věku rezignoval v květnu 2006 na funkci arcibiskupa. Jeho nástupcem se stal Donald William Wuerl.\n\nDne 27. července 2018 přijal papež František McCarrickovu rezignaci na členství ve sboru kardinálů, a to v souvislosti s obviněními ze sexuálního zneužívání mladých mužů a chlapců. Papež mu zároveň zakázal vysluhovat svátosti a přikázal mu žít o samotě v modlitbě a pokání, dokud nebude uzavřen kanonický proces proti němu vedený. Na základě rozhodnutí Kongregace pro nauku víry byl pak McCarrick v únoru 2019 propuštěn z duchovního stavu.\n\n\n"}
{"id": "864318", "url": "https://cs.wikipedia.org/wiki?curid=864318", "title": "Zdeněk Michálek", "text": "Zdeněk Michálek\n\nZdeněk Michálek (* 10. června 1947) je bývalý český fotbalista, obránce.\n\nV lize hrál za TJ Škoda Plzeň. V lize nastoupil ve 141 utkáních a dal 20 gólů. V Poháru vítězů pohárů nastoupil ve 2 utkáních. Vítěz Českého a finalista Československého poháru 1971.\n\nV lize trénoval FC Viktoria Plzeň, pětkrát s Plzní do ligy postoupil.\n\n\n"}
{"id": "864319", "url": "https://cs.wikipedia.org/wiki?curid=864319", "title": "Kotel (nádoba)", "text": "Kotel (nádoba)\n\nKotel je velká kovová oblá nádoba určená k vaření jídla nad otevřeným ohněm, zpravidla opatřená závěsným uchem. Příprava potravin v kotli byla dříve běžná, v moderní době však byl z větší části nahrazen sporákem. Používání je běžné v rozvojových zemích. Kotle a kotlíky vyráběli specializovaní kovotepci - kotláři z měděného nebo \"černého\" (železného) plechu.\n"}
{"id": "864322", "url": "https://cs.wikipedia.org/wiki?curid=864322", "title": "Drsek větší", "text": "Drsek větší\n\nDrsek větší (\"Zingel zingel\") je sladkovodní ryba paprskoploutvá ryba z čeledi okounovitých.\n\nJe mnohem větší než drsek menší, dorůstá velikosti až 48 centimetrů. Obvykle je velká ale pouze 15 cm. Má protáhlé a vřetenovité tělo a dlouhý ocasní násadec. Hlava je na temeni ošupená až po špičku rypce. Břicho je až k řitnímu otvoru bez šupin.\n\n"}
{"id": "864329", "url": "https://cs.wikipedia.org/wiki?curid=864329", "title": "Česká Lípa-Holý vrch (železniční zastávka)", "text": "Česká Lípa-Holý vrch (železniční zastávka)\n\nČeská Lípa-Holý vrch je jedna z železničních zastávek ve městě Česká Lípa. Leží na železniční trati z České Lípy do Děčína, nyní označená jako Trať 086.\n\nZastávka je poměrně nová, byla postavena na žádost města kvůli hustější obydlené zástavbě v západní části města (sídliště Holý vrch). Před vybudováním proběhla mezi obyvateli anketa o jejím zřízení, ve které se 94% respondentů vyjádřilo pro. Uvedena do provozu byla 15. prosince 2002.\n\nPřes zastávku vede jednokolejná železniční trať 086 z České Lípy, hlavního nádraží, kde lze přestoupit na Trať 080, či , nebo Trať 087. Zastávka Holý vrch je první zastávkou, trať poté pokračuje východním směrem na Stružnici a Děčín.\n\nJedná se o zastávku ve výšce 250 m n. m., bez obsluhy a na znamení. Pro cestující byla vybudována vydlážděná přístupová cesta a na peronu přístřešek ze dřeva a kovu. Nedaleko se nachází stanice českolipských městských autobusů \"Jižní\" a také kopec Holý vrch, podle něhož má zastávka i čtvrť jméno.\n\nV současné době zde staví jen osobní a spěšné vlaky linky L2 \"Liberec – Česká Lípa – Děčín\".\n\n"}
{"id": "864333", "url": "https://cs.wikipedia.org/wiki?curid=864333", "title": "Edward Frederick Lindley Wood", "text": "Edward Frederick Lindley Wood\n\nEdward Wood, 1. hrabě z Halifaxu (\"Edward Frederick Lindley Wood, 1st Earl of Halifax, 3rd Viscount Halifax, 1st Baron Irwin)\" (16. dubna 1881, Powderham Castle, Anglie – 23. prosince 1959, Garrowby Hall, Anglie), byl britský konzervativní státník. Od mládí byl poslancem Dolní sněmovny, později zastával několik vládních úřadů, v letech 1926–1931 byl místokrálem v Indii. Jako baron Irwin byl od roku 1925 členem Sněmovny lordů, později ve funkci ministra zahraničí (1938–1940) patřil ke stoupencům politiky appeasementu, za druhé světové války byl britským velvyslancem v USA, v roce 1944 získal titul hraběte z Halifaxu.\n\nPocházel ze šlechtické rodiny připomínané od 16. století v hrabství Yorkshire. Byl vnukem liberálního státníka 1. vikomta Halifaxe a nejmladším synem 2. vikomta Halifaxe, měl tři starší bratry, kteří zemřeli v dětství. Po matce pocházel ze starobylého rodu hrabat z Devonu a narodil se na jejich rodovém sídle Powderham Castle. Vystudoval v Oxfordu a v letech 1910–1925 byl členem Dolní sněmovny, mezitím se aktivně zúčastnil první světové války a dosáhl hodnosti majora. Ve funkci státního podsekretáře kolonií (1921–1922) byl podřízeným W. Churchilla. Poté byl členem vlády jako ministr školství (1922–1924) a zemědělství (1924–1925), od roku 1922 byl zároveň členem Tajné rady.\n\nV roce 1925 získal titul barona Irwina a vstoupil do Sněmovny lordů, na osobní přání krále Jiřího V. pak přijal funkci generálního guvernéra a místokrále v Indii (1926–1931). Zde se snažil upravit postavení Indie v rámci Commonwealthu a své působení ukončil v roce 1931 podpisem smlouvy s M. Gándhím upravující kompetence mezi britskou vládou a Indickým národním kongresem. Po návratu do Anglie se znovu stal členem vlády a v MacDonaldově kabinetu byl opět ministrem školství (1932–1935). V roce 1934 po otci zdědil titul vikomta a v roce 1935 byl krátce ministrem války. Téhož roku byl povolán do čela Sněmovny lordů a ve vládě přijal méně významný post lorda strážce tajné pečeti (1935–1937). V letech 1938–1940 byl ministrem zahraničí a v této funkci prosazoval sbližování s Německem za předpokladu německé expanze do východní Evropy. Po Chamberlainově demisi na jaře 1940 byl vážným kandidátem na funkci premiéra, kterou ale odmítl a sám doporučil W. Churchilla. Do prosince 1940 zůstal ministrem zahraničí a členem užšího válečného kabinetu. V letech 1941–1946 byl velvyslancem v USA, kde získal značnou popularitu. V roce 1944 byl povýšen na hraběte z Halifaxu.\n\nPo návratu z Indie obdržel Podvazkový řád (1931), byl též rytířem Řádu Indické říše a Řádu sv. Michala a sv. Jiří. V letech 1943–1959 byl kancléřem Podvazkového řádu. Po ukončení diplomatické mise v USA (1946) rezignoval na aktivní účast v politice, ale nadále zastával řadu funkcí. Byl předsedou BBC (1947–1952) a kancléřem univerzity v Sheffieldu (1947–1959). Na britských a zahraničních univerzitách získal dvanáct čestných doktorátů.\n\nJeho manželkou byla od roku 1909 Dorothy Onslow (1885–1976), dcera 4. hraběte Onslowa. Jejich prostřední Peter Courtenay Wood (1916–1942) padl za druhé světové války, dědicem titulů byl nejstarší syn Charles Wood, 2. hrabě z Halifaxu (1912–1980). Nejmladší syn Richard Wood, 1. baron Holderness (1920–2002), byl konzervativním politikem a ministrem v několika vládách.\n\nPo strýci Frederickovi zdědil v roce 1910 panství se zámkem \"Temple Newsam House\" (Yorkshire), které v roce 1922 prodal státu. Po otci spolu s titulem vikomta převzal v roce 1934 hlavní rodové sídlo \"Hickleton Hall\" (Yorkshire), které bylo po druhé světové válce uvolněno pro potřeby dívčí školy. Rodovým majetkem zůstal zámek \"Garrowby Hall\" (Yorkshire), které s více než 5 000 hektary půdy zůstává ekonomickým zázemím rodiny 3. hraběte z Halifaxu.\n\n\n\n\n\n"}
{"id": "864338", "url": "https://cs.wikipedia.org/wiki?curid=864338", "title": "Korunní svědek", "text": "Korunní svědek\n\nKorunní svědek je pachatel trestného činu, který usvědčí své spolupachatele a díky tomu bude na základě dohody s orgány činnými v trestním řízení potrestán výrazně mírněji, nebo nebude dokonce stíhán vůbec. Tento institut se vyskytuje především v případech závažné kriminality v angloamerickém právním systému.\n\nV českém trestním právu není institut klasického korunního svědka upraven, přibližuje se mu ale tzv. spolupracující obviněný, který byl do právního řádu zaveden od 1. ledna 2010 zákonem č. 41/2009 Sb. Podle § 178a trestního řádu může být jako spolupracující v obžalobě označen státním zástupcem ten obviněný, který spáchal zločin a který:\nOznačení za spolupracujícího obviněného a přispění k objasnění trestné činnosti organizovaného zločinu je pak polehčující okolností podle § 41 písm. m) trestního zákoníku a kromě toho může podle § 58 odst. 4 trestního zákoníku vést k mimořádnému snížení trestu odnětí svobody nebo až k úplnému upuštění od potrestání podle § 46 odst. 2 trestního zákoníku.\n"}
{"id": "864350", "url": "https://cs.wikipedia.org/wiki?curid=864350", "title": "Patizon", "text": "Patizon\n\nPatizon je kultivar tykve obecné (\"Cucurbita pepo var. patissoniana\") z čeledi tykvovitých a její plod, zelenina tvaru zploštělého bílého či oranžového disku. Patizonů je řada barvou i tvarem odlišných druhů.\n\nPlody dalších kultivar tykve obecné jsou například oranžová dýně nebo cuketa, ale příbuzný jim není baklažán (lilek), plod rostliny z čeledi lilkovitých.\n\nPěstují se ze semen setých brzy z jara do vlhké půdy. Mají se přihnojovat nejlépe kompostem, lze i umělými hnojivy. Vegetační doba je 70 dní. Je lépe sklízet plody nedozrálé, pak vydrží delší skladování.\n\nDužina je spíše moučná, k přímé konzumaci jsou lepší patizony dozrálé. Lze je jíst i se semeny a slupkou. Patizony jsou upravitelné mnoha způsoby. Vaří se v páře či ve vodě, dusí, smaží i pečou. Patizony se mohou také nakládat do sladkokyselého nálevu. Velmi zajímavou delikatesou jsou malé nakládané patizonky.\n\n"}
{"id": "864354", "url": "https://cs.wikipedia.org/wiki?curid=864354", "title": "Kaatedocus", "text": "Kaatedocus\n\nKaatedocus byl rod diplodocidního dinosaura, objevený na severu amerického státu Wyoming a vědecky popsaný v roce 2012. Zkamenělá lebka a krční obratle tohoto flagelikaudátního sauropoda byly objeveny v sedimentech proslulého souvrství Morrison. Jediný dnes známý a zároveň typový druh je \"K. siberi\", popsaný paleontology Emanuelem Tschoppem a Octávio Mateusem.\n"}
{"id": "864357", "url": "https://cs.wikipedia.org/wiki?curid=864357", "title": "Kanada na Letních olympijských hrách 1928", "text": "Kanada na Letních olympijských hrách 1928\n\nKanada se účastnila Letní olympiády 1928. Zastupovalo ji 69 sportovců (62 mužů a 7 žen) v 8 sportech.\n\n"}
{"id": "864362", "url": "https://cs.wikipedia.org/wiki?curid=864362", "title": "ADGZ", "text": "ADGZ\n\nSteyr ADGZ (Austro Daimler Geländegängiger Zugwagen) bylo rakouské obrněné kolové vozidlo, které sloužilo v rakouské armádě a později v řadách\n\"Wehrmachtu\" a \"Waffen SS\".\n\nADGZ byl vyvinut na základě armádní specifikace, požadující těžký obrněný automobil, určený k provozu po zpevněných komunikacích. Prototyp postavila firma Steyr v roce 1931. Po továrních a a armádních testech bylo vozidlo přijato do výzbroje rakouského \"Bundesheeru\" pod označením M35 mittlere Panzerwagen. Sériová výroba probíhala v letech 1935–37, bylo vyrobeno 27 vozidel.\nADGZ byly zařazeny do výzbroje tankového praporu v Bruckneudorfu. \n\nPo anšlusu v roce 1938 byla většina vozidel předisponována k policejní službě, ostatní byly zařazeny do druholiniové služby ve \"Wehrmachtu\" a \"Waffen SS\". Většinou byly používány k protipartyzánské a strážní službě na okupovaných územích Sovětského svazu. V roce 1942 bylo pro \"Waffen SS\" vyrobeno z dostupných dílů dalších 25 vozidel. Některé byly použity k policejní a protipartyzánské službě na Balkáně, používala je zde divize \"SS Prinz Eugen\". Poslední ADGZ byly vyřazeny během roku 1944.\n\nMinimálně jeden ADGZ byl použit při bojích v Gdaňsku 1. září 1939, kde podporoval jednotku \"SS Heimwehr Danzig\" při dobývání polského poštovního úřadu.\n\nADGZ je těžký čtyřnápravový obrněný automobil s pohonem všech kol. Krajní nápravy jsou řiditelné. Prostřední nápravy jsou osazeny dvojmontážemi. Motor Austro Daimler M612 je umístěn vzadu, vpředu se nachází chladič krytý žaluzií. Převodovka Austro Voith JDL je vybavena třemi stupni vpřed i vzad, dovoluje dosažení stejné rychlosti oběma směry. Stanoviště řidiče je zdvojené (vpředu a vzadu), proto se vozidlo nemusí otáčet.\n\nNa podvozku je osazena nástavba z pancéřových plechů tloušťky 11 mm. Plechy jsou spojené svařováním a nýtováním. V trupu jsou umístěny čtyři dveře se sklopnou horní částí. Hlavní výzbroj (kanon+kulomet) je umístěna ve věži. Ostatní dva kulomety se nacházejí vpředu a vzadu, vedle stanovišť řidičů.\nPosádku tvoří 6 mužů : 3 ve věži (velitel, nabíječ, střelec z kanónu a kulometu) a 3 v trupu (řidič +2 střelci z kulometu; zadní střelec v případě potřeby zastupoval jako zadní řidič). Při policejní službě bývala posádka omezena na 4 muže.\n\n"}
{"id": "864369", "url": "https://cs.wikipedia.org/wiki?curid=864369", "title": "Exempce", "text": "Exempce\n\nExempce je vynětí z působnosti, zejména vynětí pachatele z působnosti orgánů činných v trestním řízení. Rozlišuje se přitom exempce hmotněprávní, která je absolutní, a procesněprávní, která působí jako překážka v pokračování v trestním řízení.\n\nExempce v hmotněprávním smyslu (též indemnita) je způsobena osobním postavením pachatele, který tak není vůbec trestně odpovědný. Příkladem může být poslanec či senátor, pokud jde o hlasování a jakékoli projevy v dané parlamentní komoře, případně prezident, který je beztrestný absolutně.\n\nProcesní exempce (též imunita v užším smyslu) neznamená, že by se daná osoba nedopustila trestného činu, ale postupu v trestním řízení a případnému odsouzení brání určitá skutečnost, překážka někdy dočasné povahy. Podle § 11 trestního řádu jde např. o:\n"}
{"id": "864371", "url": "https://cs.wikipedia.org/wiki?curid=864371", "title": "Front office", "text": "Front office\n\nFront office je obchodní termín, který se odkazuje na oddělení společnosti, které přicházejí přímo do styku s klienty, včetně marketingu, prodeje, a servisní oddělení.\n\nNapříklad, v hotelnictví, front office vítá hosty v ubytovacím úseku, stará se o vydávání klíčů, přijímá stížnosti od zákazníků. Podává ubytovaným novinky a vypořádává se s jejich účty.\nV amerických profesionálních sportech, zejména se jedná o někoho ve vedení klubu, který má samostatné rozhodovací pravomoce.\n\nSada podnikových procesů, postupů a předpisů, referenční knihy, tiskopisy, organizační a personální kanceláře starající se o vnitřní vztahy v podniku a také se stará o správu zákazníků:\n\n\n "}
{"id": "864375", "url": "https://cs.wikipedia.org/wiki?curid=864375", "title": "LM hash", "text": "LM hash\n\nLM hash, LanMan nebo LAN Manager hash je v informatice již prolomená hašovací funkce, která primárně sloužila pro zahešování a uložení hesla pro Microsoft LAN Manager a pro Microsoft Windows do verze Windows NT. Kvůli snaze o udržení zpětné kompatibility s protokolem LAN manager byl LM hash podporován i v novějších verzích systému Windows NT, ale firmou Microsoft bylo doporučeno podporu LM hash vypnout. Od systému Windows Vista je již protokol ve výchozím nastavení zakázán, ale stále je používán některými implementacemi mimo Microsoft jako např. SMB.\n\nHeslo uživatele je omezeno na nejvýše čtrnáct ASCII znaků. LM hash se počítá následujícím způsobem:\n\n\nI když je algoritmus založen na šifrování DES, což je kvalitní bloková šifra, není LM hash opravdová jednosměrná šifra, jak se může zdát z haše, protože má několik nedostatků ve své konstrukci: Za prvé to je omezení hesla na pouhých 14 znaků, což teoreticky dává maximálně formula_1 kombinací s využitím 95 tisknutelných znaků v tabulce ASCII.\n\nZa druhé, hesla delší než 7 znaků jsou rozdělena na dva díly a každý kus je hešován odděleně. Tato slabina umožňuje, aby každá polovina hesla byla dešifrována odděleně, což znamená s exponenciálně nižší složitostí, než na celek jako takový formula_2 s použitím stejné znakové sady. Útokem hrubou silou na obě poloviny zvlášť může běžný současný počítač prolomit alfanumerický LM hash během několika hodin. Kromě toho jsou před zašifrováním všechna malá písmena v heslu změněna na velká písmena, což dále snižuje počet možných kombinací pro každou polovinu na formula_3.\n\nLM hash také nepoužívá kryptografickou sůl, což je standardní technika pro obranu před slovníkovým útokem. Je tedy možný útok kryptoanalýzou, jako je například využití Duhové tabulky. Kromě každé heslo, které je kratší než 8 znaků, vede k hašování sedmi nulových bajtů, které dávají ve výsledku konstantní hodnotu codice_5, což znamená, že krátká hesla jsou snadno identifikovatelná na první pohled. V roce 2003 vznikl program s názvem Ophcrack, který odstraňuje problém s využitím duhových tabulek. Konkrétně se zaměřuje na nedostatky LM šifrování v podobě předem snadného prolomení všech alfanumerických LM hashů během několika sekund. Mnoho crakovacích nástrojů, jako např. RainbowCrack, L0phtCrack a Cain, zahrnují podobné mechanismy na velmi rychlé a jednoduché prolomení LM hashe.\n\nPoslední slabina LM hashe spočívá v jeho realizaci – protože se hash mění jen když uživatel změní svoji heslo, může být LM hash použit k provedení dalších útoků jako je např. Útok postranním kanálem.\n\nChcete-li řešit bezpečnostní nedostatky plynoucí z LM šifrování a ověřováních systémů, Microsoft vyvinul NTLMv1 protokol v roce 1993 Windows NT 3.1. Pro hešvání využívá NTLM podpory Unicode podpora, výměnou codice_6 za codice_7, která nevyžaduje žádnou výplň nebo zkracování hesla, aby nám omezila klíč. Na druhou stranu, stejný DES algoritmus jen s 56bitovým šifrováním byl použit pro následné autentizační kroky a ani zde nebyla použita kryptografická sůl. Navíc ve Windows bylo po mnoho let ve výchozím nastavení nakonfigurován pro odesílání a přijímání dat získané z obou hešovacích algoritmů (jako LM hash, tak NTLM hash) stejný mechanismus, takže použití NTLM neposkytl žádné další zabezpečení, zatímco slabší hash byl stále přítomen. To také znamenalo umělé omezení délky hesla v nástrojích pro správu, jako User Manager.\n\nZatímco LAN Manager je považován za zastaralý a aktuální operační systémy Windows používají silnější NTLMv2 nebo autentizační protokol Kerberos, systémy Windows před Windows Vista / Windows Server 2008 umožňovaly použití LAN Manager heše ve výchozím nastavení pro zpětnou kompatibilitu se starším LAN Manager a Windows Me nebo starší klienty jako jsou NetBIOS aplikace. Je již mnoho let považováno za dobrou bezpečnostní akci zakázat ohrožené LM a NTLMv1 ověřovací protokoly, kde nejsou potřeba.\n\nPočínaje Windows Vista a Windows Server 2008, Microsoft zakázal LM hash ve výchozím nastavení, funkce může být povolena pro lokální uživatele prostřednictvím nastavení zásad bezpečnosti a pro Active Directory účty podle stejného postupu přes doménu Group politika. Stejná metoda může být použita pro budoucí vypnutí funkce v systému Windows 2000, Windows XP a NT. Uživatelé mohou také zabránit generování LM heše na jejich vlastní heslo použitím hesla, které je delší než patnáct znaků.\n\n"}
{"id": "864378", "url": "https://cs.wikipedia.org/wiki?curid=864378", "title": "ETOM", "text": "ETOM\n\neTOM (enhanced Telecom Operations Map), publikovaný organizací TM Forum, je široce definovaný a uznávaný referenční model reprezentující celou škálu podnikových procesů, klíčových prvků a jejich interakcí odehrávajících se většinou v prostředí poskytování služeb v telekomunikacích a příbuzných odvětvích a je určen jak pro poskytovatele služeb, tak i pro jejich partnery. Cílem modelu eTOM je vytvořit společné chápání podnikových procesů, které jsou typické pro toto odvětví, a jejich následného využití.\n\nPředchůdcem modelu eTOM byl model TOM (Telecom Operations Map). Práce na modelu TOM začaly v 90. letech, ale jeho principy jsou starší a sahají až do poloviny minulého století. Po shromáždění dat od mnoha společností a jejich zpracování byl vytvořen referenční model. Jelikož pokrýval pouze nejdůležitější oblasti problematiky, a proto byl na začátku tisíciletí rozšířen na eTOM, který pojímá problematiku šířeji. eTOM se stále vyvíjí na základě analýzy dat předchozích let, nových požadavků a současných potřeb firem (eTOM B2B Business Operation Map, který je doplňkem k již existujícím oblastem podnikových procesů definovaných v eTOM ).\n\neTOM byl přijat jako doporučení ITU-T, problematika eTOM je publikována v doporučeních řady M.3050.x.\n\neTOM je víceúrovňový model. Postupem do vyšších úrovní modelu se problematika rozpadá na menší, detailnější části. Strukturalizace procesů při chodu podniku pomáhá určit jejich organizační a funkční zařazení, a díky tomu mohou být vytvářeny procesní postupy, které reagují na určité scénáře při chodu společnosti. Tento model je založen na skutečnosti, že telekomunikační společnosti často potřebují přenášet různá data do procesu poskytování služeb spotřebiteli. eTOM není normou pro obchodní interakce v prostředí telekomunikačních technologií, je potřeba ho chápat spíše jako obecný model, který se zabývá obecnými principy a procesy řízení společností v této oblasti. Pomocí jeho analýzy, osvojení a upravení je možné ho použít v různých firmách podle jejich vlastních potřeb a preferencí. Adaptování eTOM je výhodné a slouží jako neutrální referenční bod pro vytváření partnerství, spojenectví a dohod mezi různými poskytovateli telekomunikačních technologií, za předpokladu že obě strany využívají tento model. Tento model ale není byznys modelem a neodpovídá na marketingové otázky, ale spíše se uplatňuje při optimalizaci podnikových procesů na základě těchto modelů. Využívání eTOM principů má za následek šetření času a prostředků na vývoj struktury podniku, lepší optimalizaci podnikových procesů, identifikaci a eliminaci duplicitních procesů, atd. při řízení společností v telekomunikační sféře.\n\nPodnikové procesy dle eTOM se člení do tří velkých skupin (procesů 0. úrovně): „Strategie infrastruktura a produkt“, „Provoz“ a „Řízení podniku“– viz obrázek:\n\nStrategie, infrastruktura a produkt (Strategy, Infrastructure and Product):\n\nSloupce: Strategie a poskytování služeb, řízení životního cyklu infrastruktury a řízení životního cyklu produktu.\n\nŘady: Marketing a řízení nabídky, vývoj a správa služeb, rozvoj a správa zdrojů, rozvoj a správa dodavatelských řetězců\n\nProvoz (Operations)\n\nSloupce: Připravenost a podpora provozu, poskytování služeb, zajišťováni služeb, vyúčtování a správa výnosů.\nŘady: Řízení vztahů se zákazníky, správa provozu a služeb, správa a provoz zdrojů, řízení vztahů s dodavateli/partnery.\n\nVertikální seskupení: Zaměření se na end-to-end (koncové) aktivity, pojí se s horizontálními seskupeními. Tyto vertikální skupiny tvoří ”celoživotní”pohled přecházející zleva doprava skrz mapu.\n\nHorizontální seskupení: Zaměřují se na funkční seskupení oblastí . Tyto skupiny představují vrstvený pohled na podnikové procesy, pohybující se od shora dolů, se zákazníky, podporou produktů, zdroji a interakcí s dodavateli a partnery.\n\nPokud se vertikální seskupení a horizontální seskupení protínají v mapě může být k dalšímu procesu využití eTOM použit jak vertikální nebo horizontální pohled na problematiku, záleží pouze na požadavcích uživatele.\n"}
{"id": "864380", "url": "https://cs.wikipedia.org/wiki?curid=864380", "title": "Kanada na Letních olympijských hrách 1924", "text": "Kanada na Letních olympijských hrách 1924\n\nKanada se účastnila Letní olympiády 1924. Zastupovalo ji 65 sportovců (65 mužů a 0 žen) v 8 sportech.\n\n"}
{"id": "864389", "url": "https://cs.wikipedia.org/wiki?curid=864389", "title": "Seznam ocenění v gay pornografii", "text": "Seznam ocenění v gay pornografii\n\nZa výkony, produkty a služby v oblasti gay pornografie jsou udílena různá ocenění, zejména v USA, ale také v Evropě. Na americkém území má oceňování pornografických výkonů a produktů delší tradici, související s rozvojem emancipačního hnutí sexuálních menšin.\nSeznam ocenění v oblasti gay pornografie zahrnuje ocenění udílená v současnosti i ta, jejichž udílení již bylo ukončeno. V seznamu jsou zařazena nejprve výhradně pornografická ocenění a dále ocenění šířeji zaměřená, která ve významném rozsahu obsahují i kategorie související s gay pornografií.\n\n\"Gay Erotic Video Awards\" (GEVA), přezdívané též \"Dickie Awards\" nebo \"Dickies\", patřily mezi nejvýznamnější americká ocenění. Byly udíleny v letech 1992 až 1998, původně magazínem \"Gay Video Guide\" pod názvem \"Gay Video Guide Awards\".\n\n\"GayVN Awards\" se roku 1999 vyčlenily z obecných ocenění pornoprůmyslu AVN Awards udílených americkým magazínem \"Adult Video News\". Na počátku druhé dekády 21. století bylo však udílení cen přerušeno, poslední udílení proběhlo v roce 2010. Obdovení bylo ohlášeno v roce 2017.\n\n\"Adult Erotic Gay Video Awards\", přezdívané též \"Grabbys\", jsou od roku 1991 udělovány chicagským časopisem \"Gay Chicago Magazine\", později \"Grab Magazine\".\n\n\"Hard Choice Awards\" byla americká ocenění, která vyhlašoval provozovatel serveru \"XX Factor\" v letech 1994 až 2010.\n\n\"Cybersocket Web Awards\" jsou internetová ocenění udílená od roku 2001 americkým magazínem \"Cybersocket\" na základě hlasování odborníků z branže i laické veřejnosti. Zahrnují krom jiných i kategorie z oblasti gay pornografie.\n\n\"David Awards\" byly evropské ceny udílené od roku 2006 německým magazínem \"GAYeLINE\" v Berlíně u příležitosti erotického veletrhu Venus. Pojmenovány byly po Michelangelově soše Davida coby symbolu mužské krásy. Byly tak gay obdobou cen Venus Awards, které byly při veletrhu udíleny v letech 1994 až 2004 a poté obnoveny od roku 2010 (v letech 2005–2008 nahrazeny cenami Eroticline Award nebo též eLine Award, v roce 2009 přejmenovanými na Erotixxx Award). V americkém kontextu též byly označovány za evropský ekvivalent cen GayVN Awards.\n\nNeměly však dlouhého trvání.\nPoprvé byly uděleny v roce 2006, přičemž byla z nominací vyloučena tvorba obsahující nechráněný styk. O rok později už byla do nominací zahranuta i tato tvorba, což vyvolalo kontroverze zejména u některých zavedených amerických studií. Někteří ocenění na protest odmítli cenu převzít.\n\nOcenění se vyhlašovala v 17 kategoriích, z toho 4 mimoevropských. Slavnostní předávání proběhlo 19. října 2006 v berlínské diskotéce Haus B. Z oceněných byli publikováni tito:\n\n\nVyhlášení cen proběhlo na slavnostním večeru v pátek 19. října 2007 v Berlíně při příležitosti 11. ročníku Venus Erotic Expo a Hustlaball Berlin. Celkem čtyři ceny ze sedmi nominací si odneslo německé studio XY a dvě ceny nizozemské studio OTB Video. Další čtyři nominace obdrželo studio Eurocreme a stejný počet studio Titan Media. Oceněni nebo navrženi na ocenění byli (s výjimkou kategorií oceňujících místní noční podniky ad.):\n\n\n\"European Gay Porn Awards\" (EGPA) byly evropské ceny udílené roku 2007 v Amsterdamu\na o rok později v Berlíně.\n\n\"HustlaBall Awards\" jsou evropské ceny udílené od roku 2009 u příležitosti berlínského řetězce tanečních zábavních akcí HustlaBall (ty probíhají od roku 2003).\n\n\"Pink X Gay Video Awards\" jsou francouzské ceny udílené od roku 2012 společností Pink X, která je předním distributorem gay filmů ve Francii. Zčásti jsou vítězové vybíráni hlasováním veřejnosti, zčásti odbornou porotou.\n\n\"Prowler Porn Awards\" jsou ceny udílené poprvé roku 2014 přední britskou vydavatelskou a distribuční společností Millivres Prowler Group, vydavatele měsíčníku \"Gay Times\", ve spolupráci se společností Twisted XXX Media.\n\n\"Golden Dickie Awards\" byly ceny udílené v roce 2008 online maloobchodní společností RAD Video se sídlem v americkém San Diegu. Sloužily k ohodnocení amatérské i profesionální produkce, včetně „bareback“ filmů.\nAčkoli je pojmenování cen blízké přezdívce ocenění Gay Erotic Video Awards, nejedná se o spřízněnou soutěž.\n\nDne 1. dubna 2008 byla zveřejněna ocenění za výkony a produkty roku 2007, a to v těchto 32 kategoriích:\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\"JRL Gay Film Awards\" byly ceny vyhlašované americkou společností JRL Communications Inc. provozující gay pornografický server \"JRL Charts Online\". Byly vyhlášeny jen jednorázově v roce 2010, bez dalšího pokračování. Těsně před vyhlášením cen byla v září 2010 spuštěna nová podoba webových stránek \"JRL Charts Online\".\n\nNominace byly vyhlášeny na konci května 2010\na o výhercích rozhodovala veřejnost hlasující online. Vyhlášení oceněných se uskutečnilo v neděli 19. září 2010 v losangelském klubu Catch One. Předávání uváděl bloger a promotér Jason Sechrest a přenášel ho online VOD server Bad Puppy. Byly vyhlášeny ceny v nezvykle velkém počtu 50 kategorií.\nOcenění získali:\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\"TLA Gay Awards\" vyhlašovala v letech 2010 až 2013 americká distribuční společnost TLA.\n\n\"XBIZ Awards\" jsou ocenění amerického magazínu \"XBIZ\" udílená od roku 2003. Zpočátku oceňovala zejména internetové firmy, produkty a služby v oblasti pornografického průmyslu. Od druhé poloviny nultých let zahrnují rovněž kategorie z oblasti gay pornografie. Poprvé v roce 2005 byla vyhlášena kategorie „GLBT firma roku“, v níž byl oceněn vydavatel online magazínu Cybersocket. Týž výherce byl v této kategorii vyhlášen i po dva následující roky. Od roku 2008 pak došlo k rozšíření o další kategorie. Od roku 2010 začaly být samostatně vyčleňovány transsexuální kategorie. V těchto kategoriích byli oceněni:\n\n\n\nV roce 2010 byly z filmových GLBT kategorií vyčleněny samostatné kategorie pro transsexuální tvorbu, přičemž bylo vymezení stávajících zúženo jen na gay tvorbu.\n\n\nV roce 2011 došlo k rozšíření webových kategorií.\n\n\n\n\n\n\nDne 15. ledna 2016 byli vyhlášeni vítězové v příslušných kategoriích ocenění, včetně těchto:\n\nV polovině listopadu 2016 byly vyhlášeny nominace v příslušných kategoriích ocenění, mezi nimiž přibyla nová samostatná pro webové videochaty. Vyhlašovací večer proběhl 12. ledna 2017 ve Westin Bonaventure Hotel v Los Angeles. Nominováni a oceněni v příslušných kategoriích byli:\n\nJiž v srpnu 2017 byly vyhlášeny soutěžní kategorie, přičemž v druhé polovině listopadu bylo zahájeno veřejné hlasování k cenám fanoušků. Vyhlašovací večer proběhl 18. ledna 2018 v hotelu JW Marriott v Los Angeles. Nominováni a oceněni v příslušných kategoriích byli:\n\n\"XBIZ Europe Awards\" jsou ocenění magazínu \"XBIZ\" nově vyhlášená od roku 2018 speciálně pro oblast evropské pornografické produkce. Již v prvním ročníku se objevily dvě kategorie z oblasti gay pornografie.\n\nOd začátku července 2018 byl vyhlášen sběr předběžných nominací. K vyhlášení vítězů přitom mělo dojít u příležitosti berlínského setkání XBIZ 9.-12. srpna 2018 a moderátorem slavnostního večera byl jmenován Rocco Siffredi.\n\n\"International Escort Awards\", přezdívané \"Hookies\", jsou americké ceny udělované od roku 2007 v oblasti eskortních služeb, která je úzce propojená i s pornografií.\n\n\"Blatino Oasis Erotic Awards\" jsou ceny zaměřené na černošské a latinoamerické účinkující a publikum, udílené od roku 2007.\n\n\"FlavaMen Blatino Awards\" jsou ocenění zaměřená na černošské a latinoamerické účinkující a publikum. Vyhlašuje je od roku 2009 floridská produkční společnost Flawa Works.\n"}
{"id": "864395", "url": "https://cs.wikipedia.org/wiki?curid=864395", "title": "Never Sleep Again: The Elm Street Legacy", "text": "Never Sleep Again: The Elm Street Legacy\n\nNever Sleep Again: The Elm Street Legacy je americký dokumentární DVD film z roku 2010 o hororové sérii filmů \"Noční můra v Elm Street\". Vystupuje v něm několik herců, kteří hráli ve filmech, a produkční štáb včetně hlavního režiséra a tvůrce \"Noční můry\" Wese Cravena. Dokument vypráví o natáčení a obsahuje komentáře herců a štábu a různé zajímavosti.\n"}
{"id": "864401", "url": "https://cs.wikipedia.org/wiki?curid=864401", "title": "Oliversacks (planetka)", "text": "Oliversacks (planetka)\n\n(84928) Oliversacks je planetka nacházející se v hlavním pásu asteroidů. Byla objevena 16. listopadu 2003 v rámci projektu Catalina Sky Survey (CSS). Byla pojmenována podle britského neurologa Olivera Sackse. Kolem Slunce oběhne jednou za 5,012 let.\n\n\n"}
{"id": "864415", "url": "https://cs.wikipedia.org/wiki?curid=864415", "title": "Stephen Kiprotich", "text": "Stephen Kiprotich\n\nStephen Kiprotich (* 27. února 1989) je ugandský atlet, běžec na dlouhé tratě, olympijský vítěz v maratonu z roku 2012.\n\nNa mezinárodních závodech debutoval v roce 2006 na mistrovství světa v přespolním běhu. První větší individuální úspěch zaznamenal na Mistrovství světa v atletice 2011 v jihokorejském Tegu, kde skončil v maratonu na devátém místě. Jeho dosavadním největším úspěchem je zlatá olympijská medaile v maratonu, kterou vybojoval na Letních olympijských hrách 2012 v Londýně. Pro svoji zemi získal teprve druhé olympijské zlato v celé historii. Před ním totéž dokázal jen John Akii-Bua, který na olympiádě v Mnichově v roce 1972 triumfoval v běhu na 400 metrů překážek.\n\n\n"}
{"id": "864420", "url": "https://cs.wikipedia.org/wiki?curid=864420", "title": "FBC Česká Lípa", "text": "FBC Česká Lípa\n\nFBC Česká Lípa (podle sponzora také FBC 4CLEAN Česká Lípa) je florbalový klub v České Lípě, založený v roce 1998. Klub má v jednotlivých věkových kategoriích hlavně v České Lípě, ale také v Mimoni, Kamenickém Šenově a Novém Boru.\n\nMužský tým hraje od sezóny 2017/18 Superligu florbalu, po to té co poprvé postoupil z 1. ligy. Od svého postupu do Superligy se tým drží mimo sestupové pozice.\n\nŽenský tým hraje od sezóny 2016/17 1. ligu po dvou sezónách v nižší lize. Dříve hrál 1. ligu i v sezónách 2012/13 a 2013/14.\n\nV roce 2010 klub navázal spolupráci se ZŠ Partyzánská na Svárově (čtvrť České Lípy) a tím zkompletoval strukturu žákovských oddílů ve dvou větvích. Záměr byl, že některé budou startovat pod hlavičkou školy, jiné jako FBC, v dorostu se pak spojí. Svárovská škola má navíc vhodné tělocvičny. V roce 2011 byla dokončena stavba nové víceúčelové sportovní haly poblíž Kauflandu, kde jsou hrány soutěžní zápasy vyšších soutěží.\n\nKlub uvádí adresu \"Floorball Club Česká Lípa, Hálkova 1664, Česká Lípa\". Stanovy mu byly schváleny 22. června 1998, zaregistroval se jak u ČSTV, tak v ČFbU. Pod klubem funguje 19 oddílů, od přípravky do veteránů. Děti mají zázemí hlavně na ZŠ Partyzánská. Předsedou klubu je Štěpán Motejzík, manažerem je Štěpán Slaný. Klub má výkonný výbor i kontrolní komisi. Mnohé oddíly používají jméno sponzora. Z České Lípy se klub rozšířil postupně i do některých okolních měst (Mimoň, Kamenický Šenov a Nový Bor). Klub má podporu města, v prosinci 2012 získal na činnost A týmu dospělých částku .\n\n\n\n\n\n\n\n\n\n\n\n\n\n\n\n\n\n\n\nDo 17. sezony klub přihlásil zatím rekordních 19 týmů.\n\nA tým se podruhé za sebou probojoval do semifinále play-off 1. ligy, v němž podruhé v řadě podlehl v pátém zápase pražskému týmu, tentokrát FBC Start 98.\n\nPo skončení sezony udělila disciplinární komise FBC klubu citelný postih. Byl potrestán částkou 50 000 Kč za neoprávněný start 15letého hráče, družstvo juniorů bylo vyřazeno ze soutěže, hráč i trenér Stožický obdrželi zákaz činnosti. Klub se proti verdiktu odvolal.\n\n\n"}
{"id": "864421", "url": "https://cs.wikipedia.org/wiki?curid=864421", "title": "Rauschdelikt", "text": "Rauschdelikt\n\nRauschdelikt označuje delikt spáchaný v nepříčetnosti, která byla způsobena ať už úmyslným nebo i jen nedbalostním požitím nebo aplikací návykové látky. Tento tzv. kvazidelikt by byl jinak trestným, vzhledem ke způsobené nepříčetnosti se však zavinění pachatele za něj nezkoumá a následuje zpravidla mírnější trest pouze za rauschdelikt.\n\nČeská právní úprava je jako tzv. trestný čin \"Opilství\" obsažena v § 360 odst. 1 trestního zákoníku, dříve byla obsažena v § 201a odst. 1 trestního zákona. V případě naplnění této skutkové podstaty pak pachateli vždy hrozí maximálně odnětí svobody na tři léta až deset let.\n\nPokud by se však pachatel např. do stavu nepříčetnosti přivedl již s úmyslem následný trestný čin spáchat („napití se na kuráž“), šlo by o tzv. \"actio libera in causa\" a byl by plně trestně odpovědným.\n"}
{"id": "864422", "url": "https://cs.wikipedia.org/wiki?curid=864422", "title": "Východoslovenské muzeum", "text": "Východoslovenské muzeum\n\nVýchodoslovenské múzeum se sídlem v Košicích je jedním z nejvýznamnějších a nejstarších muzeí na Slovensku. Bylo založeno jako \"Hornouherské muzeum\" v roce 1872 na popud košického rodáka a člena Uherské akademie věd Imricha Henszlmanna, který po své smrti v roce 1888 daroval muzeu více jak 3000 sbírkových předmětů. V roce 1901 byla do užívání odevzdána dnešní hlavní budova muzea, postavena v reprezentativním neorenesančním stylu.\n\nDnes muzeum spravuje přibližně 500 000 předmětů v následujících expozicích:\n\n\n"}
{"id": "864426", "url": "https://cs.wikipedia.org/wiki?curid=864426", "title": "Cazinská vzpoura", "text": "Cazinská vzpoura\n\nCazinská vzpoura (srbochorvatsky Cazinska buna/Цазинска буна) byla vzpourou bosenského obyvatelstva v tzv. Cazinské krajině (okolí měst Cazin, Velika Kladuša a Slunj v Bosně a Hercegovině) v květnu 1950.\n\nSedláci, ale i partyzáni se bouřili proti kolektivizační politice. I když bylo již združstevňování venkova v té době v zemi na ústupu, vypukla několik let nahromaděná nenávist ke komunistické vládě. V čele vzpoury stály přední osobnosti z oblasti, sedláci a veteráni partyzánského boje (Mile Devrnja, Milan Božić, Ale Čović – dva byli Srbové a jeden muslim). Celkem se jí účastnilo asi kolem 720 lidí. Pozoruhodným faktem bylo, že shodu v této záležitosti našli sedláci jak srbské, tak muslimské národnosti. Drtivá většina vzbouřenců byli Bosňáci, předními organizátory vzpoury byli Srbové.\n\nZa den povstání byl zvolen Đurđevdan (6. května 1950). Nespokojení nejprve požadovali navrácení původních poměrů v oblasti vlastnictví půdy, rychle ale jejich sympatie přešly směrem k restauraci jugoslávské monarchie v čele s králem Petarem II. a exilovou vládou, vedenou Ivanem Šubašićem. Odmítali sovětské pořádky, aplikované v modifikované podobě v tehdejší Jugoslávii a žádali orientaci na západoevropské státy. Vzbouřenci napadli několik zemědělských družstev a poté zaútočili na Velikou Kladušu a Cazin.\n\nVzpouru zastavily jednotky JLA, které do Cazinu dorazily ze všech koutů BiH. Účastníky vzpoury soudily na konci května 1950 vojenské soudy. V devíti procesech byli účastníci obviňováni z kontrarevoluce, ze spolupráce se SSSR, či monarchistickým režimem. 15 z nich bylo odsouzeno k trestu smrti, mnozí pak k trestům odnětí svobody. Stovky účastníků povstání byli vysídleny z oblasti. Klíčovou roli v udělování trestů měla podle dobové dokumentace tajná policie UDBA.\n\nUdálosti v okolí Cazinu z května 1950 byly v Jugoslávii až do roku 1990 víceméně tabu. Vynořily se tak četné spekulace, které živil především nedostatek informací mezi veřejností. Místní obyvatelstvo si stěžovalo, že jugoslávské politické špičky vnímaly region jako nepřátelský, a odmítaly jej jakkoliv ekonomicky a společensky modernizovat a rozvíjet. První publikace o vzpouře vyšla až v roce 1991.\n\n"}
{"id": "864436", "url": "https://cs.wikipedia.org/wiki?curid=864436", "title": "Blain", "text": "Blain\n\nBlain je francouzská obec v departementu Loire-Atlantique v regionu Pays de la Loire. V roce 2009 zde žilo 9 284 obyvatel. Je centrem kantonu Blain.\n\n"}
{"id": "864452", "url": "https://cs.wikipedia.org/wiki?curid=864452", "title": "Far Cry 3", "text": "Far Cry 3\n\nFar Cry 3 je FPS videohra odehrávající se v otevřeném prostředí odlehlého pacifického souostroví s názvem Rook Islands. Hra byla vyvinuta a publikována společností Ubisoft Montreal ve spolupráci s Ubisoft Massive, Ubisoft Red Storm, Ubisoft Reflections a Ubisoft Shanghai. Far Cry 3 vyšlo pro platformy Microsoft Windows, Xbox 360 a PlayStation 3. Hra nijak nenavazuje na předešlé díly série. Jedná se tedy o volné, v pořadí již třetí pokračování pod společným označením Far Cry. První díl byl vyvinut společností Crytek. Vydání bylo původně naplánováno na 4. září 2012 pro Severní Ameriku a 6. září 2012 pro Evropu. Avšak z důvodů vyladění všech drobností došlo k odložení plánovaného vydání. Termín vydání se tak přesunul na 29. listopad 2012 pro Austrálii, 30. listopad pro Evropu a 4. prosinec pro Severní Ameriku.\n\nFar Cry 3 je FPS hrou, ve které se objevují prvky RPG čítající hodnocení zkušeností, perky a systém craftování. Hráč má možnost díky postupnému navyšování svých schopností eliminovat nepřátele na několik způsobů. Jedná se například o možnost tichého zabití z výšky, z vody nebo z těsné blízkosti zpoza nepřítele. Díky fotoaparátu, který hlavní hrdina vlastní, je možné si označit a zanést na mapu pohyby nepřátel.\n\nHlavní hrdina hry Jason Brody je společně se svou přítelkyní a partou přátel na tropické dovolené v oblasti Tichého oceánu. Skupinka se rozhodne uskutečnit skydivingový seskok padákem, ale každý z nich přistane v odlišné části ostrova, hemžící se piráty. Jsou zajati hlavním velitelem pirátů Vaasem Montenegrem. Vaas plánuje získat výkupné od rodin zajatců, poté chce vězně prodat do otroctví. Jason se dokáže dostat ze zajetí spolu se svým bratrem Grantem. Ten je však při útěku těžce zraněn střelnou ranou do krku. Jason se snaží bratra zachránit, bohužel marně. Vaas, který Granta zastřelil, dává Jasonovi nečekanou možnost k útěku a zakřičí na něj: \"„Utíkej Forreste, utíkej.“\" Jason se při nezdařeném útěku, během kterého je nucen zabít jednoho z pirátů, zřítí z lanového mostu do řeky. Je však zachráněn Dennisem Rogersem, jenž je členem nativního spolku domorodců kmene Rakyat. Kmen žije pod útlakem pirátů, kteří sužují život ostatním obyvatelům ostrova a přilehlých částí. Hlavní vůdkyně kmene, kněžka Citra Talugmai-Montenegro, zasvětí Jasona jako nového člena kmene a udělí mu válečná tetování. Ukáže se, že Vaas Montenegro je Citřiným bratrem, byl však zfanatizován, musí být tedy odstraněn. Jason podnikne několik výprav, při kterých postupně zachrání své přátele. Tím zároveň pomáhá kmeni Rakyat s osvobozováním zbytku ostrova od pirátů a navrácením vlastnictví ostrova do rukou původních obyvatel. Jason se také setkává s Dr. Earnhardtem, vědcem, který přišel na ostrov kvůli tragické smrti své dvouleté dcery. Earnhardt mu poskytne dočasné útočiště a přislíbí pomoc všem přeživším, které Jason přivede do opuštěné jeskyně pod jeho domem. Tam skupina postupně opraví chátrající loď, kterou se bude snažit využít při útěku z ostrova. Později také vyjde najevo, že doktor Earnhardt má silné sklony k užívání psychedelických hub a halucinogenů. Některé z nich si také pěstuje a upravuje ke svým potřebám. Během putování a zabíjení nepřátel Jason dospěje do stádia hrůzného bojovníka kmene Rakyat. Domorodci ho začnou uctívat jako jednoho z nich. Jeho zachránění přátelé jsou však velice znepokojeni poté, co jim odhalí, že nechce opustit ostrov společně s nimi, jak původně plánovali. Z Jasona se stává obávaný zabiják, který nemá chuť přestat.\n\nPo vystopování a zabití Vaase se Jason přesouvá na jižní ostrov, který spadá pod velení Hoyta Volkera, sadistického jedince provozujícího trh s otroky. Hoyt se neštítí zabít kohokoliv, kdo vysloví opačný názor nebo bez dovolení odcizí cokoliv z jeho zásob. Jason přísahá Citře Hoytovu smrt za to, co způsobil ostrovanům a jeho bratrovi. Během působení na Hoytem ovládané části ostrova se Jason setkává se Samem Beckerem, agentem CIA v utajení. Společně přijdou s plánem na svrhnutí Hoyta. Během finální fáze, při které jsou pozvání na partičku pokeru, dojte k nečekanému zvratu. Hoyt prokoukne jejich lstivý plán a brutálně zabíjí Beckera bodnutím nože do krku. Jason dostává šanci hrát o svůj vlastní život. Po několika výhrách se karty obrací a Hoyt uřízne Jasonovi levý prsteníček, pravíc: \"„Jasone, teď už se nikdy neoženíme.“\" Poté dává svému protivníkovy šanci bránit se jako muž. Následuje souboj s noži, ve kterém Jason Hoyata přemůže a zabije. Nyní zbývá ještě zachránit posledního člena výpravy, Jasonova mladšího bratra Rileyho. Společně se poté, za pomoci vrtulníku, dopraví k sídlu doktora Earnhardta, obydlí je ale v plamenech. Jason hledá své přátele, nachází pouze zraněného Dr. Earnhardta ležícího na terase před domem. Ten mu sdělí, že jeho přátelé byli, i přes jeho snahu o záchranu, odvlečeni bojovníky kmene Rakyat pod velením Citry. Doktor nedlouho poté umírá. Jason se vrací zpátky do chrámu, kde mu Citra sdělí, že má jeho přátele. Také mu zde vyzná lásku, vidí v něm totiž převtělení pradávných předků bojovníků jejího kmene.Nyní se Jason musí rozhodnou, zda zachrání své přátele a společně opustí ostrov, nebo popraví svou přítelkyni (pozn. zřejmě myšleno jako zabití všech členů výpravy, není možné vidět ve hře).\n\nV případě první volby Jason přeřízne lana a osvobodí své přátele. Citra se snaží celou situaci zvrátit. Prosí Jasona ať nechá ostatní jít, a on ať zůstane s ní. Ten má však už dost násilí a prolité krve. Na scéně se objevuje Dennis, který obhajuje Citru a její kroky vedoucí k záchraně všech zúčastněných. Pokusí se poté zabít Jasona za jeho zradu, Citra však hbitě přiskakuje do cesty, dýka tak končí v jejím těle a způsobuje fatální poranění. Citra říká, jak Jasona miluje a ať od ní neodchází. Jason to opětuje se slovy lítosti. Poté odchází, nad tělem se sklání Dennis a lituje všeho, co svým ukvapeným jednáním způsobil. Příběh končí s pohledem na noční oblohu, poté se obraz transformuje na dýku zabodnutou do písku. V pozadí odplouvá loď a hlas Jasona praví: \"„Zabil jsem tolik lidí, že už to ani nespočítám. Nemůžu od toho odejít, jsem monstrum, zlo je uvnitř mě. Stále tam někde ale citím i mé lepší já.“\" Následují závěrečné titulky.\n\nV druhém případě Jason podřízne hrdlo své přítelkyni, která se ještě snaží naposledy říct jeho jméno. Následuje sex s Citrou. Ta praví, že obávaný válečník nahradil místo po zesnulém zbabělci Vaasovi.\nPo vyvrcholení Citra pozvedá posvátnou dýku a bodá Jasona jednou ranou do hrudníku se slovy: \"„Ty jsi dokonalost, jediný svého druhu. Naše dítě bude vládcem kmene Rakyat. Popasuj se s temnotou, jsi bojovník, zemři jako bojovník.“\" Jason umírá a Citra pronáší poslední slova: \"„Vyhrál si.“\" Následuje záběr na posvátnou dýku zabodnutou do písku, poté se objevují závěrečné titulky.\n\nHerní doba příběhové linky je dle slov hlavního designéra hry Jamieho Keena 15–20 hodin. Pokud se rozhodnete zkoumat svět Rook Island i po dokončení hry, doba je neurčitá.\nRozloha ostrova a přilehlých částí činí zhruba desetinásobek velikosti původních dvou ostrovů z Far Cry 1 a 2.\n\n"}
{"id": "864453", "url": "https://cs.wikipedia.org/wiki?curid=864453", "title": "Skokomish", "text": "Skokomish\n\nSkokomish je obec v okrese Mason v americkém státě Washington. V roce 2010 měla 617 obyvatel, z nichž 79 % tvořili původní obyvatelé, 15 % běloši a necelé 0,5 % Asiaté. 6 % obyvatelstva bylo hispánského původu. Z celkové rozlohy 17,8 km² tvoří 3 % vodní plocha.\n"}
{"id": "864456", "url": "https://cs.wikipedia.org/wiki?curid=864456", "title": "Suťový les", "text": "Suťový les\n\nSuťový les je druh lesa, který se vyskytuje na svazích s výrazným půdotokem a strmých svazích s výchozy skal. Může se vyskytovat též na svazích říčních a potočních údolí, v dolních částech svahů a v roklinách mnohdy společně s větší akumulací balvanů nebo suti. Půdy v těchto lesích mají vysoký obsah skeletu, jsou vlhké a bohaté na živiny. Tyto lesy tvoří porosty na menších plochách do nadmořské výšky 800-900 m n. m. Jde o azonální vegetaci, kterou lze nalézt roztroušeně po celém území České republiky.\n\nV druhově bohatém stromovém patře převládají tzv. ušlechtilé dřeviny náročné na živiny (lípa, jasan, javory, jilm), doprovázené dřevinami okolního lesního prostředíː v nižších oblastech jsou četnější lípy s příměsí habru, ve vyšších polohách převládá klen s příměsí buku.\n\nKeřové patro je často také bohatě vyvinuto, převládá v něm líska obecná, zimolez obecný, bez červený či planá srstka angrešt.\n\nV bylinném patře se vyskytují druhy přesahující z okolních bučin, dubohabřin nebo údolních luhů. Typické pro suťové lesy je zastoupení nitrofilních druhů, například kakostu smrdutého, pitulníku žlutého, mařinky vonné, netýkavky nedůtklivé či kopřivy a druhů vlhkomilných. Bohatě zastoupeny jsou kapraďorosty. \n\nZ hospodářského hlediska jsou suťové lesy méně významné; velký význam však mají jako lesy ochranné, zpevňující svahy a skály a podporující biodiverzitu.\n\nSuťové lesy tvoří svaz \"Tilio platyphylli-Acerion\" v rámci třídy \"Carpino-Fagetea\" (Mezofilní a vlhké opadavé listnaté lesy). Rozlišují se následující asociaceː\n\n"}
{"id": "864458", "url": "https://cs.wikipedia.org/wiki?curid=864458", "title": "Přepadení 13. okrsku (film, 1976)", "text": "Přepadení 13. okrsku (film, 1976)\n\nPřepadení 13. okrsku (jiným názvem též Útok na 13. okrsek, anglicky \"Assault on Precinct 13\") je americký akční thriller z roku 1976, který natočil režisér John Carpenter (napsal i scénář a vytvořil hudbu k filmu). Austin Stoker se zde představí v roli policisty, který je nucen při bránění obléhané policejní stanice gangem kriminálníků spolupracovat s odsouzenými vězni.\n\nPříběh se odehrává sobotního dne a noci v Andersonu, zločinem prolezlé čtvrti kalifornského města Los Angeles. Členové gangu zvaného „Street Thunder“ nedávno ukradli množství zbraní. V pátek v noci silně ozbrojená jednotka LAPD přepadne a zastřelí šest členů gangu. V sobotu ráno se sejdou čtyři vůdcové místních gangů a krví stvrdí společnou pomstu policii i občanům města.\n\nBěhem dne se ve čtvrti Anderson stanou tři události. První z nich je převelení policisty Ethana Bishopa na okrsek č. 13, který už je téměř vyklizený, brzy zde bude ukončena policejní služba. Na stanici jsou mimo kapitána Chaneyho jen dvě úřednice, Leigh a Julie.\n\nUlicemi čtvrti křižuje automobil se dvěma vůdci gangů a jejich poskoky. Kriminálníci hledají vhodnou oběť a vyhlédnou si zmrzlináře. Zabijí ho v momentě, kdy u jeho vozu stojí malá holčička. Tu zastřelí také. Její otec vezme revolver, který měl zmrzlinář na svou obranu a po krátké honičce zastřelí jednoho z vůdců gangu. Ostatní ho pronásledují na policejní okrsek č. 13, kde muž požádá o pomoc a vzápětí se z prožitého šoku zhroutí. Třetí situací, která se protne s ostatními je převoz vězňů pod dohledem detektiva Starkera. Autobus se třemi vězni (Wells, Napoleon Wilson a Caudell) je nucen zastavit na okrsku 13 a dočasně zde umístit vězně do cel, aby bylo možno zajistit lékařskou péči nemocnému Caudellovi.\n\nVečer členové gangů odstřihnou telefonní linky do policejní stanice a zahájí palbu. Používají pistole a pušky s tlumiči, takže v okolí není nic slyšet. Během chvíle zastřelí řidiče autobusu, Starkera, Caudella a dva dozorce. Bishop přemístí přeživší vězně Wilsona a Wellse do cel na stanici. Když gangsteři odstřihnou i elektrické vedení a spustí novou salvu, policista Bishop vyšle Leigh, aby pustila vězně z cel. Leigh si zachovává chladnou hlavu a statečně se drží. Na rozdíl od Julie, která zbaběle navrhne, aby vydali otce zastřelené holčičky gangsterům (od té chvíle začalo obléhání). Bishop něco takového pochopitelně odmítne. Wilson a Wells se zapojí do obrany stanice. Poručík Bishop chvíli váhá, jestli jim má svěřit zbraně, ale nakonec tak učiní a oba mu výrazně pomohou při přestřelce. Julie je zastřelena, poté i Wells, který se proplížil kanálem do auta na parkovišti, aby odjel pro pomoc pro odříznutou stanici. Tento plán selhal a zbývající trojici Bishop+Wilson+Leigh (zhrouceného pana Lawsona nepočítaje) již dochází munice. Mezitím kriminálníci venku odtáhnou všechna mrtvá těla svých kompliců, aby se vyhnuli nežádoucí pozornosti.\n\nChystá se třetí vlna náporu, Wilson se s Bishopem a Leigh uchýlí do přízemí, Lawsona berou s sebou. Jakmile zločinci vtrhnou dovnitř, Bishop odstřelí nádrž s acetylenem, která exploduje a zabije přítomné útočníky. Venku si všimne projíždějící policejní hlídka těla mrtvého opraváře visícího ze sloupu nedaleko stanice a zavolá posily. Když je policejní okrsek 13 zajištěn, zbývající zločinci se stáhnou. Policisté najdou v přízemí spálená těla gangsterů a čtyři přeživší osoby. Poručík Bishop nedovolí, aby byl Napoleon Wilson odveden ven v poutech a doprovodí jej sám.\n\"„On sem přišel pro pomoc a té se mu taky dostane.“\" (Bishopova odpověď na návrh Julie, která chce během obléhání vydat otce zastřelené holčičky gangsterům)\n\nFilmoví kritici často popisují \"Přepadení 13. okrsku\" jako spojení filmů \"Rio Bravo\" (1959) a \"Noc oživlých mrtvol\" (anglicky \"Night of the Living Dead\", 1968). Režisér John Carpenter potvrzuje inspiraci oběma zmíněnými snímky.\n\nV roce 2005 vznikl remake USA/Francie se stejným názvem \"Přepadení 13. okrsku\". Režie Jean-François Richet, hrají Ethan Hawke, Laurence Fishburne, Gabriel Byrne, Maria Bello, Drea de Matteo, John Leguizamo, Brian Dennehy, Ja Rule, Currie Graham, Aisha Hinds, Matt Craven, Fulvio Cecere, Kim Coates, Hugh Dillon, Tig Fong, Dorian Harewood, Roman Podhora, Sasha Roiz, Titus Welliver.\n\n"}
{"id": "864468", "url": "https://cs.wikipedia.org/wiki?curid=864468", "title": "Téléval", "text": "Téléval\n\nTéléval je plánovaný projekt dopravního spojení od konečné stanice \"Pointe du Lac\" linky 8 pařížského metra na pařížském předměstí. Jedná se o systém visuté lanové dráhy o délce 4,5 km, která bude spojovat města Créteil, Valenton, Limeil-Brévannes a Villeneuve-Saint-Georges v departementu Val-de-Marne. Výstavba je plánována na období 2016-2018.\n\nSnaha o vybudování lanové dráhy v této oblasti má již dlouhou tradici. Roku 1989 společnost RATP zadala studii proveditelnosti vybudovat trať na jihu města Créteil, s napojením na linku 8 ve stanici Créteil – Préfecture. Projekt nebyl nikdy realizován. Prodloužení linky 8 do stanice \"Pointe du Lac\" (zprovozněno 8. října 2011) otevřelo perspektivy vytvoření spojení do sousedních obcí Limeil-Brévannes, Valenton a Villeneuve-Saint-Georges.\n\nV roce 2008 Joseph Rossignol, generální radní departementu Val-de-Marne a starosta Limeil-Brévannes navrhl projekt lanové dráhy. V roce 2010 bylo do projektu zapojeno rozšíření tratě do čtvrti \"Bois Matar\" ve Villeneuve-Saint-Georges. Na počátku roku 2011 STIF potvrdil a prozkoumal možnosti projektu. Na jaře 2012 STIF rozhodl zadat srovnávací studii mezi několika způsoby dopravy včetně lanového na zajištění oblasti Limeil-Brévannes.\n\nTéléval spojí obě konečné za 14 minut, což je významný rozdíl oproti autobusvé a automobilové dopravě. Umožní dopravní obsluhu především čtvrti \"Les Temps Durables\", parku \"Plage Bleue\", obytné zóny \"Saint-Martin\" a čtvrtí \"Île-de-France\", \"Polognes\" a \"Bois Matar\". Počítá se s vybudováním čtyř stanic:\n\n\n\n\n\n"}
{"id": "864473", "url": "https://cs.wikipedia.org/wiki?curid=864473", "title": "Vojtěch Alois Primes", "text": "Vojtěch Alois Primes\n\nVojtěch Alois Primes OSA (14. září 1899, Chromeč – 3. června 1981, Praha) byl římskokatolický kněz a augustinián, dlouholetý duchovní správce a \"strážce mariánské poutní svatyně\" v Dolním Ročově u Loun v litoměřické diecézi. V letech 1949–1981 zastával funkci provinciála české provincie augustiniánského řádu. \n\nV roce 1924 vstoupil do augustiniánského řádu a přijal řeholní jméno Vojtěch. V roce 1948 jej katalog duchovenstva litoměřické diecéze uvádí jako jednoho ze dvou augustiniánů v klášteře v Dolním Ročově. \n\nV roce 1950 byl uvězněn. Ve vězení byl do roku 1955. Poté nějaký čas nesměl působit v duchovní správě. Později se vrátil jako správce farnosti do Dolního Ročova, kde působil až do své smrti. Po zádušní mši svaté v kostele sv. Tomáše v Praze dne 10. června 1981 v 11 hodin byl odpoledne o 15 hodině týž den pohřben v Ročově.\n\nProvinciálem se po jeho smrti stal P. Vít Václav Mareček, OSA.\n\n"}
{"id": "864482", "url": "https://cs.wikipedia.org/wiki?curid=864482", "title": "Polysulfid sodný", "text": "Polysulfid sodný\n\nPolysulfid sodný (vzorec NaS, triviálně sirná játra) je sloučeninou sodíku a síry patřící mezi polysulfidy, počet atomů síry v molekule je tedy různý, jde o směs obsahující např. disulfid (2 atomy S), trisulfid (S), tetrasulfid (S) atd.<br>Jelikož hydroxid sodný je silná zásada a sulfan slabá kyselina, je silně zásaditý a také žíravý.\n\nPolysulfid sodný se vyrábí reakcí vodného roztoku hydroxidu sodného se sírou za zvýšené teploty.\n\nPolysulfid sodný se používá k výrobě polymerů, jako fungicid, k barvení měděných šperků do černa, a také jako složka polysulfid bromidového článku.\n"}
{"id": "864492", "url": "https://cs.wikipedia.org/wiki?curid=864492", "title": "Bombardier Aerospace", "text": "Bombardier Aerospace\n\nBombardier Aerospace je letecká divize kanadského průmyslového koncernu Bombardier, která od roku 2017 patří koncernu Airbus Industrie. Vyrábí dopravní letadla pro střední tratě Airbus A220-100 (100-130 osob) a Airbus A220-300 (130-160 osob) a několik starších modelů či řadu Bombardier CRJ.\n\nBombardier převzal v srpnu 1986 upadající firmu Canadair a zvedl ji z červených čísel. V roce 1989 odkoupil bankrotujícího severoirského leteckého výrobce Short Brothers. V dubnu 1990 převzal další leteckou firmu nacházející se ve finančních obtížích – americkou Learjet. V březnu 1992 koupil polovinu firmy de Havilland Canada a v roce 1997 zbývající část. Tyto letecké firmy byly sdruženy do divize Bombardier Aerospace.\n\nV roce 2017 společnost prodala Airbusu výrobu letadel Bombardier CSeries, ten je později přejmenoval na Airbus A220. V listopadu 2018 bylo oznámeno, že společnost již nebude vyrábět a vlastnit ztrátový projekt Bombardier Dash Q400, ten převezme firma Viking Air. Nadále se tak Bombardier Aerospace bude zabývat výrobou pouze letadel s proudovými motory, konkrétně s řadou Bombardier CRJ a menšími letouny typu business jet.\n"}
{"id": "864498", "url": "https://cs.wikipedia.org/wiki?curid=864498", "title": "Jan Čarvaš", "text": "Jan Čarvaš\n\nJan Čarvaš (13. listopadu 1945 Brno – 19. září 2008 Brno) byl český baskytarista a zpěvák.\n\nČlenem brněnské skupiny Synkopy 61 se stal v listopadu 1961, tedy necelý rok po jejím založení, působil zde jako kontrabasista, později baskytarista a zpěvák. Se Synkopami hrál do léta 1980, kdy z kapely odešel, aby dokončil studium na Vysoké škole zvěrolékařské. Poté se věnoval praxi veterináře. Se Synkopami vystoupil v roce 1992 na koncertech série Comeback a hrál s nimi v obnovené skupině v letech 1995 až 1998.\n"}
{"id": "864514", "url": "https://cs.wikipedia.org/wiki?curid=864514", "title": "Laurie Cunningham", "text": "Laurie Cunningham\n\nLaurence Paul \"Laurie\" Cunningham (8. března 1956 – 15. července 1989) byl anglický fotbalový reprezentant. Přestupem do Realu Madrid se stal prvním anglickým hráčem v historii tohoto klubu. Rovněž se stal prvním hráčem černé pleti, který reprezentoval Anglii (v týmu do 21 let) a prvním černým hráčem, který nastoupil v reprezentaci Anglie v soutěžním utkání. V A-týmu Anglie debutoval 23. května 1979 v britském mistrovství proti Walesu. Prvním hráčem černé pleti, který nastoupil za reprezentační A-tým Anglie, byl 29. listopadu 1978 Viv Anderson v přátelském utkání s Československem na stadionu ve Wembley.\n\nPochází z londýnské čtvrti Archway. Před tím, než byl v roce 1974 přijat do Leyton Orient, byl nejprve odmítnut v Arsenalu. V létě 1979 přestoupil z West Bromwich Albion do Realu Madrid za 950 000 liber.\n\n27. dubna 1977 nastoupil v reprezentaci Anglie do 21 let v přátelském utkání proti Skotsku.\nLaurie Cunningham zahynul v Madridu ráno 15. července 1989 při dopravní nehodě. Zanechal po sobě španělskou manželku a syna.\n\nV roce 2004 byl v anketě konané u příležitosti 125. výročí existence klubu West Bromwich Albion FC zvolen mezi 16 největších hráčů klubové historie.\n\n\n\n\n"}
{"id": "864527", "url": "https://cs.wikipedia.org/wiki?curid=864527", "title": "Skleróza", "text": "Skleróza\n\nSkleróza (z řeckého σκλήρωσις / \"sklérósis\" – tvrdnutí) je označení nemocí charakterizovaných tuhnutím některé tkáně. Zároveň jde o laické označení pro poruchy paměti (jako příznak poškození funkcí mozku způsobeného arteriosklerózou).\n"}
{"id": "864577", "url": "https://cs.wikipedia.org/wiki?curid=864577", "title": "Jehuda Roth", "text": "Jehuda Roth\n\nJehuda Roth (; 23. července 1908 – 10. května 1990) byl izraelský archeolog, považovaný za zakladatele izraelské prehistorické archeologie, zakladatel Muzea jarmucké kultury v kibucu Ša'ar ha-Golan, které bylo po něm posmrtně pojmenováno.\nJehuda Roth se narodil roku 1908 v Nových Zámcích, kde byl jeho otec ředitelem židovské školy. Studoval architekturu v Brně, ale studia nedokončil. V roce 1931 vycestoval do tehdejší Palestiny. V roce 1937 spoluzaložil kibuc Ša'ar ha-Golan. Během stavby rybničních nádrží v roce 1941 objevil neolitické naleziště, jehož hlavní průzkum proběhl v letech 1949–1952 pod vedením Mošeho Štekelise. Jde o hlavní naleziště jarmucké kultury.\n\nRoku 1950 založil \"Muzeum jarmucké kultury\", které 40 let vedl.\n\n"}
{"id": "864589", "url": "https://cs.wikipedia.org/wiki?curid=864589", "title": "Apikoplast", "text": "Apikoplast\n\nApikoplast je čtyřmembránová buněčná organela vyskytující se u některých parazitických protist. Jedná se o přeměněný sekundární plastid, který ztratil schopnost fotosyntézy. Apikoplast je přítomen u kmene Apicomplexa, jehož zástupci bez něj nedokáží přežít, neboť v něm probíhají důležité metabolické procesy. Proto se s cílem vyrobit lék účinný na parazitózy způsobené zástupci tohoto kmene vyvíjejí herbicidy cílené proti apikoplastu. \n\nMezi parazity s apikoplastem patří například Plasmodium falciparum, původce nejtěžší formy malárie. Se zvyšující se odolností plasmodií proti stávajícím lékům je důležitým úkolem současné vědy výzkum fungování apikoplastu a vývoj herbicidních léčiv, která by využila právě rostlinné vlastnosti apikoplastu a tedy nepoškozovala lidské buňky, které žádnou podobnou organelu nemají.\n\nApikoplastu vznikl stejně jako plastid obrněněk, nejbližších volně žijících příbuzných výtrusovců, endocytózou červené řasy a následnou endosymbiózou.\n\nZničení apikoplastu parazita nezabije okamžitě, ale zabrání mu napadnout nové hostitelské buňky. To naznačuje zapojení apikoplastu do metabolismu lipidů. Pokud není výtrusovec schopen syntetizovat dostatečné mastných kyselin, nedokáže tvořit parazitoforní vakuoly (PV) potřebné k úspěšné invazi do hostitelských buněk. Tento závěr je podpořen objevem syntázy mastných kyselin v apikoplastu.\n\nApikoplast má také pravděpodobně vliv na syntézu hemu a aminokyselin, což také hrát roli v buněčném vývoji. Tyto funkce však zatím nejsou přesvědčivě experimentálně ověřeny.\n\nApikoplast sehrává významnou úlohu také při syntéze izoprenoidů. Mezi izoprenoidy patří prostetické skupiny enzymů a prekurzory ubiquinonů a dolicholů. U plasmodií obsahuje apikoplast jako jediný v jejich genomu DOXP syntázu pro syntézu izoprenoidů.\n\nV genomu apikoplastu byly nalezeny geny, jako je Orf470, pro FeS clustery, které slouží jako aktivní místa enzymů.\n\nVětšina Apicomplex obsahuje jeden apikoplast vejčitého tvaru , který se nalézá v přední části buňky v těsné blízkosti buněčného jádra a je vždy úzce asociován s mitochondrií. Měří pouze pouze 0,15-1,5 um a je obklopen čtyřmi membránami. Uvnitř apikoplastu se nalézá 35 kb velká kruhová molekula DNA, která kóduje přibližně 30 proteinů a některé RNA. Jsou zde přítomné částice připomínající bakteriální ribosomy. U Plasmodií apikoplast také obsahuje útvary podobné thylakoidům.\n\n"}
{"id": "864619", "url": "https://cs.wikipedia.org/wiki?curid=864619", "title": "Kanada na Letních olympijských hrách 1920", "text": "Kanada na Letních olympijských hrách 1920\n\nKanada se účastnila Letní olympiády 1920. Zastupovalo ji 52 sportovců (52 mužů a 0 žen) v 9 sportech.\n\n"}
{"id": "864620", "url": "https://cs.wikipedia.org/wiki?curid=864620", "title": "Kanada na Letních olympijských hrách 1912", "text": "Kanada na Letních olympijských hrách 1912\n\nKanada se účastnila Letní olympiády 1912. Zastupovalo ji 37 sportovců (37 mužů a 0 žen) v 7 sportech.\n\n"}
{"id": "864621", "url": "https://cs.wikipedia.org/wiki?curid=864621", "title": "Vladimír Doležal", "text": "Vladimír Doležal\n\nVladimír Doležal (* 30. dubna 1965) je český politik, člen Občanské demokratické strany, na přelomu 20. a 21. století poslanec Poslanecké sněmovny.\n\nAbsolvoval České vysoké učení technické v Praze (obor dopravní a manipulační technika). Od roku 1991 byl členem ODS. V 90. letech se po dobu čtyř let věnoval podnikání. V roce 1996 se uvádí jako místostarosta obvodu Praha 15. V komunálních volbách roku 1994 byl zvolen do zastupitelstva městské části Dolní Měcholupy za ODS.\n\nVe volbách v roce 1998 byl zvolen do poslanecké sněmovny za ODS (volební obvod Praha). Obhájil mandát ve volbách v roce 2002. Byl členem sněmovního rozpočtového výboru. V letech 2003-2006 byl rovněž místopředsedou klubu ODS. V roce 2005 působil za ODS v dozorčí radě České konsolidační agentury. Byl odborníkem ODS na rozpočtové a daňové otázky a témata důchodové reformy. Vystupoval proti zavedení registračních pokladen za vlád ČSSD. Na jaře 2005 patřil mezi iniciátory novely obchodního zákoníku, která umožnila velkým vlastníkům vytlačit minoritní akcionáře. Na poslanecký mandát ovšem rezignoval v lednu 2006. Ve sněmovně ho nahradil Tomáš Kádner.\n\nDůvodem Doležalovy rezignace byla aféra, v níž ho policie vinila z toho, že žádal od skupiny podnikatelů pro pražského radního z obvodu Praha 10 Tomáše Hrdličku úplatek 800 000 Kč. V prosinci 2005 ho sněmovna vydala k trestnímu stíhání. V březnu 2010 mu soud za nepřímé úplatkářství (podvod ve stadiu pokusu) udělil peněžitý trest. V době soudního verdiktu působil Doležal na úřadu městské části Praha 15 jako tajemník.\n\n"}
{"id": "864623", "url": "https://cs.wikipedia.org/wiki?curid=864623", "title": "Mile Devrnja", "text": "Mile Devrnja\n\nMile Devrnja (v srbské cyrilici Миле Деврња, 1908, Koranski Lug poblíž Slunje - 1950, Cazin) byl jugoslávský partyzán srbské národnosti, velitel jednotky na území Kordunjski Ljeskovac a jeden z organizátorů tzv. Cazinské vzpoury.\n\nPřed druhou světovou válkou, byl obyčejný sedlák. Během konfliktu vstoupil do řad partyzánů, avšak komunistickou ideologii, která byla mezi Titovými jednotkami všudypřítomná, kritizoval. Jeho výpady proti budoucím pánům země postupem času nabývaly stále nápadnějších rozměrů. Značně byl rozčarován zabíráním majetku, které se konalo i během ozbrojeného konfliktu. Po válce pracoval jako lesník.\n\nKdyž jugoslávský stát zahájil politiku kolektivizace, spolu s dalšími nespokojenými ostře protestoval. Devrnjovi sice byla přidělena půda ve Vojvodině, většinové muslimské obyvatelstvo, které se spolu s ním na sever Srbska odcestovalo však znepokojovalo, že bude žít v převážně pravoslavném prostředí. Mnozí se proto vrátili, a nakonec i Devrnja.\n\nV květnu 1950 dlouhodobá nespokojenost sedláků v tzv. Cazinské krajině přerostla v ozbrojenou vzpouru, kterou Devrnja spolu s Milanem Božićem a Alem Čovićem neformálně vedl. Po několika setkáních se zainteresovanými lidmi vypuklo na Đurđevdan (6. května) ozbrojené povstání, v rámci něhož bylo zabráno několik zemědělských družstev a několik obcí. Spolu s dalšími účastníky povstání chtěl Devrnja svrhnout komunistický režim v Jugoslávii a umožnit návrat krále Petara II. \n\nDevrnja koordinoval povstalecké aktivity především v chorvatském příhraničí. Po několika dnech však vzbouřence zastavily jednotky JLA, které byly povolány ze všech nejbližších větších měst. Devrnja byl stíhán za kontrarevoluční činnost a nakonec spolu s dalšími organizátory odsouzen k trestu smrti.\n\n"}
{"id": "864626", "url": "https://cs.wikipedia.org/wiki?curid=864626", "title": "Kateřina Dostálová", "text": "Kateřina Dostálová\n\nKateřina Dostálová (* 20. března 1964 Přerov) je česká politička, členka Občanské demokratické strany, na přelomu 20. a 21. století poslankyně Poslanecké sněmovny.\n\nV roce 1982 absolvovala Slovanské gymnázium v Olomouci. Měla zájem o výtvarné umění, ale kvůli faktu, že její starší sestra emigrovala z Československa, nemohla studovat příslušnou vysokou školu. Absolvovala pak nástavbu na SZŠ (obor radiologie) a po dobu jednoho roku byla zaměstnaná na OÚNZ v Olomouci. Po mateřské dovolené pracovala v letech 1988-1991 jako modelka pro podniky OP Prostějov a ÚBOK Praha. Zaštiťovala ji agentura Czechoslovak Models. V roce 1992 si otevřela v Olomouci galerii Ateliér. Je vdaná. S manželem Jiřím mají syny Jakuba a Krištofa. V roce 1998 se uvádí jako galeristka, bytem Olomouc.\n\nDo politiky vstoupila až po takzvaném sarajevském atentátu počátkem roku 1998. Ve volbách v roce 1998 byla zvolena do poslanecké sněmovny za ODS (volební obvod Severomoravský kraj). Obhájila mandát ve volbách v roce 2002 a ve sněmovně setrvala do voleb v roce 2006. Byla členkou sněmovního výboru pro vědu, vzdělání, kulturu, mládež a tělovýchovu a výboru petičního (v letech 2002-2006 jeho místopředsedkyní). Zaměřovala se na mediální tematiku.\n\nPočátkem roku 2007 se uvádí jako poradkyně premiéra Mirka Topolánka. V médiích se tehdy objevily informace, že její nátlak v personálních otázkách obsazení rezortu kultury vedl ministryni Helenu Třeštíkovou k rezignaci. K říjnu 2012 je uváděna jako poradkyně premiéra Petra Nečase pro oblast interpelací.\n\n"}
{"id": "864629", "url": "https://cs.wikipedia.org/wiki?curid=864629", "title": "Tasemnice dětská", "text": "Tasemnice dětská\n\nTasemnice dětská (\"Hymenolepis nana\", von Siebold 1852) je kosmopolitně rozšířený parazit ze třídy Cestoda (tasemnice). Je jedním z nejčastějších parazitů z této třídy, jejichž definitivním hostitelem bývá člověk. Vývoj může být přímý nebo nepřímý s jedním mezihostitelem. Nákaza tímto druhem tasemnice se nazývá hymenolepióza a v současnosti se počet nakažených osob odhaduje na 45 až 50 miliónů, především v tropických a subtropických oblastech. V České republice se toto onemocnění vyskytuje spíše vzácně.\n\nTasemnice dětská je nejmenší lidskou tasemnicí, dospělec dorůstá nanejvýš do délky 40 mm. Jeho ploché bělavé tělo se skládá ze 100 až 200 článků. Každý z článků obsahuje samčí i samičí reprodukční orgány. Oplodněný článek dále vytváří vakovité útvary naplněné vajíčky, ta jsou velká asi 50 μm. Vajíčka jsou oválná, bezbarvá a jejich množství v jednom článku se pohybuje mezi 80 až 200 kusy. Na hlavičce se nachází 4 přísavky a krátký vysouvací chobotek s 20 až 30 háčky uspořádanými do kruhu, které napomáhají k uchycení v lumenu střeva.\n\nPřímý vývojový cyklus začíná konzumací vajíčka definitivním hostitelem, kterým bývá nejčastěji člověk. Vajíčko putuje trávicím traktem až k dvanáctníku, kde se uvolní onkosféry a ty dále pronikají do sliznice střeva. V lymfatických prostorách střevních klků se vyvíjejí do stádia cysticerkoidu a po 6 až 12 dnech se vynoří zpět do lumenu střeva. Pomocí přichycovacích orgánů umístěných na skolexu se uchytí na střevní sliznici a trvá dalších 10 až 12 dní, než doroste do dospělce. Po dvou týdnech se z natrávených tělních článků začnou uvolňovat zralá vajíčka a konečníkem vycházejí ven z těla hostitele.\n\nNepřímý vývojový cyklus probíhá v těle členovců (například blechy nebo potemníka), kde se vajíčko přemění na cysticerkoid. Definitivním hostitelem v tomto případě bývají kromě člověka i psi nebo hlodavci.\n\nNákazu lze snadno diagnostikovat prokázáním přítomnosti vajíček ve stolici. Projevy hymenolepiózy závisí na intenzitě nákazy a délce trvání onemocnění. První rok probíhá nákaza bez příznaků, po 6 letech už dochází i k výraznému úbytku hmotnosti. Tasemnice svým působením narušují střevní klky a sliznici, v důsledku čehož mohou vznikat rozsáhlé nekrózy. Parazit uvolňuje ze svého těla metabolity, které mohou být pro hostitele toxické. Reakcí bývají alergie a poruchy trávení proteinů. Hlavními příznaky nemoci bývá bolest hlavy, bledost, pocity únavy a podrážděnost. U podvyživených a imunitně oslabených lidí jsou projevy silnější. Běžné jsou například žaludeční nevolnosti, zvracení, průjmy a silné bolesti břicha nezávisle na jídle.\n\nMezi rizikové skupiny patří především dětské kolektivy a lidé žijící v špatných hygienických podmínkách. Prevencí je tedy důkladné dodržování základních hygienických návyků, jako je mytí rukou před jídlem a po defekaci. Dětské nočníky a hračky se čistí horkou vodou a desinfekcí, stejně tak je důležité pravidelné vytírání společných prostor a častá výměna ložního prádla.\n\n"}
{"id": "864630", "url": "https://cs.wikipedia.org/wiki?curid=864630", "title": "Halifax (Yorkshire)", "text": "Halifax (Yorkshire)\n\nHalifax je město v Anglii v metropolitním hrabství West Yorkshire. Od 15. století je známe hlavně díky manufakturám a později průmyslu na zpracování ovčí vlny. Název města pochází ze staroanglických ekvivalentů pro anglická slova \"holy\" (svatá) a \"face\" (tvář). Podle údaje z roku 2001 má město 82 056 obyvatel.\n\nfyziologii nebo medicínu\n\n"}
{"id": "864637", "url": "https://cs.wikipedia.org/wiki?curid=864637", "title": "Hobit: Šmakova dračí poušť", "text": "Hobit: Šmakova dračí poušť\n\nHobit: Šmakova dračí poušť (anglicky \"\") je druhý díl filmové trilogie \"Hobit\" režiséra Petera Jacksona. Film měl premiéru v prosinci 2013. Navazuje na film \"\" a pokračování tvoří film \"\" z roku 2014.\n\nPříběh pojednává o pokračování cesty výpravy Bilba Pytlíka a družiny trpaslíků k Osamělé hoře, která je řadu let obsazena drakem Šmakem.\n\nRok po začátku výpravy na Erebor, se Bilbo, Gandalf a Thorin Pavéza s družinou 12 trpaslíků, schovávají v horách před Azogem Znesvětitelem a jeho skřetí jízdou na vrcích. Bilbo, ale zahlédne obrovského medvěda. Gandalf všem vysvětlí, že se jedná o kožoměnce jménem Medděd. Ten je na noc přichýlí a odplaší skřety. Hory prý obýval jeho národ, než je Azog vyhladil. Dá jim poníky a sdělí Gandalfovi, že skřeti z Morie uzavřeli spojenectví s černokněžníkem Nekromantem v Dol Gulduru. Přijdou k Temnému Hvozdu, kde se s nimi Gandalf rozloučí a vydá se do Vysokých skal (zde se nachází hrobka devíti prstenových přízraků). Trpaslíci, však kvůli otrávenému vzduchu zabloudí a jsou zajati a málem snědeni obřími pavouky. Vysvobodí je lesní elfové pod vedením prince Legolase a velitelky Tauriel. Ti sice pozabíjí pavouky, ale je však zajmou a odvedou před krále Thranduila. Thorin, ale na jeho dohodu nepřistoupí a délka jejich pobytu je stanovena k jednomu století. Bilbo se za pomoci prstenu zneviditelní a vysvobodí je. Na zámek elfů, ale zaútočí skupina skřetů pod vedením Azogova syna Bolga, který Kiliho střelí Morgulským šípem. Gandalf se u vysokých skal střetne s Radagastem. Zde ležící hrobky devíti Nazgûlů, jsou otevřené. Gandalf konečně složí skládanku. Zjistí, že Sauron je zpět a upírá zrak k Osamělé hoře. Musí opustit své přátele a s Radagastem se vydají do Dol Gulduru. Trpaslíci uniknou k jezeru, které nyní leží mezi nimi a horou. Potkají Barda Lučištníka, který je za úplatek propašuje do města. Zbraně, které jim dá se jim, bohužel nelíbí, tak vykradou zbrojnici a jsou zatčeni strážemi a předvedeni před starostu. Thorin i přes Bardovi varování, přesvědčí lidi aby jim dovolili vstoupit do hory a on jim za to slíbí část z pokladu. Ráno se výprava vydá k hoře a kvůli časové tísni (Durinův den je už skoro na místě) musí na místě nechat Bofura a Kiliho, kvůli jeho zranění. Fili a Óin s nimi zůstanou. U vyhlídky, kde na skupinu měl čekat Gandalf, nikdo není a Thorin na něj nemíní čekat. Kilimu začíná působit Morgulský jed. Jdou pro pomoc k Bardovi. Objeví se však Bolg se skupinou skřetů, který má za úkol zabít Thorina. Byli, ale sledováni Legolasem a Tauriel a začne boj. Tauriel zachrání Kiliho kouzelnou bylinou a on jí vyzná lásku. Bolg se vydá na vrkovi na sever Mlžných hor. Legolas si vezme koně a vyrazí za ním. Trpaslíci najdou tajné dveře a po pár neúspěšných pokusech se dostanou do hory a Bilbo má za úkol získat od draka cíl výpravy, zářivý drahokam, Arcikam. Gandalf pošle Radagasta za bílou radou a jde do pevnosti sám. Zde jej napadne Azog a jeho skřeti. Gandalf uvidí v podzemí celou armádu skřetů a vrků. Chce utéct, ale narazí na Nekromanta. Ten jej porazí a odhalí svoji podobu. Nekromant je skutečně Sauron. Gandalf je uvězněn a sleduje pochod obrovské skřetí armády (pod Azogovým velením) k Osamělé hoře. Bilbo vejde do síní plných zlata a pokladů. Najde a vezme Arcikam, ale omylem vzbudí obrovského Šmaka. Ten jej sleduje. Trpaslíci ho nalákají na zlatou sochu do síně, kde na něj vysypou roztavené zlato. Drak, ale přežije a chce pomstu. Vyletí z hory a letí zničit jezerní město.\nFilm vydělal 258,3 milionů dolarů v Severní Americe a 702 milionů dolarů v ostatních oblastech, celkově tak vydělal 960 milionů dolarů po celém světě. Rozpočet filmu činil 225 milionů dolarů. Za první víkend docílil nejvyšší návštěvnosti, kdy vydělal 73,6 milionů dolarů. Nejvyšší návštěvnost si držel tři týdny.\n\nFilm získal pozitivní kritiku. Na recenzní stránce Rotten Tomatoes získal z 212 započtených recenzí 75 procent s průměrným ratingem 6,9 bodů z deseti. Na serveru Metacritic snímek získal z 44 recenzí 66 bodů ze sta. Na Česko-Slovenské filmové databázi snímek získal 80% a drží si 99. místo v žebříčku nejoblíbenějších filmů.\n\nOficiální stránky filmu\n"}
{"id": "864639", "url": "https://cs.wikipedia.org/wiki?curid=864639", "title": "Kaple svatého Antonína Paduánského (Plzeň)", "text": "Kaple svatého Antonína Paduánského (Plzeň)\n\nKaple svatého Antonína Paduánského je součástí kostela Nanebevzetí Panny Marie v Plzni. Kaple byla přistavěna k severní lodi kostela krátce po roce 1676.\n\nKaple má oktogonální půdorys. Stěny mají štukovou výzdobu a jsou členěny pilastry v rozích zalomenými. Prostor kaple je završen kupolí vyvrcholenou lucernou. Vstup do kaple uzavírá zdobená mříž z roku 1706. Rámový oltář svatého Antonína Paduánského, bohatě zdobený akantovými rozvilinami a četnými anděly, pochází z roku 1698. V kapli jsou uloženy některé ze soch Čtrnácti svatých pomocníků, které stávaly ve výklencích při vstupu do kostela Nanebevzetí Panny Marie např. sv. Eustach, sv. Akátius, sv. Diviš, sv. Kateřina Alexandrijská, sv. Markéta Antiochijská a další.\n\n\n"}
{"id": "864643", "url": "https://cs.wikipedia.org/wiki?curid=864643", "title": "Římskokatolická církev ve Španělsku", "text": "Římskokatolická církev ve Španělsku\n\nKatolické vyznání je hlavním španělským náboženstvím, k němuž se hlásí 92 % populace, počet praktikujících je však nižší. Španělsko je rozděleno do 70 diecézí, které jsou seskupeny do 14 církevních provincií. Biskupové jsou organizováni ve Španělské biskupské konferenci, Svatý stolec je reprezentován apoštolským nunciem ve Španělsku. Ve španělské biskupské konferenci byl členem také patriarcha Západní Indie. Arcidiecéze toledská se vyznačuje zvláštním ritem zv. mozarabský.\n\n\n\n\n\n\n\n\n\n\n\n\n\n\n\n\n"}
{"id": "864644", "url": "https://cs.wikipedia.org/wiki?curid=864644", "title": "Universidade Federal de Minas Gerais", "text": "Universidade Federal de Minas Gerais\n\nUniverzita Minas Gerais (Universidade Federal de Minas Gerais, zkratka UFMG) je jednou z nejvýznamnějších vysokých škol v Brazílii. Sídlí v brazilském státě Minas Gerais. Na univerzitě studuje přibližně 49 254 studentů.\n"}
