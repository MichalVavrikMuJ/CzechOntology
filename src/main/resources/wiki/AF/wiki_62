{"id": "892281", "url": "https://cs.wikipedia.org/wiki?curid=892281", "title": "Fabien Canu", "text": "Fabien Canu\n\nFabien Canu (* 23. dubna 1960 Saint-Valery-en-Caux, Francie) je bývalý francouzský zápasník–judista.\n\nS judem začínal v 9 letech v Alençonu pod vedením Jacky Roja. Vrcholově se připravoval v Orléans pod vedením Yvese Delvingta. Ve francouzské seniorské reprezentaci se prosazoval od roku 1983 ve střední váze do 86 kg. V roce 1984 startoval na olympijských hrách v Los Angeles a postoupil do semifinále, kde zaváhal s Rakušanem Peterem Seisenbacherem a v boji o bronzovou olympijskou medaili podlehl Japonci Seiki Nosemu. V roce 1988 startoval na olympijských hrách v Soulu jako favorit na vítězství, ale ve čtvrtfinále opět nenašel způsob jak vyzrát silové judo Rakušana Petera Seisenbachera a v boji o bronzovou olympijskou medaili podlehl na praporky (haintei) Japonci Akinobu Osakovi. Sportovní kariéru ukončil po prohrané nominaci na olympijské hry v Barceloně s Pascalem Tayotem.\n\nFabien Canu byl pravoruký, komplexně technicky vybavený judista. Útočil převážně z dobře zajištěné obrany kontrachvaty. Jeho osobní technikou byla pravá uči-mata a levé drop seoi-nage.\n\n\n"}
{"id": "892283", "url": "https://cs.wikipedia.org/wiki?curid=892283", "title": "Jim McCarty (kytarista)", "text": "Jim McCarty (kytarista)\n\nJim McCarty (* 1. června 1945 Detroit, Michigan) je americký rockový kytarista. Byl členem skupiny The Detroit Wheels po jejímž rozpadu spoluzaložil v roce 1970 skupinu Cactus. Se skupinou nahrál alba \"Cactus\" (1970), \"One Way...Or Another\" a \"Restrictions\" (1971). V roce 1972 spolu se svým spoluhráčem z Detroit Wheels Johnny Badanjekem založil skupinu The Rockets. V roce 2006 se účastnil reunionu skupiny Cactus a podílel se i na jejím albu \"Cactus V\". ze skupiny odešel v roce 2008, ale v roce 2011 se opět vrátil. V roce 2009 založil skupinu Hell Drivers, ve které s ním hrál bubeník Badanjek, baskytarista Marvin Conrad a zpěvák Jim Edwards.\n"}
{"id": "892285", "url": "https://cs.wikipedia.org/wiki?curid=892285", "title": "TOG2", "text": "TOG2\n\nTOG2 byl prototyp britského supertěžkého tanku vzniklý v rané fázi druhé světové války. Byl by nasazen v případě že by se bitevní pole severní Francie změnila v bahno a krátery, jako se stalo během první světové války. Byl postaven jediný prototyp, ale jeho sériová výroba byla zrušena a tank se nikdy nedostal do služby.\n\nJednalo se o druhý projekt, který vzešel z Výboru pro vývoj speciálních vozidel, nebo jak se říkalo \"The Old Gang\", od tohoto názvu byl odvozen také název TOG. TOG2 byl podobný prototypu TOG1 a zachoval si mnoho z rysů jeho konstrukce, ale jeho korba byla nižší a hlavní výzbroj, sedmnáctiliberní kanon, byla umístěna v otočné věži tanku A30 Challenger. Ačkoli byl vybaven stejným elektro-mechanickým pohonem jako TOG1, byly u tanku TOG2 vyzkoušeny zdvojené generátory, a toto řešení se nesetkalo s problémy. Mimo dalších změn také došlo k náhradě neodpruženého podvozku TOG1 zavěšením kol za pomoci torzních tyčí. \nTank byl poprvé úspěšně vyzkoušen v květnu 1943. K dalšímu vývoji nedošlo, ačkoli kratší verze tanku TOG2 (R) již byla zvažována. Prototyp zůstal zachován a v současnosti je vystaven v Tankovém muzeu Bovington.\n\n\n"}
{"id": "892287", "url": "https://cs.wikipedia.org/wiki?curid=892287", "title": "Houtribdijk", "text": "Houtribdijk\n\nHoutribdijk (též pod názvy \"Markerwaarddijk\", \"Markermeerdijk\" či \"Dijk Enkhuizen-Lelystad\") je hráz v Nizozemsku, která od sebe odděluje vody jezer IJsselmeer a Markermeer a je dlouhá 28 km. Její výstavba začala roku 1963, dokončena byla v roce 1975. Po koruně hráze vede silnice spojující města Enkhuizen v Severním Holandsku a Lelystad v Flevolandu.\n\nHráz je součástí obrovského vodohospodářského projektu Zuiderzeewerken, jehož cílem bylo zahrazení mořského zálivu Zuiderzee a následné vysušení a zapoldrování nově vzniklého jezera. Takto vznikly poldry Noordoostpolder, Wieringermeer, Oostelijk Flevoland a Zuidelijk Flevoland. Prostor jezera Markermeer byl původně též určen k výstavbě pátého poldru Markerwaard, z jehož realizace však sešlo.\n"}
{"id": "892288", "url": "https://cs.wikipedia.org/wiki?curid=892288", "title": "Charlie Rouse", "text": "Charlie Rouse\n\nCharlie Rouse (6. dubna 1924 Washington, D.C., USA − 30. listopadu 1988 Seattle, Washington, USA) byl americký jazzový saxofonista a flétnista.\n\nSvou kariéru zahájil v roce 1944 v orchestru Billyho Eckstinea a o rok později hrál s Dizzy Gillespiem. V roce 1949 hrál s Dukem Ellingtonem a v následujícím roce s Count Basiem. Rovněž spolupracoval s hudebníky, jako byli Clifford Brown, Sonny Clark, Art Farmer nebo Benny Carter. Řadu let byl členem souboru Thelonious Monka, se kterým nahrál řadu alb a po jeho smrti v roce 1982 založil tribute skupinu nazvanou Sphere.\n\n"}
{"id": "892290", "url": "https://cs.wikipedia.org/wiki?curid=892290", "title": "Hannibal Marvin Peterson", "text": "Hannibal Marvin Peterson\n\nHannibal Marvin Peterson později znám jako Hannibal Lokumbe (* 11. listopadu 1948 Smithville, Texas, USA) je americký jazzový trumpetista a hudební skladatel.\n\nV letech 1967−1969 studoval na University of North Texas a v roce 1970 se přestěhoval do New Yorku. Své první album nazvané \"Children of the Fire\" vydal v roce 1973 u vydavatelství Sunrise Records. Pod svým jménem vydal řadu dalších alb; poslední vyšlo v roce 2009 pod názvem \"Dear Mrs. Parks\". Rovněž hrál na albech hudebníků, jako byli Gil Evans, Kip Hanrahan, Elvin Jones, Pharoah Sanders, Don Pullen nebo Roy Haynes. S Evansem nahrál v roce 1975 například album \"Plays the Music of Jimi Hendrix\" obsahující skladby od Jimiho Hendrixe.\n"}
{"id": "892293", "url": "https://cs.wikipedia.org/wiki?curid=892293", "title": "Elena Ceaușescuová", "text": "Elena Ceaușescuová\n\nElena Ceaușescuová (7. ledna 1916 Petrești – 25. prosince 1989 Târgoviște, Rumunsko) byla manželkou komunistického rumunského prezidenta Nicolae Ceaușesca.\n\nElena Ceaușescuová, původním jménem Lenuța Petrescu, se narodila do rolnické rodiny v obci Petrești. Po vychození základní školy se spolu s bratrem přestěhovala do Bukurešti, kde pracovala jako pomocná síla v laboratoři, později získala práci v textilní továrně.\n\nV roce 1937 vstoupila do Komunistické strany a v roce 1939 se seznámila se svým budoucím chotěm. Sezdáni byli 23. prosince 1947. U příležitosti svatby zfalšovala rok narození proto, aby se zdála být mladší, než její manžel. Po vzestupu KS pracovala jako sekretářka rumunského Ministerstva zahraničních věcí, později zastávala několik dalších důležitých politických funkcí ve straně. Svého manžela často doprovázela na zahraničních cestách. V rámci kultu, který kolem ní byl vytvořen, byla nazývána „Matkou národa“.\n\nPo převratu v prosinci 1989 prchla společně se svým mužem z Bukurešti. Manželský pár byl zadržen ve městě Târgoviște, kde byl 25. prosince téhož roku popraven.\n\nSpolu se svým manželem měli celkem tři děti, dva syny Valentina a Nicka a dceru Zoiu. Nejstarší syn Valentin žije, Zoia zemřela v roce 2006 a syn Nicu o deset let dříve v roce 1996. Elena Ceaușescuová byla posedlá kontrolou svých dětí a stála za několika rozpady vztahů své dcery a mladšího syna Nica, kterému dokonce vybrala manželku, kterou nemiloval. Jejich děti byly na žádost jejich matky často pod kontrolou Securitate.\n\n"}
{"id": "892294", "url": "https://cs.wikipedia.org/wiki?curid=892294", "title": "Moonwalk (autobiografie)", "text": "Moonwalk (autobiografie)\n\nMoonwalk je vlastní životopis amerického zpěváka, tanečníka a skladatele Michaela Jacksona.\nKniha byla poprvé publikována v únoru 1988, pět měsíců po vydání Jacksonova alba Bad, a dosáhla první příčky žebříčku bestsellerů podle New York Times.\n\nNázev Moonwalku byl odvozen dle Jacksonova charakteristického tanečního pohybu, \"měsíční chůze\" - Moonwalk. \"Moonwalk\" spočívá v iluzi, že tanečník klouže dopředu, zatímco ve skutečnosti se pohybuje dozadu.\nTento taneční pohyb Jackson poprvé předvedl v roce 1983 při své písni Billie Jean uvedené v televizním speciálu oslavujícím dvacátém páté výročí nahrávací společnosti Motown. Představil tak techniku, která se záhy stala jedním nejznámějších tanečních pohybů na světě.\n\n"}
{"id": "892295", "url": "https://cs.wikipedia.org/wiki?curid=892295", "title": "Melodický hardcore", "text": "Melodický hardcore\n\nMelodický hardcore (: ) je podžánr hardcore punku se silným důrazem na melodičnost. Je jednoduše definován rychlými údery bicích, složitými kytarovými riffy a melodickým zpěvem. Mezi průkopníky tohoto žánru patří skupiny Descendentsa Bad Religion. Mezi nejznámější dnešní melodichardcorové skupiny patří podle weu last.fm skupina Rise Against.\n\n"}
{"id": "892296", "url": "https://cs.wikipedia.org/wiki?curid=892296", "title": "The Beat Goes On", "text": "The Beat Goes On\n\nThe Beat Goes On může být:\n\n"}
{"id": "892298", "url": "https://cs.wikipedia.org/wiki?curid=892298", "title": "Sighișoara", "text": "Sighișoara\n\nSighișoara ( , , , ) je město v rumunské župě Mureș, v historickém regionu Sedmihradska. V roce 1999 bylo historické centrum města zapsáno do Seznamu světového kulturního dědictví UNESCO.\n\nMěsto vzniklo v druhé polovině 12. století, kdy oblast začali kolonizovat Sedmihradští Sasové (založili mimo jiné i města Sibiu či Brašov). Hrálo důležitou obchodní a strategickou roli po několik století a patřilo k nejvýznamnějším městům v Sedmihradsku. Sighișoara byla součástí Uherska až do 1. světové války.\n\nHistorické centrum si zachovalo charakter středověkého německého města, ve kterém se prolínaly vlivy západního (Německo, Uhersko) a východního (Byzantská říše, Osmanská říše) kulturního prostoru. Mezi nejvýznamnější památky patří 64 metrů vysoká Hodinová věž s orlojem, na kterém defilují alegorické postavy ztvárňující různé hříchy a neřesti.\n\n\n"}
{"id": "892301", "url": "https://cs.wikipedia.org/wiki?curid=892301", "title": "The Beat Goes On (album, Vanilla Fudge)", "text": "The Beat Goes On (album, Vanilla Fudge)\n\nThe Beat Goes On je druhé studiové album americké rockové skupiny Vanilla Fudge. Album vyšlo v únoru 1968 u vydavatelství Atco Records a jeho producentem byl, stejně jako u prvního alba, Shadow Morton. V žebříčku Billboard 200 se album umístilo na sedmnáctém místě.\n\n\n"}
{"id": "892304", "url": "https://cs.wikipedia.org/wiki?curid=892304", "title": "Daga Post", "text": "Daga Post\n\nDaga Post je městem v Jižním Súdánu (stát Horní Nil) blízko hranic s Etiopíí. Protéká jím řeka Daga, ústící do nedalekých mokřadů Machar Marshes. Leží na stejné zeměpisné délce jako Addis Abeba, hlavní město Etiopie.\n"}
{"id": "892306", "url": "https://cs.wikipedia.org/wiki?curid=892306", "title": "Spojené státy americké na Letních olympijských hrách 2008", "text": "Spojené státy americké na Letních olympijských hrách 2008\n\nSpojené státy americké na Letních olympijských hrách v roce 2008 reprezentovalo 588 sportovců, z toho 282 žen a 306 mužů, ve 32 sportech.\n\nPoznámka * – nebyli členy finálové štafety\n\n"}
{"id": "892311", "url": "https://cs.wikipedia.org/wiki?curid=892311", "title": "Raduit de Souches", "text": "Raduit de Souches\n\nRaduit de Souches je příjmení francouzského generála Jana Ludvíka Raduita de Souches ( \"Jean-Louis Raduit de Souches\", 1608-1682) usazeného na Moravě a jeho potomků ze dvou manželství.\n\nJan Ludvík Raduit byl dvakrát ženat, poprvé s Annou Dorotheou z Hofkirchenu, s níž měl čtyři děti:\n\nZ druhého manželství s Annou Marií Salome z Lyndenu a Reckheimu se narodil syn:\n"}
{"id": "892312", "url": "https://cs.wikipedia.org/wiki?curid=892312", "title": "Moonwalk", "text": "Moonwalk\n\nMoonwalk může znamenat:\n\n"}
{"id": "892317", "url": "https://cs.wikipedia.org/wiki?curid=892317", "title": "Jamanota", "text": "Jamanota\n\nJamanota (188 m n. m.) je kopec na ostrově Aruba v Závětrných Antilách v jižním Karibiku při pobřeží Venezuely. Jedná se o nejvyšší bod ostrova i celého nizozemského autonomního teritoria Aruba.\n\n"}
{"id": "892325", "url": "https://cs.wikipedia.org/wiki?curid=892325", "title": "Flevopolder", "text": "Flevopolder\n\nFlevopolder je název území, které představuje přibližně 2/3 rozlohy nizozemské provincie Flevoland. Jedná se o dvojpoldr, který sestává ze dvou poldrů Oostelijk Flevoland (Východní Flevoland) a Zuidelijk Flevoland (Jižní Flevoland), přičemž každý z nich byl realizován v jiném časovém období. Oba poldry byly vybudovány jako součást projektu Zuiderzeewerken, Východní Flevoland vznikal mezi roky 1950 a 1959, Jižní Flevoland pak od roku 1959 do 1969. Celková rozloha Flevopolderu je 970 km². V roce 2012 na něm žilo 332 000 osob, z administrativně-územního hlediska byl rozdělen do 4 obcí: Almere, Dronten, Lelystad a Zeewolde.\n\nFlevopolder je obklopen vodní plochou jezer Markermeer a IJsselmeer na severu a okrajovými jezery Randmeren na východě, jihu a západě. \n"}
{"id": "892326", "url": "https://cs.wikipedia.org/wiki?curid=892326", "title": "Morne de la Grande Montagne", "text": "Morne de la Grande Montagne\n\nMorne de la Grande Montagne (240 m n. m.) je kopec na ostrově Miquelon v severozápadní části Atlantského oceánu při pobřeží Kanady. Jedná se o nejvyšší bod ostrova i celého francouzského zámořského společenství Saint Pierre a Miquelon.\n\n"}
{"id": "892329", "url": "https://cs.wikipedia.org/wiki?curid=892329", "title": "Klášter augustiniánů (Praha)", "text": "Klášter augustiniánů (Praha)\n\nKlášter obutých augustiniánů při kostele sv. Tomáše v Praze na Malé Straně je nejstarší augustiniánský klášter v Česku. Objekt kláštera s kostelem je chráněn jako kulturní památka.\n\nKlášter založil v roce 1285 král Václav II. \"„pro spásu duše svého otce“\" (Přemysla Otakara II.) a povolal do něj augustiniány. Konvent byl založen při starším kostelíku, který původně patřil břevnovským benediktinům. Svěcení nového trojlodního kostela proběhlo až po téměř sto letech, roku 1379.\n\nV roce 1420 se stal klášter cílem útoků Pražanů sympatizujících s husitstvím, kteří vyhnali řeholníky, a klášterní areál vyrabovali a vypálili. Augustiniáni se na Malou Stranu vrátili v polovině 15. století, obnova kláštera však postupovala velmi pomalu. Roku 1551 proběhly opravy ve stylu renesance. Roku 1603 byla v klášteře vybudována knihovna. Za stavovského povstání v roce 1618 si direktoři na klášteře vynutili poskytnutí financí na vyplacení žoldu vojsku a zabrali klášterní majetek. Ten byl řeholníkům vrácen v roce 1620. V roce 1623 koupil některé pozemky kláštera Albrecht z Valdštejna, který si na Malé Straně budoval palác (převorem kláštera byl tehdy Paulus Konopeus, Valdštejnův přítel, který později působil ve Valdštejnem založeném klášteře v České Lípě).\n\nZa třicetileté války, při obsazení Malé Strany Švédy, vojáci generála Königsmarka vykradli klášterní knihovnu a knihy odvezli.\n\nV roce 1637 byly pro klášterní kostel objednány obrazy Petera Paula Rubense. Další stavební aktivity probíhaly pak od 50. let 17. století. Od roku 1728 pak probíhala rozsáhlá barokizace celého areálu podle projektu Kiliána Ignáce Dientzenhofera. Tato přestavba v podstatě dala klášteru dnešní podobu.\n\nKlášter fungoval až do jara 1950 kdy byl v rámci Akce K násilně zlikvidován.\n\nŘeholníci se do objektu mohli vrátit až po roce 1990. Klášter se stal centrem české provincie augustiniánského řádu. Kostel sv. Tomáše je farním pro celou Malou Stranu, funguje při něm i anglicko- a španělskojazyčná duchovní správa. Klášter je domovem malé augustiniánské komunity, a je s ním spojena také celá řada aktivit pro veřejnost (např. jazykové kurzy). Každoročně v dubnu bývá organizován tzv. Augustiniánský týden (přednášky o tématech souvisejících s osobou sv. Augustina a s augustiniánským řádem a doprovodný program).\n\nV současné době část kláštera slouží jako luxusní hotel (\"Augustine, a Luxury Collection Hotel Prague\").\n\n\n"}
{"id": "892333", "url": "https://cs.wikipedia.org/wiki?curid=892333", "title": "Elena Gheorghe", "text": "Elena Gheorghe\n\nElena Gheorghe (* 30. července 1985, Clinceni, Rumunsko) je rumunská zpěvačka arumunského původu. Je známá díky působení v popové skupině Mandinga a reprezentaci Rumunska na Eurovision Song Contest 2009 v Moskvě, kde s písní \"\"The Balkan Girls\"\" obsadila 19. místo. Během své sólové kariéry bodovala v evropských hitparádách se svými singly, především píseň \"\"Disco Romancing\"\" se dočkala úspěchu v hudebních žebříčcích zemí střední Evropy včetně České republiky a Slovenska.\n\nElena Gheorghe se narodila ve vesnici Clinceni blízko Bukurešti do rodiny kněze a folkové umělkyně. Je potomkem ortodoxních rumunských duchovních, zároveň byli jejími předky Arumuni a Makedonci.\n\nZpívat začala Elena ve třech letech, ve věku jedenácti začala docházet na hodiny zpěvu do \"Palatul Național al Copiilor\".\nV roce 2000 se dočkala prvního úspěchu, když se svou interpretací písně \"\"One Moment In Time\"\" od Whitney Houston obdržela cenu \"Medvídek\" na festivalu v Baia Mare. O rok později se zúčastnila festivalu \"Mamaia\".\n\nPočátkem roku 2003 se Elena stala zpěvačkou latin popové skupiny Mandinga. V červnu s formací vydala první album \"...De Corazón\" a o několik měsíců později se skupina se singlem \"\"My Sun\"\" zúčastnila národního kola do Eurovize 2005. Obsadili až čtvrté místo, ovšem píseň obdržela za úspěšné prodeje zlatou desku.\nV lednu 2006 Gheorghe založila vlastní taneční školu \"Passitos\" a zanedlouho vystoupila z Mandingy. Začala se věnovat sólové kariéře, s níž jí pomohl nový producent Laurențiu Duță.\n\nV červnu 2006 Elena vydala debutové sólové album \"\"Vocea Ta\". V březnu následujícího roku byla nominována rádiem România Actualitați na nejlepší singl a nejlepšího rumunského umělce (v této kategorii zvítězila).\nNa udílení rumunských hudebních cen následně získala ocenění za nejlepší singl roku 2007 (píseň \"\"Ochii Tai Caprui\"\").\n\nKoncem roku 2008 producent Laurențiu Duță nabídl Eleně účast v národním kole Rumunska do Eurovize 2009. S písní \"\"The Balkan Girls\"\" se zúčastnila druhého semifinálového výběru, odkud postoupila do finále. Zde 31. ledna 2009 obdržela druhé místo od diváků a první místo od poroty, díky čemuž zvítězila. Od února následně cestovala po Evropě a propagovala svůj singl, který se zatím dostal na první místo rumunské hitparády a probojovala se i do oficiálních žebříčků Spojeného království.\n12. května Elena vystoupila v prvním semifinálovém kole Eurovize v Moskvě. Jelikož se dostala mezi deset nejúspěšnějších semifinalistů (obsadila deváté místo s 67 body), postoupila do finále, kde 16. května obdržela 40 bodů a devatenácté místo. Nejvyšší dvanáctibodové umístění získala z Moldavska.\n\nPo vystoupení na Eurovizi Gheorghe postupně vydala několik evropsky úspěšných singlů. Zaujala především píseň \"\"Disco Romancing\"\", která se stala hitem v Rumunsku a Maďarsku a dostala se do hitparád v České republice, Nizozemsku, Polsku, Spojeném království a na Slovensku.\nNásledný singl \"\"Midnight Sun\"\" byl kromě Rumunska velmi úspěšný právě v nizozemské hitparádě.\n\nV létě 2011 Gheorghe oznámila zásnuby se svým producentem. Před Vánoci se stala matkou chlapce Nicolase.\n\n\n"}
{"id": "892335", "url": "https://cs.wikipedia.org/wiki?curid=892335", "title": "Single Man (film)", "text": "Single Man (film)\n\nSingle Man (v originále \"A Single Man\") je americký film z roku 2009. Psychologické drama natočil jako svou režijní prvotinu Tom Ford – původním povoláním módní návrhář – podle knižní předlohy Christophera Isherwooda. Příběh sleduje jeden den v životě vysokoškolského profesora George Falconera (Colin Firth) v období 60. let 20. století.\n\nŠedesátá léta 20. století jsou období čím dál reálněji hrozící studené války s vrcholící karibskou krizí. Je to zároveň doba teprve předcházející Stonewallským nepokojům, které odstartovaly novodobé emancipační hnutí gayů a leseb v USA. Společenský přístup k homosexualitě byl značně odlišný od pozdějších období. Děj filmu se odehrává koncem roku 1962 v Los Angeles. \n\nGeorge Falconer (Colin Firth) je profesor anglické literatury, který při nehodě ztratil životního partnera Jima (Matthew Goode). S ním se divák seznamuje jen prostřednictvím řady flashbacků. S Jimovou ztrátou se stále nemůže vyrovnat, prožívá prázdný život a rozhodne se spáchat sebevraždu. Vnitřní hluboký smutek navenek překrývá suchou britskou zdrženlivostí puntičkáře a pichlavou sebeironií. „Poprvé v životě před sebou nevidím žádnou budoucnost. Den za dnem končí v mlze. Ale dnešek bude jiný. Tak je to,“ slyšíme jeho úvodní komentář.\n\nPři přednášce hovoří o různých formách strachu, o neviditelných menšinách, kterých se společnost bojí. Pozorně ho poslouchá jeden ze studentů, přemýšlivý a atraktivní mladík Kenny (Nicholas Hoult). George se těší z jeho zájmu. Po škole vybere osobní cennosti z bankovní úschovy a u obchodního střediska se setká s flirtujícím španělským mladíkem Carlosem. Navštíví svou dávnou přítelkyni a anglickou rodačku Charley (Julianne Moore), která je stejně osamělá jako on. \n\nPozději večer ho vyhledá Kenny a znavený George v jeho společnosti pocítí náhlé vzepětí životní energie. „V životě jsem zažil pár chvil naprostého osvícení, když se na pár sekund vynoří z hluku ticho a místo myšlení já cítím. Vše se zdá ostřejší a svět mi přijde tak svěží. Vše okolo jakoby ožilo. Tyto chvíle nejdou prodloužit. Držím se jich, ale hned blednou, jako všechno. Na těch chvílích já přežívám. Ty mě vždy přitáhnou do přítomnosti. A tehdy mi dojde, že vše je přesně tak, jak má být,“ přemýšlí George a krátce poté umírá, pravděpodobně na srdeční infarkt.\nTom Ford se na filmu podílel nejen jako režisér a spoluautor scénáře, ale také jej produkoval prostřednictvím vlastní filmové společnosti Fade to Black, kterou založil v roce 2005. Jeho nejbližším setkáním s kinematografií do té doby byla práce na kostýmech pro bondovku Quantum of Solace.\n\nScénář k filmu vznikl na základě lehce autobiografického románu \"A Single Man\" od anglického spisovatele Christophera Isherwooda, který jej napsal roku 1964. Podle povídek téhož autora vznikl v 60. letech také muzikál Kabaret a v roce 1972 i stejnojmenný film. \n\nFilm měl svou premiéru 11. září 2009 na 66. Benátském filmovém festivalu. Zde byl nominován na Zlatého lva, získal „Queer lva“ a Colin Firth byl za svůj výkon odměněn cenou „Coppa Volpi“ pro nejlepšího herce. Byl také nominován na Oscara a Zlatý glóbus. Nominaci na Zlatý glóbus získala také Julianne Moore v kategorii Nejlepší herečka ve vedlejší roli a Abel Korzeniowski za hudbu. \nColin Firth si odnesl i cenu BAFTA 2010 a na stejné ocenění byla v kostymérské kategorii nominována Arianne Phillipsová. \n\nV Česku byl film poprvé uveden na karlovarském filmovém festivalu v létě 2010 a distribuční premiéru měl 15. července 2010.\n\n\n"}
{"id": "892342", "url": "https://cs.wikipedia.org/wiki?curid=892342", "title": "Peter Seisenbacher", "text": "Peter Seisenbacher\n\nPeter Seisenbacher (* 25. března 1960 Vídeň, Rakousko) je bývalý rakouský zápasník–judista, olympijský vítěz z roku 1984 a 1988.\n\nS judem začínal v šesti letech v rodné Vídni. Připravoval se k klubu JC Manner pod vedením Lutze Lischky, Kurta Kucery a Norberta Herrmanna. Přípravu na olympijskou sezonu 1980 absolvoval v Japonsku na univerzitě Tokai, ale na olympijských hrách v Moskvě vypadl v úvodním kole. \n\nV osmdesátých letech spolupracoval s britským trenérem Georgem Kerrem, se kterým se postupně vypracoval v přední světovou střední váhu. V roce 1984 využil neúčasti judistů z východního bloku k zisku zlaté olympijské medaile. V roce 1987 kvůli problémům s kolenem vynechal mistrovství světa v Essenu. Na olympijské hry v Soulu v roce 1988 se dokázal připravit a po takticky vyzrálém výkonu se probojoval do finále, ve kterém na praporky (hantei) porazil Sověta Vladimira Šestakova a jako první Evropan obhájil zlatou olympijskou medaili v judu. Následně ukončil sportovní kariéru. Věnoval se trenérské a funkcionářské práci.\n\nV roce 2011 až 2013 absoloval trenérskou anabázi v Gruzii a Ázerbájdžánu zapříčiněnou osobními problémy doma v Rakousku. V průběhu let postupně vycházela na povrch jeho slabá intimní stránka života. \n\nPeter Seisenbacher byl levoruký judista s osobní technikou o-soto-gari a různými kombinacemi plynoucími z této nožní techniky.\n\n\n\n"}
{"id": "892345", "url": "https://cs.wikipedia.org/wiki?curid=892345", "title": "Mandinga", "text": "Mandinga\n\nMandinga je rumunská popová skupina z Bukurešti. V letech 2003 až 2005 byla Elena Gheorghe hlavní zpěvačkou, od roku 2006 ve skupině působí Elena Ionescu.\nMandinga reprezentovala Rumunsko na Eurovision Song Contest 2012 v Baku, kde s písní \"\"Zaleilah\"\" obsadila 12. místo se ziskem 71 bodů.\n\nV národním kole Rumunska 10. března 2012 Mandinga obdržela první místo od diváků a druhé místo od poroty, díky čemuž zvítězila.\nDne 22. května skupina vystoupila v prvním semifinálovém kole Eurovize v Baku. Přestože vystoupení poznamenaly technické potíže (zpěvačka Elena Ionescu měla nefunkční odposlech), skupina se dostala mezi deset nejúspěšnějších semifinalistů (3. místo se 120 body) a postoupila do finále. Zde 26. května obsadila dělené 12. místo se 71 body.\nPoté, co organizátoři soutěže (EBU) zveřejnili kompletní dělené výsledky diváků a poroty, ukázalo se, že divácké hlasování přisoudilo Rumunsku 7. místo.\n\n\n"}
{"id": "892348", "url": "https://cs.wikipedia.org/wiki?curid=892348", "title": "Miroslav Zounar", "text": "Miroslav Zounar\n\nMiroslav Zounar (15. června 1932 Osečnice – 28. března 1998 Praha) byl český herec, který se proslavil svou rolí předsedy JZD v trilogii Zdeňka Trošky, Slunce, seno, jahody, Slunce, seno a pár facek a Slunce, seno, erotika.\n\nMládí strávil ve východních Čechách. Po studiích na gymnáziu se přihlásil na pražskou DAMU. Po jejím ukončení získal angažmá v divadle v Příbrami a poté v \"Divadle Vítězného února\" v Hradci Králové. V 70. letech 20. století zakotvil v Praze. Nejprve v Činoherním klubu a po dvou letech přešel k do hereckého souboru Filmového studia Barrandov.\n\nZpočátku hereckých příležitostí před kamerou bylo poskrovnu. Vždy se jednalo spíše o vedlejší role. Více začal hrát až když se politicky angažoval. Většinou se jednalo o filmy s propagandistickou tematikou. V té době získal titul zasloužilý umělec. Až v pozdějším věku přišly role, které ho více zviditelnily a ukázaly i jeho komediální talent. Role předsedy hoštického JZD \"Rádla\" ve filmu Slunce, seno, jahody i v následném pokračování této trilogie ho zapsal v povědomí diváků. V 1991 odešel do předčasného důchodu. Před kamerou se naposledy objevil v roce 1994 v pohádce Princezna ze mlejna, kde ztvárnil roli kapelníka. Jeho manželka byla lékařka \"Marta Zounarová\". Na počátku 90. let 20. století onemocněl rakovinou, které po dlouhém boji v roce 1998 podlehl.Jejich syn Martin Zounar je známý český herec.\n\n"}
{"id": "892350", "url": "https://cs.wikipedia.org/wiki?curid=892350", "title": "Mirko Pašek", "text": "Mirko Pašek\n\nMirko Pašek, vlastním jménem Vladimír Pašek (21. června 1910, Praha – 6. února 2002, tamtéž), byl český spisovatel, cestovatel, reportér, překladatel a autor dobrodružných próz především pro mládež.\n\nNarodil se v rodině krejčovského mistra Václava Paška a jeho druhé manželky Julie, rozené Zvirodské (1876–??). Pokřtěn byl jako Vladimír František. Otec v roce 1899 ovdověl a v roce 1901 se znovu oženil. Z prvního manželství pocházel jeden nevlastní sourozenec, ze druhého dva. Z nich se dospělého věku dožila jen sestra Marie (1907–??).\nV roce 1929 zakončil maturitou Československou obchodní akademii v Praze a poté pracoval jako úředník Městské spořitelny pražské. Roku 1945 se stal dramaturgem filmového odboru Ministerstva informací. V letech 1949 až 1955 pracoval v Československém státním filmu a pak se stal spisovatelem z povolání. 8. června 1946 se oženil s Věrou Boučkovou.\n\nOd roku 1931 začal publikovat reportáže a povídky v různých novinách a časopisech (\"Právo lidu\", \"Národní politika\", \"České slovo\", \"Pestrý týden\" a další). Ve svém literárním díle využíval především poznatky ze svých cest, které podnikal od třicátých let 20. století do zemí severní Afriky, Blízkého a Středního východu, na Cejlon, do jižní Evropy a také do USA.\n\nDějové zápletky jeho prvních románů z počátku 40. let 20. století byly sice milostné s lyrizujícími pasážemi, ale zároveň se v nich čtenář seznámil s řadou exotických míst (např. román \"Jezero plameňáků\"). V pozdějších dílech začínají převažovat sociální motivy, zobrazování útisku chudých a zotročovaných domorodců (\"Lovci perel\", \"Ebenová karavana\"). Román \"Modrý leopard\", ve kterém popisuje podvody západoněmeckého týmu na mezinárodním šestidenním motocyklovém závodu, se z tohoto hlediska se jeví jako největší úlitba tehdejšímu komunistickému režimu. Svá pozdější díla pak situoval do USA koncem 19. století do období osidlování jihozápadu země a vytlačování Indiánů z tohoto území (tzv. \"Oklahomská trilogie\" tvořená romány \"Muž pro Oklahomu\", \"Ztracená prérie\" a \"Děvče pro Oklahomu\"), přičemž tento námět zbavil tradiční romantiky příznačné pro westerny.\n\n\n\n"}
{"id": "892351", "url": "https://cs.wikipedia.org/wiki?curid=892351", "title": "Mose Allison", "text": "Mose Allison\n\nMose Allison (11. listopadu 1927 Tippo, Mississippi, USA – 15. listopadu 2016) byl americký klavírista a zpěvák. Své první album nazvané \"Back Country Suite\" vydal v roce 1957 u vydavatelství Prestige Records. Jeho píseň „Parchman Farm“ předělalo mnoho umělců, mezi které patří například skupiny Cactus, Blue Cheer nebo hudebníci Rick Derringer a Georgie Fame.\n\nV roce 2006 byl uveden do Long Island Music Hall of Fame.\n"}
{"id": "892355", "url": "https://cs.wikipedia.org/wiki?curid=892355", "title": "Single Man", "text": "Single Man\n\nVýraz Single Man může mít více významů:\n"}
{"id": "892356", "url": "https://cs.wikipedia.org/wiki?curid=892356", "title": "Římskokatolická farnost Žatčany", "text": "Římskokatolická farnost Žatčany\n\nŘímskokatolická farnost Žatčany je územní společenství římských katolíků s farním kostelem Nejsvětější Trojice v děkanátu Modřice. Farnost tvoří obec Žatčany.\n\nObec Žatčany byla zmíněna v moravských letopisech již ve 12. století. Svědčí o tom nejstarší darovací listina z roku 1131. Žatčany byly tehdy převedeny spolu s několika osadami z okolí Brna z majetku kapituly sv. Petra v Brně biskupství olomouckému. První písemná zmínka o duchovní správě v Žatčanech je z roku 1247, kdy papež Inocenc III. dovolil, aby olomoucký biskup obsadil uvolněnou žatčanskou faru. Ze starých kapitulních dokladů je znám původní žatčanský farář Jan Stendal, kterého v roce 1381 jmenoval papež Klement VI. kanovníkem u sv. Petra v Brně. Po velké morové ráně v roce 1616 zůstalo v obci jen 28 lidí a pro malý počet věřících samostatná duchovní správa zanikla. Zbylí věřící zasvětili kostel Nejsvětější Trojici. V roce 1634 byla obec přifařena do Újezda u Brna. Až v roce 1919 byla v Žatčanech zřízena expozitura. V roce 1931 byla po 300 letech fara opět obsazena. Novým farářem byl tehdy jmenován P. Alois Svára. Zvony byly pořízeny ze sbírek farníků v letech 1958 a 1959. V letech 1980 až 1989 byly provedeny zatím poslední velké opravy kostela – byla pořízena nová vstupní brána, položena mramorová dlažba. Farnost tehdy pořídila nové lavice a okna, křížovou cestu, byl zrestaurován hlavní oltář a křtitelnice, obětní stůl v pokoncilní úpravě, pořízeny sedačky pro ministranty, a zpovědní síň. Bylo zavedeno akumulační vytápění a rozhlasové zařízení. Na kůru byla položena nová podlaha a provedena generální oprava varhan. V roce 1997 byl kostel nově vymalován a zvenku obnovena fasáda.\nV osmdesátých letech 20. století působili ve farnosti jako duchovní správcové P. Otmar Kaplan a P. Jan Peňáz. Od 1. října 2010 do srpna 2013 byl administrátorem excurrendo P. Mgr. Oldřich Macík, SDB. Od září 2013 je administrátorem excurrendo R. D. Mgr. Petr Hošek z farnosti Újezd u Brna.\n\nVe farnosti slavil 8. května 2010 primiční mši svatou novokněz P. Jiří Brabec, LC.\nVe farnosti se pravidelně koná farní ples.\n\nNa 9. března připadá Den vzájemných modliteb farností za bohoslovce a bohoslovců za farnosti brněnské diecéze. Adorační den se koná na slavnost Krista Krále.\n"}
{"id": "892360", "url": "https://cs.wikipedia.org/wiki?curid=892360", "title": "Pete Bremy", "text": "Pete Bremy\n\nPete Bremy (* 15. října 1952 Paterson, New Jersey, USA) je americký baskytarista. V roce 2002 vystřídal nemocného Tima Bogerta ve skupině Vanilla Fudge. Bogert se po uzdravení opět vrátil. Bremy v letech 2004–2005 koncertoval s Essrou Mohawk a v roce 2008 opět nahradil Bogerta ve Vanilla Fudge, ale Bogert se opět vrátil. Bogert ze skupiny znovu odešel v roce 2011 a nahradil jej Bremy. Ten ho nahradil i v další skupině nazvané Cactus. Obě skupiny spojuje bubeník Carmine Appice.\n\n"}
{"id": "892363", "url": "https://cs.wikipedia.org/wiki?curid=892363", "title": "John Woodruff", "text": "John Woodruff\n\nJohn Youie Woodruff (5. července 1915 Connellsville, Pensylvánie – 30. října 2007 Fountain Hills, Arizona) byl americký atlet, běžec na střední tratě, olympijský vítěz v běhu na 800 metrů z roku 1936.\n\nV 21 letech zvítězil v běhu na 800 metrů na olympiádě v Berlíně v roce 1936. Po skončení sportovní kariéry vstoupil do armády, bojoval ve druhé světové válce i v korejské válce. Po odchodu z armády působil jako trenér v New Jersey.\n\n"}
{"id": "892364", "url": "https://cs.wikipedia.org/wiki?curid=892364", "title": "Daga", "text": "Daga\n\nŘeka Daga (neboli také Khor Daga) je řekou v Jižním Súdánu. Teče také horami v Etiopii, kde je známa jako Deqe Sonka Shet. Po průtoku ve městě Daga Post se ztrácí v mokřadech Machar Marshes.\n"}
{"id": "892365", "url": "https://cs.wikipedia.org/wiki?curid=892365", "title": "Tržní houby v Československu", "text": "Tržní houby v Československu\n\nTržní houby v Československu definovala různá legislativa, od roku 1937 Codex alimentarius zahrnující 58 druhů, které byly v roce 1942 vyhláškou svazu zahradnicko-ovocnického rozděleny do skupin podle jakosti. Roku 1950 vstoupila v platnost vyhláška ministerstva zdravotnictví uvádějící 64 druhů. Další změnu přinesla norma ČSN 46 3195 z roku 1964. Tato specifikovala jedlé druhy získané sběrem a určené k přímému prodeji a potravinářskému zpracování. Samotný seznam druhů však vznikl ještě dříve, v letech 1953–1954 a době před uvedením normy byl zapsán v tzv. kodexové knize. Z toho důvodu se dříve používal i termín \"kodexové houby\". Tyto předpisy se týkaly sběru a prodeje hub volně rostoucích; pro pěstované žampiony existovala samostatná norma.\n\nPozdějšími úpravami tohoto dokumentu vznikl seznam tržních hub České republiky. Vývoj mezi seznamy platnými celostátně v Československu zachycují jednotlivé sloupce. Aktuální statut v rámci České republiky pro druhy uvedené alespoň v jednom z československých seznamů je vyznačen v předposledním sloupci tabulky.\n\n\n"}
{"id": "892369", "url": "https://cs.wikipedia.org/wiki?curid=892369", "title": "Mistrovství Evropy v judu 1974", "text": "Mistrovství Evropy v judu 1974\n\nMistrovství Evropy se konalo v Londýně ve Spojeném království 2.-4. května 1974.\n"}
{"id": "892370", "url": "https://cs.wikipedia.org/wiki?curid=892370", "title": "Renaissance", "text": "Renaissance\n\nRenaissance může být:\n\n"}
{"id": "892372", "url": "https://cs.wikipedia.org/wiki?curid=892372", "title": "Renaissance (album, Vanilla Fudge)", "text": "Renaissance (album, Vanilla Fudge)\n\nRenaissance je třetí studiové album americké rockové skupiny Vanilla Fudge. Album vyšlo v červnu 1968 u vydavatelství Atco Records a jeho producentem byl, stejně jako u prvních dvou alb, Shadow Morton. V žebříčku Billboard 200 se album umístilo na dvacátém místě.\n\n"}
{"id": "892373", "url": "https://cs.wikipedia.org/wiki?curid=892373", "title": "Thomas Hampson (atlet)", "text": "Thomas Hampson (atlet)\n\nThomas Hampson, také Tommy (28. října 1907, Londýn, Anglie – 4. září 1965, Stevenage, Hertfordshire) byl britský atlet, běžec na střední tratě, olympijský vítěz v běhu na 800 metrů z roku 1932.\n\nS atletikou začal v závěru svých studií v Oxfordu. Po ukončení vysoké školy se stal učitelem. V letech 1930, 1931 a 1932 se stal britským přeborníkem v běhu na 880 yardů. V této disciplíně zvítězil také v prvním ročníku Her Commonwealthu v roce 1930. Na olympiádě v Los Angeles v roce 1932 zvítězil v běhu na 800 metrů v novém světovém rekordu 1 minuta 49,7 sekund. Získal rovněž stříbrnou medaili ve štafetě na 4 x 400 metrů. Po olympiádě ukončil aktivní kariéru, později sloužil v RAF jako vzdělávací důstojník.\n\n"}
{"id": "892375", "url": "https://cs.wikipedia.org/wiki?curid=892375", "title": "Mistrovství Evropy v judu 1973", "text": "Mistrovství Evropy v judu 1973\n\nMistrovství Evropy se konalo v Madridu, Španělsko 11.-13. května 1973.\n"}
{"id": "892380", "url": "https://cs.wikipedia.org/wiki?curid=892380", "title": "Stanley Turrentine", "text": "Stanley Turrentine\n\nStanley Turrentine (5. dubna 1934 Pittsburgh, Pensylvánie, USA − 12. září 2000 New York City, New York, USA) byl americký jazzový saxofonista. Pocházel z hudební rodiny; jeho otec Thomas Turrentine byl saxofonista a bratr Tommy Turrentine trumpetista. V padesátých letech hrál například s Lowell Fulsonem, Maxem Roachem nebo Earlem Bosticem. V roce 1960 se oženil s varhanicí Shirley Scott, se kterou často spolupracoval i jako hudebník. Rovněž spolupracoval s hudebníky, jako byli Jimmy Smith, Donald Byrd, Georgie Fame, Kenny Burrell, Freddie Hubbard, Diana Krall, Horace Silver a vydal rovněž řadu sólových alb.\n"}
{"id": "892381", "url": "https://cs.wikipedia.org/wiki?curid=892381", "title": "Mistrovství Evropy v judu 1972", "text": "Mistrovství Evropy v judu 1972\n\nMistrovství Evropy se konalo v Voorburgu, Nizozemsko 12.-13. května 1972.\n"}
{"id": "892382", "url": "https://cs.wikipedia.org/wiki?curid=892382", "title": "Kostel svatého Jiří (Ořechov)", "text": "Kostel svatého Jiří (Ořechov)\n\nKostel svatého Jiří je římskokatolický chrám v obci Ořechov v okrese Brno-venkov. Je chráněn jako kulturní památka České republiky. Je farním kostelem ořechovské farnosti u svatého Jiří. Bohoslužba s nedělní platností je sloužena v sobotu v 18 hodin.\n\nPrvní písemná zmínka o kostele v tehdejších Tikovicích pochází z roku 1325. Současnou podobu dostal chrám v letech 1720–1725, kdy byl barokně přestavěn Mořicem Grimmem. Jedná se o jednolodní kostel s rovně ukončeným kněžištěm a hranolovou věží v západním průčelí. Při jižní stěně chrámu byla vybudována sakristie s oratoří v patře.\n\nKolem kostela se do poloviny 19. století nacházel hřbitov.\n\nKostel stojí na kopci, až do roku 1820 byl obehnán zdí a příkopem. U kazatelny je náhrobní kámen rytíře Jakuba Janošiče (zemřel roku 1623), pod kostelem se nacházejí tři hrobky. Věž bývala původně nad sakristií, po barokní přestavbě stojí nad hlavním vchodem..\n"}
{"id": "892384", "url": "https://cs.wikipedia.org/wiki?curid=892384", "title": "Nela Pocisková", "text": "Nela Pocisková\n\nNela Pocisková (* 4. října 1990, Bratislava, Slovensko) je slovenská televizní a muzikálová herečka a zpěvačka. Je známá mimo jiné reprezentací Slovenska na Eurovision Song Contest 2009 v Moskvě s Kamilem Mikulčíkem a písní \"\"Leť Tmou\"\".\n\nNela Pocisková se narodila v Bratislavě. Zpívat začala ve věku osmi let, o šest let později debutovala v muzikálu \"\"Neberte nám princeznú\"\". Později účinkovala v tanečním dramatu \"\"Labuťko\"\", v baletě \"\"Popolvár\"\" Slovenskéo národního divadla, muzikálu West Side Story a představení Šumař na střeše. Vystudovala na konzervatoři.\n\nVeřejnosti je známá ze slovenské verze Ordinace v růžové zahradě a seriálu \"Búrlivé víno\". V roce 2010 s tanečníkem Peterem Modrovským zvítězila ve čtvrté řadě slovenské odnože taneční reality-show Let's Dance.\n\nPocisková se spolu se zpěvákem Kamilem Mikulčíkem stala prvním reprezentantem Slovenska na Eurovision Song Contest od roku 1998, kdy se Slovensko soutěže přestalo účastnit.\n\nDne 8. března 2009 Nela Pocisková s Mikulčíkem zvítězili v národním kole Slovenské televize s písní \"\"Leť Tmou\"\" po kvalifikaci z pátého semifinálového kola.\n\nV druhém semifinále Eurovision Song Contest 2009 v Moskvě vystoupili 14. května jako osmí v pořadí, nedostali se však mezi deset nejúspěšnějších semifinalistů a nepostoupili tak do finále. Obsadili 18. místo se ziskem 8 bodů (4 z Albánie, 2 z Ukrajiny, 1 z Irska a 1 z Ruska).\n\n\n\n\n"}
{"id": "892387", "url": "https://cs.wikipedia.org/wiki?curid=892387", "title": "Národní garda (ČSR)", "text": "Národní garda (ČSR)\n\nNárodní garda byla občanská polovojenská organizace založená v roce 1935, jejímž úkolem bylo v době mobilizace či války pomáhat Československé armádě.\n\nTěžištěm činnosti měla být strážní a pořádková služba. Členem gardy mohl být pouze československý státní občan slovanské národnosti. Místní národní garda byla ustavena, pokud se sešlo nejméně 20 osob starších 18 let s dobrým zdravotním stavem. Členy gardy se mohly stát i ženy v případě, že v ní místně fungoval ženský odbor. Mládež mohla být přijímána od 14 let. Garda měla jako polovojenská organizace zavedené i vojenské hodnosti. Členové se navzájem oslovovali bratře. Výcvik gardy probíhal pod vedením vojenských instruktorů Československé armády. V případě ohrožení republiky měla být Národní garda také vojskem vybavena zbraněmi, k čemuž skutečně došlo v období mobilizace. Jednalo se však převážně o zastaralou výzbroj ještě z dob rakousko-uherské armády. Význam Národní gardy tehdy byl zejména ve strážní službě. Po Mnichovské dohodě byla Národní garda přeměněna v Národní střeleckou gardu a po okupaci v březnu 1939 rozpuštěna. Řada gardistů se poté zapojila do odbojové činnosti. Po roce 1945 Národní garda obnovila svoji činnost pouze krátce.\n\n"}
{"id": "892388", "url": "https://cs.wikipedia.org/wiki?curid=892388", "title": "Clifford Brown", "text": "Clifford Brown\n\nClifford Brown (30. října 1930 Wilmington, Delaware, USA − 26. června 1956 Bedford, Pensylvánie, USA) byl americký jazzový trumpetista. Za svou krátkou kariéru spolupracoval s mnoha hudebníky, jako byli Sonny Rollins, Max Roach, Kenny Drew, Art Blakey nebo Sarah Vaughan. Sám vydal řadu sólových alb. Zemřel ve svých pětadvaceti letech při autohavárii. Ve stejném automobilu byl i klavírista Richie Powell, který rovněž zemřel.\n"}
{"id": "892391", "url": "https://cs.wikipedia.org/wiki?curid=892391", "title": "Campaign Life Coalition", "text": "Campaign Life Coalition\n\nCampaign Life Coalition (česky Koalice kampaň života, častěji jen Campaign Life, česky Kampaň života) je kanadská konzervativní křesťanská pro-life organizace se sídlem v Torontu v Ontariu. Organizace existuje od konce 70. let 20. století a je aktivní v politických kampaní.\n\nCampaign Life podporuje politiky z různých politických stran, včetně Liberálů (např. Tom Wappel a Paul Szabo) a Konzervativců (např. Maurice Vellacott a Stockwell Day).\n\nNa provinční úrovni podporuje Campaign Life Koaliční stranu rodin Ontario.\n\nCampaign Life vedle aktivit proti umělým potratům také vystupovala v letech 2004-2005 proti stejnopohlavním manželstvím v Kanadě.\n\nKoalice v r. 2005 kritizovala Konzervativní stranu za navržení předsedů strany Johna Bairda a Petra Kenta, známých podporovatelů stejnopohlavních manželství a zastánců umělých potratů.\nJedním z projektů Koalice jsou webové stránky LifeSiteNews — zpravodajský portál o otázkách bioetiky, umělých potratů, eutanazie, homosexuality, rodiny, víry, kmenových buněk, populační kontroly a politiky. Webové stránky vznikly v září r. 1997. Stránky LifeSiteNews byly novinami National Post označeny jako „(online) proti-potratový magazín“ a novinami Vancouver Sun jako „webové stránky hnutí pro-life“. Má vazby na francouzskou obdobnou webovou stránku Campagne Quebec-Vie. \n\nKatolický kněz Raymond Gravel v r. 2010 podal žalobu proti webovým stránkám za vedení kampaně proti jeho osobě.\n\n\n"}
{"id": "892392", "url": "https://cs.wikipedia.org/wiki?curid=892392", "title": "Kostel Všech svatých (Ořechov)", "text": "Kostel Všech svatých (Ořechov)\n\nKostel Všech svatých je římskokatolický chrám v obci Ořechov v okrese Brno-venkov. Je farním kostelem ořechovské farnosti u Všech svatých.\n\nPůvodní gotický kostel Všech svatých byl v Ořechově postaven v roce 1317. V letech 1704 a 1705 byl částečně barokně upraven. Starý chrám postupem času již kapacitně nevyhovoval, proto bylo na konci 19. století rozhodnuto o výstavbě nového kostela. Ten starý byl po poslední bohoslužbě konané dne 26. února 1899 zbořen a na jeho místě byl vybudován novorománský trojlodní chrám. Stavba byla dokončena 11. listopadu 1899, vysvěcen byl 6. července 1900 brněnským biskupem Františkem Saleským Bauerem. U kostela probíhaly na konci druhé světové války nejtěžší boje bitvy u Ořechova, v jeho věži měli němečtí vojáci pozorovatelnu. Podobně jako většina obce byl kostel těžce poničen, po válce byl obnoven.\n\nOd roku 1989 byl chráněn jako kulturní památka, v roce 2017 o tento status deklaratorním rozhodnutím přišel. Roku 2019 byla jeho památková ochrana obnovena.\n"}
{"id": "892394", "url": "https://cs.wikipedia.org/wiki?curid=892394", "title": "Římskokatolická farnost u kostela sv. Jiří, Ořechov", "text": "Římskokatolická farnost u kostela sv. Jiří, Ořechov\n\nŘímskokatolická farnost u kostela sv. Jiří, Ořechov je územní společenství římských katolíků s farním kostelem svatého Jiří v děkanátu Rosice. Do farnosti spadají obce Prštice, Radostice, Silůvky a vesnice Tikovice.\n\nPrvní písemná zmínka o kostele v tehdejších Tikovicích pochází z roku 1325. Současnou podobu dostal chrám v letech 1720–1725, kdy byl barokně přestavěn Mořicem Grimmem.\n\nSamostatná farnost zde byla již ve středověku, zanikla v polovině 16. století. Duchovní správu zde potom vedli nekatoličtí pastoři z Dolních Kounic. Když byl v 17. století v Ořechově opět ustanoven katolický farář, působil i ve zdejším kostele. Samostatná farnost byla obnovena roku 1704. Matriky se zde vedou od roku 1689.\n\nV letech 1950–1981 byl farářem Břetislav Lautrbach. Od roku 1981 do 31. července 2013 zde působil jako farář Bohuslav Bláha. \nOd 1. srpna 2013 spravoval farnost jako administrátor excurrendo P. Mgr. Mariusz Józef Sierpniak, MIC z Moravan. Toho od začátku července 2017 vystřídal jako farář R. D. ThDr. Krzysztof Drzazga, kněz arcidiecéze Lublin.\n\nDnem vzájemných modliteb farností za bohoslovce a bohoslovců za farnosti brněnské diecéze je 10. červen. Adorační den připadá na 26. listopadu.\n\nVe farnosti se pravidelně pořádá tříkrálová sbírka. V roce 2015 její výtěžek činil v Ořechově 87 721 korun.\n\nPro obě ořechovské farnosti a farnost Moravany vychází od roku 2005 časopis Peregrínek.\n\n"}
{"id": "892395", "url": "https://cs.wikipedia.org/wiki?curid=892395", "title": "Kamál Hasan Alí", "text": "Kamál Hasan Alí\n\nKamál Hasan Alí (: كمال حسن علي; ‎18. září 1921, Káhira – 27. března 1993, tamtéž) byl egyptský politik a generál. V letech 1984 až 1985 zastával úřad egyptského premiéra. Předtím působil v četných vládních funkcích: v letech 1978 až 1980 byl ministrem obrany, následně mezi lety 1980 až 1984 ministrem zahraničních věcí.\n\nNarodil se v Káhiře a studoval na lékařské škole. V devatenácti letech však studií zanechal a vstoupil do egyptské armády, kde absolvoval vojenskou akademii. Ve druhé světové válce bojoval v roce 1942 bojoval v tankových bitvách v rámci elitní 4. obrněné divize. V roce 1948 se účastnil první arabsko-izraelské války. O čtyři roky později, během druhé egyptské revoluce, se jí i přes naléhání bratrů nezúčastnil, ale zabránil svému tankovému praporu zakročit ve prospěch dosavadního vládce, krále Farúka. V roce 1973 byl jedním z hlavních architektů egyptské operace Badr, která znamenala pro Egypt úspěch na počátku jomkipurské války s Izraelem.\n\nV letech 1975 až 1978 byl ředitelem egyptské zpravodajské služby. V této pozici se v červnu 1977 se, za zprostředkování marockého krále Hasana II., sešel v Maroku s ředitelem izraelské zpravodajské služby Mosad, Jicchakem Chofim, který mu předal informace o chystaném atentátu na egyptského prezidenta Anvara Sadata ze strany palestinských radikálů a možném vojenském nebezpečí ze strany Libye. V roce 1978 se stal ministrem obrany a podílel se na egyptsko-izraelském mírovém procesu, který vedl k uzavření egyptsko-izraelské mírové smlouvy. V letech 1980 až 1984 působil jako ministr zahraničí a nakonec se v červenci 1984 stal egyptským premiérem. Po třinácti měsících ale kvůli zhoršujícímu zdraví v srpnu 1985 rezignoval a opustil politiku. Následující rok stanul v čele Egyptian-Gulf Bank a tuto funkci zastával až do své smrti.\n\nZemřel v Káhiře ve věku 71 let.\n"}
{"id": "892409", "url": "https://cs.wikipedia.org/wiki?curid=892409", "title": "Jiří Platenka", "text": "Jiří Platenka\n\nJiří Platenka (1. března 1932 Holice – 1. února 1999) byl český fotograf.\n\nFotografování přinášelo Jiřímu Platenkovi pocit uspokojení a seberealizace. Nejenže s ní začínal, ale celý život zůstal věrný krajinářské fotografii. Všímal si především výtvarně neobvyklých detailů, které pak s řemeslnou perfektností zpracoval do působivých obrazů.\n\nKrajina a později i portrét zůstaly jeho nejvděčnějšími tématy. Nešlo mu pouze o obyčejný popis, do obou témat vkládal umělecký prvek s důrazem na osobitost. Hledal zvláštnosti a experimentoval. Zlákala ho zajímavá, i když nelehká technika koláží. Jeho práce mají vysokou úroveň, což dokazuje celá řada ocenění doma i v cizině.\n\nVystudoval Reálné Gymnázium a Střední průmyslovou školu strojírenskou. Celý život pracoval jako konstruktér, později projektant v n.p. TOS Holice, nyní BSH Holice.\n\nAbsolvoval Fotostudio při Krajském kulturním středisku v Hradci Králové (1964-1966) pod vedením doc. Jána Šmoka, Školu (nyní Institut) výtvarné fotografie v Brně (1971-1973), kterou vedl prof. K. O. Hrubý a roční nástavbové studium zaměřené na barevnou fotografii (1975-76) pod vedením Jaroslava Vávry.\n\nV roce 1978 obdržel titul ASČF (Autor svazu Českých Fotografů).\n\nZúčastnil se více než stovky zahraničních výstav, kde získal několik hlavních cen.\nZ medailí Evropské fotografické asociace FIAP získal na mezinárodních přehlídkách\n\n\n\n"}
{"id": "892410", "url": "https://cs.wikipedia.org/wiki?curid=892410", "title": "Martin Marek (aktivista)", "text": "Martin Marek (aktivista)\n\nMartin Marek (* 20. května 1982, Plzeň) je český občanský aktivista, režisér a scenárista publicistických pořadů. V roce 2013 byl jedním z organizátorů historicky prvního úspěšného referenda v krajském městě v České republice.\n\nOd roku 2003 je členem ekologické organizace Děti Země, kde se podílel například na kampani podporující cyklistiku ve městě Plzni, nebo kampani proti nelegálnímu Kácení stromů u prodejen Lidl. V letech 2006 až 2009 pracoval jako fundraiser v organizaci Český západ, kde se podílel na otevření dobročinného obchodu Buťi. Je předsedou občanského sdružení Plzeňané, které v Plzni iniciovalo historicky první úspěšné místní referendum v České republice. Od června 2009 byl členem Strany zelených v Plzni, za kterou neúspěšně kandidoval v roce 2010 jako jednička na kandidátce ve volbách do Poslanecké sněmovny. V roce 2012 byl zvolen českou osobností roku levicového Deníku referendum. Ze Strany zelených vystoupil v září 2013, po té, co nebyl zvolen na kandidátku do předčasných sněmovních voleb. V předčasných volbách do Poslanecké sněmovny 2013 kandidoval jako jednička na kandidátce hnutí Změna, ale mandát nezískal. Od června 2013 má svůj vlastní pořad Troublemaker na internetové televizi Stream. Od října 2016 natáčí pro Českou televizi jako režisér a scenárista publicistické pořady Nedej se, Nedej se plus a Občanské noviny.\n\nJako člen studentské komory akademického senátu FPR ZČU v srpnu 2009 jako jeden z prvních upozornil na podvodné praktiky na této škole. Upozornil mimo jiné na podivné studium třech plzeňských politiků Marcely Krejsové (ODS), bývalého primátora a náměstka na ministerstvu pro místní rozvoj Miroslava Kalouse (ODS) a plzeňského zastupitele Karla Palečka (ODS). Studium právnické fakulty v Plzni opustil na jaře 2011, kdy se nepodařilo zvolit nové vedení do akademického senátu a významná část učitelů v čele s profesorem Karlem Eliášem se rozhodla ze školy odejít.\n\nV únoru 2010 spolu inicioval petici proti výstavbě OC Aréna/Corso na místě Domu kultury Inwest v Plzni, kterou podepsalo 9200 občanů. V březnu 2011 byl zakládajícím členem občanského sdružení KULTURA(K) VÍTĚZÍ, na jehož činnost navázalo občanské sdružení Plzeňané. V říjnu 2011 úspěšně inicioval snahu o vypsání místního referenda, které mělo za cíl zastavit výstavbu obřího obchodního centra Aréna/Corso Americká v Plzni. Od počátku se stal zmocněncem a mluvčím přípravného výboru plzeňského referenda. Za svoji činnost obdržel v prosinci 2013 spolu s Janem Čižinským cenu Bílá lilie od Zaostřeno o.p.s. (nyní Bakala Foundation) za mimořádný přínos při prosazování principu transparentnosti ve veřejné správě.\n\n"}
{"id": "892413", "url": "https://cs.wikipedia.org/wiki?curid=892413", "title": "Český model amerického kongresu", "text": "Český model amerického kongresu\n\nČeský model amerického kongresu (ČMAK) je vzdělávací projekt umožňující studentům středních a vysokých škol zažít jednání na půdě amerického zákonodárného orgánu. Účastníci projektu společně simulují činnost obou komor Kongresu Spojených států amerických, tj. Senátu a Sněmovny reprezentantů, a touto interaktivní formou získávají lepší povědomí o americké politice, parlamentarismu a fungování legislativy v demokratických systémech.\n\nČeský model amerického kongresu byl založen v roce 2011 skupinou vysokoškolských studentů, které spojuje zájem o mezinárodní a americkou politiku. V průběhu prvního ročníku přivítal více než 80 účastníků a v roce 2012 již 120 studentů ze všech koutů České republiky. \n\nČeský model amerického kongresu probíhá každý rok v září v Plzni.\n\n"}
{"id": "892415", "url": "https://cs.wikipedia.org/wiki?curid=892415", "title": "Karel Kříž", "text": "Karel Kříž\n\nJméno a příjmení Karel Kříž má více nositelů:\n\n"}
{"id": "892418", "url": "https://cs.wikipedia.org/wiki?curid=892418", "title": "Dreamgirls", "text": "Dreamgirls\n\nDreamgirls je americký film z roku 2006; jedná se o adaptaci stejnojmenného broadwayského muzikálu z roku 1981. Režie a scénáře se ujal Bill Condon. Hlavní role hrají Jamie Foxx, Beyoncé, Eddie Murphy, Jennifer Hudson, Danny Glover, Anika Noni Rose a Keith Robinson. Snímek získal tři Zlaté glóby a dva Oscary. Celosvětově vydělal přes 154 milionů dolarů.\n\nSnímek vypráví příběh o Effie White, nadané mladé zpěvačce, která zpívá v dívčím pěveckém triu „\"The Dreams\"“, jehož členky pocházejí z Detroitu. Má z nich nejsilnější hlas. Je velice ctižádostivá a zpočátku i namyšlená. Požaduje samé výhody, je náladová a uráží ostatní, avšak velice se změní, protože život jí udělí životní lekci. Muzikál je rozdělen do dvou částí (dějství), ve kterých je zobrazena změna charakteru Effie.\n\nDěj se odehrává v letech 1962–1966. Je to období rhythm and blues. Tři mladé a nadané zpěvačky, Deena Jones, Effie White a Lorrell Robinson, si nepřejí nic jiného, než se stát slavnými zpěvačkami, avšak mají černou pleť a proto nemají nic zadarmo. Všechny písně jim píše bratr Effie, C. C.\n\nEffie zpívá první hlas a odmítá zpívat jakýkoliv jiný, je povrchní, chce samé výhody a nic není dostatečně dobré. Dívky se přihlásí do pěvecké soutěže, kde je uslyší prodavač aut Curtis Taylor, Jr. a zaplatí pořadatelům aby dívčí trio prohrálo. Ihned po vyhlášení se k nim přihlásí a chce být jejich agentem. Effie se do Curtise zamiluje a téměř nemluví o ničem jiném. Curtisovi se podaří děvčata proslavit, ale s Deenou jako hlavní zpěvačkou, protože je hezčí a hubenější. Effie začne mít podezření že Curtis spí s Deenou, začne být ještě protivnější a dělá samé potíže, pořád se naváží do Deeny a vyčítá jí, že jí ukradla její sen i muže. A tak je vyhozena z tria a je nahrazena Michelle.\nO osm let později. Na hudební scéně nastává změna, do popředí se dostává disco a pop music. Dívčí trio je na výsluní, mají nejprodávanější alba, mají peníze, užívají si slávy. Deena si vzala za manžela Curtise a o Effie se nikdo nestaral.\n\nMezitím co ostatní si užívají slávy a peněz Effie žije v chudobě, nikde ji nechtějí dát práci, protože jediné co umí je zpívat. A aby toho nebylo málo, narodila se jí dcera, kterou má s Curtisem, ale on o ní neví. Všechny peníze co jí posílal její bratr mu ihned posílala zpět, protože nechtěla žádné peníze od někoho kdo jí zradil. Až po chvilce se sešla se starým známým. Byl to hudební agent Marty, ten jí našel práci v hudebním baru. Effie vyspěla, pochopila že bez tvrdé práce nelze mít výhody. C. C. má plné zuby Curtise a vrácí se k sestře a napíše jí velký hit, ale Curtis zaplatí aby píseň neměla úspěch a přetočí s The Dreams disco remix. Pomocí Deeny, která Effie zkontaktuje a dá jí potřebné dokumenty, se Effie obrací na právníky, protože podruhé už o kariéru přijít nechce. Nakonec zjistí, že život není tak špatný jak se může zdát a je rozhodnuta že tentokrát svůj sen bude následovat.\n\nFilm vydělal 103 milionů dolarů v Severní Americe a 51 milionů dolarů v ostatních oblastech, celkově tak vydělal 154,9 milionů dolarů po celém světě. Rozpočet filmu činil 15 milionů dolarů. V Severní Americe byl uveden limitovaně 15. prosince 2006, poté byl uveden do více kin 25. prosince 2006. Za první víkend vydělal z tří kin 378 950 dolarů. Po rozšíření do více kin za první víkend vydělal 14 milionů dolarů. \n\nFilm získal pozitivní recenze od kritiků. Na recenzní stránce Rotten Tomatoes získal z 200 započtených recenzí 78 procent s průměrným ratingem 7,2 bodů z deseti. Na serveru Metacritic snímek získal z 37 recenzí 76 bodů ze sta. Na Česko-Slovenské filmové databázi si snímek drží 72 procent ze sta. \n"}
{"id": "892419", "url": "https://cs.wikipedia.org/wiki?curid=892419", "title": "Halové mistrovství Evropy v atletice 2007 – pětiboj žen", "text": "Halové mistrovství Evropy v atletice 2007 – pětiboj žen\n\nPětiboj žen na halovém ME 2007 se uskutečnil dne 2. března v hale National Indoor Arena (The NIA) v britském Birminghamu. Halovou mistryní Evropy se stala Švédka Carolina Klüftová, jež obhájila titul z předchozího šampionátu v Madridu. Její výkon 4 944 bodů ji dodnes řadí na čtvrté místo v dlouhodobých tabulkách. Lepšího výsledku dosáhla jen Jessica Ennisová (4 965 bodů), Irina Bělovová (4 991 bodů) a Natalia Dobryňská (5 013 bodů). \n\n"}
{"id": "892420", "url": "https://cs.wikipedia.org/wiki?curid=892420", "title": "III. třída okresu Děčín", "text": "III. třída okresu Děčín\n\nIII. třída okresu Děčín patří společně s ostatními třetími třídami mezi deváté nejvyšší fotbalové soutěže v Česku. Je řízena Okresním fotbalovým svazem Děčín. Hraje se každý rok od léta do jara se zimní přestávkou. Hraje se v jedné skupině (neoznačuje se), soutěž má 9 účastníků  okresu Děčín, každý s každým hraje jednou na domácím hřišti a jednou na hřišti soupeře. Celkem se tedy hraje 16 kol. Vítěz soutěže a tým na druhém místě postupují do II. třídy okresu Děčín.\n"}
{"id": "892423", "url": "https://cs.wikipedia.org/wiki?curid=892423", "title": "Jan Adam Svoboda", "text": "Jan Adam Svoboda\n\nJan Adam Svoboda (24. prosince 1691 Orlík nad Vltavou - 10. srpna 1761 Zlonice), byl dlouholetý zlonický děkan, vikář rakovnického kraje a proslulý barokní kazatel. Jeho zásluhou se Zlonice staly v 18. století duchovním a uměleckým střediskem severního Slánska.\n\nJan Adam Svoboda se narodil r. 1691 v Orlíku nad Vltavou. Vzdělání získal v jezuitském konviktu sv. Bartoloměje v Praze s titulem bakalář teologie. Nejprve působil jako kaplan a administrátor v Chlumci nad Cidlinou. Poté co získali r. 1721 Kinští panství Zlonice, přesídlil Svoboda do Chržína u Velvar, který v té době patřil zlonickému záduší. Ihned po úmrtí zlonického faráře Jana Jiřího Kikovského, byl na přání majitele panství Filipa Josefa Kinského dne 28. července 1723 prezentován na zlonické faře. Ve Zlonicích potom strávil zbytek svého plodného kněžského života, dohromady 38 let a 23 let zde zastával úřad arcibiskupského vikáře rakovnického kraje. Umírá 10. srpna 1761 a je pochován ve zlonickém kostele při oltáři sv. Anny.\n\nV době Svobodova příchodu do Zlonic se místní farnost stejně jako farní budova nacházely v neutěšeném stavu. Prvním velkým projektem, který společně uskutečnili nový farář a majitel panství Filip Josef Kinský byla novostavba vrcholně barokního farního kostela Nanebevzetí Panny Marie, který nahradil starší středověkou svatyni. Plány novostavby vypracoval významný český architekt František Maxmilián Kaňka a samotnou výstavbu v letech 1727-1738, resp. 1744 vedl Ferdinand Hübner. Monumentální kostel se stal nejen dominantou obce, ale celého okolí a soustředil v sobě jak kvalitní vnitřní uměleckou výzdobu tak bohatý liturgický a kulturní život.\n\nPo konsolidaci poměrů ve farnosti mohl Svoboda konečně přistoupit také k výstavbě nové farní budovy, která patří k nejpozoruhodnějším příkladům barokní fary na českém venkově. Plány nechal r.1747 vypracovat u nejznámějšího pražského architekta své doby Kiliána Ignáce Dientzenhofera. Výstavba samotná proběhla potom v letech 1750-1753. Budova je vystavěna jako podélný trojtakt se salla terrenou obrácenou do zahrady a kaplí sv. Jana Evangelisty, Svobodova patrona. Naopak nerealizován zůstal záměr na novostavbu filiálního kostela v Malém Pálči, který realizovali až jeho nástupci v letech 1776-1778.\n\nJan Adam Svoboda byl energickým knězem velkého rozhledu a také proslulým kazatelem. Některá jeho kázání byla vydána i tiskem. Dodnes se dochoval také jeho portrét v galerii zlonických děkanů od neznámého autora.\n\n\n"}
{"id": "892433", "url": "https://cs.wikipedia.org/wiki?curid=892433", "title": "Anton Pannekoek", "text": "Anton Pannekoek\n\nAnton Pannekoek (2. leden 1873 Vaassen – 28. duben 1960 Wageningen) byl nizozemský astronom a marxistický teoretik.\n\nV oblasti astronomie zkoumal především strukturu Mléčné dráhy. Ceněny byly též jeho práce o dějinách astronomie. Na Měsíci se po něm jmenuje jeden kráter. Roku 1951 získal Gold Medal of the Royal Astronomical Society.\n\nV oblasti marxismu byl teoretikem tzv. komunismu rad (\"radencommunisme\"), který měl velký vliv zejména na německé radikální levici po první světové válce a částečně ovlivnil i první etapu vývoje Sovětského Ruska (koncept sovětů). Pannekoek se však rychle stal velkým kritikem Lenina, leninismu i SSSR, byť často pod pseudonymy (stejně ostře ovšem kritizoval sociáldemokratismus na straně jedné a anarchismus na straně druhé). Ve 2. polovině 20. století si teorie rad uchovala jistý vliv jen v tzv. libertariánském socialismu. Vlivnou se stala jeho analýza vztahu darwinismu a marxismu, kde kritizoval tzv. sociální darwinismus.\n\n\n\n"}
{"id": "892435", "url": "https://cs.wikipedia.org/wiki?curid=892435", "title": "Bráškové", "text": "Bráškové\n\nBráškové je český hraný televizní seriál natočený v roce 2002 poprvé vysílaný v rámci večerníčku v prosinci roku 2003. Seriál spadá do volné série přírodovědných příběhů, které pro Českou televizi vymyslel a zrealizoval Václav Chaloupek. Každá série se věnovala jinému živočišnému druhu.\n\nKameru obstarali František Čech a Jiří Bálek. Hudbu složil Jaroslav Samson Lenk, příběh namluvil Ondřej Vetchý. Bylo natočeno 7 epizod, v délce mezi 9 až 10 minutami.\n\nHlavními zvířecími protagonisty jsou dvě malá vlčata pojmenovaná jako Flíček a Žolík. V průběhu seriálu budeme svědky jejich životních začátků a s jejich „adoptivním otcem“ Vašíkem prožijeme všední i mimořádné příběhy v prostředí krásných českých lesů…\n\n\n"}
{"id": "892436", "url": "https://cs.wikipedia.org/wiki?curid=892436", "title": "Marie z Ponthieu", "text": "Marie z Ponthieu\n\nMarie z Ponthieu ( \"Marie de Ponthieu\", 1199 – 1250) byla hraběnka z Ponthieu a Aumale.\n\nNarodila se jako dcera hraběte Viléma Talvase a Adély, dcery francouzského krále Ludvíka VII. a bývalé snoubenky Richarda Lví srdce. Z matčiny strany tak byla neteří krále Filipa Augusta, což předznamenalo její osud. Král ji na důkaz své přízně roku 1208 provdal za Šimona z Dammartinu, mladšího bratra svého přítele a spojence Renauda z Dammartinu. V následujících letech Mariin manžel společně s bratrem změnil politický kurz, což je přivedlo až na bojiště u Bouvines. Šimonovi se po prohrané bitvě podařilo utéct a odešel do exilu.\n\nJeho majetek společně s Renaudovým král zabavil. Po smrti Viléma Talvase v roce 1221 rozšířil král anexi i na hrabství Ponthieu. Hrabství se posléze za cenu četných ústupků podařilo zachránit. Jedním z nich byl i slib, že se nejstarší dcera a dědička neprovdá bez souhlasu francouzského krále. Roku 1239 Šimon zemřel a Marie se znovu provdala za Matěje z Montmorency. Zemřela roku 1250, byla pohřbena stejně jako Šimon v cisterciáckém klášteře Valloires, nekropoli hrabat z Ponthieu. Hrabství převzala nejstarší dcera Johana.\n"}
{"id": "892438", "url": "https://cs.wikipedia.org/wiki?curid=892438", "title": "Kluci ze zámku", "text": "Kluci ze zámku\n\nKluci ze zámku je český hraný televizní seriál natočený v roce 1999 poprvé vysílaný v rámci večerníčku v dubnu roku 2000. Seriál spadá do volné série přírodovědných příběhů, které pro Českou televizi vymyslel a zrealizoval Václav Chaloupek. Každá série se věnovala jinému živočišnému druhu.\n\nZa kamerou stáli Ladislav Moulis a Bohumil Mareš. Autorem hudby byl Jaroslav Samson Lenk, který složil i text písně. Příběhem provázel Petr Haničinec. Bylo natočeno 7 epizod, každá v délce cca 9 minut.\n\nHlavními hrdiny jsou bažanti. Divákům byla nabídnuta možnost sledovat je od okamžiku, kdy se z vajíček vylíhnou jako malá bažantí kuřátka až do jejich dospělosti a co vše v průběhu doby zažijí, od setkání s jinými zvířátky žijících v jejich okolí, tak i se škodnou…\n\n\nNatáčení se konalo v areálu zámku Kozel a v bažantnici Dvora Lnáře.\n\n"}
{"id": "892439", "url": "https://cs.wikipedia.org/wiki?curid=892439", "title": "Harry Belafonte", "text": "Harry Belafonte\n\nHarry Belafonte (* 1. března 1927, New York, USA) je americký zpěvák, známý v padesátých letech jako \"Král kalypsa\", také herec a producent.\n\nNarodil se v Harlemu jako Harold George Belafonte Jr. v rodině přistěhovalců z Karibiku. Po rozvodu rodičů žil dva roky u babičky na Jamajce. Za druhé světové války sloužil u námořnictva, po demobilizaci studoval herectví pod vedením Erwina Piscatora (ve třídě s ním byli Marlon Brando a Sidney Poitier). Od roku 1949 byl profesionálním zpěvákem, nahrával u firmy RCA Records. Jako interpret zpopularizoval polyrytmický vokální hudební styl kalypso, pocházející z karibské oblasti, ale zpíval také blues nebo gospel. Jeho největšími hity byly \"The Banana Boat Song (Day-O)\", \"Matilda\" a \"Shake Shake Shake Seňora\". Hrál také ve filmech, například \"Carmen Jonesová\" a \"Anděl Levine\". V roce 2000 obdržel Grammy Award za celoživotní dílo.\n\nBelafonte je známý jako bojovník za práva černochů a kritik americké zahraniční politiky. Přátelil se s Martinem Lutherem Kingem, Johnem F. Kennedym nebo Fidelem Castrem. V roce 2002 vyvolal skandál, když přirovnal Colina Powella k otrokům, kteří podlézali pánům, aby měli pohodlnější život. \n\nMá čtyři děti, dcera Shari je úspěšná herečka a modelka.\n"}
{"id": "892440", "url": "https://cs.wikipedia.org/wiki?curid=892440", "title": "Mistrovství Evropy v judu 1971", "text": "Mistrovství Evropy v judu 1971\n\nMistrovství Evropy se konalo v Göteborgu, Švédsko 20.-21. května 1971.\n"}
{"id": "892441", "url": "https://cs.wikipedia.org/wiki?curid=892441", "title": "Mistrovství Evropy v judu 1970", "text": "Mistrovství Evropy v judu 1970\n\nMistrovství Evropy se konalo v Berlíně, Východní Německo 22.-23. května 1970.\n"}
{"id": "892444", "url": "https://cs.wikipedia.org/wiki?curid=892444", "title": "Madla a Ťap", "text": "Madla a Ťap\n\nMadla a Ťap je český hraný televizní seriál natočený v roce 2006 poprvé vysílaný v rámci večerníčku v únoru roku 2007. Seriál spadá do volné série přírodovědných příběhů, které pro Českou televizi vymyslel a zrealizoval Václav Chaloupek. Každá série se věnovala jinému živočišnému druhu.\n\nKameru zabezpečil Jiří Bálek. Hudbu složil Jaroslav Samson Lenk včetně textu písně, příběhem provázel Josef Somr. Bylo natočeno 13 epizod, v délce mezi 9 až 10 minutami.\n\nHlavními zvířecími hrdiny jsou štěně bavorského barváře a mládě rysa ostrovida. Matka mláděte rysa tragicky zahynula, ale rysího sirotka objevil zoolog Aleš, který se o něho postará. Rys přežije a v Alešově štěněti Madle najde nerozlučného kamaráda. V seriálu pak můžeme sledovat jejich dobrodružné putování Šumavou poté, co na jednom výletě se jejich průvodci zaběhnou a nemohou najít cestu zpět…\n\n\n\n"}
{"id": "892446", "url": "https://cs.wikipedia.org/wiki?curid=892446", "title": "Mistrovství Evropy v judu 1969", "text": "Mistrovství Evropy v judu 1969\n\nMistrovství Evropy se konalo v Ostende, Belgie v květnu 1969.\n"}
{"id": "892450", "url": "https://cs.wikipedia.org/wiki?curid=892450", "title": "Kazimierz Gałecki", "text": "Kazimierz Gałecki\n\nKazimierz Gałecki, též Kazimierz Junosza-Gałecki (1863 – 1941), byl polský politik z Haliče, před rokem 1918 aktivní v rakousko-uherské, respektive předlitavské politice, v roce 1918 poslední ministr pro haličské záležitosti.\n\nPůsobil profesně jako právník. Za vlády Maxe Hussarka se stal ministrem pro haličské záležitosti. Post si udržel i v následující vládě Heinricha Lammasche. Funkci zastával v období 25. července 1918 – 11. listopadu 1918.\n\nRoku 1919 působil jako polský vyslanec ve Vídni. Pak byl delegátem polské vlády v Haliči a v období let 1921–1923 vojvodou krakovským. Rezignoval v roce 1923 po takzvaném krakovském povstání a byl pak členem dozorčích rad několika akciových společností.\n"}
{"id": "892456", "url": "https://cs.wikipedia.org/wiki?curid=892456", "title": "Alternative dance", "text": "Alternative dance\n\nAlternative dance nebo indie dance (také underground dance v USA) je hudební žánr, který mísí podžánry rocku s elektronickou hudbou. Třebaže nebyl na britských ostrovech příliš rozšířen, byl v Americe a celosvětově odtajněn skupinami jako New Order v 80. letech a The Prodigy v letech devadesátých.\n\nAllmusic uvedl k alternative dance mixes: „melodická struktura písně alternativního a indie rocku s elektronickými beaty, syntezátory a/nebo samply a klubově orientovanou post-disco dance hudbou“. \"Sacramento Bee\" ho označuje jako „postmodern – Eurosynth – technopop – New Wave v mixéru“. \nŽánr je těžce popsatelný v klubové kultuře pro inspiraci u začlenění jiných hudebních stylů jako je synthpop, acid house a trip-hop. Alternative dance umělci jsou identifikování skrz jejich označení, strukturu nebo splynutí specifických hudebních prvků.\n\n"}
{"id": "892459", "url": "https://cs.wikipedia.org/wiki?curid=892459", "title": "Kalichovka půvabná", "text": "Kalichovka půvabná\n\nKalichovka půvabná (\"Haasiella venustissima\") je vzácná rouškatá houba z čeledi čirůvkovitých. Roste v pozdním podzimu na odumřelých vlhčených větvích a kmenech listnáčů, především na bezu (\"Sambucus\") a šeříku (\"Syringa\"), někdy také ve smrčinách na jehličí.\nKe správnému určení druhu je zapotřebí mikroskopického prohlédnutí specifických znaků.\n\n"}
{"id": "892461", "url": "https://cs.wikipedia.org/wiki?curid=892461", "title": "Méďové", "text": "Méďové\n\nMéďové je český hraný televizní seriál natočený v roce 2000 poprvé vysílaný v rámci večerníčku v lednu roku 2001. Po několika letech, v roce 2003, byla natočena druhá série, volně navazující, uváděna také jako Méďové II – Povídání pro Aničku, vysílaná na přelomu let 2004 a 2005.\n\nSeriál spadá do volné série přírodovědných příběhů, které pro Českou televizi vymyslel a zrealizoval Václav Chaloupek. Každá série se věnovala jinému živočišnému druhu.\n\nKameru zabezpečil Jiří Bálek ve spolupráci s kolegy. Hudbu složil Jaroslav Samson Lenk včetně textu písně, příběhem provázel Tomáš Töpfer. Bylo natočeno celkem 29 epizod, v délce mezi cca 8 až 9 minut.\n\n\nHlavními hrdiny jsou tři malá medvíďata, Kuba, Vojta a Matěj, která přišla o mámu a postarat o ně se musel člověk – fotograf Václav, se kterým prožívají různé příhody…\n\nDruhá série diváky zavede na oslavu jejich třetích narozenin, kdy se jejich „adoptivní otec“ fotograf Václav na návštěvě v Berouně dozvídá, že na zámku v Českém Krumlově se narodila dvě malá medvíďata, o která nejeví matka zájem…\n\n\n\n"}
{"id": "892464", "url": "https://cs.wikipedia.org/wiki?curid=892464", "title": "Ian Hunter (album)", "text": "Ian Hunter (album)\n\nIan Hunter je první sólové studiové album britského zpěváka Iana Huntera. Jeho nahrávání probíhalo v rozmezí ledna a března 1975 ve studiu AIR Studios v Londýně a album vyšlo v dubnu téhož roku u vydavatelství Columbia Records. Jeho producentem byl Hunter spolu s Mickem Ronsonem, který na albu rovněž hraje na různé nástroje.\n\nVšechny skladby napsal Ian Hunter, mimo skladby „Boy“ kterou napsal spolu s Mickem Ronsonem.\n"}
{"id": "892467", "url": "https://cs.wikipedia.org/wiki?curid=892467", "title": "Jade Ewen", "text": "Jade Ewen\n\nJade Louise Ewen (* 24. ledna 1988, Londýn, Spojené království) je anglická zpěvačka, písničkářka a herečka. V současné době působí v dívčí popové skupině Sugababes. Vešla ve známost v roce 2009 vítězstvím v reality-show \"Your Country Needs You\" a následnou reprezentací Spojeného království na Eurovision Song Contest 2009 v Moskvě. Její soutěžní píseň \"\"It's My Time\"\" napsali Andrew Lloyd Webber a Diane Warren. Ve finále 16. května 2009 obsadila se ziskem 173 bodů 5. místo, nejlepší umístění Spojeného království od roku 2002.\n\nNarodila se v Londýně jamajské matce a skotsko-italskému otci jako jeden ze tří potomků. Oba její rodiče jsou zdravotně postiženi - otec je nevidomý a částečně neslyšící a matka je částečně nevidomá. Odmala zpívala a hrála - ve věku dvanácti let se ucházela o roli Naly v představení divadla na West End, \"Lví král\".\nV roce 2005 začala působit v dívčí skupině Trinity Stone, která obdržela nahrávací smlouvu od vydavatelství Sony BMG, avšak žádné album nevydala a po dvouletém působení se rozpadla. Mezitím se snažila prosadit jako herečka v televizních produkcích v Anglii a Austrálii.\n\nPočátkem roku 2009 se zúčastnila reality-show \"Your Country Needs You\", jejíž autoři si za cíl dali vybrat reprezentanta Spojeného království na Eurovizi. Autorem soutěžní skladby pro vítěze byl sir Andrew Lloyd Webber. 31. ledna zvítězila a vydala se na promo tour po Evropě (kromě Anglie vystoupila na Maltě, Ukrajině, v Řecku, Bosně a Hercegovině, Rusku, Polsku a Nizozemsku.\n16. května 2009 vystoupila v mezinárodním finále Eurovize v Moskvě. Při vystoupení ji na klavír doprovodil Andrew Lloyd Webber. Na konci hlasování Jade obdržela 173 bodů (včetně nejvyššího dvanáctibodového ohodnocení z Řecka, sedmi bodů ze Slovenska a šesti z České republiky), díky čemuž obsadila 5. místo, nejlepší výsledek pro Spojené království od roku 2002.\n\nPo vystoupení na Eurovizi začala pracovat na debutovém albu a vydala singl \"\"My Man\"\".\nV září 2009 nahradila Keishu Buchanan v populární dívčí popové formaci Sugababes. Od počátku jejího působení ve skupině dívky dosáhly dvakrát top 10 britské hitparády singlů a vydaly \"Sweet 7\".\nOd roku 2011 si skupina dává pauzu - v roce 2013 hodlají vydat nové album.\n\nOd roku 2009 udržovala vztah s anglickým hercem Rickym Norwoodem. V září 2011 se rozešli.\n\nJejí diskografie během působení ve skupině Sugababes je k nalezení v článku o této formaci.\n\n\n"}
{"id": "892470", "url": "https://cs.wikipedia.org/wiki?curid=892470", "title": "Fráňa Velkoborský", "text": "Fráňa Velkoborský\n\nFráňa Velkoborský (6. ledna 1900, Hromnice u Plzně – 8. listopadu 1958, Ústí nad Labem) byl český básník, dramatik, textař a prozaik, autor knih pro mládež.\n\nNarodil se jako syn nadlesního v osadě Býkov, která patří k obci Hromnice, kde chodil do základní školy. Do měšťanky chodil Přešticích a obchodní akademii absolvoval v Plzni. Poté studoval v Ženevě na Institutu Jeana-Jacquese Rousseaua a na Mezinárodní škole křesťanského sdružení mladých lidí YMCA. V letech 1923-1952 pracoval jako sekretář YMKY v Banské Bystrici, v Bratislavě a v Hradci Králové a jako její zástupce procestoval Švédsko, Švýcarsko, Polsko, Finsko a Anglii. Když byla YMCA nucena ukončit svou činnost, pracoval nejprve jako topič a údržbář v kotelně v Ústí nad Labem a pak jako správce domova důchodců v Doběticích. Zemřel tragicky následkem pádu do sklepní šachty.\n\nDebutoval roku 1925 sbírkou křehké reflexivní lyriky \"Tiché průboje\" a celkem vydal osm básnických sbírek převážně s meditativním a nostalgickým vyzněním, zachycujících zpočátku rozpor mezi nadějemi mládí a nebezpečími, které je ohrožují, poté vyjadřující pokoru před tajemnými přírodními silami.\n\nJako autor knih pro mládež upravil mýty, pověsti a pohádky severoamerických Indiánů a napsal dobrodružnou povídku \"Jabloňová stezka\" z doby osidlování Ameriky na přelomu 18. a 19. století.\n\nByl otec překladatele Jana Petra Velkoborského.\n\nPublikoval, zejména pro děti, v řadě časopisů a deníků jako Lidové noviny, Mladý hlasatel, Právo lidu, Pestrý týden aj.\n"}
{"id": "892475", "url": "https://cs.wikipedia.org/wiki?curid=892475", "title": "Šimon z Dammartinu", "text": "Šimon z Dammartinu\n\nŠimon z Dammartinu ( \"Simon de Dammartin\", † 1239) byl hrabě z Ponthieu a Aumale.\n\nNarodil se jako mladší syn hraběte Alberica z Dammartinu a Matyldy, dcery Renauda z Clermontu. Až do roku 1214 byl věrným společníkem svého staršího bratra Renauda z Dammartinu. Roku 1208 se na důkaz královy přízně mohl oženit s jeho neteří Marií, dědičkou hrabství Ponthieu. V následujících letech spolu s bratrem změnil politický kurz, což je oba přivedlo až na bojiště u Bouvines. Šimonovi se na rozdíl od Renauda po prohrané bitvě podařilo utéct a odešel do exilu. Majetek obou byl francouzskou korunou zabaven.\n\nPo smrti Viléma Talvase v roce 1221 rozšířil král anexi i na Mariino Ponthieu. Hrabství se posléze za cenu četných ústupků podařilo zachránit. Jedním z nich byl i slib, že se nejstarší dcera a dědička neprovdá bez souhlasu francouzského krále. Roku 1237 se díky snaze královny matky nejstarší dcera Johana provdala za ovdovělého kastilského krále Ferdinanda III. Šimon jí přenechal hrabství Aumale. Zemřel roku 1239 a byl pohřben v cisterciáckém klášteře Valloires. Marie se znovu provdala a zemřela roku 1250.\n"}
{"id": "892477", "url": "https://cs.wikipedia.org/wiki?curid=892477", "title": "Mistrovství Evropy v judu 1968", "text": "Mistrovství Evropy v judu 1968\n\nXVIII Mistrovství Evropy se konalo v Lausanne, Švýcarsko v 16.-19. května 1968.\n"}
{"id": "892478", "url": "https://cs.wikipedia.org/wiki?curid=892478", "title": "Velkoborský", "text": "Velkoborský\n\nVelkoborský může být:\n\n"}
{"id": "892479", "url": "https://cs.wikipedia.org/wiki?curid=892479", "title": "Vláda Heinricha Lammasche", "text": "Vláda Heinricha Lammasche\n\nVláda Heinricha Lammasche byla poslední předlitavskou vládou, úřadující od 25. října 1918 (podle jiných zdrojů od 27. října 1918) do 30. října 1918 (podle jiných zdrojů do 11. listopadu 1918). Sestavil ji Heinrich Lammasch poté, co skončila předchozí vláda Maxe Hussarka.\n\nVláda Heinricha Lammasche nastoupila v situaci, kdy Rakousko-Uhersko i Německo již zahájily jednání s dohodovými mocnostmi o podmínkách příměří, čímž přiznaly neudržitelnost dalšího vojenského, ekonomického a politického setrvávání ve válečných operacích. V Rakousku-Uhersku naplno probíhal rozklad státní moci a jednotlivé neněmecké (a nemaďarské) národnosti stupňovaly své snahy po sebeurčení včetně státní samostatnosti. Císař Karel I. ohlásil 15. října záměr přetvoření Předlitavska ve federativní stát založený na etnických celcích. Pro tuto zamýšlenou reformu měla do čela státu nastoupit nová vláda, která by pak jednala s dohodovými mocnostmi. Tou byl kabinet Heinricha Lammasche jmenovaný 25. října. Lammasch už byl jednou vybrán za možného předlitavského předsedu vlády, v roce 1917. Tehdy ale odmítl. Nyní pověření přijal a ihned zahájil jednání s cílem vytvořit vládu jako federativní střechový orgán složený ze zástupců jednotlivých národních rad reprezentujících národnosti Předlitavska. Na všech stranách byl ale odmítnut. Pokusil se mimochodem neúspěšně i o jednání s Karlem Kramářem coby významným českým politikem.\n\nDynamika událostí ale již probíhala mimo vliv vlády. 27. října Rakousko-Uhersko ústy svého ministra zahraničních věcí Gyuly Andrássyho přijalo americkou nótu včetně jejích podmínek ohledně práv Čechoslováků a Jihoslovanů. Následujícího dne došlo k vyhlášení československého státu. Analogicky se k samostatnosti posunuli i předlitavští Slovinci a Chorvati. Státní a vládní orgány tak ztrácely faktickou kontrolu nad velkou částí území monarchie. Počátkem listopadu 1918 pak vláda Heinricha Lammasche fakticky předala výkonnou moc i na území zbylého Rakouska představitelům vlády Karla Rennera (ustavená 30. října 1918) coby provizorní vlády Německého Rakouska. Formálně pak skončil Lammaschův kabinet 11. listopadu společně s abdikací císaře. \n"}
{"id": "892487", "url": "https://cs.wikipedia.org/wiki?curid=892487", "title": "Mistrovství Evropy v judu 1967", "text": "Mistrovství Evropy v judu 1967\n\nMistrovství Evropy se konalo v Římě, Itálie v květnu 1967.\n"}
{"id": "892490", "url": "https://cs.wikipedia.org/wiki?curid=892490", "title": "Svetlana Loboda", "text": "Svetlana Loboda\n\nSvitlana Serhijivna Loboda, také Svetlana Loboda (ukrajinsky \"Світлана Сергіiвна Лобода\") (* 18. října 1982, Kyjev, Sovětský svaz) je ukrajinská zpěvačka, moderátorka a bývalá členka populární dívčí skupiny \"VIA Gra\", známé v mimo rusky mluvící prostor jako \"Nu Virgos\". Reprezentovala Ukrajinu na Eurovizi 2009 v Moskvě, kde s písní \"\"Be My Valentine (Anti-Crisis Girl)\"\" obsadila 12. místo se ziskem 76 bodů.\n\n\n\n\n"}
{"id": "892495", "url": "https://cs.wikipedia.org/wiki?curid=892495", "title": "Josef Redlich", "text": "Josef Redlich\n\nJosef Redlich (18. června 1869 Hodonín – 11. listopadu 1936 Vídeň) byl rakousko-uherský, respektive předlitavský právník, právní historik a politik sudetoněmeckého původu z Moravy, v roce 1918 poslední ministr financí Předlitavska, ve 30. letech 20. století krátce ministr financí Rakouska.\n\nV letech 1886–1890 vystudoval práva na Vídeňské univerzitě, dále studoval dějiny a právo na Lipské univerzitě a na Univerzitě v Tübingenu. Po dobu dvoulet působil na praxi na místodržitelství v Brně a pak se věnoval právní vědě. Specializoval se na dějiny anglického parlamentarismu a získal si mezinárodní uznání jako právní historik. V roce 1907 byl jmenován profesorem státního práva a správních věd na Vídeňské univerzitě. V období let 1908–1918 pak vyučoval na Vysoké škole technické ve Vídni.\n\nByl aktivní i v politice. V letech 1906–1918 působil jako poslanec Moravského zemského sněmu. Ve volbách do Říšské rady roku 1907 se stal poslancem Říšské rady (celostátní parlament), kam byl zvolen za německý okrsek Morava 05. Usedl do poslanecké frakce Německý národní svaz (Deutscher Nationalverband). Opětovně byl zvolen za týž obvod i ve volbách do Říšské rady roku 1911 a ve vídeňském parlamentu setrval do zániku monarchie. Byl členem Pokrokové strany. Patřil mezi aktivní zákonodárce a byl opakovaně zmiňován mezi kandidáty na post ministra. Za první světové války se postupně stával zastáncem pacifismu a zmírňoval své původní postoje německého národovce.\n\nByl dokonce zmiňován jako možný předseda vlády v roce 1917 a probíhala s ním jednání, nicméně předsedou vlády se nestal a u moci zůstala vláda Ernsta Seidlera. Tomáš Garrigue Masaryk po válce Redlichovi přiznal, že po celou dobu války čekal na poselství od vídeňské vlády československému exilu, přičemž věci se mohly v takovém případě vyvíjet zcela jinak.\n\nVládní kariéru zažil až v posledních týdnech monarchie. Za vlády Heinricha Lammasche se stal posledním ministrem financí Předlitavska. Funkci zastával od 25. října 1918 do zániku monarchie 11. listopadu 1918.\n\nPo vzniku Rakouské republiky se vrátil zpět k akademické práci. V letech 1926–1934 vyučoval na Harvardově univerzitě v USA státní a správní vědu. Roku 1929 byl zvolen za Rakousko soudcem Mezinárodního soudního dvora v Haagu. Krátce se vrátil i do vládní politiky. Ve vládě Karla Buresche byl od června do října 1931 rakouským ministrem financí a to v době, kdy vrcholila krize okolo banky Creditanstalt.\n"}
{"id": "892497", "url": "https://cs.wikipedia.org/wiki?curid=892497", "title": "Mistrovství Evropy v judu 1966", "text": "Mistrovství Evropy v judu 1966\n\nMistrovství Evropy se konalo v Lucemburku, Lucembursko v květnu 1966.\n"}
{"id": "892501", "url": "https://cs.wikipedia.org/wiki?curid=892501", "title": "David Starr Jordan", "text": "David Starr Jordan\n\nDavid Starr Jordan, Ph.D.,LL.D. (* 19. ledna 1851 Wyoming County, New York – † 19. září 1931 Stanford, Kalifornie) byl americký zoolog, ichtyolog, botanik, pedagog, eugenik a mírový aktivista; žák J.L.R. Agassize. Zabýval se systematickou zoologií; jeho formální botanická autorská zkratka je D.S.Jord.. Byl prezidentem Indiana University a byl zakládajícím prezidentem Stanfordovy univerzity.\n\nJordan se narodil v roce 1851 a vyrostl na farmě v rodině sedláka v Gainesville ve Wyoming County, v severní části státu New York. Jeho rodiče učinily neortodoxní rozhodnutí vzdělávat ho na místní vyšší dívčí škole. V roce 1866 odešel jako student na nově založenou „Cornell University“ a tam také v roce 1872 získal magisterský titul. Od začátku roku 1870 tam přednášel v oboru botaniky. Na Cornellu se Jordan stal členem bratrstva Delta Upsilon. Koncem roku 1872 se přestěhoval do Indianapolisu, kde absolvoval v roce 1875 na „Indiana Medical College“ doktorát z medicíny. V roce 1878 získal na „Butler University“ další doktorát (PhD). Tentýž rok byl jmenován profesorem přírodních věd na „Indiana University Bloomington“ v Indianě. V roce 1885 se pak na této univerzitě stal prezidentem. V roce 1891 se stal prvním prezidentem na Stanfordově univerzitě. V roce 1913 přešel na pozici univerzitního kancléře, kde měl více času na své mírové aktivity. Jordan odešel do důchodu v roce 1916. Jeho první manželka Susan Bowen zemřela po 10 letech manželství, další jeho ženou, kterou si vzal, byla Jessie Knight, s níž měl čtyři děti.\n\nByl inspirován svým vzorem a učitelem Louisem Agassizem ke studiu ichthyologie. Před nástupem na fakultu přírodních věd na Indiana University Bloomington v roce 1879, učil přírodopis na několika malých středozápadních školách. V roce 1885 byl ve věku 34 let jmenován prezidentem Indiana University, a stává se tak nejmladším univerzitním prezidentem a prvním prezidentem na této univerzitě, který nebyl jmenován ministrem. Za jeho působení se zlepšila ekonomická situace a veřejná image univerzity. Zdvojnásobil zápisné a zavedl volitelný systém, stejný jako na Cornellu, který umožnil dřívější uplatňování osnov moderních svobodných umění.\n\nV březnu 1891 byl osloven Lelandem a Jane Stanfordovými, kteří mu nabídly předsednictví na jejich nově otevřené Kalifornské univerzitě, Leland Stanford Junior University. Jordana doporučil Stanfordovým prezidentem Cornellu, Andrew White. Jeho vzdělávací filozofie byla shodná s vizí Stanfordů, oproštěná sektářství v osnovách internátní školy svobodných umění. Po konzultaci s manželkou Jordan nabídku přijal. V červnu 1891 nastoupil na Stanford a okamžitě se pustil do náboru na fakultu, jejíž otevření bylo plánováno na září téhož roku. V krátkém čase nasmlouval silný akademický tým s nímž se seznámil v akademickém světě; z patnácti zakládající profesorů většina přišla z Indiana University nebo jeho alma mater – Cornellu. Během svého prvního roku na Stanfordu byl nápomocný ve vytvoření mořské univerzitní stanice Hopkins v Pacific Grove. Na Stanfordu působil jako prezident do roku 1913, pak přešel na funkci kancléře a v ní působil až do svého odchodu do důchodu v roce 1916.\nKancléř byl také volen prezidentem Národní asociace vzdělávání (NEA).\n\nKromě funkce prezidenta na Stanfordu, byl Jordan znám též jako mírový aktivista. Argumentoval mj. tím, že \"válka škodí lidskému druhu, protože odstraní nejsilnější organismy z genofondu\". Jordan byl prezidentem Světové nadace pro mír World Peace Foundation (1910–1914) a prezidentem Světové mírové konference World Peace Conference v roce 1915 a byl rovněž proti americké angažovanosti v první světové válce.\n\nV roce 1925 působil Jordan jako expert na obranu ve Scopes Trial – tzv. Opičím procesu. V témže roce se stal členem Bohemian Club – (soukromý pánský klub, založený v roce 1872 z pravidelných setkání novinářů, umělců a hudebníků, brzy začal přijímat také obchodníky a podnikatele jako stálé členy, stejně jako nabízel dočasné členství univerzitním prezidentům a vojenským velitelům, sloužícím v San Francisku) a byl členem univerzitního klubu v San Francisku. Od roku 1892 do roku 1903 působil Jordan jako ředitel Sierra Clubu – (jedna z nejstarší, největší a nejvlivnější základních ekologických organizací ve Spojených státech). Působil jako člen představenstva první Nadace pro lidská práva Human Betterment Foundation, eugenické organizace založené v Pasadeně (Kalifornie) v roce 1928 „\"na konstruktivní podporu a pomoc a pro vzdělávání sil na ochranu a zlepšení lidského rodu v těle, mysli, charakteru a občanství\"“. Sloužila především pro kompilaci a distribuci informací o nedobrovolné sterilizaci v legislativě Spojených států, za účelem eugeniky.\n\nV roce 1905 Jordan zahájil aktivity k zamaskování údajné vraždy otravou Jane Stanfordové. Paní Stanfordová zemřela náhle během dovolené na Oahu, podle místního koronera na otravu strychninem. Jordan se pak vypravil na Havaj, najal lékaře, aby případ vyšetřil a závěrem prohlásil, že ve skutečnosti zemřela na srdeční selhání, což byl stav, jehož příznaky odpovídaly zjištěným skutečnostem. Jeho aktivity v této záležitosti byly předmětem spekulací. Jednou z variant bylo, že se prostě snaží chránit pověst univerzity. Nicméně vzhledem k tomu, že měl složitý vztah s Jane Stanfordovou a v té době jej údajně měla v plánu odstranit ho z pozice na univerzitě, byl osobní motiv na její smrti více než podezřelý. Jordanova verze smrti paní Stanfordové byla všemi přijata. S ohledem na několik publikací a s důrazem na důkazy, je v roce 2003 případ klasifikován a považován jako nevyřešený trestný čin.\n\nJeho starší syn Eric Knight Jordan (1903–1926) šel ve šlépějích svého otce a věnoval se vědě. Zúčastnil se úspěšné paleontologické expedice na souostroví Revillagigedo a byl ve světě paleontologie považován za rostoucí hvězdu. Při dopravní nehodě poblíž Gilroy, (Kalifornie), však utrpěl smrtelná zranění a umírá ve věku 22 let. Jeho smrt byla pro otce těžkou ránou.\n\nJordanovy písemnosti a dokumenty jsou uloženy na Stanfordově univerzitě a na Swarthmore College.\n\n\n\nCena The David Starr Jordan Prize byla založena v roce 1986 jako společná nadační cena Cornell University, Indiana University a Stanfordovy univerzity. Je udělována mladým vědcům (mladším 40 let), kteří přispějí novátorsky v jedné nebo více oblastech Jordanových oborů: evoluce, ekologie, populační a organické biologie.\n\nNapsal a vydal více než 50 titulů a publikoval více než 600 vědeckých prací mnoha témat, od ichtyologie až po problematiku světového míru. Hlavní díla:\n\n\n"}
{"id": "892504", "url": "https://cs.wikipedia.org/wiki?curid=892504", "title": "Richard von Hampe", "text": "Richard von Hampe\n\nRichard šlechtic von Hampe (1863 – 1931) byl rakousko-uherský, respektive předlitavský státní úředník a politik, v roce 1918 poslední ministr kultu a vyučování Předlitavska.\n\nZa vlády Heinricha Lammasche se stal posledním ministrem financí Předlitavska. Funkci zastával od 25. října 1918 do zániku monarchie 11. listopadu 1918. Předtím byl sekčním šéfem ministerstva.\n"}
{"id": "892513", "url": "https://cs.wikipedia.org/wiki?curid=892513", "title": "Paul Vittorelli", "text": "Paul Vittorelli\n\nPaul Vittorelli, též Paul von Vittorelli (9. března 1851 Terst – 20. dubna 1932 Vídeň), byl rakousko-uherský, respektive předlitavský právník, soudce a politik, v roce 1918 poslední ministr spravedlnosti Předlitavska, pak předseda rakouského ústavního soudu.\n\nStudoval právo na Vídeňské univerzitě a na Univerzitě ve Štýrském Hradci. Od roku 1873 působil na obchodním soudu ve Vídni. Byl soudcem ve Vídeňském Novém Městě a ve městě Kirchberg an der Pielach. Podílel se na vzniku exekučního soudu ve Vídni roku 1893, kde působil od roku 1893 jako jeho předseda. V letech 1909–1918 byl prezidentem zemského odvolacího soudu ve Vídni a od roku 1917 byl členem nejvyššího soudu.\n\nZa vlády Heinricha Lammasche se stal posledním ministrem spravedlnosti Předlitavska. Funkci zastával od 25. října 1918 do zániku monarchie 11. listopadu 1918.\n\nV období let 1920–1930 byl předsedou rakouského ústavního soudu.\n"}
{"id": "892517", "url": "https://cs.wikipedia.org/wiki?curid=892517", "title": "Friedrich Lehne von Lehnsheim", "text": "Friedrich Lehne von Lehnsheim\n\nFriedrich Lehne von Lehnsheim, též Friedrich von Lehne (8. ledna 1870 Vídeň – 7. července 1951 Grundlsee), byl rakousko-uherský, respektive předlitavský státní úředník a politik, v roce 1918 poslední ministr zeměbrany Předlitavska.\n\nPůsobil jako sekční šéf na ministerstvu zeměbrany. Za vlády Heinricha Lammasche se stal posledním ministrem zeměbrany Předlitavska jako provizorní správce rezortu. Funkci zastával od 25. října 1918 do zániku monarchie 11. listopadu 1918.\n\nNásledně zastával funkci předsedy Komise pro odškodnění válečných invalidů.\n"}
{"id": "892525", "url": "https://cs.wikipedia.org/wiki?curid=892525", "title": "Pomoc, pomoc, Globolinkové!", "text": "Pomoc, pomoc, Globolinkové!\n\nPomoc, pomoc, Globolinkové (v anglickém originále , psáno též ) je dětská opera o jednom dějství a čtyřech obrazech italsko-amerického skladatele Giana Carla Menottiho na vlastní libreto z roku 1968 s prvky science fiction. Poprvé ji uvedla dne 21. prosince 1968 Státní opera v Hamburku, a to v německém překladu Kurta Honolky a v kombinaci s Menottiho starší dětskou operou \"Amahl a noční návštěvníci\".\n\n\"Pomoc, pomoc, Globolinkové\" byla zakázkou Hamburgische Staatsoper, kterou v té době vedl skladatel a impresário Rolf Liebermann. Menotti byl podle vlastního vyjádření k ději inspirován americkým Programem Apollo. K volbě námětu své dětské opery skladatel později poznamenal, že „bohužel se zdá, že se v dnešní době děti zajímají jen o mimozemšťanské věci – víly nebo skřítci jim jsou lhostejní“. Označil své dílo – jehož pracovní název zněl \"Help, Help, the Astrolix!\" – jako „opera pro děti a ty, kteří jsou ještě mladí srdcem“ („\"for children and all those still young at heart\"”), ve volném německém překladu uváděno jako „opera pro děti a ty, kteří mají děti rádi“. Opera má krátkou předehru a čtyři obrazy a trvá asi 70 minut.\n\nMenotti popsal Globolinky jako „děsivé, ale se špetkou humoru“. Elektronické zvukové efekty, které doprovázejí zjevení Globolinků, znějí, jako by byly vzaty ze špatného sci-fi filmu. Samotná stvoření jsou hrána přemrštěně, ne hrozivě. Rozhovor mezi učitelkou hudby a ředitelem je z dramatického i hudebního pohledu hrán jako čirá fraška. Madame Euterpova často slouží jako hlas Menottiho vlastního svědomí, když prohlašuje, že svět „zapomněl zpívat“. Ale také je vykreslena jako poněkud směšná a sobecká, což její mentorování zasazuje do perspektivy. Menotti se obával soudobé nové vlny elektronické hudby a hudebních experimentů a tázal se, zda tyto styly mohou nakonec nahradit drama a melodii tradiční opery. Proto jsou Globolinkové provázeni bizarními elektronickými zvuky a mohou být zastaveni pouze skutečnou živou hudbou, jako jsou Emilyiny housle.\n\nPodle moderní kritiky má tato opera „jasné (byť možná nezáměrné) ozvuky politického klimatu studené války. Děj vykazuje zjevné paralely k takovým filmům jako \"Invasion of the Body Snatchers\" (\"Invaze zlodějů těl\") a pohled na neinformované děti pochodující, aby pokračovaly v boji s cizími nájezdníky, musel u publika 60. let 20. století rezonovat, zejména v poválečném Německu.“\nFuturistická a výtvarně výrazná výprava, jejíž součástí byly „světelné sochy“ Nicolase Schöffera, kostýmy Alwina Nikolaise a jeho experimentální choreografie, Menottiho dynamická režie a hudební různorodost a místy parodičnost značně přispěly k rozhodnému úspěchu opery u publika. Nejvýznamnější Menottiho díla vznikla kolem roku 1950 a z pozdější tvorby jen \"Globolinkové\" dosáhli skutečného úspěchu, a to jak u obecenstva, tak i zčásti u hudební kritiky. Kritik The New York Times Harold C. Schonberg napsal: „Je to nejlepší věc, kterou Menotti udělal za mnoho let, a některé dění na jevišti je okouzlující. … Všichni [operu] milovali, všichni sdíleli ducha jejího poselství. Jestliže reakce publika mají vůbec nějakou váhu, přišel Menotti s hitem.“ Někteří měli výhrady, ale přesto sdíleli nadšení: „... ačkoli hudba není příliš hluboká nebo velkorysá, přesto bych byl nerad částí hudebního světa, který by neměl čas zastavit se a strávit okamžik takového ryzího potěšení, jaké nabízejí \"Globolinkové\"“ (John Ardoin). Už k první německé inscenaci se však objevily i komentáře mnohem střízlivější: „Ačkoli Menotti navazuje na motiv mýtu o Orfeovi – utišení zlé moci zpěvem – nenapsal žádnou zázračnou hudbu, nýbrž hrnul se od efektu k efektu: zkušený mistr umí téměř vše, jen nic úplně vlastního.“ Nicméně jak napsal Herbert Kupferberg, „[s]vou novou operou neučiní Menotti své kritiky nezaměstnanými, ale dělá na ně dlouhý nos s takovým uměním, jaké ocení i pouhopouhé dítě.“\n\nStejně jako v době vzniku je i počátkem 21. století kritika zčásti rozdělena, i když se shoduje na tom, že \"Pomoc, pomoc, Globolinkové!\" nepatří mezi Menottiho nejlepší díla: podle některých kritikjů je „opravdově melodická a zábavná“, ale podle jiných „se zdá v jádru prázdná, postrádající skutečnou hudební inspiraci a divadelní důslednost“.\n\n\"Globolinkové\" jsou nejhranější z Menottiho pozdních oper. Ve Spojených státech amerických měli premiéru 1. srpna 1969 v Santa Fe Opera, následovalo amatérské / školní nastudování 21. listopadu 1969 na College-Conservatory of Music (Corbett Auditorium) v Cincinnati a 19. prosince pak newyorská premiéra v New York City Center. V následující sezóně pak měli \"Globolinkové\" jen ve Spojených státech na třicet inscenací (a jak poznamenal kritik Herbert Kupferberg, „zaslouží si každou z nich“). Ne trvale tak intenzivně, ale přesto soustavně se hrají ve Spojených státech dosud.\n\n\"Globolinkové\" zůstali na tradičním repertoáru německy mluvících divadel (1970 opět Hamburk, 1975 Schwerin, 1980 Freiburg im Breisgau a Vídeňská státní opera, 1987 Innsbruck, 1989 St. Gallen a Luzern, 1996 Annaberg, 1998 Gießen….). Premiéru ve francouzštině (překlad Jean-Pierre Marty) uvedlo 28. října 1971 ženevské Grand Théâtre de Genève, 16. června 1973 uvedlo britskou premiéru Midlands Art Centre for Young People v Birminghamu.\n\nMezi nejnovější nastudování patří insccenace z roku 2011 v sicilském Palermu (Teatro Massimo), z roku 2012 ve vestfálském Münsteru, z roku 2012 v aljašském Fairbanksu nebo z roku 2013 v severokarolínském Greensboro.\n\nDvě flétny, hoboj, dva klarinety, fagot, dva lesní rohy, dvě trubky, zva pozouny, tuba, tympány, bicí souprava, klavír, smyčce; magnetofonová páska.\n\nAlternativně: Flétna (pikola), hoboj, klarinet(basklarinet)/lesní roh, trubka, pozoun, tuba, bicí souprava, klavír, harfa, smyčce; magnetofonová páska.\n\nV průběhu úvodní fugy zazní rozhlasové hlášení, že na zemi přiletěli nebezpeční mimozemšťané zvaní Globolinkové. Každý, koho se některý Globolink dotkne, ztratí schopnost řeči a promění se postupně sám v Globolinka. Následuje zděšený výkřik, že Globolinkové už jsou tady. Světelné věže vysílají blesky, elektronické zvuky přehluší hudbu z orchestřiště, všichni se snaží zachránit. Globolinkové vstupují na scénu.\n\nAutobus se školní třídou, řízený Tonym, se vrací z velikonočních prázdnin; děti spí. V lese vůz postihne podivná porucha a zastaví se. V rádiu slyší Tony i děti hlášení o invazi Globolinků a o tom, že byli spatřeni v blízkosti. Mezitím se zjistilo, že Globolinky lze zahnat, ba zničit hudbou. Když se Globolinkové hrozivě přibližují k autobusu, podaří se je Tonymu nejprve udržet od těla pomocí houkačky (hraje noty G-E-C-G), což ale bude fungovat jen tak dlouho, než se vybije baterie. Je třeba přivolat ze školy pomoc. Bohužel si žádné z dětí nevzalo na prázdniny svůj nástroj, až na Emily, která má s sebou své housle. Nejprve se bojí vydat se sama na cestu, ale Tony i spolužáci jí povzbuzují, až sebere odvahu a stále hrajíc na housličky vyráží směrem ke škole.\n\nV ředitelně školy St Paul si ředitel dr. Stone a školník Timothy dělají starost o děti, které už měly být dávno zpátky z prázdninové cesty. Ke všemu sem ještě vtrhne učitelka hudební výchovy Madame Euterpova a plamenně hrozí výpovědí. Děti prý mají málo zájmu o hudbu a nyní zjistila, že nechaly své nástroje přes prázdiny ve škole, ač si je měly vzít s sebou. Takové pohrdání hudbou zde už nemůže snášet. Stone nebere učitelku až tak vážně, mnohem více se teď strachuje o děti, ostatně hudební výchovu nepovažuje nejpodstatnější. Tímto tvrzením ohromené Madame Euterpové se navíc přizná, že neumí zpívat, a posílá ji pryč, vymlouvaje se na příšerné bolení hlavy. Zatímco si na chvilku unaven zdřímne, objeví se několik Globolinků. Stone je zažene tím, že spustí školní zvonek, ale pozdě: jeden z nich se ho už dotkl. Nyní dr. Stone vydává jen elektronické zvuky (magnetofonový pásek puštěný pozpátku). Madame Euterpova přichází jako zachránkyně v nejvyšší nouzi, dr. Stona naučí vydávat alespoň jeden lidský zvuk („la, la“) a zbytek učitelského sboru vybaví různými nástroji, které najde, včetně bubnu a suzafonu. Poté vede svou improvizovanou kapelu a všichni vyrážejí hledat děti.\n\nŠkolákům v havarovaném autobusu hrozí čím dále větší nebezpečí. Globolinkové si na zvuk houkačky pomalu zvykli a začínají čím dál více dorážet. V tom okamžiku se přibližují učitelé se svými pramálo sladěnými hudebními nástroji a Globolinkové mizí. Jen Emily, která se vydala na cestu lesem, chybí. Dr. Stone, který se již stal napůl Globolinkem a odhaduje tak nejlépe jejich taktiku, ji má zachránit. Ostatní učitelé jej následují.\n\nEmily se poté, co ji ohrožovaly světelné věže šlehající blesky, v lese zabloudila. Stále hraje na své housle, brzy však vysílena klesá. Nato jí Globolinkové seberou housle a rozbijí je. Emily hledá pomoc a obrací se na dr. Stona, kterého mezi Globolinky rozezná. Ale namísto lidského hlasu, po kterém touží, jí pan ředitel může nabídnout jen své „la, la“ a malou ochranu. V posledním okamžiku přicházejí muzicírující učitelé se spolužáky a Emily je zachráněna. Globolinkové přerušují svou invazi a odvádějí s sebou hudbynemilovného dr. Stona, který se stává definitivně Globolinkem. Madame Euterpova vyzývá všechny, aby hlasem, rukama nebo nástroji provozovali hudbu, a odvádí svou veselou armádu zpět do školy.\n\n"}
{"id": "892526", "url": "https://cs.wikipedia.org/wiki?curid=892526", "title": "Seraphim Rose", "text": "Seraphim Rose\n\nSerafim Rose, občanským jménem Eugene Dennis Rose (13. srpna 1934 – 2. září 1982) byl americký jeromonach v Ruské pravoslavné církvi v zahraničí. Založil monastýr svatého Hermana Aljašského v obci Platina v Kalifornii. Přeložil pravoslavné texty a napsal několik polemik. Jeho spisy vznikaly s cílem napomoci šíření pravoslaví v západním světě. Byl populární i v Rusku samotném, kde byly jeho spisy tajně reprodukovány a šířeny už za komunistické éry a kde zůstávají oblíbené dodnes.\n\nRose stál v opozici proti účasti pravoslavných křesťanů v ekumenickém hnutí a obhajoval sporné učení o vzdušných celnicích, což ho dovedlo do konfliktu s některými významnými osobnostmi pravoslaví 20. století a v některých kruzích zůstal považován za kontroverzního i po své náhlé smrti následkem nediagnostikované střevní poruchy roku 1982. Přesto ho řada pravoslavných křesťanů chová ve velké úctě, ctí ho jako svatého v ikonografii, liturgii a modlitbách, ačkoliv zatím nebyl oficiálně žádným pravoslavným synodem kanonizován.\n\nRoseho monastýr je pod správou srbské pravoslavné církve, provozuje publikační činnost a pravoslavnou misijní aktivitu (situace v roce 2010).\n\nEugene Rose se narodil 13. srpna 1934 v San Diegu. Jeho otec, Frank Rose byl veterán z první světové války, který vedl obchod \"Karmel Korn Shop\" společně se svou ženou Esther. Esther byla malířkou, která se specializovala na impresionistické scény tichomořského pobřeží. Starší sestra Eileen byla spisovatelkou, členkou menzy a expertkou na starožitnosti. Jeho druhým sourozencem byl starší bratr Frank, který byl místním podnikatelem.\n\nNěkteří autoři uvádí, že Rose byl v mládí sportovcem, pravdou nicméně je, že se nikdy vážně sportem nezabýval. Byl pokřtěn v metodistické církvi, později ji ve 14 letech Rose opustil a stal se ateistou. Po absolvování střední školy v San Diegu přešel na Pomona College, kde studoval čínskou filozofii a v roce 1956 promoval. Během studijí v Pomoně pomáhal jako předčítač knih pro slepého studenta Ved Mehta. Mehta se později stal spisovatelem a zmínil se o Rosem ve dvou svých knihách. Poté Rose studoval pod vedením Alana Wattse na Americké akademii asijských studií a následně nastoupil magisterské studium orientálních jazyků na u Oriental languages at the státní univerzitě v Berkeley, kde promoval v roce 1961 s prací „'Prázdnota' a 'Plnost' v pojetí Lao-c'“.\n\nRose byl velmi jazykově nadán, byl známý svým smyslem pro humor. V San Franciscu, kde se usadil po dokončení magisterského studia, chodil na operu, koncerty, zabýval se uměním a literaturou a další kulturními záležitostmi. V té době se zabýval buddhismem a dalšími asijskými filozofiemi.\n\nBěhem studií na Wattově asijském institutu četl Rose spisy francouzského metafyzika René Guénona a dostal se do styku s čínskou taoistickou školou Gi-ming Shien. Shien představuje využití přístupu starých Číňanů k učení a hodnotám v moderní interpretaci. Inspirován touto školou, Rose studoval starověkou čínštinu aby mohl číst rané taoistické texty v originálním jazyce. Ve škole Shien a Guénónovy hledal Rose autentickou duchovní tradici, až nakonec skrze východní náboženství se Rose vrátil zpět ke křesťanství, a to sice do Ruské pravoslavné církve, částečně také díky přátelství s Jonem Gregersonem.\n\nV roce 1962 byl Rose přijat do Ruské pravoslavné církve v zahraničí v San Franciscu. Brzy se stal známým místnímu duchovnímu v San Franciscu, sv. Janu Maximoviči, jako vážný a studující konvertita. V roce 1963, arcibiskup Jan požehnal Roseho a jeho nového přítele, Gleba Podmoshenskyho ruského pravoslavného seminaristu, k vytvoření společenství pravoslavných nakladatelů a vydavatelů, „Bratrstvo svatého Hermana Aljašského“. V březnu 1964 Rose otevřel pravoslavné knihkupectví při katedrále ROCOR na Geary Boulevard v San Franciscu. V roce 1965 bratrstvo založilo nakladatelství \"St. Herman Press\", který funguje dodnes.\n\nBratrstvo se nakonec odebralo z města do přírody v severní Kalifornii, kde se roku Rose a Podmoshensky stali mnichy a v roce 1968 přeměnili Bratrstvo svatého Hermana Aljašského na plnohodnotnou mnišskou komunitu. Roseho rodiče jim pomohli zakoupit pozemek na vrcholu kopce v Platině v Kalifornii, kde Rose s přáteli postavili monastýr pojmenovaný po svatém Hermanu Aljašském. Při svém postřižení v říjnu 1970 si Rose vybral jméno „Serafim“ podle svatého Serafima Sarovského. Psal, překládal a studoval, aby se stal knězem. Žil ve své cele, což byla jednopokojová kabina bez tekoucí vody a elektřiny, kde bydlel až do konce života. Byl rukopoložen roku 1977 biskupem Nektarijem ze Seattlu.\n\nBěhem svého kněžství Rose mluvil často o „pravoslaví srdce“, které chybí v duchovním životě američanů. Mluvil o potřebě srdečnosti a laskavosti ducha, zejména při jednání s těmi, s nimiž nesouhlasíme, což považoval za rostoucí problém pravoslaví v USA, stejně jako konflikt mezi „tradicionalisty“ a „modernisty“.\n\nV lednu 1965 Rose založil dvouměsíčník \"The Orthodox Word\" - tiskl ho na ručním lisu v knihkupectví na Geary Boulevard. Tento časopis vychází, tištěn ovšem již na moderních tiskařských lisech, dodnes. Sestavil a publikoval desítky titulů, jako \"Boží zjevení lidské duši\", \"Pravoslaví a náboženství budoucnosti\" a \"Duše po smrti\". Přeložil a publikoval \"Pravoslavnou dogmatickou teologii\" otce Michaela Pomazanskyho. Rose překládal své knihy také do ruštiny, aby pak mohly být šířeny v SSSR samizdatem. Dále také překládal díla církevních otců do angličtiny.\n\n\nBěhem své práce v cele v srpnu 1982 pocítil akutní bolest a byl převezen do Mercy Medical Center Reddingu. Když dorazil do nemocnice, byl jeho stav kritický a upadl do bezvědomí. Vyšetřením se zjistilo, že krevní sraženina blokuje žíly vedoucí krev do jeho střev, což vytvořilo množství mrtvé tkáně. Po druhé operaci upadl do kómatu a už nenabyl vědomí. Stovky lidí navštívily nemocnici, slavily liturgii v jeho kapli a modlily se za zázrak. Modlitby přicházely až z Athosu, srdce pravoslavného mnišství. Rose zemřel 2. září 1982.\n\nJeho tělo leželo v klidu po několik dní v dřevěné rakvi v monastýru, který zbudoval. Návštěvníci potvrdili, že jeho tělo nepodléhalo rozkladu a posmrtné ztuhlosti, zůstalo vláčné a dokonce vonělo po růžích. Brzy po jeho smrti bylo zaznamenáno několik zázračných událostí, uzdravení a zjevení otce Serafína z celého světa. Brzy poté začal proces jeho kanonizace a často je mu dáván titul „blahoslavený“. Očekává se jeho svatořečení pravoslavným synodem synod a jeho hrob v monastýru svatého Hermana se stal oblíbeným místem poutníků.\n\nMonastýř svatého Hermana Aljašského v Platině je v současnosti součástí Západní diecéze srbské pravoslavné církve v USA. Všichni bratři jsou American, many speak Russian. Monastýr je kromě své publikační pomoci znám také svou činností na podporu mládeže s bihaviorálními poruchami a poruchami učení. Návštěvníci sem přicházejí zejména 2. září, k výročí jeho smrti.\n\n\n\n\n"}
{"id": "892537", "url": "https://cs.wikipedia.org/wiki?curid=892537", "title": "Vladimír Daťka", "text": "Vladimír Daťka\n\nVladimír Daťka (* 27. srpna 1945 Brno) je bývalý komunální politik. V letech 1990 až 2002 byl zastupitel města Zlína a v letech 1994 až 1998 zastával funkci primátora tohoto města.\n\nPůvodním povoláním je chemický inženýr, pracoval ale hlavně v oblasti obchodní politiky a marketingu v Barumprojektu.\n\nV komunálních volbách v roce 1990 byl za Občanské fórum zvolen zastupitelem města Zlína, ve volbách v roce 1994 pak mandát obhájil za ODS (byl lídrem kandidátky). V té době byl zároveň obchodním náměstkem výrobního družstva Integra. Primátorem města Zlína byl zvolen na ustavující schůzi nově zvoleného zastupitelstva dne 6. prosince 1994 (tuto funkci vykonával do 27. listopadu 1998).\n\nV roce 1997 se stal členem nově vznikající Unie svobody a za tuto stranu byl volbách v roce 1998 zvolen členem Zastupitelstva města Zlína (opět byl lídrem kandidátky). V dalších volbách v roce 2002 už nekandidoval.\n\nDo zlínského městského zastupitelstva se zase pokusil dosta až ve volbách v roce 2010 jako nestraník za STAN na společné kandidátce TOP 09 a STAN, ale neuspěl. Po těchto volbách pak radil tehdy nově zvolenému primátorovi Miroslavu Adámkovi v otázce fungování samosprávy.\n"}
{"id": "892553", "url": "https://cs.wikipedia.org/wiki?curid=892553", "title": "Axel Malmström", "text": "Axel Malmström\n\nAxel Valentin Malmström (13. ledna 1872 Linköping – 7. července 1945 Stockholm) byl švédský novinářský fotograf. Také jeho syn Victor Malmström a vnuk Åke byli fotožurnalisté.\n\nMalmström se do Stockholmu přistěhoval v roce 1894. Pracoval jako typograf a fotografii provozoval jen jako své hobby. Po smrti jeho manželky a dcery po úrazu na plachetnici v roce 1901 změnil kariéru a stal se profesionálním fotografem. Právě tato nehoda při plachtění dala vzniknout jeho spolupráci s ilustrovaným magazínem \"Hvar 8 dag\".\n\nMalmström byl autodidakt a jeho fotografie každodenních výjevů ze Stockholmu, jejich spontánnost a jednoduchost, jsou dnes důležitým historickým dokumentem, zejména z období chudoby Stockholmu během 2. světové války a po ní. V těchto obrazech ukazuje také demonstrace, výtržnosti a sociální nepokoje ve městě. V roce 1912 jako jeden ze tří oficiálních fotografů dokumentoval Olympijské hry ve Stockholmu. Převážná část jeho tvorby jsou motivy, jako jsou slavnostní okamžiky, předávání cen, portréty slavných lidí, pohřby, výstavy a další akce, stejně jako požáry, dopravní nehody a další méně dramatické pouliční scény.\n\nV roce 1902 založil ve Stockholmu vlastní studio, které provozoval až do roku 1930. Jeden březnový večer v roce 1905, pořídil dokumentární fotografii tramvaje, která se převrátila ve svahu u zámku. Jedná se pravděpodobně o první fotografii s bleskem ve Švédsku, která byla pořízená venku. Malmström se stal po roce 1910 prvním novinářským fotografem pro noviny sociálních demokratů, který pořídil senzační fotografii Lenina na stockholmském nádraží dne 13. dubna 1917 s manželkou Naděždou Krupskou a jejich švédskými sympatizanty jako byli Ture Nerman, Carl Lindhagen a Kata Dalström.\n\nV lednu 1925 zachytil okamžik prvního uvedení dopravní signalizace do provozu na křižovatce stockholmských ulic Vasagatan / Kungsgatan. Známá je také fotografie, jak stojí na štaflích společně se svým synem Victorem, který mu stíní objektiv kloboukem místo sluneční clony. Victor Malmström v letech 1910 - 1920 působil jako stálý asistent svého otce a souhlasil s jeho ideály. Je proto obtížné odlišit od sebe jejich práce.\n\n\n"}
{"id": "892554", "url": "https://cs.wikipedia.org/wiki?curid=892554", "title": "Robin George Collingwood", "text": "Robin George Collingwood\n\nRobin George Collingwood (22. února 1889 – 9. ledna 1943) byl anglický filozof a historik, představitel idealismu a metafyziky.\n\nZnámý je dnes především svým příspěvkem k filozofii dějin, kterou rozvinul v knize \"The Idea of History\", jež vyšla ovšem až po jeho smrti roku 1946. Za jeho života byly ceněny například jeho příspěvky o umění (zejm. kniha \"The Principles of Art\" z roku 1938). Vedl časté polemiky se svými současníky, představiteli analytické filozofie, která v té době ovládla britské akademické prostředí. Známé je též jeho vymezení pozice filozofie vůči přírodním a jiným vědám, zdůrazňoval, že filozofie má zcela jiný předmět než věda a musí mít tudíž i jinou metodu (kniha \"An Essay on Philosophical Method\").\n\n\n"}
{"id": "892555", "url": "https://cs.wikipedia.org/wiki?curid=892555", "title": "Adolf Auersperg", "text": "Adolf Auersperg\n\nAdolf Daniel kníže z Aueršpergu (něm. \"Adolf Daniel Fürst von Auersperg\", 21. července 1821, Vlašim – 5. ledna 1885, zámek Goldegg), byl ministerským předsedou Předlitavska (1871–1879), liberálně a protiklerikálně orientovaným. Pocházel ze šlechtického rodu Aueršpergů.\n\nPo 14 letech aktivní služby důstojníka císařské jízdy byl kníže Auersperg zvolen do Českého zemského sněmu jako člen Konstituční strany velkopanské (1860). Roku 1867 byl jmenován Nejvyšším zemským maršálkem (Oberstlandmarschall) Čech a v roce 1870 byl jmenován zemským místodržícím Salcburska. Coby administrativní centralista nahradil roku 1871 kníže Aueršperg Karla von Hohenwarta ve funkci ministerského předsedy pro předlitavskou polovinu císařství, poté, co se Hohenwartovy plány na větší slovanskou autonomii nepodařilo naplnit. Roku 1873 schválilo Auerspergovo ministerstvo zákon o volební reformě a přistoupilo k programu protiklerikální legislativy. S dílčími úspěchy, ovšem definitivně znamenaly obrat původní vládní politiky o smír s Čechy. Politické skandály a vnitrostranické rozepře ohledně rakouské okupace Bosny a Hercegoviny jej v roce 1879 nakonec přiměly k abdikaci. Auerspergova rezignace znamenala konec německého liberalismu v rakouské politice po zbytek trvání císařství.\n\n\n"}
{"id": "892556", "url": "https://cs.wikipedia.org/wiki?curid=892556", "title": "Spojené státy americké na Letních olympijských hrách 2004", "text": "Spojené státy americké na Letních olympijských hrách 2004\n\nSpojené státy americké na Letních olympijských hrách v roce 2004 reprezentovalo 533 sportovců, z toho 254 žen a 279 mužů, ve 31 sportech.\n\n"}
{"id": "892557", "url": "https://cs.wikipedia.org/wiki?curid=892557", "title": "Kaple svaté Anny (Přechovice)", "text": "Kaple svaté Anny (Přechovice)\n\nKaple svaté Anny je sakrální stavba zbudovaná na jižním okraji obce Přechovice při cestě do Volyně. Vybudována byla, soudě dle letopočtu v jejím štítě, v roce 1836. Stavba je obdélníkového půdorysu s trojbokým zakončením. Její štít je členěn polosloupy. V interiéru kaple jsou sochy svatého Jana Nepomuckého z konce 18. století a dále skulptury Immaculaty a svaté Barbory. Od roku 1963 je objekt zařazen mezi kulturní památky.\n"}
{"id": "892579", "url": "https://cs.wikipedia.org/wiki?curid=892579", "title": "Karlova (Praha)", "text": "Karlova (Praha)\n\nKarlova je název ulice v Praze na Starém Městě. Ulice se kroutí mezi Malým a Křižovnickým náměstím. Je vedena východo-západním směrem. Od východu na ni navazujují zleva ulice Jilská, Jalovcová, Husova, Liliová a Smetanovo nábřeží. Zprava pak Husova, Seminářská a Křižovnická. Na Křižovnickém náměstí pokračuje Karlovým mostem na Malou Stranu do Mostecké; na Malém náměstí navazuje Staroměstské náměstí.\n\nKarlova ulice je určena pouze pro pěší. Svůj název nese po Karlu IV. Je součástí tzv. \"Královské cesty\".\n\n\n"}
{"id": "892580", "url": "https://cs.wikipedia.org/wiki?curid=892580", "title": "Seznam vlád Předlitavska", "text": "Seznam vlád Předlitavska\n\nToto je seznam vlád Předlitavska, tedy přehled vládních kabinetů v \"rakouské\" části Rakouska-Uherska (neoficiálně Předlitavsko, oficiálně do roku 1915 \"Království a země na říšské radě zastoupené\") v období od rakousko-uherského vyrovnání roku 1867 až do zániku monarchie v roce 1918.\n\n"}
{"id": "892583", "url": "https://cs.wikipedia.org/wiki?curid=892583", "title": "Hilma af Klint", "text": "Hilma af Klint\n\nHilma af Klint (26. října 1862 Solna – 21. října 1944 Djursholm) byla švédská umělkyně a průkopnice abstraktního umění.\n\nByla průkopnicí umění odvracejícího se od reality. Již roku 1906 vyvinula abstraktní obraznost. Její práce se nesnažily pouze čistě zachytit abstrakci barvy a tvaru jako takových, ale vyjadřovaly to, co není viditelné.\n\nTvořila mnoho let před Vasilijem Kandinským, Pietem Mondrianem a Kazimirem Malevičem, kteří jsou stále považováni za předchůdce abstraktního umění 19. století.\nHilma af Klint se začala umělecky vzdělávat na Technické škole ve Stockholmu (současný Konstfack) a chodila i na lekce portrétní malby. Mezi roky 1882 až 1887 studovala na akademii umění. Po ukončení studia, do roku 1908, malovala a vystavovala portréty a krajiny v naturalistickém stylu.\nPostupně opouští svou naturalistickou tvorbu. Hilma af Klint předpokládala, že existuje duchovní rozměr života, a chtěla zviditelnit kontext, který je mimo vnímání lidského oka. Stejně jako mnoho jejích současníků byla také ovlivněna mnohými duchovními proudy, zvláště pak spiritismem, teosofií a později i antroposofií. Věřila, že když maluje, tak se napojí na jakési vyšší vědomí, které přes ni vysílá poselství. Prostřednictvím své malby zkoumala různé rozměry lidské existence. Hilma af Klint po sobě zanechala více než 1000 maleb a prací na papíře. Vystavovala svá raná díla, ale dokud byla naživu, rozhodla se nevystavovat svá abstraktní díla. Ve své závěti zakázala vystavování svých abstraktních děl dvacet let po své smrti. Byla přesvědčená o tom, že teprve potom bude jejich smysl pochopen.\n"}
{"id": "892586", "url": "https://cs.wikipedia.org/wiki?curid=892586", "title": "Brandjacking", "text": "Brandjacking\n\nBrandjacking je relativně nový termín používaný k popisu on-line zneužívání značek, a to za účelem poškození pověsti nebo za účelem dosažení zisku. Termín spojuje pojmy \"branding\" (značka) a \"hijacking\" (únos) a používá se nejméně od roku 2007, kdy se objevil v časopise Business Week.\nV praxi se brandjacking se obvykle spojuje s dalšími typy internetových podvodů, jako krádež identity, phishing a cybersquatting. Brandjackers zneužívají oblíbené značky ke zvyšování návštěvnosti svých stránek bez svolení majitele značky. Kromě značek a produktů známých společností se zaměřují na celebrity, filmové postavy, politiky aj. „Únos“ značky se provádí tak, aby co nejlépe oklamal optimalizační techniky za účelem zviditelnění těchto značek v rámci optimalizačních žebříčků. Brandjacking zahrnuje neoprávněné použití názvu firmy, loga, fotografie produktů, názvů produktů, a dokonce i webové stránky URL.\n\nDalší mírnější formou, často se vyskytující na Facebooku, je neoprávněné použití identity značky v on-line diskusní skupině nebo fóru společnosti. K tomu dochází zejména na fanouškovských stránkách a ve skupinách vytvořených lidmi, kteří jsou společností a jejími produkty nadšeni. Pokud jsou diskuse ve skupině do značné míry příznivé, může se společnost rozhodnout, že nebude tuto činnost postihovat, i když to může představovat porušení autorského práva nebo ochranné známky.\n\nSeznam kladů a záporů:\n\nSpisovatelé toužící po oživení jejich postav by dali cokoliv za to, vidět je na Twiterru s jejich vlastními profily. Lord Voldemort, Darth Vader, Frodo Pytlík nebo Edward Cullen „tweetují“ pravidelně. Některé účty jsou příznivěji vůči dané postavě než jiné, a tak musí manažeři značky v určitý okamžik rozhodnout, jak daleko nechají tyto neoprávněné identity zajít. Americká kabelová stanice AMC zablokovala neoficiální (ale věrné) Twitter účty charakterů seriálu Mad Men jenom proto, aby ustoupila stěžujícím si fanouškům. AMC si až příliš pozdě uvědomila, že „únos“ postav v sociálních médiích může být upřímnou formou lichocení a důkazem toho, že vaše fiktivní postava se stala kulturně významnou.\n\nVyužívání charakterů na Twitteru není omezen pouze na fiktivní postavy. Když je vaše jméno rovněž vaše značka, může to být velmi škodlivé. Celebrity a politici mohou mít v každém okamžiku mnoho falešných účtů. Zatímco Barack Obama, Sarah Palin, Britney Spears nebo Miley Cyrus byli oběťmi škodlivého hackingu, některé falešné účty jsou spíše zábavné než škodlivé. Mnohé z nich jsou tak zjevně falešné, aby nikoho neurazily. Často jsou vytvořeny pro satirické nebo surreální účely.\n\nVytvoření škodlivých falešných Twitter účtů může být škodlivé i pro firmy a organizace. Existuje mnoho příkladů „únosů“ účtů na protest proti nepopulární politice společnosti. Ropné společnosti ExxonMobil a BP byly také obětí zosobnění; po výbuchu na ropné plošině Deepwater Horizon získal satirický uživatel BPGlobalPR přes 160 000 odběratelů.\n\nI když se to zdá jako pohroma pro značku, může společnost, která se hodlá zapojit do nějaké pozitivní PR, využít zpětnou vazbu těchto kanálů, odhadnout vnímání veřejnosti a reagovat odpovídajícím způsobem. Porovnejme nekonečné příklady firem, které odstraňují negativní blogy a příspěvky na Facebooku s politikou týmu Virgin Media. Společnost odpovídá na každý on-line příspěvek zákazníků, ať už je pozitivní nebo ne. V jednom případě žena napsala na Twitter, že její Virgin Media připojení je nefunkční a její dvouletá dcera je smutná, protože tak promešká její oblíbený televizní pořad Peppa Pig. Společnost okamžitě poslala inženýra, který navíc přinesl hračku Peppa Pig. Tento typ reakce může udělat mnohé pro své vnímání značky, věrnost a preference.\n\nPo oblíbeném žertu na Amazonu \"The Mountain Three Wolf Moon Short Sleeve Tee\" , demonstranti začali používat otevřené recenze a označování na Amazonu k upozorňování na nepopulární produkty nebo jiné záležitosti.\nPepřový sprej použitý policistou při incidentu na univerzitě UC Davis obdržel přes 360 ironických recenzí na stránkách Amazon, byly vytvořeny satirické obrázky produktu a označení jako jsou „nástroje fašismu“, „útisk“ a „policejní stát“. Výrobek je v současné době uveden jako nedostupný. Podobné cynické příspěvky se vkrádají do jinak vážných produktových stránek, a to zejména s knihami kontroverzních osobností nebo produkty firem se spornými etickými postupy.\n\nJeden z problémů prestižních značek může nastat, jestliže je jejich produkt přijat nežádoucí částí obyvatelstva, což může způsobit odliv hlavních zákazníků. K tomu dochází nejčastěji při zmínce rapperů nebo v popkultuře, ačkoli se jedná jen zřídka o závažný problém.\nVážnější situace nastává tehdy, má-li výrobek tak nezaměnitelný design, že jeho převzetí může mít katastrofální dopad. To se stalo v roce 1990 v Británii firmě Burberry, když si jeho tartanový vzor oblíbili fotbaloví hráči a následně fotbaloví fanoušci, kteří byli dělnickou třídou a nosili levné napodobeniny, což způsobilo značný odliv cílových zákazníků.\n\nBrand manažeři vždy budou muset řešit negativní image, ale v některých případech může jejich přehnaná reakce vést ke špatné publicitě, což je horší, než kdyby neudělali nic. Nedávno se pokusila Stella Artois zbavit se své nálepky „domácí násilník“. Pro ty, kteří nevědí, pivo obsahuje velké množství alkoholu, což způsobuje násilí a antisociální chování. Společnost se snažila z článku na serveru Wikipedie odstranit odkazy „domácí násilník“. Tato snaha selhala. Skupina lidí, která tento článek spravovala, si však všimla, že se firma pokusila článek smazat a ihned se tento fakt dostal do médií. Články v médiích měly následně větší sledovanost než samotný článek na Wikipedii.\n\nPřebírání značky může fungovat i opačně. Corona byla uváděna na trh USA jako mexické pivo pro mexické obyvatele. V roce 1970 si ho oblíbili surfaři, kteří se ho označovali jako „pivo na pláž“. Pomáhali tím popularizovat Coronu mezi ostatními obyvateli a koncem roku 1990 se Corona stala číslem jedna v importovaných pivech, když překonala Heineken.\n\nPro firmy může být náročné zbavit se svého pevně řízeného image a nechat zákazníky řídit směr vývoje značky. Ale nadšení fanoušci značky mohou být nápomocní v popularizaci produktu. Fanoušek společnosti Coca-Cola vytvořil Facebookovou stránku v roce 2009. Zástupci společnosti ho požádali raději o partnerství, než aby stránku zrušili, protože si uvědomili sílu sociálních sítích. Mnoho značek se rozhodne vytvořit oficiální stránky vedle těch neoficiálních s vědomím, že pokusy blokovat neoficiální stránky může být vnímáno širokou veřejností negativně.\n\n"}
{"id": "892590", "url": "https://cs.wikipedia.org/wiki?curid=892590", "title": "Anton von Hye", "text": "Anton von Hye\n\nAnton von Hye, též Anton Hye von Glunek (26. května 1807 Gleink – 8. prosince 1894 Vídeň), byl rakousko-uherský, respektive předlitavský právník, státní úředník a politik, v roce 1867 ministr spravedlnosti a ministr kultu a vyučování Předlitavska.\n\nV letech 1825–1829 vystudoval Vídeňskou univerzitu, kde roku 1831 získal titul doktora práv. Provozoval advokátní praxi a kromě toho od roku 1832 vyučoval na Vídeňské univerzitě. Od roku 1833 učil právo na střední škole Theresianum (podle jiného zdroje zde učil v letech 1835–1854) a od roku 1834 byl rovněž archivářem na právní fakultě Vídeňské univerzity.\n\nV roce 1848 se zpočátku účastnil revolučního hnutí ve Vídni, ale od května 1848 se od revolučních studentů odklonil, protože nesouhlasil s další radikalizací jejich hnutí. Stal se generálním sekretářem rakouského ministerstva spravedlnosti, přičemž ale ještě do roku 1854 působil jako pedagog. Významně se účastnil na přijímání zákonů (zejména tiskový zákon z roku 1849, trestní zákoníky z roku 1852 a 1861, trestní procesní řízení z roku 1853). V roce 1857 se stal vedoucím legislativního odboru ministerstva spravedlnosti, roku 1859 sekčním šéfem.\n\nZa vlády Ferdinanda von Beusta se stal ministrem spravedlnosti a zároveň coby pověřený správce i ministrem kultu a vyučování Předlitavska. Obě ministerské funkce zastával od 27. června 1867 do 23. prosince 1867.\n\nPo odchodu z vlády byl roku 1869 jmenován doživotním členem Panské sněmovny. Nadále se angažoval v justici a právní vědě. Zasedal rovněž v dolnorakouském zemském sněmu jako virilista.\n"}
{"id": "892593", "url": "https://cs.wikipedia.org/wiki?curid=892593", "title": "Lokomotiva Děčín", "text": "Lokomotiva Děčín\n\nLokomotiva Děčín je fotbalový klub z Děčína. Klub byl založen roku 1945.\n\nKlub vznikl v roce 1945 jako železniční klub. Jeho největším úspěchem je postup do třetí ligy. Po roce 1990 začal strmě klesat a do roku 2014 hrál až devátou nejvyšší soutěž, což je v jeho okrese nejnižší možná soutěž. Před sezonou 2014/15 přestoupil do soutěží okresu Ústí nad Labem kde rovněž působí v nejnižší soutěži.\n"}
{"id": "892594", "url": "https://cs.wikipedia.org/wiki?curid=892594", "title": "Jiří Šámal", "text": "Jiří Šámal\n\nJiří Šámal (* 19. září 1972 Mladá Boleslav) je bývalý český fotbalista, záložník.\n\nZačínal v Bakově nad Jizerou, jako dorostenec přestoupil do Sparty. V roce 1991 prodělal letní přípravu s A-týmem, ale hned nastoupil na vojnu do SKP Union Cheb. Dále hrál za FC Viktoria Plzeň, FK Chmel Blšany, FC Chomutov a Turnov. Vrátil se do Plzně, ale po zrušení B-týmu přestoupil do 1. FC Plzeň. Po rozpadu klubu hrál za Vejprnice, Senco Doubravka a TJ Jiskra Domažlice. V československé a české lize nastoupil celkem ve 29 utkáních.\n\n"}
{"id": "892600", "url": "https://cs.wikipedia.org/wiki?curid=892600", "title": "Pud smrti", "text": "Pud smrti\n\nPud smrti\nse vyznačuje agresivitou a destruktivní tendencí proti sobě samotnému nebo projevy agrese vůči ostatním. Podle Sigmunda Freuda je to jeden z hlavních pudů, stejně jako pud života.\n\n"}
{"id": "892602", "url": "https://cs.wikipedia.org/wiki?curid=892602", "title": "Superhrdina", "text": "Superhrdina\n\nSuperhrdina je fiktivní bytost, která se objevuje zejména v literatuře, komiksu a filmu. Je to většinou maskovaný člověk s nadpřirozenými schopnostmi. Na rozdíl od běžných hrdinů je obdařen buď výjimečnými schopnostmi, např. Superman, nebo mimořádnými technologickými možnostmi, jako např. Batman, případně jejich kombinací. Reprezentuje kladné vlastnosti a dobrotu lidské povahy. Obvykle pracuje sám a neměl by zabíjet.\n\nV minulosti by se dali mezi superhrdiny zařadit mytologičtí hrdinové. Ve starověkých bájích a mýtech hrdinové podávají nadlidské výkony, což je důsledkem jejich mimořádného a často božského původu. Středověká literatura se zaměřuje na rytíře, kteří v bojích dokážou přemoci desítky protivníků. V knize Thomase Maloryho Artušova smrt nacházíme některé klasické zápletky superhrdinské literatury.\n\nPrvním literárním maskovaným hrdinou je anglický Scarlet Pimpernel (Červený bedrník, 1903), který má v románech dvojí identitu. Dalšími jsou američtí hrdinové Zorro (1919), The Shadow (1930) a The Phantom (1936). Objevili se také nemaskované postavy se superschopnostmi, např. argentinský Patoruzú (1928) a američtí Pepek námořník (1929) a Hugo Danner (1930).\n\nOba trendy se zkombinovaly a v roce 1931 vznikl v Japonsku první maskovaný hrdina se superschopnostmi, Ōgon Bat (Zlatý netopýr). Dalším byl Mandrake the Magician (1934). V roce 1938 vytvořili židovští autoři Jerry Siegel a Joe Shuster postavu Supermana. Následovali postavy Batman, Captain Marvel, Flash a roku 1941 Captain America. Tím začala tzv. zlatá éra komiksu v době druhé světové války se znaky patriotismu. Po ztrátě nepřátel a vlivem cenzury došlo k úpadku komiksu. Postavy superhrdinů si brzy našly cestu na filmová plátna. Zlomem ve vnímání komiksových superhrdinů byl nástup Stana Leeho, který přinesl do boje superhrdinů běžný lidský faktor, růst postavy a její vývin a tím přiblížil superhrdiny čtenářům.\n\nPérák byl městskou legendou pocházející z Prahy během německé okupace Československa uprostřed druhé světové války. Po válce byl Pérák jako jediný český superhrdina vyobrazen ve filmu i komiksu.\n\nObdobí po roce 1970 bylo charakterizováno vzestupem zájmu o antihrdiny. Po této éře se literatura a komiks soustředí na drastické změny v životech superhrdinů, např. Batman, Temný rytíř či Supermanova smrt. Podobné trendy pokračují dodnes, přičemž nadpřirozené schopnosti často získávají lidé, kteří o ně nemají zájem, což vyvolává vnitřní konflikt v jejich životě, například některé postavy ze seriálu 4400 mají superschopnosti, ale obecně jsou pro ně a jejich okolí více břemenem než přínosem.\n\n\n\nDC Comics\n\nSuperhrdinské týmy\n\nMarvel Comics\n\nSuperhrdinské týmy\n\nImage Comics\n\nSuperhrdinské týmy\n\nVětšina filmových superhrdinů jsou adaptacemi románů a komiksů. Superhrdinové vytvoření pro film a televizi, bez základu v literatuře a komiksech:\n\nSuperhrdinské týmy\n\n"}
{"id": "892604", "url": "https://cs.wikipedia.org/wiki?curid=892604", "title": "Pud života", "text": "Pud života\n\nPud života je podle Sigmunda Freuda sexuálního zaměření. Vede k nalezení partnera, dosahování slasti, rozmnožování a podpoře nového života.\n\n"}
{"id": "892605", "url": "https://cs.wikipedia.org/wiki?curid=892605", "title": "Florin Răducioiu", "text": "Florin Răducioiu\n\nFlorin Valeriu Răducioiu [florin valeriju radučoju] (* 17. března 1970, Bukurešť) je bývalý rumunský fotbalový útočník. V 1. lize si poprvé zahrál v 16 letech. Účastník Mistrovství světa 1990 v Itálii, Mistrovství světa 1994 v USA a Mistrovství Evropy 1996 v Anglii.\n\nV roce 1993 se umístil na 3. místě v anketě Fotbalista roku Rumunska, v roce 1995 pak na pátém.\n\n\n\n"}
{"id": "892606", "url": "https://cs.wikipedia.org/wiki?curid=892606", "title": "Pozpátku (Červený trpaslík)", "text": "Pozpátku (Červený trpaslík)\n\nPozpátku (v anglickém originále Backwards) je první epizoda třetí série (a celkově třináctá) britského sci-fi sitcomu \"Červený trpaslík\". Poprvé byla odvysílána 14. listopadu 1989 na stanici BBC2, v České televizi pak 15. ledna 1999.\n\nPosádka Trpaslíka se ocitne na Zemi zhruba v roce 1993, ale čas zde běží pozpátku. Rimmer uvažuje, že zde zůstane natrvalo, jenže po rvačce v baru se i on rozhodne pro návrat.\n\nV úvodu epizody běží titulky ve stylu jiného sci-fi seriálu \"Star Wars\". Vysvětlují, co se událo od konce poslední epizody druhé série „Paralelní vesmír“. Text objasňuje Listerovo těhotenství, důvod, proč Holly vypadá jako Hilly a také návrat Krytona. Titulky se v určitém momentě zrychlí, takže divák je stihne přečíst celé jen stěží.\n\nKryton skládá zkoušky v pilotování Kosmiku za asistence Rimmera a jelikož je dost nervózní, udělá několik chyb (např. vystřelí Rimmera z katapultovací sedačky). Ve vesmíru jej Rimmer zkouší z dopravních značek, přičemž Kosmik vletí do časové díry a ztroskotá na Zemi. Vše tady probíhá obráceně, pozpátku. Ocitnou se v Londýně v roce 3991 (čili 1993). Než je Lister a Kocour najdou, přijmou práci na inzerát pro divadelního agenta, přičemž budou účinkovat po barech v komediálních výstupech. Rimmer a Kryton totiž stále fungují \"dopředu\" a tak vše, co dělají, přijde lidem zábavné.\n\nMezitím David Lister s Kocourem již tři týdny pátrají v Kosmiku 2 po zmizelých kamarádech. Když také narazí na časovou díru, Lister přes Kocourovy protesty do ní vletí. Přistanou poblíž jezera, kam dopadl Kosmik 1, a Lister má z ničeho nic monokl a bolí ho žebra. Na stromech podél silnice jsou vyvěšeny plakáty Krytona s Rimmerem zobrazující je jako „Bratři zpátečníci“. Lister se domnívá, že se nacházejí v Bulharsku, jak to ve skutečnosti je mu dojde až v hospodě, kde mají „Bratři zpátečníci“ vystoupení. Obecenstvo se neskutečně baví na triviálních kouscích, které Rimmer s Krytonem předvádějí (např. vypití sklenice vody nebo snězení vařeného vajíčka). Po představení sedí čtveřice v šatně a Lister přemlouvá Krytona s Rimmerem k návratu. Tvrdí, že je na zpátečnické Zemi všechno uhozené. Ale Rimmer se vrátit nechce, je tady uznávaný a dokáže najít na zdejším životě i výhody. Situace se mění v okamžiku, kdy do šatny vejde divadelní agent a „Bratry zpátečníky“ propustí, protože údajně zavinili hospodskou rvačku, kterou si ale nikdo z nich nepamatuje. Ta rvačka se teprve odehraje kvůli snězenému sendviči, a Listerovi po ní zmizí monokl a jsou mu zpevněna žebra.\n\nKosmik je připravený k odletu. Rimmer se zeptá, kde je Kocour. Lister poznamená, že si musel odskočit, aby vykonal velkou potřebu. Oba pochopí, co to v tomto obráceném světě znamená. Odněkud se vynoří Kocour se zježenými vlasy a prkennou chůzí dokráčí do útrob Kosmiku. Když míjí Rimmera s Listerem, naštvaně prohlásí:\n\n\n"}
{"id": "892608", "url": "https://cs.wikipedia.org/wiki?curid=892608", "title": "Nižný Hrabovec", "text": "Nižný Hrabovec\n\nNižný Hrabovec je obec na Slovensku, v okrese Vranov nad Topľou v Prešovském kraji.\n\nV roce 2011 zde žilo 1 623 obyvatel.\n"}
{"id": "892614", "url": "https://cs.wikipedia.org/wiki?curid=892614", "title": "Ranco", "text": "Ranco\n\nRanco je italská obec v provincii Varese v oblasti Lombardie. Obec leží na břehu jezera Lago Maggiore.\n\nK 31. prosinci 2011 zde žilo 1 356 obyvatel.\n\nAngera, Ispra, Lesa (NO), Meina (NO)\n"}
{"id": "892615", "url": "https://cs.wikipedia.org/wiki?curid=892615", "title": "Bernhard von Wüllerstorf", "text": "Bernhard von Wüllerstorf\n\nBernhard von Wüllerstorf, též Bernhard von Wüllerstorf-Urbair, uváděn i jako Wüllersdorf (29. ledna 1816 Terst – 10. srpna 1883 Bolzano), byl rakouský důstojník rakouského válečného námořnictva a politik, v letech 1865–1867 ministr obchodu Rakouského císařství a Předlitavska.\nV roce 1833 absolvoval vojenskou školu v Tulln an der Donau v hodnosti kadeta. V roce 1839 se stal důstojníkem. V letech 1848–1849 byl velitelem přístavu v Terstu. Od roku 1859 působil jako poradce vrchního velitele námořnictva Ferdinanda Maxmiliána (pozdějšího císaře mexického). V letech 1857–1859 velel plavbě kolem světa s lodí Novara. V roce 1864 byl velitelem rakouského námořnictva během operací proti dánské flotile při dánsko-německé válce.\n\nZa vlády Richarda Belcrediho se stal ministrem obchodu Rakouského císařství. Ve funkci setrval i za následující vlády Ferdinanda von Beusta, která již působila v době implementace rakousko-uherského vyrovnání, nyní jako ministr obchodu Předlitavska. Funkci zastával od 23. září 1865 do 18. dubna 1867. Z vlády tak odešel před formálním provedením rakousko-uherského vyrovnání a fakticky tak nikdy nebyl ministrem Předlitavska, pouze jednotného Rakouského císařství.\n\nVe funkci ministra se zasloužil o rozvoj železniční sítě.\n"}
{"id": "892619", "url": "https://cs.wikipedia.org/wiki?curid=892619", "title": "Královský palác", "text": "Královský palác\n\n"}
{"id": "892627", "url": "https://cs.wikipedia.org/wiki?curid=892627", "title": "Franz Karl von Becke", "text": "Franz Karl von Becke\n\nFranz Karl von Becke, též Franz Karl Becke nebo Franz von Becke (31. října 1818 Kolinec – 15. ledna 1870 Vídeň), byl rakouský a rakousko-uherský, respektive předlitavský diplomat a politik, v roce 1867 ministr financí Rakouského císařství a Předlitavska a ministr obchodu Rakouského císařství a Předlitavska, následně v letech 1867–1870 ministr financí Rakousko-Uherska.\n\nVystudoval práva a působil v diplomatických službách. V letech 1846–1850 byl rakouským konzulem v osmanském Galați, pak v letech 1853–1856 v Istanbulu. V letech 1856–1861 zastupoval Rakousko v Dunajské komisi v Galați. Roku 1861 nastoupil na post viceprezidenta plavebního úřadu v Terstu. V roce 1865 se stal sekčním šéfem na ministerstvu financí.\n\nZa vlády Richarda Belcrediho se stal ministrem financí Rakouského císařství. Ve funkci setrval i za následující vlády Ferdinanda von Beusta, která již působila v době implementace rakousko-uherského vyrovnání, takže byl ministrem financí Předlitavska. Funkci zastával od 21. ledna 1867 do 23. prosince 1867. Kromě toho dodatečně jako správce rezortu převzal 18. dubna 1867 i vedení ministerstva obchodu Rakouského císařství, respektive nově ministerstva obchodu Předlitavska. I na tomto postu setrval do 23. prosince 1867.\n\nNásledně od 24. prosince 1867 až do své smrti 15. ledna 1870 zastával post společného ministra financí Rakouska-Uherska.\n"}
{"id": "892632", "url": "https://cs.wikipedia.org/wiki?curid=892632", "title": "Suchardova vila s ateliérem", "text": "Suchardova vila s ateliérem\n\nSuchardova vila v Praze, původně vila s ateliérem, z let 1904 – 1907 se nachází ve Slavíčkově ulici č. 6, čp. 248, v Praze 6 – Bubenči. Stavbu na rohovém pozemku nynějších ulic Slavíčkova a Suchardova, navrhl pro sochaře Stanislava Suchardu a jeho čtyřčlennou rodinu, architekt Jan Kotěra. Vila se zahradou a ateliérem je zapsána v seznamu kulturních památek ČR a chráněna jako nemovitá památka.\n\nV roce 1901 vyhrál Stanislav Sucharda s architektem Aloisem Dryákem soutěž na vytvoření pomníku Františka Palackého v Praze. Pro realizaci této zakázky potřeboval vhodné prostory a pro svoji rodinu se dvěma dětmi rodinné bydlení. Požádal proto svého přítele, architekta Jana Kotěru o návrh vily s ateliérem. Výstavba probíhala v letech 1904 – 1907.\n\nArchitekt navrhl dvě budovy. Rodinnou vilu v raně secesním stylu, inspirovaném lidovou architekturou, s bohatě zdobeným průčelím a mansardovou střechou s hrázděnými štíty a budovu ateliéru na obdélném půdorysu, která byla úzkým „krčkem“ připojena k budově vily. Spojovací krček byl osvětlen prosklenou střechou, kterou zdobila socha stojícího rytíře. Tento prostor využíval Stanislav Sucharda jako knihovnu. V letech 1926 – 1928 byl ateliér od vily oddělen a přestavěn na obytný dům (čp. 628). Spolu s přestavbou ateliéru došlo i k zahradním úpravám, při kterých zanikl dřevěný kuželník na konci zahrady.\n\nÚstředním prvkem interiéru vily se stala schodišťová hala. V přízemí se nacházely reprezentační prostory, hala osvětlená barevnými okenními výplněmi a stylová jídelna se vstupem na verandu. V hale byl umístěn, na přání architekta, reliéf Stanislava Suchardy \"Praha a Vltava\". Patro bylo vyhrazeno ložnicím a hostinskému pokoji. V suterénu domu byl byt pro domovníka a sádrovna. Vila se stala místem setkávání Suchardových přátel ze spolku Mánes, mezi které patřili malíř Antonín Slavíček nebo sochař Josef Mařatka.\n\nOd roku 2008 ve vile působí Muzeum Stanislava Suchardy, které vzniklo z iniciativy sochařových vnuků.\n\n\n"}
{"id": "892634", "url": "https://cs.wikipedia.org/wiki?curid=892634", "title": "Emanuel Heinrich Komers", "text": "Emanuel Heinrich Komers\n\nEmanuel Heinrich Komers, též Emanuel Heinrich Komers von Lindenbach nebo Emanuel Heinrich von Komers (20. prosince 1810 Humpolec – 18. ledna 1889 Žáky), byl rakouský a rakousko-uherský, respektive předlitavský státní úředník, soudce a politik, v letech 1865–1867 ministr spravedlnosti Rakouského císařství a Předlitavska.\n\nPocházel z rozvětvené a vlivné šlechtické rodiny. Jeho bratr Anton Emanuel von Komers byl českým velkostatkářem a agrárním aktivistou, syn Camillo Komers Freiherr von Lindenbach byl rakousko-uherským generálem. Emanuel Heinrich Komers vstoupil v roce 1832 do státních služeb. V roce 1849 působil v právní komisi celoněmeckého říšského ministerstva války ve Frankfurtu nad Mohanem. Od roku 1850 byl zaměstnán v civilní státní správě v Čechách. Roku 1854 se stal prezidentem zemského soudu v Pešti, roku 1861 viceprezidentem zemského soudu v Praze. Roku 1863 nastoupil jako prezident zemského soudu v Krakově.\n\nZa vlády Richarda Belcrediho se stal ministrem spravedlnosti Rakouského císařství (s Belcredim ze znal z dob své služby v Praze). Ve funkci setrval i za následující vlády Ferdinanda von Beusta, která již působila v době implementace rakousko-uherského vyrovnání, takže byl i ministrem spravedlnosti Předlitavska. Funkci zastával od 27. července 1865 do 27. června 1867.\n\nPozději byl prezidentem zemského soudu ve Lvově.\n"}
{"id": "892642", "url": "https://cs.wikipedia.org/wiki?curid=892642", "title": "Downtempo", "text": "Downtempo\n\nDowntempo nebo downbeat je žánr elektronické hudby, který vznikl v 90. letech. Je podobný ambientní hudbě, ale obvykle obsahuje beaty nebo groove na rozdíl od ambientní hudby, která beaty neobsahuje.\n\nTento žánr je založen na synkopovaném rytmu podobném jako v hip-hopu a množství prvků z různých hudebních žánrů. Tempo se pohybuje mezi 80 až 120 BPM, ale najdou se i rychlejší a také pomalejší skladby.\n\nTermín \"downtempo\" v širším smyslu může charakterizovat i jakýkoliv druh elektronické hudby, který není vhodný pro tanec (na rozdíl od uptempa, tedy taneční hudby) nebo druh elektronické hudby, který má tempo pod 120 BPM. V 90. letech vzniklo několik podžánrů hudby downtempo: dub, trip-hop, illbient, lounge, nu jazz, chillout.\n\n"}
{"id": "892643", "url": "https://cs.wikipedia.org/wiki?curid=892643", "title": "Podřipský motoráček", "text": "Podřipský motoráček\n\nPodřipský motoráček je historický výletní vláček dopravce KŽC Doprava s. r. o. v trase Roudnice nad Labem – Libochovice, projíždějící Podřipskem (v minulosti byl provozován v dělším úseku Hněvice – Roudnice nad Labem – Libochovice – Litoměřice horní nádraží. Součástí vláčku je i muzeum a bar. Muzeum je umístěno v přívěsném voze Bix 557 (malý Balm), vyrobeném roku 1965, který KŽC koupil roku 2006 a roku 2012 přestavěl na vůz „BIXEUM“ pro účely mobilní muzejní expozice historie železniční dopravy na Podřipsku. Podřipský motoráček poprvé vyjížděl příležitostně v roce 2010 u příležitosti akcí města Roudnice nad Labem (vinobraní). Pravidelně jezdí od roku 2011. V roce 2012 jezdil v trasách Roudnice – Litoměřice a Roudnice – Louny. V roce 2013 byl prodloužen do Hněvic – jezdil v letní sezoně každou sobotu z Hněvic do Litoměřic a každou neděli zpět z Litoměřic do Hněvic. Muzejní vůz je součástí vlaku od roku 2012, i v roce 2013 však byl připojován pouze v úseku mezi Roudnicí a Litoměřicemi. Jízdenky se prodávají pouze ve vlaku.\n\nVyjíždí z Roudnice nad Labem a krajinou pod horou Říp se dostává do oblasti Dolního Poohří, kde se nachází lázeňské městečko Mšené-lázně a Budyně nad Ohří s vodním hradem. Dále vláček pokračuje do města Libochovice s majestátním zámkem a pod hradem Hazmburk míří k Litoměřicím. V Litoměřicích na něj navazuje cyklobus i pro pěší na Kletečnou.\n\nTrasa Podřipského motoráčku vede částečně po tzv. Budyňce - trati, na které byl v roce 2006 přerušen pravidelný provoz. V roce 2012 byla podél trati Budyňky instalována naučná stezka.\n\nTrasa vede přes tyto obce Českého středohoří a Podřipska (přes obce uvedené v závorce vedla v minulosti):\n\nOd roku 2016 je vlak v provozu pouze v délce trati T5 a je veden jako linka T5 DÚK, tj. v trase Roudnice nad Labem – Straškov – Libochovice. Jezdí v sobotu i v neděli po dvou párech spojů od konce března do konce října.\n\n"}
{"id": "892652", "url": "https://cs.wikipedia.org/wiki?curid=892652", "title": "122 (číslo)", "text": "122 (číslo)\n\nSto dvacet dva je přirozené číslo, které následuje po čísle sto dvacet jedna a předchází číslu sto dvacet tři. Římskými číslicemi se zapisuje CXXII.\n\n122 je:\n\n\n\nStodvaadvacátým dnem kalendářního roku je 2. květen (v přestupném roce 1. květen).\n"}
{"id": "892655", "url": "https://cs.wikipedia.org/wiki?curid=892655", "title": "Miroslav Adámek (politik STAN)", "text": "Miroslav Adámek (politik STAN)\n\nMiroslav Adámek (* 6. května 1963 Vsetín) je český politik a lékař, v letech 2010 až 2018 primátor města Zlína a od roku 2012 zastupitel Zlínského kraje, nestraník za hnutí STAN.\n\nMiroslav Adámek vystudoval Lékařskou fakultu Univerzity Palackého v Olomouci, kterou ukončil v roce 1989 a získal titul MUDr. Následně se přestěhoval do Zlína za prací (těsně před revolucí v roce 1989). Pracoval jako chirurg ve zlínské nemocnici Atlas a v Krajské nemocnici T. Bati ve Zlíně, ale také v nemocnicích ve Vsetíně a Valašském Meziříčí. V devadesátých letech byl rovněž týmovým lékařem zlínských extraligových hokejistů. Od roku 2005 je jednatelem a společníkem firmy Jednodenní chirurgie Zlín, s.r.o.\n\nMiroslav Adámek je ženatý a má dva syny. Žije ve Zlíně, konkrétně v místní části Kudlov.\n\nV roce 2010 kandidoval jako nestraník v komunálních volbách za koalici TOP 09 a STAN a byl zvolen členem Zastupitelstva města Zlína. Na jeho ustavujícím zasedání 19. 11. 2010 byl následně zvolen primátorem. Vedle funkce primátora je také od ledna 2011 prezidentem hokejového klubu PSG Zlín a od října 2012 zastupitelem Zlínského kraje (uspěl na kandidátce Starostů a TOP 09 pro Zlínský kraj). V roce 2013 se stal (za Zlínský kraj) členem Výboru Regionální rady regionu soudržnosti Střední Morava.\n\nV roce 2014 vedl v komunálních volbách do Zastupitelstva města Zlína kandidátku STAN (z pozice nestraníka) a byl tudíž kandidátem hnutí na post primátora města Zlína. O tuto funkci se ucházel již podruhé. Starostové a nezávislí ve Zlíně volby vyhráli (31,60 % hlasů; 18 mandátů) a Miroslav Adámek obhájil post zastupitele města. Dne 6. listopadu 2014 byl zvolen podruhé primátorem města Zlína.\n\nV krajských volbách v roce 2016 byl lídrem společné kandidátky STAN, ZHN a hnutí ZVUK 2012 ve Zlínském kraji a podařilo se mu obhájit mandát krajského zastupitele.\n\nVe volbách do Poslanecké sněmovny PČR v roce 2017 kandidoval jako člen hnutí STAN ve Zlínském kraji na posledním místě kandidátky, ale neuspěl. V doplňujících volbách do Senátu PČR v květnu 2018 kandidoval jako nestraník za STAN v obvodu č. 78 – Zlín. Se ziskem 16,36 % hlasů skončil na 3. místě.\n\nV komunálních volbách v roce 2018 do Zastupitelstva města Zlína byl z pozice nestraníka lídrem kandidátky hnutí STAN a tudíž i kandidátem tohoto hnutí na post primátora města. Mandát městského zastupitele obhájil. Hnutí STAN skončilo druhé a uzavřelo koalici s vítězným hnutím ANO, čtvrtou KDU-ČSL, šestou ODS a sedmými Piráty. Novým primátorem se dne 1. listopadu 2018 stal Jiří Korec, Adámek pokračuje jako náměstek primátora.\n"}
{"id": "892656", "url": "https://cs.wikipedia.org/wiki?curid=892656", "title": "House vs. Bůh", "text": "House vs. Bůh\n\nHouse vs. Bůh (anglicky: \"House vs God\") je devatenáctá epizoda z druhé série seriálu Dr. House.\n\nPatnáctiletý kluk jménem Boyd tvrdí, že se dokáže spojit s Bohem a léčit tak na smrt nemocné lidi. House tuto jeho schopnost samozřejmě popírá a zesměšňuje. House mu nevěří do doby, než Boyd přijde do kontaktu s Wilsonovou pacientkou, jejíž rakovina pak zázračně ustoupí. Jako vždy se House snaží přijít na reálné vysvětlení chlapcové schopnosti.\n\nV pozadí hlavního děje probíhají konfrontace mezi Cameronovou, která obvinila Foremana z ukradnutí článku. A nechybí Housovy obvyklé poznámky na víru a věřící.\n"}
{"id": "892658", "url": "https://cs.wikipedia.org/wiki?curid=892658", "title": "Bratrská láska", "text": "Bratrská láska\n\nBratrská láska je pátá epizoda třetí série amerického seriálu Přátelé.\n\nJoey se rozhodne postavit poštovní schránku na došlou poštu, zejména na jeho nabídky rolí. Z jeho truhlářského pokusu se nakonec vyklube celá obývací stěna, která k Chandlerově nelibosti přesahuje přes dveře.\n\nPhoebe se snaží sblížit se svým nevlastním bratrem Frankem, který k ní přijel na víkend. Phoebe si představovala jejich setkání poněkud jinak – společný čas, který spolu stráví, se zpočátku zdá jako nezábavný, nicméně jsou oba nakonec spokojení, že se poznali více.\n\nChandler a jeho přítelkyně Janice napsali seznam pěti známých osobností, se kterými by chtěli strávit noc. To vnukne stejnou myšlenku i Rossovi, jež se zeptá Rachel na její \"seznam\" a následně si napíše svůj. A protože je nerozhodný, má napsáno 6 jmen, musí jméno jedné ženy vyškrtnout. Na konci dílu potká Ross v kavárně herečku Isabellu Roselliniovou, jejíž jméno ze seznamu vymazal.\n"}
{"id": "892659", "url": "https://cs.wikipedia.org/wiki?curid=892659", "title": "Dance-rock", "text": "Dance-rock\n\nDance-rock je hudební styl, vycházející ze žánru post-disca, spojeného se žánry post-punk a no wave, a částečnými vlivy R&B a funku. Představiteli tohoto stylu jsou formace Gina X Performance (skladba „No G.D.M.“) a skupiny jako Liquid Liquid, Polyrock, Dinosaur L a kompilační album \"Disco Not Disco\" z roku 2000.\n\nAllmusic definuje „dance-rock“ jako hudbu 80. a 90. let praktikovanou rockovými hudebníky a ovlivněnou žánry jako Philadelphia soul, disco a funk, spojenou s rockem a dance. Podle Allmusic do tohoto žánru patří interpreti jako The Rolling Stones, David Bowie, Duran Duran, INXS, Eurythmics, Depeche Mode, The Clash, New Order a Devo.\n\n"}
{"id": "892661", "url": "https://cs.wikipedia.org/wiki?curid=892661", "title": "Středočeská vědecká knihovna", "text": "Středočeská vědecká knihovna\n\nStředočeská vědecká knihovna v Kladně, příspěvková organizace je krajská knihovna, která poskytuje veřejné knihovnické a informační služby. Jejím zřizovatelem je Středočeský kraj. Od roku 1954 sídlí knihovna v budově bývalého Okresního domu postavené v letech 1909–1910 podle projektu architektů Josefa Maříka a Karla Šidlíka. Budova je památkově chráněna.\n\nKnihovna byla založena v roce 1897 původně jako spolková s názvem Lidová knihovna na Kladně. Později byla knihovnou městskou (tuto funkci plnila až do roku 2002), od roku 1952 byla Okresní lidovou knihovnou, od roku 1960 knihovnou krajskou a jejím zřizovatel byla Krajský národní výbor v Praze. Po zrušení těchto úřadů se jejím zřizovatelem od roku 1990 stalo Ministerstvo kultury. Od vzniku krajů je jejím zřizovatelem Středočeský kraj. \n\nStředočeská vědecká knihovna v Kladně je příjemcem povinných výtisků neperiodických publikací vydaných vydavateli se sídlem na území Středočeského kraje a povinných výtisků periodik, tj. časopisů a novin z celé České republiky.Středočeská vědecká knihovna v Kladně vytváří univerzální knihovní fond. Knihovní fond činil v roce 2019 více než 720 000 knihovních jednotek, tj. knih, novin a časopisů, hudebnin, audiovizuálních a elektronických zdrojů. Trvale uchovává konzervační a historický fond: \n\n\nKnihovna poskytuje přístup k domácím a zahraničním elektronickým informačním zdrojům a vytváří vlastní databáze s bibliografickými a faktografickými informacemi zaměřenými na Středočeský kraj. Poskytuje také rešeršní služby, je centrem meziknihovních služeb, poskytuje veřejný internet, pořádá kurzy (mj. Univerzitu 3. věku), školení, přednášky a koncerty pro všechny věkové kategorie uživatelů a návštěvníků. Pořádá výstavy v Malé galerii. \n\nStředočeská vědecká knihovna v Kladně nakupuje knihovní dokumenty do výměnného fondu, které jsou prostřednictvím pěti pověřených knihoven (Městská knihovna Benešov, Středočeská vědecká knihovna v Kladně, Městská knihovna Kutná Hora, Městská knihovna Mladá Boleslav, Knihovna Jana Drdy Příbram) zapůjčovány městským a obecním knihovnám ve Středočeském kraji. Od roku 2012 každoročně pět obecních knihoven získává ocenění \"Středočeský Kramerius\".\n\nKnihovna je zakládajícím členem Sdružení knihoven České republiky (1993) a kolektivním členem Svazu knihovníků a informačních pracovníků. Od roku 1993 je knihovna vydavatelem celostátního knihovnického měsíčníku Čtenář. V roce 2008 uzavřela partnerské smlouvy o spolupráci s Vojvodskou veřejnou knihovnou Emanuela Smolki v Opole a Zemským knihovnickým centrem Porýní-Falc v Koblenzi. V roce 2015 bylo zřízeno digitalizační pracoviště Středočeského kraje sloužící pro potřeby paměťových institucí Středočeského kraje. \n\n\n"}
{"id": "892664", "url": "https://cs.wikipedia.org/wiki?curid=892664", "title": "Pryluky", "text": "Pryluky\n\nPryluky (; – \"Priluki\") je město v Černihivské oblasti na Ukrajině. Leží na řece Udaji a v roce 2011 mělo 58 890 obyvatel.\n\nPrvní zmínka o městě je z roku 1085 Vladimírem II. Monomachem. V té době zde byla pevnost Kyjevské Rusi na obranu proti Pečeněhům a Kypčakům. V roce 1092 ji Kypčakové dobyli a vybili obyvatelstvo, K podobnému dobývání pak došlo ještě několikrát, například v roce 1239 vypálili město Mongolové.\n\nV rámci Lublinské unie se město dostalo do polského držení.\n\nZhruba šest kilometrů na západ od města leží letecká základna Pryluky. Koncem Studené války na ní byly strategické bombardéry Tupolev Tu-160 s možnou jadernou výzbrojí a jednalo se tak o jedno z nejvýznamnějších letišť Sovětského letectva v Ukrajinské sovětské socialistické republice.\n\n"}
{"id": "892679", "url": "https://cs.wikipedia.org/wiki?curid=892679", "title": "Spojené státy americké na Letních olympijských hrách 2000", "text": "Spojené státy americké na Letních olympijských hrách 2000\n\nSpojené státy americké na Letních olympijských hrách v roce 2000 reprezentovalo 586 sportovců, z toho 253 žen a 333 mužů, ve 31 sportech.\n\n"}
{"id": "892680", "url": "https://cs.wikipedia.org/wiki?curid=892680", "title": "Kalcióza", "text": "Kalcióza\n\nKalcióza je fyziologická porucha rostlin je způsobena nedostatkem příjmu železa rostlinou, což je často sekundární problém. Obvykle je vyvolaná nadbytkem vápníku v půdě. Bývá spojována i s nevhodným pH půdy (nad 6.5, až silně alkalické půdy), chladným počasím, utužením půdy (změna půdních poměrů), přehnojením nebo nadbytkem vody. Kalcióza se projevuje zpravidla za horkého léta po deštivém jaru. Projevuje se obvykle jako chloróza listů. Vzhledem k tomu, že je železo významnou složkou chlorofylu, projevuje se nedostatek železa nedostatečnou tvorbou chlorofylu.\n\nTouto poruchou trpí často například vlčí bob a vápnobojné rostliny.\nMůže být zaměněna s nedostatkem manganu, nebo nadbytkem některých jiných složek výživy. Prvky jako vápník, zinek, mangan, fosfor, měď (antagonistické prvky) mohou učinit železo pro rostlinu nedostupné v případě, že jsou přítomny ve větším množství z běžných živin takto působí například nadbytek fosforu.\n\nSymptomy zahrnují žloutnutí listů, nebo hnědnutí ploch mezi nervaturou listů, jenž může sama zůstat zelená, zatímco mladé listy se mohou zdát zcela světlé. Ovoce může být špatné kvality a úroda je značně snížená. Kalciózou může trpět každá rostlina, ale obzvláště citlivá je většina vápnostřežných nebo rašeliništních rostlin, jako jsou například azalky a kamélie. Z běžných ovocných druhů jsou citlivé především maliny, broskvoně a hrušky.\n\nChloróza je u kalciózy projevem nedostatku železa k vytváření chlorofylu. Železo je například využíváno k tvorbě glutamyl-tRNA reduktázy, enzymu potřebné pro vytvoření 5-aminolevulové, který je prekurzorem chlorofylu.\n\nZákladním způsobem jak zabránit vzniku kalciózy je zvolit vhodné rostliny pro vhodné půdní podmínky a vyváženou výživou. Takto se lze vyhnout kalcióze třeba pěstováním vřesovištních rostlin v půdě s dostatkem rašeliny a nepřehnojováním dusíkatými a fosforečnými hnojivy nebo čerstvou chlévskou mrvou. Dlouhodobě je v půdách s vysokým pH vhodné použití síranu amonného jako dusíkatého hnojiva (způsobuje okyselení půdy). V alkalických půdách je totiž špatný příjem železa způsoben malou pohyblivostí iontů železa.\n\nV případě kalciózy je třeba postižené porosty co nejdříve a opakovaně ošetřit (2–4× v intervalu 10–14 dní) speciálními prostředky nebo listovými hnojivy s obsahem železa, nejlépe v chelátové vazbě. Opakovaně je možno použít i roztok zelené skalice (heptahydrát síranu železnatého). Některé zdroje sice doporučují použít roztok zelené skalice v koncentraci 0,2–0,4 % + 0,04–0,08 % kyseliny citronové, ale jiné zdroje varují před použitím kyselin přímo (např. kyseliny sírové, chlorovodíkové nebo kyseliny citronové). Uvádějí, že může dojít k nežádoucím reakcím s kovovými ionty v půdě, které jsou toxické a jinak vázané.\n\nNěkteré přípravky s účinnou látkou kyselina ethylendiamintetraoctová (EDTA), používané pro ochranu rostlin proti kalcióze mohou v půdě uvolňovat ionty olova.\n\n"}
{"id": "892682", "url": "https://cs.wikipedia.org/wiki?curid=892682", "title": "Gougouni", "text": "Gougouni\n\nGougouni jsou tři až pět centimetrů vysoké hrací figurky vyráběné katalánskou firmou Magic Box International. Jednotlivé figurky se liší tvarem i barvou a jsou určené pro různé hry, při kterých se hází a nebo třeba cvrnkají podobně jako kuličky. \n\nGougouni jsou vyráběni od poloviny devadesátých let 20. století. Velké popularity dosáhly právě koncem 90. let, kdy se v Kanadě a Spojených státech amerických dostaly k dětem milióny balíčků. Značného rozšíření dosáhly nejen díky prodeji, ale také díky partnerství s různými firmami, které je přidávaly ke svým výrobkům. Například řetězec rychlého občerstvení McDonald's je přidával ke svým dětským menu Happy Meal. V České republice začal podobným způsobem Gougouny používat od února 2013 obchodní řetězec Albert.\n\n"}
{"id": "892683", "url": "https://cs.wikipedia.org/wiki?curid=892683", "title": "Heidelberský katechismus", "text": "Heidelberský katechismus\n\nHeidelberský katechismus (německy \"Heidelberger Katechismus\", latinsky \"Catechesis Palatina\") je nejrozšířenější věroučnou pomůckou v reformovaných církvích. Katechismus nese název podle univerzitního města Heidelberku, kde poprvé vyšel na jaře 1563. Originální název díla zní: \"Katechismus neboli křesťanské učení, jak je vedeno v kostelech a ve školách v Kurfiřtské Falci\".\n\nPo počátečním kolísání, kam se během reformace zařadit, bylo německé hrabství Kurfiřtská Falc nasměrováno za vlády zbožného panovníka Fridricha III. do reformovaného tábora. Hrabě pověřil mladého theologa Zachariáše Ursina, aby sepsal učebnici víry, která by posílila náboženskou orientaci křesťanů pod jeho vládou. Částečně navazuje na dřívější protestantské katechismy.\n\nHeidelberský katechismus je podle reformačních zásad silně provázán s Biblí. Používá biblické slovní obraty a uvádí přes 800 odkazů na biblická místa. Lze jej tedy považovat za svébytný výklad Bible.\n\nKatechismus obsahuje 129 otázek a odpovědí.\nDodatečně byl rozčleněn na 52 částí po několika otázkách, aby mohl být soustavně probrán při nedělních shromážděních v průběhu jednoho roku.\n\nV mnoha církvích patří úvodní otázka a odpověď k základům víry, věřící je znají nazpaměť a různou formou si je ve společném i soukromém životě připomínají.\n\n\"1. Co je tvým jediným potěšením v životě a ve smrti?\"\n\n\"Že se svou duší a tělem v životě i ve smrti nejsem sám svůj. Patřím však svému věrnému Spasiteli, Ježíši Kristu. On svou vzácnou krví dokonale zaplatil za všechny mé hříchy, zcela mne vykoupil z moci ďáblovy a opatruje mne tak, že bez vůle mého nebeského Otce mi z hlavy nespadne jediný vlas. Ano, vše mi musí sloužit ke zdaru. Proto mne svým svatým Duchem ujišťuje o věčném životě a působí, že jsem ze srdce ochoten a připraven pro něj nadále žít.\"\n\nZačíná se od vztahu člověka a Boha. Člověk byl stvořen pro lásku, toto své poslání však nenaplňuje. \"\"Od přírody mám sklon nenávidět Boha i svého bližního.\" (5)\" Odklon od základního přikázání lásky lze poznat z Bible, chápané jako Boží zákon. Překonat přirozené odcizení od Boha lze leda \"\"novým narozením z Ducha\" (8)\", kdy člověk sám sice předepsaný zákon nenaplní, přijme však Boží pomoc a začne žít v novém duchu.\n\nBůh nabízí záchranu z bezduchého života. Nabídka byla bez podmínek dána prostřednictvím Ježíše Krista. Stačí se jí jen chopit vírou.\n\n\"21. Co je pravá víra?\"\n\n\"Pravá víra není pouze spolehlivé poznání, kterým považuji za pravdivé vše, co nám Bůh ukázal ve svém slově, nýbrž i srdečná důvěra, kterou ve mně působí Duch svatý evangeliem, že nejenom druhým, nýbrž také mně Bůh daroval odpuštění hříchů, věčnou spravedlnost a štěstí – to vše z pouhé milosti, prostě jen kvůli Kristově zásluze.\"\n\nKatechismus je velice osobní. Vedle velkých dějinných pravd víry se trvale zaměřuje na srdce člověka. Zajímá ho pohled dovnitř, jak víra proměňuje lidského ducha. Základy křesťanského učení jsou vyloženy podle apoštolského vyznání víry (22-59). Následuje pasáž o klasickém reformačním tématu: ospravedlnění. Kdy je člověk spravedlivý před Bohem? Jak spolu souvisejí víra, dobré skutky a spása? (60-65) Účast na Božím díle v přítomnosti znázorňují svátosti (66-85), v protestantském pojetí pouze dvě, ustanovené samotným Kristem: křest a večeře Páně.\n\nOdpovědí na Boží přízeň je život ve vděčnosti. Ta se projevuje na desateru a modlitbě.\n\nHeidelberský katechismus se postupně rozšířil do různých zemí v Německu, brzy se ujal v nizozemských a maďarských církvích. Všude tam je dodnes používán při výuce náboženství, konfirmační přípravě i při bohoslužbách. Poměrně malý význam má v anglicky a francouzsky mluvícím prostředí, kde se prosadily jiné katechismy. V českém evangelickém prostředí se Heidelberský katechismus výrazněji uplatnil až s ustavením Evangelické církve helvetského vyznání po tolerančním patentu. Česky vyšel v roce 1949 v překladu, který pořídil J.B.Jeschke. V pro katechismus jubilejním roce 2013 byl zvěřejněn nový překlad, vypracovaný Petrem Cimalou.\n\nEkumenicky problematická je otázka 80. V původním vydání nebyla vůbec obsažena, jako jediná byla doplněna později. Ihned do druhého vydání ještě na jaře 1563 ji nařídil připsat panovník Fridrich III., zřejmě pod vlivem horlivého bohoslovce Oleviana, jemuž se oddíl o večeři Páně zdál příliš smířlivý a málo reformovaný. Odráží ostré soudobé spory s římskými katolíky ohledně pojetí této svátosti. Bohoslužba jiné křesťanské skupiny je zde příkře označena jako zlořečené či prokleté modlářství.\n\n\"80. Jaký je rozdíl mezi večeří Páně a papežskou mší?\"\n\"Večeře Páně je nám svědectvím o tom, že máme dokonalé odpuštění všech svých hříchů prostřednictvím jednorázové oběti Ježíše Krista, kterou on sám jednou dokonal na kříži, a že Duchem svatým jsme jedno tělo s Kristem, jenž je nyní svým pravým tělem po pravici Otcově v nebi a tam chce být uctíván. Mše však učí, že ani živí, ani mrtví nemají odpuštění hříchů skrze utrpení Kristovo, ledaže by Kristus byl ještě denně kněžími při mši obětován, a že Kristus je tělesně pod způsobem chleba a vína a má být proto uctíván v nich. Mše tedy v podstatě není ničím jiným než zapřením jediné oběti a utrpení Ježíše Krista a zlořečeným modlářstvím.\" \n\nPolemická výhrada, ukotvená ve věroučném spisu a leckdy přerůstající v předsudek, dlouhodobě ztěžovala dorozumění mezi katolíky a protestanty. Cenzoři v oblastech s nábožensky smíšeným obyvatelstvem opakovaně kvůli obavám z třenic zakazovali v této odpovědi tisknout poslední větu, naposledy v komunistickém Rumunsku. S rozvojem ekumenických vztahů zjistili samotní reformovaní křesťané, že šíře katolického pohledu zde není vykreslena správně. Objevily se různé poznámky a komentáře k tomuto místu. V roce 1994 připojilo vedení „Reformovaného svazu v Německu“ následující poznámku. (Opět jediná dodatečná poznámka v Heidelberském katechismu.)\n\n\"Tento odsudek byl formulován před téměř 450 lety; v této podobě jej obsahově ani jazykově nelze zastávat. Polemika proti opakování jednorázové Kristovy oběti na kříží a proti uctívání živlů (chleba a vína) neodpovídá porozumění, jakého mohlo být doposud dosaženo v ekumenickém dialogu. Stávající rozdíl v učení spočívá v tom, že eucharistie je v římskokatolické církvi chápána jako \"oběť\", v evangelické bohoslužbě je večeře Páně chápána jako \"hostina\". Tento rozdíl by však neměl působit roztržku mezi církvemi.\"\n\n\n\n\n\n"}
{"id": "892689", "url": "https://cs.wikipedia.org/wiki?curid=892689", "title": "Harold Innis", "text": "Harold Innis\n\nHarold Adams Innis (5. listopadu 1894 – 8. listopadu 1952) byl kanadský mediální teoretik, historik ekonomie a politický ekonom. \n\nByl profesorem na univerzitě v Torontu. Jeho filozoficko-ekonomicko-historický přístup k lidské komunikaci měl mimořádný vliv na teorii masové komunikace a mediální studia a získal název Torontská škola. Jeho nejslavnějším žákem se stal Marshall McLuhan, řada jeho známých teorií pramení právě z méně známého Innisova díla. Svou teorii komunikace rozvinul především v knihách \"Empire and Communications\" a \"The Bias of Communication\". V Kanadě je rovněž vlivný jeho popis ekonomického vývoje Kanady.\n\n\n\n"}
{"id": "892703", "url": "https://cs.wikipedia.org/wiki?curid=892703", "title": "Operace Blesk", "text": "Operace Blesk\n\nOperace Blesk (: \"Raid on Entebbe\") je americký televizní film z roku 1977 režiséra Irvina Kershnera. Snímek je založen na skutečné události, izraelské vojenské operaci Entebbe, při které byli 4. července 1976 zachráněni unesení rukojmí z letiště Entebbe v Ugandě. Hlavní role ztvárnili Peter Finch, Charles Bronson a Stephen Macht.\n\nFilm získal Zlatý glóbus za nejlepší minisérii nebo TV film.\n\nFilm pojednává o záchranné operaci izraelské armády, jejímž cílem bylo osvobodit cestující letu společnosti Air France, kterého se zmocnili příslušníci Lidové fronty pro osvobození Palestiny a Revolučních buněk. S letounem následně přes Libyi odletěli do Ugandy, kde drželi jako rukojmí židovské a izraelské pasažéry, přičemž po izraelské vládě a řadě evropských vlád, požadovali propuštění vězněných palestinských teroristů. Snímek zachycuje obtížné rokování izraelské vlády o záchranné operaci, a to nejenom kvůli její obtížnosti a vzdálenosti Ugandy, ale i proto, že operace měla proběhnout o šabatu.\n\nPři mimořádně obtížné misi se izraelské elitní jednotce Sajeret Matkal podařilo rukojmí osvobodit. Při akci zahynul velitel komanda Jonatan Netanjahu (bratr budoucího premiéra Benjamina Netanjahua), tři rukojmí, únosci a na čtyři desítky ugandských vojáků. Čtvrtá rukojmí, Dora Blochová, která byla v okamžiku izraelské operace v ugandské nemocnici, byla později zavražděna.\n\nBěhem letu do Entebbe zpívají izraelští komandos židovský hymnus \"Hine ma tov\".\n\n\n"}
{"id": "892706", "url": "https://cs.wikipedia.org/wiki?curid=892706", "title": "Realitní makléř", "text": "Realitní makléř\n\nRealitní makléř je osoba, která zprostředkovává prodej či pronájem nemovitostí. Může se zaměřovat buď na rezidenční bydlení, nebo na komerční nemovitosti.\n\nRealitní makléři v České republice nemusí prokazovat žádnou odbornou ani jinou způsobilost. Jejich činnost spadá do tzv. volných živností (tyto živnosti mají název „Výroba, obchod a služby neuvedené v přílohách 1 až 3 živnostenského zákona“).\n\nRealitní makléři v České republice se sdružují do dvou uskupení. Jedná se o \"Asociaci realitních kanceláří ČR\" (založena v roce 1991, největší profesní sdružení odborníků, obchodníků a dalších profesionálů působících na českém trhu s nemovitostmi) a \"Českou komoru realitních kanceláří\" (založena v roce 2008).\n\nAčkoliv tento druh podnikání je v České republice znám již od totalitního režimu, první jednotky provozující zprostředkovatelskou činnost začaly vznikat až v roce 1990. V dobách totality bylo totiž podnikání nelegální a byty či domy se daly pouze po vzájemně dohodě vyměnit. Právě na těchto obchodech již tenkrát profitovali různí zprostředkovatelé a obchodníčci.\n\nVýše provize za zprostředkování prodeje jsou různé, obvykle činí 3–5 % prodejní ceny (+DPH). U zprostředkování pronájmu je provize zpravidla jeden měsíční nájem a platí ji buď pronajímatel, nebo nájemce (většinový případ).\n\n\n"}
{"id": "892710", "url": "https://cs.wikipedia.org/wiki?curid=892710", "title": "Právní prověření nemovitosti", "text": "Právní prověření nemovitosti\n\nPrávní prověření nemovitostí se zakládá na přezkoumání, zda s prodávanou nemovitostí disponuje skutečný vlastník, či osoby vlastníkem zmocněné a dále v prověření evidovaného právního stavu k omezení vlastnického práva k nemovitostem.\n\nPrávní prověření nemovitosti se provádí při nákupu jakékoli nemovitosti, a to obvykle na náklady kupujícího. Profesionální prověření poskytne advokátní kancelář nebo zástupce kupujícího. Informace nutné k právnímu prověření je možné získat na příslušném katastrálním úřadě, a to z listu vlastnictví a nabývacích titulů.\n\n\nPři koupi bytu v osobním vlastnictví je převáděn nejen byt samotný, ale také spoluvlastnický podíl na pozemku, na kterém byt stojí, a spoluvlastnický podíl na společné části bytového domu. Je tedy nezbytné zkontrolovat i stanovy společenství vlastníků.\n\nPří koupi družstevního bytu se jedná pouze o převod členských práv a povinností, nikoli o převod vlastnických práv k bytu. V této situaci je tedy nezbytná nejen kontrola faktického stavu bytové jednotky, ale i majetkové situace a obsahu stanov bytového družstva.\n\n\n"}
{"id": "892712", "url": "https://cs.wikipedia.org/wiki?curid=892712", "title": "Alena Maxová", "text": "Alena Maxová\n\nAlena Maxová (20. března 1920, Haag, Nizozemsko – 18. února 2013, Praha) byla rozhlasová redaktorka a překladatelka z angličtiny a bulharštiny. Mimo jiné stála u zrodu rozhlasového pořadu \"Kolotoč\" a jako překladatelka do českého prostředí uvedla amerického autora detektivních románů Eda McBaina.\n\nNarodila se v roce 1920 v holandském Haagu. Jejím otcem byl legionář, prvorepublikový politik a diplomat Prokop Maxa. Měla tři bratry. V letech 1931–38 žila s rodinou v bulharské Sofii, kde byl její otec velvyslancem. Vychodila tam českou měšťanku, naučila se místní jazyk a později se stala jeho přední překladatelkou do češtiny. Celý pobyt v Bulharsku považovala za jedno z nejhezčích období svého života, což dokládá např. i krátký rozhlasový dokument Malé pásmo o Bulharsku z cyklu Zvukový atlas.\n\nVe středoškolských studiích pokračovala na Drtinově reformním reálném gymnáziu v Praze. Roku 1939 emigrovala s rodiči do Francie a později do Spojeného království. V letech 1942–1945 byla učitelkou a ředitelkou československých jeslí v Londýně získala jazykové osvědčení Cambridge Certificate. Po návratu do Československa studovala v letech 1945–1948 angličtinu, češtinu a bulharštinu na Univerzitě Karlově, v posledním ročníku (1947–48) také vyučovala na Dívčím gymnáziu Charlotty Masarykové v Praze 7.\n\nV letech 1948–1970 působila v Československém rozhlasu v Praze. První dva roky byla redaktorkou v zahraniční redakci, poté pracovala do roku 1955 jako lektorka v tzv. učebním oddělení a byla redaktorkou literárních pořadů. V roce 1956 se stala redaktorkou a později vedoucí nově vytvořené redakce Aktualit a zajímavostí, zkráceně A-Zet.\n\nV době, kdy televizní vysílání bylo stále ve svých počátcích, prožíval rozhlas i v takové zemi, jakou bylo tehdejší Československo, svůj zlatý věk. Výrazným způsobem se podílel na formování životního stylu. Jeho masovému rozšíření napomohl i vynález tranzistorového přijímače. Došlo ale i k jiným změnám. Uvolněnější 60. léta přinesla personální reorganizaci a snahu o změny v obsahu vysílání. Jedním z důsledků byl vznik redakce A-Zet, ve které se postupem času sešla pestrá skupina různorodých osobností, do níž patřili mj. Ivo Fischer, Dita Skálová, Milena Hübschmannová či externisté Ivan Růžička, Čeněk Sovák, Jiří Navrátil atd. Dva posledně jmenovaní byli bývalí političtí vězni a fakt, že mohli pod svými vlastními jmény působit v celostátním rozhlase, byl sám o sobě velkým úspěchem. Redakce A-zet se za dobu své existence (1960-68) podílela na vzniku pořadů jako např. Kolotoč, Piš a slyš, Rada moudrých, Nedělní hodinka, Malá rozhlasová encyklopedie, Čí jste dítě, Černá hodinka atd.\n\nKdyž se na počátku 60. let začalo přemýšlet o reorganizaci vysílání, navštívila britskou BBC. Tam ji velmi zaujal pořad zajímavostí a hudby s názvem \"Roundabout\" a také pořad \"Window on the World\", s účastí hostů, kteří přicházeli do živého vysílání, což se u nás v té době ještě neprovádělo. V rámci změn přišla na řadu i literární redakce a její podsekce humoru a satiry, která tehdy vytvářela hlavně estrády. Skupina kolem ní však chtěla dělat spíše programy, které by byly zábavné a zároveň poučné. Podle britského vzoru tedy vytvořili pořad \"Kolotoč\", pásmo krátkých příspěvků prokládaných hudbou. Jeho průvodci byli podle slov Maxové instruováni k tomu, aby „obsah četli přirozeně, nenápadně a s pochopením věci; vtipně, ale nesnažili se přehnaně dělat legraci.“ První díl pořadu, který se vysílá dodnes, byl uveden v září 1963.\n\nDalší změna přišla po srpnové invazi vojsk Varšavské smlouvy. Pro nesouhlas se sovětskou okupací a s následujícím obdobím tzv. normalizace byla v roce 1970 z Československého rozhlasu propuštěna. Rozhlas celý se výrazně změnil, redakce A-Zet byla zrušena a redaktoři \"Kolotoče\" v následujícím období například považovali za velký úspěch i to, když jim bylo povoleno na konci pořadu vsunout pětiminutový živý vstup.\nV letech 1975–1990 byla zaměstnána jako zapisovatelka u pražského Obvodního soudu. V roce 1990 se vrátila do Československého rozhlasu, aby ve svých 70 letech vedla redakci uměleckého dokumentu, která volně navazovala na bývalou redakci A-Zet. Zůstala do roku 1992. \n\nOd roku 1950 překládala z angličtiny a bulharštiny klasickou i moderní literaturu, titulky k filmům a rozhlasové hry. Od počátku 70. let do poloviny 80. let musela vynuceně překládat buď bezejmenně, nebo pod vypůjčenými jmény (např. Eva Faltová, Miroslava Gregorová, Dana Hronková, Jana Marková, Prokop Maxa, Hana Reinerová, Veronika Veisová). Od roku 1990 překládala opět pod svým jménem, zejména romány, povídky a rozhlasové hry. Jejím kmenovým autorem je Ed McBain, kterého do českého prostředí uvedla (1967). Mezi další oblíbené autory patřily např. britská autorka Eleanor Hibbertová píšící pod pseudonymem Jean Plaidy nebo bulharští spisovatelé Dimitr Dimov a Vera Mutafčieva. Přeložila také romány Alana Levyho, Nathaniela Hawthorna, Anne Brontëové, Edith Whartonové, Daphne Du Maurierové a dalších.\n\n"}
{"id": "892714", "url": "https://cs.wikipedia.org/wiki?curid=892714", "title": "Lee Chae Rin", "text": "Lee Chae Rin\n\nLee Chae Rin (také pod zkratkou CL; v korejštině 이채린; * 26. února, 1991, Soul) je jihokorejská zpěvačka, rapperka, tanečnice a textařka.\n\nNarodila se v Soulu, ale většinu dětství strávila v Japonsku a Francii, kde se naučila anglicky, francouzsky a japonsky. V roce 2009 debutovala pod společností YG Entertainment zároveň se Sandarou Park, Minzy a Park Bom jako 2NE1.\nCL spolupracovala s interprety jako jsou např. BIGBANG, Uhm Jung Hwa, YMGA nebo Teddy Park. Se skupinou 2NE1 vydala 2 mini alba \"2NE1 (EP)\" a \"2NE1 2nd Mini Album\" a jedno plnohodnotné album \"To Anyone\" zároveň s jejich japonskou diskografií. Její duet s členkou skupiny Minzy \"Please Don't Go\" se umístil na 6. místě žebříčku Gaon Chart v listopadu 2009.\n\nCL, také známá jako Lee Chae Rin nebo Faith Lee (anglické jméno), byla narozena v Seoulu v Jižní Jižní Koreji. Vzhledem k otcově povolání jakožto profesora fyziky, se CL jako malé dítě musela stěhovat. Žila ve Francii a Japonsku, kde se naučila anglicky, francouzsky a japonsky.\n\nCL byla trainee pod společností JYP Entertainment, kde se spřátelila se Sohee a Yeeun (Wonder Girls), s Junsuem/Jun.K (2PM), Zinger (Secret), Min (Miss A) a solo zpěvákem Jayem Parkem.\n\nV jejím náctiletém období se rodina opět rozhodla k trvalému pobytu v Jižní Koreji.\n\nCL-inou první nahrávkou se stal featuring se skupinou BIGBANG \"Intro (Hot Issue)\" v roce 2007. Později téhož roku měla své první vystoupení na Music Awards se členy téže společnosti YG Entertainment. Její první připsané vystoupení v písni bylo v roce 2008, v písni \"DJ\" od zpěvačky Uhm Jung Hwy, ve které CL rappovala. CL se také objevila v písni \"What\" od YMGA jako součást YG Family.\n\nSpolečnost YG Entertainment prohlásila, že nová skupina bude obsahovat čtyři členky a bude debutovat někdy v květnu 2009. Společnost uvedla, že skupina trénovala čtyři roky a jejich debutové album by obsahovalo písně produkované Teddy Parkem (\"1TYM\") a G/Dragonem (BIGBANG). Název skupiny byl zprvu oznámen jako \"21\", avšak kvůli zjištění, že již jiný zpěvák tohle jméno vlastní, byla skupina přejmenována na \"2NE1\", kde \"NE\" má značit zkratku pro \"New Evolution\". CL byla vybraná jako leaderka skupiny pro další tři členky Park Bom, Minzy a Sandaru Park.\n\nSkupina spolupracovala s label-mate seniory \"BIGBANG\" na písničce \"\"Lollipop\"\". Píseň sklidila okamžitý úspěch, ale stále bylo otázkou, zda je skupina schopna prorazit na vlastní pěst.\n\n2NE1 debutovali na SBS \"The Music Trend\" 17. května 2009, kde vystoupily s jejich digitálním singlem \"Fire\" produkovaný Teddym Parkem. S vydáním mini-alba \"2NE1 (EP)\" započaly promoce titulní písně \"I Don't Care\". Jejich mini-album zasáhlo třetí příčku Hanteo \"Nejlépe prodávaných alb roku 2009\" s více než 100,000 prodanými kopiemi.\n\nPo krátké pauze vydaly novou píseň \"\"Follow Me\"\" , která se umístila na prvním místě Gaon Chart pro týden 13. února. Bylo řečeno, že píseň byla překvapenímé pro thajské fanoušky.\n\nV říjnu téhož roku se skupina vrátila se svým prvním studiovým full-length albem \"To Anyone\"., které bylo vydáno 9. září 2010. Promoce započaly souběžně vystoupeními tří písniček z alba: \"Clap Your Hands\", \"Go Away\" and \"Can't Nobody\". Tyto promoce následovalo vydání další písně \"It Hurts\" 31. října na Halloween. Album získalo obrovský úspěch a 2NE1 celkově vyhrály jedenáctkrát na rozličných hudebních programech. Prodalo se přes 150,000 kopií alba.\n\nV srpnu 2009 CL spolupracovala s členy YGE G-Dragonem (BIGBANG) a Teddym (1TYM) na písni \"The Leaders\", což byl featuring na G-Dragonové první sólo desce Heartbreaker. Bylo uvedeno, že CL si svoji vlastní část napsala sama.\n\nV srpnu, po ukončení \"I Don't Care\" promocí, přerušily svoje působení jako skupina a každá členka vydala vlastní sólo píseň. Nejdříve členka Dara vydala píseň \"Kiss\", kde měla featuring CL. Píseň se umístila na 5. místě Gaon měsíčníčního žebříčku. Poté CL spolupracovala s členkou Minzy na písni \"Please Don't Go\". Ze všech tří písni měla nejméně vystoupení, ale i přesto se umístila na 6. místě ke konci měsíce listopad.\n\n28. května 2013 vydala CL svoje vlastní první sólo společně i s hudebním klipem The Baddest Female. Song se během dvou dnů vyšplhal na první příčku v korejských hudebních žebříčcích. Umístil se v žebříčku iTunes ve 14. zemích, mezi které patřila i Česká republika, kde se umístil na 63. místě.\n\nCL se také objevila na písničce Dirty Vibe od producenta Skrillexe, které se nachází na jeho studiovém albu s názvem Recess.\n"}
{"id": "892725", "url": "https://cs.wikipedia.org/wiki?curid=892725", "title": "2. československá hokejová liga", "text": "2. československá hokejová liga\n\nDruhá československá hokejová liga byla v letech 1953 až 1969 druhou nejvyšší hokejovou soutěží v Československu. Nejlepší týmy z ní postupovaly do nejvyšší soutěže, zatímco nejhorší celky sestupovaly do krajských přeborů (před rokem 1960 oblastních přeborů).\n\nZatímco před rokem 1953 se postupující do nejvyšší soutěže rekrutovali z turnajů vítězů jednotlivých regionálních soutěží, v roce 1953 byla založena pravidelná druhá nejvyšší soutěž. V letech 1953 až 1956 se hrála pod názvem Celostátní soutěž, od roku 1956 pak jako 2. liga (někdy také označovaná jako II. liga). V roce 1969 se druhá nejvyšší soutěž rozdělila na 1. ČNHL a 1. SNHL.\n\nPo celou dobu existence byla liga rozdělena do regionálních skupin. Vítězové jednotlivých skupin se následně mezi sebou utkávali o postup do nejvyšší soutěže, případně přímo postoupili v závislosti na zvoleném herním systému v té které sezóně.\n\nPozn. Postupující do nejvyšší soutěže jsou označeni tučně.\n\n"}
{"id": "892729", "url": "https://cs.wikipedia.org/wiki?curid=892729", "title": "PZL SW-4 Puszczyk", "text": "PZL SW-4 Puszczyk\n\nPZL SW-4 Puszczyk (\"puštík\") je lehký jednomotorový víceúčelový užitkový vrtulník, vyráběný od roku 2002 v polském výrobním závodě PZL-Świdnik.\n\nPočátky vývoje vrtulníku SW-4 se datují do roku 1980, kdy polský závod PZL-Świdnik začal pracovat na novém vrtulníku, který měl být poháněn sovětským turbohřídelovým motorem Izotov GTD-350 o výkonu 300 kW. Maximální rychlost měla dosahovat 240 km/h, zatímco s přídavnými palivovými nádržemi měl mít stroj dolet 900 km. Nakonec byla postavena pouze maketa připravovaného vrtulníku.\n\nPád komunistického režimu v Polsku na konci 80. let dovolil výrobnímu závodu pracovat na vývoji stroje SW-4 nadále s využitím západních motorů Allison 250. Kromě pohonné jednotky doznaly změn také trup nebo ocasní rotor. První nelétající prototyp, určený k pozemním zkouškám, byl postaven v prosinci 1994. První dva létající prototypy byly vyrobeny v roce 1996 a 26. října téhož roku byly poprvé zalétány.\n\nPZL-Świdnik měl v plánu získat potřebné certifikace již v roce 1999, ale došlo ke zpoždění, protože bylo rozhodnuto o přepracování rotorové hlavy a horizontálního stabilizátoru. Modernizován byl také hydraulický systém. Vrtulníky začaly být vyráběny v roce 2002. Výrobní závod plánoval také variantu s turbohřídelovým motorem Pratt & Whitney Canada PW200, která se do výroby nedostala. U plánů zůstala také zamýšlená dvoumotorová varianta.\n\nVrtulníky SW-4 jsou schopny plnit řadu úkolů, především v policejním letectvu nebo mohou sloužit v armádních letkách k výcviku pilotů, případně k lékařské evakuační službě v bojových podmínkách (MEDEVAC). Využívat je mohou také jednotky pohraniční stráže.\n\nV roce 2006 uzavřel závod PZL-Świdnik smlouvu s čínským technologickým koncernem Jiujiang Hongying Technology Development Ltd na licenční výrobu strojů SW-4 v čínském výrobním závodě v Ťiou-ťiangu. První let čínského licenčně vyrobeného vrtulníku SW-4 proběhl 25. února 2010.\n\nVrtulníky PZL SW-4 disponují hlavním třílistým rotorem a dvoulistým vyrovnávacím rotorem. Jsou poháněny turbohřídelovým motorem Allison 250C20R/2 o jmenovitém výkonu 336 kW.\n\n Polsko\n\n\n\n\n"}
{"id": "892734", "url": "https://cs.wikipedia.org/wiki?curid=892734", "title": "Podivuhodná cesta ježka Aladina", "text": "Podivuhodná cesta ježka Aladina\n\nPodivuhodná cesta ježka Aladina je český hraný televizní seriál natočený v roce 2008 a poprvé vysílaný v rámci večerníčku v únoru roku 2009.\n\nSeriál spadá do volné série přírodovědných příběhů, které pro Českou televizi vymyslel a zrealizoval Václav Chaloupek. Každá série se věnovala jinému živočišnému druhu.\n\nKameru zabezpečil Jiří Bálek společně s Václavem Chaloupkem. Hudbu složil Jaroslav Samson Lenk včetně textu písně, kterou i nazpíval. Příběhem provázela Jana Paulová. Bylo natočeno 13 epizod, v délce mezi 8 až 9 minutami.\n\nTitulní postavou seriálu je ježek, ale ne ten český, ale ježek ušatý z afrického Egypta. Český zoolog Aleš ho při návratu do Čech omylem doveze s sebou a ježek, pojmenovaný Aladin, se ocitne v jiné krajině, než je písčitá poušť. Zde potkává domácí ježky, kteří jsou pro něho cizí…\n\n\n\n\n"}
{"id": "892743", "url": "https://cs.wikipedia.org/wiki?curid=892743", "title": "Pruhovaní kamarádi", "text": "Pruhovaní kamarádi\n\nPruhovaní kamarádi je český hraný televizní seriál natočený v roce 1998 poprvé vysílaný v rámci večerníčku v prosinci téhož roku.\n\nSeriál spadá do volné série přírodovědných příběhů, které pro Českou televizi vymyslel a zrealizoval Václav Chaloupek. Každá série se věnovala jinému živočišnému druhu.\n\nZa kamerou stál Ladislav Moulis. Hudbu k příběhu zkomponoval Přemysl Haas, příběhem slovem provázel Petr Haničinec. Bylo natočeno 10 epizod, v délce cca 7 minut.\n\nHrdiny jednotlivých příběhů jsou divoká prasátka. Jeden je pojmenovaný Bivoj, druhým hrdinou je Beruška. Seriál je koncipován jako soubor příběhů, kdy se poprvé vydávají na výlet a poznávají život a les kolem sebe, kdy při jedné z výprav poznávají třetího pruhovaného kamaráda, jezevce Jozívka…\n\nEpizody neměly oficiální názvy.\n\n\n"}
{"id": "892744", "url": "https://cs.wikipedia.org/wiki?curid=892744", "title": "Rudolf Veselý (primátor)", "text": "Rudolf Veselý (primátor)\n\nRudolf Veselý (* 5. září 1946 Zlín) je bývalý komunální politik, v prosinci 1990 byl krátce primátorem města Zlína.\n\nJako chemický inženýr pracoval ve Výzkumném ústavu gumárenské a plastikářské technologie ve Zlíně, před zvolením primátorem města v roce 1990 jako náměstek ředitele. V listopadu 1990 byl zvolen členem Zastupitelstva města Zlína za Občanské fórum a 11. 12. 1990 byl zvolen primátorem tohoto města. Z funkce primátora však odstoupil dne 28. 12. 1990 po medializaci pozitivní lustrace. Po deseti letech byl tento signatář Charty 77 a spoluiniciátor založení Občanského fóra ve Zlíně definitivně očištěn výnosem Městského soudu v Praze v lednu 2000. Verdikt soudu zněl: \"Ing. Rudolf Veselý byl neoprávněně evidován jako osoba uvedená v ust. § 2 odst. 1 písm. b) zák. č. 451/1991 Sb. v materiálech Státní bezpečnosti.\"\n"}
{"id": "892747", "url": "https://cs.wikipedia.org/wiki?curid=892747", "title": "Courtry", "text": "Courtry\n\nCourtry je francouzské město ve východní části metropolitní oblasti Paříže, v departementu Seine-et-Marne, Île-de-France, 20 kilometrů od centra Paříže.\n\nSousední obce: Vaujours, Villeparisis, Coubron, Le Pin, Montfermeil a Chelles.\n\n\"Počet obyvatel\"\n\nV obci jsou dvě mateřské školky, tři základní školy a jedna kolej.\n\n"}
{"id": "892748", "url": "https://cs.wikipedia.org/wiki?curid=892748", "title": "Azu", "text": "Azu\n\nAzu je tradiční pokrm tatarské kuchyně. Připravuje se z hovězího masa (někdy se používá také skopové maso nebo koňské maso), které se nakrájí na nudličky a dusí společně s cibulí, rajským protlakem, kvašáky a bramborami, dochutí se větším množstvím pepře a česneku. V některých variantách se přidává paprika, mrkev nebo adžika.\n\nPod sovětským vlivem se azu dostalo i do českých hospod, kde se ale většinou připravuje z vepřového, což je pro Tatary jako muslimy nepřijatelné.\n\n\n"}
{"id": "892749", "url": "https://cs.wikipedia.org/wiki?curid=892749", "title": "Tuláček", "text": "Tuláček\n\nTuláček je český hraný televizní seriál natočený v roce 1997 poprvé vysílaný v rámci večerníčku v prosinci téhož roku.\n\nSeriál spadá do volné série přírodovědných příběhů, které pro Českou televizi vymyslel a zrealizoval Václav Chaloupek. Každá série se věnovala jinému živočišnému druhu.\n\nKameramanem seriálu byl Ladislav Moulis. Hudbu připravil Přemysl Haas, píseň nazpíval Jaroslav Samson Lenk. Slovní doprovod zabezpečil Petr Haničinec. Bylo natočeno 7 epizod, v délce cca 8 minut.\n\nHlavním protagonistou příběhu je liščí mládě. Příběh začíná tím, že lovci po objevení liščího doupěte se ho snaží vykopat. Matka liška však mláďata odnesla včas, ale jedno zde omylem zůstalo. Z něj se stává Tuláček, který se musí naučit žít v lese bez maminky…\n\nEpizody neměly oficiální názvy.\n\n"}
{"id": "892751", "url": "https://cs.wikipedia.org/wiki?curid=892751", "title": "Casa Milà", "text": "Casa Milà\n\nCasa Milà neboli La Pedrera je budova známého architekta Antonia Gaudího v Barceloně ve Španělsku. Stavěla se od roku 1906 až do roku 1910. Nachází se na Paseig de Gracia. Secesní stavba s prvky španělské gotiky a baroka byla zapsána v roce 1984 k dalším Gaudího dílům na seznam světového dědictví UNESCO.\nByla to poslední světská stavba Antonia Gaudího, který pak všechny své síly věnoval už jen chrámu Sagrada Família. \n\nStavbu domu si objednal vlivný aristokrat Pere Milà i Camps se svou vyvolenou, bohatou vdovou Rosarií Segimon i Artells.\nStavba se poněkud protáhla, protože dům byl širší a vyšší, než bylo stanoveno. Proto dostali i několik pokut. Spory mezi Antoniem Gaudím a Rosárií Segimon i Artells ve věcech estetických, ale především finančních vedly k rozvázání smlouvy.\n\nBudova zůstala nedokončená. Na svou dostavbu musela počkat až do nedávných let. Po přerušení práce na domě vstoupil Antoni Gaudí do posledního uměleckého období. Hluboce se ponořil do askeze.\nBěhem španělské občanské války byla La Pedrera obsazena Katalánskou stranou, jejíž generální tajemník byl Joan Comorera.\n\nMajitelé domu, kteří byli na dovolené, se vrátili domů po válce. Pere Milà i Camps zemřel v roce 1940, a o pár let později, v roce 1946, jeho žena prodala majetek CIPSA (Provence Estate Company, SA) a zůstala ve svém bytě až do své smrti v roce 1964.\n\nTam, kde to bylo možné, se Antoni Gaudí vyhnul přímým liniím. Týká se to stropů, stěn i dveří.\nFasáda domu, přezdívaného La Pedrera („kamenolom\"), má všechno zakřivené, hrbaté a vyhloubené. Celá vypadá jako skála erodovaná mořem a větrem a je vyrobena z vápence. V roce 1905 byl Gaudí na vrcholu své tvorby, formoval materiál a nechal průchod své fantazii. V přízemí vytvořil sloupy a střechu ozdobil podivnými komíny. Velká členitost obvodu stavby umožnila vynechání nosných zdí.\nSkládá se z šesti poschodí točících se kolem dvou nádvoří, jednoho oválného a druhého kruhového.\nSuterén, kde se nachází garáž, má velké železné pilíře.\nBalkony jsou pokovány železem s dekorem abstraktních motivů a rostlin.\n\nInteriér je tak křiklavý jako exteriér. Půvab domu podtrhuje schodiště vedoucí od vchodu k bytům. Za povšimnutí stojí mimořádná pozornost, kterou Gaudí věnoval každému detailu od výzdoby stropu až po původní vzor kovaného zábradlí.\nByty jsou vybaveny dobovým nábytkem, který dokládá funkčnost a udivující modernost architektonických postupů Antoni Gaudího.\nArchitekt u tohoto domu uplatnil i některé novinky, dnes už pokládané za běžný standard, například propojení kuchyně s jídelnou nebo samostatnou koupelnu pro každou ložnici. Interiér dokončoval jeho spolupracovník Josep Maria Jujol.\n\nV současné době ve vlastnictví Fundació Catalunya-La Pedrera. V prvním patře jsou veřejně přístupné dva byty, zařízené původním nábytkem.\nUvnitř budovy se nachází též malé muzeum, kde si můžeme prohlédnout všechny mistrovy výtvory. Kromě modelů budov doprovázených fotografiemi jsou tu i obrazové záznamy z umělcova života. Přístupná je i členitá terasa na střeše s bizarními komíny a vyhlídkami do širokého okolí. Budova slouží také jako kulturní centrum s kavárnou a kromě komentovaných prohlídek se zde konají různé přednášky, besedy, koncerty, promítání filmů a jiné kulturní akce.\n\n\n\n"}
{"id": "892758", "url": "https://cs.wikipedia.org/wiki?curid=892758", "title": "Obtěžoval jsem anglickou královnu", "text": "Obtěžoval jsem anglickou královnu\n\nObtěžoval jsem anglickou královnu (The Regina Monologues) je 4. díl 15. řady amerického seriálu Simpsonovi napsaný Johnem Swartzwelderem.\n\nPan Burns si z bankomatu vybere 1000 dolarů, aby si koupil arašídy, ale bankovka uletí až ke Simpsonům. Bart ji najde, Marge rozhodne, že se pověsí inzerát. Samozřejmě, že potom snad všichni obyvatelé chtějí 1000 dolarů, když se vyloučí poslední zájemce. Tak Bart si otevře muzeum, jenže Burns si ji vezme. Ale Bart vydělá hodně peněz a tak jedou do Anglie. V Anglii později Homera zatknou ale díky královně může zpět do Ameriky.\n"}
{"id": "892761", "url": "https://cs.wikipedia.org/wiki?curid=892761", "title": "Sogüpcho", "text": "Sogüpcho\n\nSogüpcho je město v Jižní Koreji v provincii Čedžu. Ke 31. prosinci 2011 mělo 155 691 obyvatel. V roce 2006 byl jeho katastr rozšířen, takže zahrnuje celou jižní polovinu ostrova Čedžu (na druhé polovině se nachází stejnojmenné město Čedžu). V roce 2002 bylo jedním z měst, která hostila mistrovství světa ve fotbale.\n"}
{"id": "892762", "url": "https://cs.wikipedia.org/wiki?curid=892762", "title": "Vydrýsek", "text": "Vydrýsek\n\nVydrýsek je český hraný televizní seriál natočený v roce 2002 poprvé vysílaný v rámci večerníčku v lednu roku 2003.\n\nSeriál spadá do volné série přírodovědných příběhů, které pro Českou televizi vymyslel a zrealizoval Václav Chaloupek. V tomto seriálu na scénáři spolupracovala Jana Flašková. Každá série se věnovala jinému živočišnému druhu.\n\nNatáčení obstarala skupina kameramanů pod vedením Jiřího Bálka, dalšími byli František Čech, Oldřich Mikulica, Aleš Toman a Radek Všetečka. Hudbu zkomponoval a píseň složil Jaroslav Samson Lenk, seriál namluvil Viktor Preiss. Bylo natočeno 13 epizod, v širokém rozpětí od cca 7 do 10 minut.\n\nHlavním hrdinou je malá vydra říční pocházející ze Stanice Pavlov, pojmenovaná jako Vydrýsek. V seriálovém příběhu prožijeme s Vydrýskem jeho první rok života a staneme se svědky všedních i mimořádných událostí…\n\n\n\n"}
{"id": "892766", "url": "https://cs.wikipedia.org/wiki?curid=892766", "title": "Annet-sur-Marne", "text": "Annet-sur-Marne\n\nAnnet-sur-Marne je francouzská obec ve východní části metropolitní oblasti Paříže, v departementu Seine-et-Marne, Île-de-France.\n\nSousední obce: Claye-Souilly, Vinantes, Fresnes-sur-Marne, Courtry, Précy-sur-Marne, Villevaudé, Thorigny-sur-Marne a Jablines.\n\n\"Počet obyvatel\"\n\n\n\n"}
{"id": "892767", "url": "https://cs.wikipedia.org/wiki?curid=892767", "title": "Kostel svatého Bartoloměje (Rakovník)", "text": "Kostel svatého Bartoloměje (Rakovník)\n\nFarní kostel svatého Bartoloměje (někdy dle místního zvyku uváděn jako \"chrám\" či \"děkanský chrám svatého Bartoloměje\"), je dominantou rakovnického Husova náměstí, kde spolu se zvonicí, která stojí v jeho bezprostřední blízkosti, tvoří jeho východní zakončení. Kostel je spolu se zmiňovanou zvonicí zapsán jako nemovitá kulturní památka.\nSoučasný gotický chrám stojí na místě původní románské svatyně, zasvěcené svatému Mikuláši. Kostel (doslova \"castellum\") byl z rozkazu Vladislava I. roku 1119 obehnán obranou zdí, valy a příkopy, což mělo umožňovat zdejším obyvatelům případnou obranu. Vznikla tak i první písemná zmínka o sakrální stavbě na místě dnešního kostela svatého Bartoloměje. Před rokem 1349 tato svatyně vyhořela.\n\nNa jejím místě byl postaven, za podpory Karla IV., který odpustil roku 1367 na obnovu kostela dva díly papežských desátků, nový chrám. Při stavbě nového kostela bylo opět uvažováno o jeho začlenění do opevnění. V té době měla stavba, dle dochovaných fragmentů ve zdivu a jeho uspořádání, patrně dvě věže. Roku 1384 byl kostel, zasvěcený svatému Bartoloměji, povýšen na děkanský (některé zdroje však uvádějí, že k povýšení však patrně došlo až roku 1407 majestátem Václava IV. na žádost arcibiskupa Zbyňka). Právě kolem roku 1407, kdy je kostel zmiňován Václavem IV. v majestátu jako „matka okolních kostelů“, byl již plně dostavěn a vyzdoben, o čemž svědčí i postavení tří nových oltářů (sv. Doroty, Panny Marie Vítězné a sv. Kříže a 10 000 mučedníků).\nV roce 1422 kostel opět vyhořel. V následujících letech patrně sloužil spíše opevňovacím účelům, a tak k obnově chrámu došlo nejspíše až ve 2. polovině 15. století. Využito bylo původních základů, částečně i zdiva. Zachováno zůstalo presbyterium i dnešní sakristie, dříve kaple Panny Marie Vítězné. K obnově věží v průčelí již však z finančních důvodů nedošlo.\n\nK úplné dostavbě a vyzdobení chrámu však z finančních důvodů došlo patrně až za vlády krále Vladislava II. Z doby této přestavby pochází i stavební zvláštnost chrámu, a to, že se osa presbyteria v západovýchodním směru mírně odchyluje k severu oproti ose lodi. F. Levý v tom nespatřuje vliv stavebních okolností, nýbrž záměr typický pro chrámy ze 14. a 15. století. Obnovy doznal i inventář kostela. Roku 1496 byla zakoupena vyřezávaná a zlacená zavírací archa s ústředním obrazem sv. Bartoloměje, z níž se dochovala křídla zavěšená na stěnách presbyteria. Roku 1499 byla pořízena gotická cínová křtitelnice a roku 1503 byla Matějem Rejskem vybudována unikátní kazatelna z jednoho kusu pískovce ve tvaru kalichu o výšce 1,74 metru. Umístěna byla vlevo u druhého pilíře chrámové lodi na 1,5 metrů vysoký zdobený sloup. Také v dalších letech byly pořizovány další prvky interiéru a vybavení, jako například obřadní kalich a monstrance (1517), oltář bratrský (1518), oltář sv. Josefa či oltář sv. Václava. Rovněž byl upraven hlavní vchod na západní straně kostela a nad něj roku 1514 umístěn znak města. V roce 1522 byl tesařem Datlem zhotoven sanktusník, který byl završen makovicí v roce 1585. Roku 1527 byla postavena nová zeď kolem hřbitova přiléhajícímu z jihu ke kostelu. Odtud byl roku 1535 vybudován přímý vchod do lodi kostela. V roce 1549 byla vpravo od portálu vybudována skrýš na kostelní i městské cennosti.\nV době třicetileté války, v letech 1634 a 1639, bylo město včetně kostela, ukrývajícího městské i kostelní cennosti, zcela vydrancováno. Vzhledem k finančnímu vyčerpání města byla poválečná obnova velmi pozvolná. Nejprve byl opraven most přes příkop na hřbitov a do chrámu (1646) a až roku 1679 bylo započato se stavební obnovou jak chrámu, tak kostelní zdi. Kolem roku 1690 byla po levé straně portálu chrámu přistavěna kaple za mrtvé. Zajímavostí je, že roku 1693 udeřil do chrámu blesk, který jednak poškodil střechu a potom zcela zničil městskou korouhev. V roce 1699 byla po pravé straně lodi kostela vybudována kaple Bolestné rodičky Boží a pořízeny dvě mramorové kropenky.\n\nRoku 1694 bylo objednán u truhláře Faita Herly nový rokokový oltář, který byl zhotoven v následujícím roce. Ústřední oltářní obraz s motivem sv. Bartoloměje vymaloval roku 1695 Samuel Torrer. Oltář byl zdoben i řadou soch světců v životní velikosti. Nástavec oltáře tvořil obraz s motivem sv. Michala a sochami sv. Leopolda a sv. Floriana. Mimo hlavního oltáře byly postupně pořízeny i další oltáře po obou stranách chrámu. V roce 1727 byla nad vchod do chrámu při západní průčelní stěně přistavěna nová kruchta. Dosavadní kruchta nad kaplí, která byla patrně touto dobou změněna na sakristii a byly v její stěně prolomeny roku 1753 vstupní dveře, sloužila nyní jako oratoř. Nad kazatelnu byla v roce 1752 pořízena rokoková stříška. Rovněž byla pro kostel pořízena řada obrazů a bohoslužebného inventáře, jako např. gotická pozlacená stříbrná monstrance, zlacený krucifix z benátského skla zdobený českými granáty a další.\nOpevnění, které vytvářelo tzv. Zákostelí, kam kromě kostela a jeho zvonice patřila i Pražská brána, původní fara (dnes budova muzea), rychta a škola, bylo postupně odstraněno v letech 1802 až 1845. Klenutý most ke kostelu i východní dřevěný můstek byly strženy a příkopy byly zasypány. Stará jednopatrová škola, která stála před průčelím chrámu, byla zbořena až roku 1886, když dne 1. srpna 1885 bylo z rozhodnutí městské rady přistoupeno k regotizaci kostela dle plánů Josefa Mockera. Stavebními pracemi byl pověřen místní stavitel František Donda. Důkladné opravy doznala věž, kde byly zesíleny opěrné pilíře. Přestavěno bylo rovněž průčelí kostela, hlavní okno bylo nově zaskleno a přistavěna dvě točitá schodiště. Na střechách byly zřízeny vikýře, věžička nad presbyteriem byla roku 1889 rovněž nahrazena novou. Obměna se týkala i oken chrámu, včetně zasklení, prutů či kružeb. V roce 1896 byla provedena i nová výmalba kostela včetně polychromování kazatelny. Nově vystavěna byla i kruchta na západním konci lodě, která nahradila původní, renesanční. Roku 1875 byl pro chrám pořízen nový pseudogotický oltář od Josefa Heidelberka. Sochy oltáře, ústřední sv. Bartoloměje a boční sochy sv. Metoděje a Cyrila vytvořil jeho syn František. Výška oltáře, vybíhajícího do tří věžiček, činila 12 metrů, šíře pak 3,3 metru. Oltář byl polychromovaný s převládající okrovou. Mensa byla zděná s kamennou deskou. Upraveny byly (1863 sv. Anny a sv. Jana nepomuckého), jinak rozmístěny (1875 sv. Josefa a sv. Václava či dokonce odstraněny (1875 sv. Mikuláš a sv. Barbory) byly i další oltáře. V roce 1875 byla odstraněna rokoková stříška nad kazatelnou a roku 1885 byla nahrazena neogotickou.\n\nKostel svatého Bartoloměje je trojlodní pozdně gotický zděný chrám s opěrnými pilíři. Délka stavby činí 38,9 metru, šířka 21,38 metru a výška 15,7 metru. Výška střechy střední lodě je shodná s výškou presbyteria, které v ose lodi mírně uhýbá severním směrem. Při severní stěně presbyteria přiléhá sakristie (původně kaple), nad kterou je přistavěna věž, která zhruba o 4 metry převyšuje hřeben střechy. Nad presbyteriem se nachází sanktusová věžička. Prostor presbyteria je osvětlován sedmi, jižní loď čtyřmi a severní třemi gotickými okny s kružbami. V průčelí střední lodí je nad vchodem rovněž rozměrné gotické okno. Prostor presbyteria, lodí i sakristie je zaklenutý křížovou bohatě polychromovanou klenbou. Přístup na kruchtu, která zabírá celou šíři trojlodí při západní stěně je po dvou točitých schodištích umístěných vně stavby. Nad sakristií, uzavírané dveřmi s plechovým pobytím z doby krále Jiřího z Poděbrad, je umístěna oratoř (původní kruchta). Na stěně presbyteria se nachází freska z první poloviny 14. století s osmi výjevy ze života sv. Bartoloměje a patrně sv. Doroty.\n\nHlavní oltář se sochou sv. Bartoloměje pochází z roku 1875, vlevo je umístěn oltář sv. Josefa ze 17. století, vpravo oltář sv. Václava ze 16. století. V severní lodi se pak nachází oltář sv. Jana Nepomuckého, v jižní lodi oltář sv. Vojtěcha a pod kruchtou oltář Božího hrobu. Mezi další dominanty interiéru patří unikátní kazatelna, cínová křtitelnice, konšelské vyřezávané lavice v presbyteriu z první poloviny 17. století, na jižní stěně umístěný vyřezávaný kříž ze 16. století, sochy Panny Marie a Božského Srdce (1904) či sv. Antonína a sv. Terezie (1905) nebo mramorové kropenky u vchodu. Mezi zajímavosti interiéru patří i dochované náhrobní desky pod kůrem a chórovými lavicemi. Zajímavostí exteriéru jsou mozaikové výzdoby. U vchodu je vyobrazení pelikána a zemský a městský znak z roku 1895, vyhotovené firmou Kasalovský a Sommerschuh. Na jižní stěně je mozaika, pořízená a vyrobená firmou RAKO v roce 1935 s motivem Piety od Jana Koehlera.\nPrvní zmínka o varhanách kostela sv. Bartoloměje je z roku 1576, byl z Prahy dopraven regál a instalován na tehdejší kruchtu kostela. Na stejném místě postavil roku 1610 Tobiáš Hanzl nové varhany o 20 rejstřících. Během dobytí města Švédy dne 25. října 1639 byly mimo jiného inventáře kostela zničeny i varhany. K jejich opravě došlo až roku 1675. Po zrušení proboštství v Mariánské Týnici u Kralovic roku 1786 byly zdejší varhany přesunuty na nově vybudovanou kruchtu kostela sv. Bartoloměje. V roce 1875 byly varhany kompletně opraveny a vyčištěny. Avšak již v roce 1896 byly nahrazeny novými neogotickými, které zhotovil S. Š. Petr z Žižkova.\n\nPrvní dochovaná zmínka o zvonech kostela sv. Bartoloměje pochází z roku 1495, kdy mlynář Jiří zakoupil u mistra Jiřího na Novém Městě pražském dva zvony. Zvon \"Bartoloměj\", lidově též zvaný \"Žebrák\" a \"Jiří\" zvaný \"Mlynář\" s gotickým nápisem „\"Georgius Molendinator Civis Raconensis propriis impensis curavit\"“ tedy „Zhotoveno na náklad mlynáře Jiřího, občana rakovnického“. Tento byl roku 1889 přelit a pokřtěn \"Václav\".\n\nKvůli své hmotnosti byly tyto zvony usazeny do samostatné zvonice zbudované severně v těsné blízkosti kostela. Tato však postupně přestávala vyhovovat, a tak na jejím místě byla roku 1526 vystavena nová. Stavební část provedl mistr Vít, dřevěnou konstrukci pak tesař Datel. V roce 1616 bylo započato jednání o její obnově. Na věži kostela byly zavěšeny menší zvony. Větší z nich byl zvon \"Kotel\" o hmotností 15 centů a 30 liber ulitý roku 1512 v Praze. Po přelití v roce 1598, kdy byl rozražen, byl nově pokřtěn \"Dominikal\". Menší pak \"Bavor\" vážící 494,5 libry ulil roku 1577 zvonař Brikcí na Novém Městě pražském. Posledním byl zvon \"Jan\", který byl roku 1644 přelit a zvětšen na průměr 75 cm. Roku 1608 byl pořízen i zvon „poledníček“ o průměru 42 cm. V roce 1765 pořízen do malé zvonice na kostelní věži zvon \"Marie\" o průměru 82 cm.\n\nVelká zvonice doznala roku 1630 celkové přestavby do současné podoby. Další přestavba byla provedena v rámci regotizace chrámu v roce 1894. Přestavěna byla šestiboká podezdívka, střední část s dvojitým žaluziovým oknem po obou stranách, nad nimiž je umístěn znak zemský, městský a deset znaků cechovních a nápisy z historie zvonice. Střecha s břidlicovou krytinou je zakončena mřížovým a dvěma pozlacenými korouhvemi. V sanktusové věžičce kostela byly zavěšeny dva zvony, a to „umíráček“ a „stříbrňáček“. V současné době jsou ve velké zvonici osazeny zvony \"Bartoloměj\" (Žebrák) a \"Václav\" (Mlynář), na věži kostela zvon \"Dominikál\" a v sanktusníku zvon \"Stříbrňáček\".\n\nNa mohutné zvonové stolici ve stísněném prostoru visí dva velké zvony, které jsou v momentálním stavu neudržovaném a zvonilo se zde naposledy na Boží hod Vánoční ráno v roce 2014. Dle popisu lze zvony popsat takto:\n\n1) zvon Bartoloměj (Žebrák) má třířádkový nápis: \nNa plášti zvonu je reliéf Matky Boží, stojící na půlměsíci s Ježíškem a držící rajské jablíčko v ruce a v druhé ruce žezlo. Díky textu a reliéfu by se mělo správně jmenovat zvonu Panna Maria, neobjevuje se tu totiž žádná zmínka o sv. Bartoloměji. Průměr 160 cm, odhadovaná hmotnost: 3500 kg, ladění e1. Odlit roku 1492 zvonařem Georgiem Campanatorem.\n\n2) zvon Václav nemá kolem čepce nápis, ale jsou tu dva pásy s výjevy nahých dětí a pak ornamentální se lvími hlavami s rostlinnými výjevy. Nápis se nachází na plášti a je patnáctiřádkový:\n\nNa druhé straně pláště je vypukle proveden krucifix a pod ním lebka. Na obrubě dva medailony s vousáči a ženskou maskou. Průměr 137 cm, odhadovaná hmotnost 1700 kg, ladění e1.\n\n"}
{"id": "892773", "url": "https://cs.wikipedia.org/wiki?curid=892773", "title": "Čedžu (město)", "text": "Čedžu (město)\n\nČedžu je město v Jižní Koreji. Nachází se na ostrově Čedžu a zároveň je to hlavní město stejnojmenné provincie. Katastr města zabírá celou severní polovinu ostrova a zahrnuje i souostroví Čchudža několik desítek kilometrů severně od hlavního ostrova. Žije zde více než 400 000 obyvatel. Klima je zde vzhledem k jižní poloze ostrova subtropické a město proto slouží jako turistický resort, nachází se zde mnoho hotelů a kasin. Každoročně město navštíví přes 4 miliony turistů z Jižní Koreje, Japonska a Číny.\n\nZdejší mezinárodní letiště Čedžu ležící na pobřeží severozápadně od centra města je druhým nejrušnějším letištěm v Jižní Koreji.\n\n"}
{"id": "892780", "url": "https://cs.wikipedia.org/wiki?curid=892780", "title": "Katedrála svatého Jana", "text": "Katedrála svatého Jana\n\nDóm svatého Jana je termín označující více církevních staveb. Jsou to například:\n\n"}
{"id": "892781", "url": "https://cs.wikipedia.org/wiki?curid=892781", "title": "Ulsan", "text": "Ulsan\n\nUlsan (korejsky \"울산\") je město v Jižní Koreji. Se svým 1,1 milionem obyvatel jde o sedmé největší město v Jižní Koreji podle počtu obyvatel. Není součástí žádné provincie, ale má statut metropolitního města. Na jihu sousedí s metropolitním městem Pusan.\n\nMěsto se dělí na 4 distrikty (\"gu\") a 1 okresu (\"gun\"):\n\n\nDoprava je v Ulsanu na velmi dobré úrovni. Funguje zde městská hromadná doprava, která jezdí včas. Na okraji města také funguje městské letiště, na rozdíl od mezinárodního letiště Kimpcho přepraví o 20 spojů více.\n\nVe městě působí řada středních škol a vysokoškolské vzdělání zajišťuje Univesity of Ulsan, která je známá především díky sportovním akcí, které zde hostí. Zejména pak Korejskou basketbalovou ligu (KBL).\n\n"}
{"id": "892782", "url": "https://cs.wikipedia.org/wiki?curid=892782", "title": "Mistrovství Evropy v judu 1965", "text": "Mistrovství Evropy v judu 1965\n\nMistrovství Evropy se konalo v Madridu, Španělsko v dubnu 1965.\n\nSoučástí mistroství Evropy v judu byla mimo souteže ve vahových kategoriíí i soutěž týmů kategorie bez rozdílu vah a soutěž amatérů.\n\nJe velmi obtížně doložitelný systém turnaje mistrovství Evropy do roku 1965. Judisté byli nalosováni do klasického pavouku, ze kterého dva postoupili do finále. Poražení semifinalisté se mohli právem pyšnist děleným třetím místem. Je tu však potíž právě s pravidly jednotlivých turnajů do roku 1965. V některých ročnících jsou zmínky o utkání o třetí místo mezi poraženými semifinalisty. Kvůli absenci oficiálních výsledků jsou věškéré informace čerpány z novin a různých časopisů a ty se v tomto směru liší. Z tohoto důvodu poražení semifinalisté nejsou uvedeni. Budou doplněni v případě doložení oficiálními výsledky nebo fotografií ze stupně vítězů.\n"}
{"id": "892787", "url": "https://cs.wikipedia.org/wiki?curid=892787", "title": "Ignaz von Plener", "text": "Ignaz von Plener\n\nIgnaz von Plener, též \"Ignaz Freiherr von Plener\" nebo \"Ignaz svobodný pán von Plener\", v českých pramenech také Ignác Plener (21. května 1810 Vídeň – 17. února 1908 Vídeň), byl rakouský a rakousko-uherský, respektive předlitavský politik, v letech 1860–1864 ministr financí Rakouského císařství a v letech 1867–1870 ministr obchodu Předlitavska, představitel německorakouského liberalismu a odpůrce českých státoprávních aspirací.\n\nV letech 1827–1831 absolvoval Vídeňskou univerzitu, kde roku 1833 získal titul doktora práv. Od roku 1836 pracoval ve státní správě, nejprve na finančním úřadě v Chebu a Praze. V roce 1851 se stal finančním ředitelem v Prešpurku, v roce 1857 ve Lvově.\n\nRoku 1859 byl povolán do Rozmnožené Říšské rady (tehdy ještě coby poradní nevolené shromáždění). Od roku 1861 pak zasedal v Říšské radě jako poslanec a zároveň byl poslancem Českého zemského sněmu. Na Říšské radě působil ve funkčním období 1861–1865 (kurie obchodních komor, obvod Cheb), 1867–1870 (kurie obchodních a živn. komor v Čechách), 1870–1871 (10. listopadu 1870 složil slib, rezignace oznámena dopisem 7. června 1871) a 1871–1873 (opět kurie obchodních a živnost. komor Čechách, 7. května 1872 opětovně složil slib).\n\nZa vlády Johanna Rechberga se stal dodatečně ministrem financí Rakouského císařství (zpočátku jako provizorní správce poté, co zemřel dosavadní ministr Karl Ludwig von Bruck) a post si udržel i v následující vládě Rainera Ferdinanda Habsbursko-Lotrinského. Funkci zastával od 23. dubna 1860 do 5. června 1864. Jako ministr financí řídil státní pokladnu v době složitého ekonomického i politického vývoje. Prosazoval deflační politiku. Byl reprezentatem rakouskoněmeckých liberálních elit v době ožívajícího parlamentarismu. V říjnu 1860 veřejně na schůzi vlády oponoval panovníkově koncepci ústavního uspořádání. V otázkách státoprávních byl stoupencem centralismu a odmítal větší práva zemských vlád a zákonodárných sborů tak, jak je formuloval Říjnový diplom. V 60. letech 19. století patřil mezi hlavní německé politiky na českém sněmu a hlavní oponenty českých státoprávních ambicí. V ekonomických otázkách byl stoupencem volného trhu.\n\nPo rakousko-uherském vyrovnání se objevil 30. prosince 1867 jako člen vlády Karla von Auersperga na pozici ministra obchodu Předlitavska. Portfolio si udržel i ve vládě Leopolda Hasnera až do 12. dubna 1870. Jeho nástup do Auerspergovy vlády byl součástí širšího trendu zapojení německých měšťanských liberálních osobností do tohoto kabinetu (nazývaného též \"Bürgerministerium\" nebo \"měšťáckou vládou\"). Silný hlas v ní měly právě osobnosti Plenerova typu, tedy vzdělaní němečtí národovci neurozeného původu. Na postu ministra obchodu se podílel na uzavření několika obchodních smluv s cizími státy a podporoval rozvoj železničního podnikání. Od roku 1869 zároveň ve vládě vytvářel silnou frakci, která odmítala zmírnění politiky vůči české opozici a naopak prosazovala setrvání v stávajícím kurzu, přičemž sázela na faktor únavy odbojných českých poslanců. Tato skupina (kromě Ignaze von Plenera též Eduard Herbst nebo Leopold Hasner von Artha) nakonec ve vládě převážila a stoupenci opačného názoru rezignovali. Plener dokonce v krátkém období před koncem vlády Karla von Auersperga působil od 15. ledna 1870 do 30. ledna 1870 jako provizorní předseda vlády Předlitavska. Následná vláda Leopolda Hasnera byla německým liberálům nakloněna ještě víc a Plener v ní zůstal významným členem.\n\nV roce 1873 se stal členem Panské sněmovny, kde zastupoval německou liberální Ústavní stranu. Jeho syn Ernst von Plener byl rovněž politikem a koncem 19. století i ministrem předlitavské vlády.\n"}
{"id": "892788", "url": "https://cs.wikipedia.org/wiki?curid=892788", "title": "Charcyzk", "text": "Charcyzk\n\nCharcyzk ( ; – \"Charcyzsk\") je město v Doněcké oblasti na Ukrajině. Leží v Donbasu zhruba 30 kilometrů na východ od Doněcka, hlavního města oblasti. V roce 2013 v něm žilo 59 426 obyvatel.\n\n"}
{"id": "892803", "url": "https://cs.wikipedia.org/wiki?curid=892803", "title": "Kamil Mikulčík", "text": "Kamil Mikulčík\n\nKamil Mikulčík (* 18. listopadu 1977, Trnava) je slovenský zpěvák, herec, skladatel a hudebník.\nJe členem vokální skupiny \"Fragile\", známý je také účinkováním v divadle a v slovenské verzi seriálu Ordinace v růžové zahradě.V roce 2009 spolu s Nelou Pociskovou reprezentoval Slovensko na Eurovision Song Contest 2009 v Moskvě s písní \"\"Leť Tmou\"\".\n\nMikulčík je studiem Ekonomické univerzity a oboru herectví na Vysoké škole múzických umění v Bratislavě. Dlouhodobě působí jako hudební skladatel, mimo jiné spolupracoval s Českým rozhlasem.\n\nPočátkem roku 2009 se Mikulčík spolu se zpěvačkou Nelou Pociskovou zúčastnil slovenského národního kola do Eurovision Song Contest 2009 s písní \"\"Leť Tmou\"\". Po semifinálové kvalifikaci 5. března duo o tři dny později zvítězilo ve finálové části se ziskem 25% diváckých hlasů.14. května Mikulčík s Pociskovou vystoupili v druhém semifinále Eurovize v Moskvě, nedostali se však mezi deset nejúspěšnějších účinkujících a nepostoupili do finále. Obsadili 18. místo se ziskem 8 bodů (4 z Albánie, 2 z Ukrajiny, 1 z Irska a 1 z Ruska).\n\n\n\nSe skupinou Fragile:\n\n\nV roce 2009 se Mikulčík oženil s herečkou Kristínou Farkašovou. O rok později se rozvedli.\n\n\n"}
{"id": "892808", "url": "https://cs.wikipedia.org/wiki?curid=892808", "title": "Českolipská kotlina", "text": "Českolipská kotlina\n\nČeskolipská kotlina je geomorfologický okrsek na jihu a jihozápadě Zákupské pahorkatiny, ležící v okrese Česká Lípa Libereckého kraje. Největším sídlem v okrsku je okresní město Česká Lípa v západní části. Dalšími významnými sídly jsou jediná další města, Mimoň ve východní a Zákupy ve střední části okrsku.\n\nJe to mělká strukturně denudační sníženina při středním toku Ploučnice. Je tvořená převážně coniackými vápnitými jílovci a slínovci, méně turonskými pískovci, s pokryvy kvartérních sedimentů. Je charakterizována plochým povrchem říčních teras, údolních niv, strukturně denudačních plošin, kryopedimentů a ojedinělých neovulkanických suků. Ve střední a jihovýchodní části až převážně, jinde nepatrně až málo zalesněna borovými a smrkovými porosty, dubem a břízou. Jinde převažují travní porosty, pole a zástavba.\n\nOkrsek Českolipská kotlina (dle Jaromíra Demka VIA-1B-2) náleží do celku Ralská pahorkatina a podcelku Zákupská pahorkatina. Dále se člení na podokrsky Dobranovská kotlina na západě a Mimoňská kotlina na východě. Kotlina sousedí s dalšími okrsky Ralské pahorkatiny (Cvikovská pahorkatina na severu, Kotelská vrchovina na východě, Bezdězská vrchovina a Jestřebská kotlina na jihovýchodě, Provodínská pahorkatina na jihu) a na západě s Českým středohořím.\n\nNejvyšším vrcholem Českolipské kotliny je českolipský Špičák (459 m n. m.). Všechny významné vrcholy leží v podřízené Dobranovské kotlině.\n\n\nÚzemím protéká od východu tekoucí Ploučnice, ze severu přitékající její přítok Šporka a z jihovýchodu Robečský potok. Je zde řada rybníků, z nichž řada je začleněna do chráněných lokalit, přírodních rezervací a památek: Hradčanské rybníky, Manušické rybníky, Stružnické rybníky, Cihelenské rybníky, Česká Lípa - mokřad v nivě Šporky.\n\nCentrem kotliny je město Česká Lípa s mnoha kulturními památkami, které je zároveň křižovatkou řady značených turistických tras (včetně mezinárodní evropské trasy E10), cyklostezek silnic a železničních tratí. Na okraji města je vybudováno několik naučných stezek. Ne všechny vrcholů nejvyšších kopců jsou snadno dosažitelné, oplocený je vrchol českolipského Špičáku, zmizely cesty na příkré a zarostlé vrchy, např. Vinný vrch, kde býval nevelký hrad.\n\n\n"}
{"id": "892812", "url": "https://cs.wikipedia.org/wiki?curid=892812", "title": "Suwon", "text": "Suwon\n\nSuwon je město v Jižní Koreji. Je hlavním městem provincie Kjonggi. Nachází se přibližně 30 km na jih od Soulu. Počet obyvatel přesahuje 1,1 milionu. Suwon je jediným městem v Jižní Koreji s kompletně zachovalými hradbami a nachází se zde také pevnost Hwasong, což z něj činí častý cíl turistů. Město je také centrum vzdělání, nachází se zde 14 univerzitních kampusů.\n\nPřes Suwon vede železniční trať Soul – Pusan. Ve městě sídlí Samsung Electronics, velká dceřiná společnost konglomerátu Samsung Group. Je to největší světový výrobce tzv. chytrých telefonů (smartphones).\n\n\n"}
{"id": "892816", "url": "https://cs.wikipedia.org/wiki?curid=892816", "title": "Římskokatolická farnost Moutnice", "text": "Římskokatolická farnost Moutnice\n\nŘímskokatolická farnost Moutnice je územní společenství římských katolíků s farním kostelem svatého Jiljí v děkanátu Modřice. Farnost tvoří obce Moutnice a Nesvačilka.\n\nPoprvé je kostel připomínán v roce 1298. Jádro kostela je pozdně románské. Ve druhé polovině 14. století byl goticky upraven, bylo postaveno nové kněžiště a také věž na jižní straně lodi. Sakristie byla zřejmě přistavěna v roce 1697. K výrazným úpravám došlo v roce 1867, kdy byl kostel zvětšen vybudováním nového krátkého trojlodí.\n\nV letech 1872 až 1877 byl moutnickým duchovním správcem P. Václav Kosmák. Během této doby zde vytvořil básně i pro jeho tvorbu charakterističtější povídky. V Moutnicích též překládal ruské a polské verše, otištěné roku 1874 ve výboru Slovanská poezie. V této době začal psát svá kukátka, kterými se proslavil.\n\nSoučasným farářem je od 1. září 2010 R. D. Mgr. René Strouhal.\n\nFarnost se účastní akce Tříkrálová sbírka. V roce 2015 se při ní vybralo v Moutnicích 45 297 korun, v Nesvačilce 10 708 korun.\n\nNa 3. březen připadá Den vzájemných modliteb farností za bohoslovce a bohoslovců za farnosti brněnské diecéze. Adorační den se koná 11. dubna.\n\nFarnost připravuje stavbu nové kaple v obci Nesvačilka. Věřící z této vesnice dosud scházejí v sále obecního úřadu. Chystaná kaple bude zároveň sloužit jako vzdělávací, charitní a duchovní centrum.\n\nPo dokončení kamenné části je na řadě budování stěn kruhové stavby složené z dřevěných lamel. Na dokončení stavby chybělo v závěru roku 2016 asi 5 milionů korun, farář René Strouhal proto nabídl veřejnosti možnost zakoupit jednotlivé díly. Akce se setkala s velkým zájmem a třetina z tisíce potřebných lamel už našla sponzora. Ozvali se přitom dárci z celé republiky.\n"}
{"id": "892817", "url": "https://cs.wikipedia.org/wiki?curid=892817", "title": "Victor Malmström", "text": "Victor Malmström\n\nVictor \"Vicke\" Malmström (1897 - asi říjen 1962) byl švédský novinářský fotograf. Také jeho otec Axel Malmström byl fotožurnalista, stejně jako Victorův syn Åke.\n\nJeho otec v roce 1902 založil ve Stockholmu vlastní studio, které provozoval až do roku 1930. Victor Malmström v letech 1910 - 1920 působil jako stálý asistent svého otce, souhlasil s jeho ideály a přebíral techniku i kompozici. Je proto obtížné odlišit od sebe jejich práce. První publikované snímky pořídil v roce 1912 na Olympijských hrách ve Stockholmu, které dokumentoval jeho otec jako jeden ze tří oficiálních fotografů. Victor se brzy osamostatnil jako nezávislý fotograf, i když spolupráce s otcem trvala až do roku 1920. Victor Malmström pořídil několik fotografií během demonstrací na náměstí Gustav Adolfs torg v červnu 1917, které byly později zveřejněny mimo jiné v sociálnědemokratickém tisku \"Hvar 8 Dag\" v rámci společné obchodní značky \"M\".\n\nV letech 1925 a 1932 byl stálým novinářským fotografem u \"Dagens Nyheter\". Když se v roce 1930 objevila Andréesova balónová polární expedice, dokumentoval se svým fotoaparátem okamžik, když zbytek expedice dorazil do Norska. Během období 1930 - 1940 pracoval především jako fotograf na volné noze pro \"Aftonbladet\" a od roku 1949 tam byl stálým zaměstnancem. Fotografoval až do své smrti v říjnu 1962.\n\nZnámá je fotografie, jak stojí na štaflích společně se svým otcem Axelem, kterému stíní objektiv kloboukem místo sluneční clony.\n\n"}
{"id": "892819", "url": "https://cs.wikipedia.org/wiki?curid=892819", "title": "Alfred Potocki", "text": "Alfred Potocki\n\nAlfred Potocki, též Alfred von Potocki, Alfred II. Józef Marian hrabě Potocki von Pilawa, Alfred von Potocki-Pilawa (29. července 1822 Łańcut – 18. května 1889 Paříž), byl rakouský a rakousko-uherský, respektive předlitavský šlechtic a politik polského původu z Haliče, v letech 1867–1870 ministr zemědělství Předlitavska, v letech 1870–1871 předseda vlády Předlitavska (vláda Alfreda von Potockého).\n\nPocházel z vlivné polské šlechtické rodiny. Působil v diplomatických službách a roku 1861 se stal doživotním členem Panské sněmovny. Od roku 1863 rovněž zasedal na Haličském zemském sněmu. Patřil mezi konzervativní šlechtu, prosazoval autonomii pro Halič. Haličský zemský sněm ho roku 1867 zvolil za poslance Říšské rady (celostátní zákonodárný sbor, tehdy ještě nevolen přímo, ale tvořen delegáty jednotlivých zemských sněmů). Ale mandát fakticky nepřevzal, slib nesložil a jeho rezignace byla oznámena dopisem 11. července 1867.\n\nPo rakousko-uherském vyrovnání se objevil 30. prosince 1867 jako člen vlády Karla von Auersperga na nově zřízené pozici ministra zemědělství Předlitavska. Portfolio si udržel do 1. února 1870. Pro vedení rezortu zemědělství měl předpoklady coby správce rodinného velkostatku. V rámci kabinetu Karla von Auersperga ovšem patřil k menšině federalisticky (tedy ve prospěch větších pravomocí historických zemí) orientovaných šlechtických členů, zatímco převažující vliv ve vládě měli naopak neurození rakouskoněmečtí centralističtí liberálové (Ignaz von Plener nebo Eduard Herbst), kteří historická privilegia odmítali, stejně jako státoprávní aspirace neněmeckých národností.\n\nVládu Karla von Auersperga krátce vystřídala podobně orientovaná vláda Leopolda Hasnera, v níž Potocki nezasedal. Pak se ale 13. dubna 1870 sám stal předsedou vlády Předlitavska (vláda Alfreda von Potockého), přičemž k nástupu do této funkce ho vyzval císař František Josef I. (historik Otto Urban dokonce uvádí, že Potocki post ministerského předsedy nechtěl přijmout a souhlasil až po rozkazu od císaře). Na postu setrval do 4. února 1871.\n\nPotockého vláda měla ambici změnit politickou orientaci předchozích kabinetů a odklonit se od liberálního německého proudu. Do doby jeho vlády spadají debaty o konkordátu a novém nastavení vztahů mezi rakouským státem a katolickou církví. V státoprávních otázkách se pokusil o vstřícné kroky vůči neněmeckým národním hnutím, ale pokus zapojit do vlády českou opozici nebyl úspěšný. Vstřícně na jeho signály reagovala česká konzervativní šlechta, ale občanské české politiky se nepodařilo přesvědčit k ukončení jejich odmítavého postoje k celému předlitavskému ústavnímu zřízení. Potocki přitom sledoval možnost vytvořit federalistickou většinu založenou na českých a polských autonomistech a alpských konzervativcích. Jako vstřícné gesto nechal rozpustit Český zemský sněm, který byl dosud ovládán centralistickou (německou centralistickou většinou) a nový sněm pak po zemských volbách roku 1870 získal většinu stoupenců státoprávního českého programu. Ani pak ale Češi nesouhlasili s vysláním svých zástupců na Říšskou radu do Vídně. Potocki tak postrádal v předlitavském parlamentu potřebnou většinu a jeho pozice postupně erodovala. Během prusko-francouzské války se snažil o neutralitu. Jeho konec ve vládě byl ovšem nakonec způsoben vnitropolitickými důvody, zejména převahou jeho odpůrců z řad německých liberálů na Říšské radě. Třikrát podával demisi ale až po několika měsících v únoru 1871 byl zproštěn úřadu. Kromě postu předsedy vlády byl rovněž po jistou dobu i provizorním ministrem zeměbrany coby správce tohoto rezortu (od 28. června 1870 do 4. února 1871).\n\nPo odchodu z vlády se angažoval politicky v Haliči. V roce 1874 byl předsedou haličského zemského sněmu a pak v letech 1875–1883 místodržícím Haliče. Jako jeden z největších pozemkových vlastníků v Haliči byl aktivní i v hospodářském životě. V roce 1867 byl prezidentem Haličské hypoteční banky.\n"}
{"id": "892825", "url": "https://cs.wikipedia.org/wiki?curid=892825", "title": "1. česká národní hokejová liga", "text": "1. česká národní hokejová liga\n\n1. česká národní hokejová liga (zkráceně \"1. ČNHL\") byla v letech 1969 až 1993 společně s 1. slovenskou národní hokejovou ligou (1. SNHL) druhou nejvyšší hokejovou soutěží v Československu. Nejlepší týmy jednotlivých ročníků se utkávaly s vítězem 1. SNHL a vítěz této série postupoval do nejvyšší soutěže, zatímco nejhorší celky sestupovaly do 2. ČNHL (před vznikem 2. ČNHL do hokejových divizí).\n\nSoutěž vznikla v roce 1969, kdy se 2. československá hokejová liga rozdělila na dvě části, a to 1. ČNHL a 1. SNHL. Zanikla v roce 1993 s rozpadem Československa. Její nástupkyní se stala 1. česká hokejová liga.\n\nPozn. Postupující do nejvyšší soutěže jsou označeni tučně.\n\n"}
{"id": "892826", "url": "https://cs.wikipedia.org/wiki?curid=892826", "title": "Ansan", "text": "Ansan\n\nAnsan je jihokorejské město. Nachází se v severozápadní části území při pobřeží Žlutého moře v provincii Kjonggi. V jeho katastru se dokonce nachází i několik ostrovů ve Žlutém moři, např. ostrov Tebu. Na území o rozloze 144 km² zde žije přibližně 715 000 obyvatel. Ansan spolu s dalšími okolními městy v provincii, s metropolitním městem Inčchon a s hlavním městem Soul tvoří tzv. Velký Soul, což je metropolitní oblast o rozloze 1 570 km² s asi 23 miliony obyvatel.\n\n"}
{"id": "892831", "url": "https://cs.wikipedia.org/wiki?curid=892831", "title": "Mistrovství Evropy v judu 1964", "text": "Mistrovství Evropy v judu 1964\n\nMistrovství Evropy se konalo v Berlíně, Východní Německo v dubnu 1964.\n\nSoučástí mistroství Evropy v judu byla mimo souteže ve vahových kategoriíí i soutěž týmů kategorie bez rozdílu vah a soutěž amatérů.\n\nJe velmi obtížně doložitelný systém turnaje mistrovství Evropy do roku 1965. Judisté byli nalosováni do klasického pavouku, ze kterého dva postoupili do finále. Poražení semifinalisté se mohli právem pyšnist děleným třetím místem. Je tu však potíž právě s pravidly jednotlivých turnajů do roku 1965. V některých ročnících jsou zmínky o utkání o třetí místo mezi poraženými semifinalisty. Kvůli absenci oficiálních výsledků jsou věškéré informace čerpány z novin a různých časopisů a ty se v tomto směru liší. Z tohoto důvodu poražení semifinalisté nejsou uvedeni. Budou doplněni v případě doložení oficiálními výsledky nebo fotografií ze stupně vítězů.\n"}
{"id": "892847", "url": "https://cs.wikipedia.org/wiki?curid=892847", "title": "Saladinova socha", "text": "Saladinova socha\n\nSaladinova socha (arabsky تمثال صلاح الدين الأيوبي) je bronzová jezdecká socha v nadživotní velikosti zobrazující ajjúbovského sultána Saladina, která se nachází před citadelou v Damašku v Sýrii. Socha, kterou navrhl syrský sochař Abdulláh al-Saíd, vznikla na státní náklady a odhalil ji syrský prezident Háfiz al-Asad v roce 1993 při 800. výročí Saladinovy smrti.\n\nSocha, která trůní hlavnímu náměstí ve městě, představuje Saladina ve stejné póze a ve stejných šatech, v jakých vystupuje v mnoha západních popisech křižáckých výprav z 19. století. Po každé straně Saladinova koně stojí dva pěšáci a súfí. Za koněm klečí dva známí křižáci, Guy z Lusignanu a Renaud de Châtillon. Podle sochaře Saladin není zobrazen jako individuální bojovník, ale jako vůdce ztělesňující vlnu lidového odporu proti Frankům. Súfí reprezentuje jedno náboženství lidu, zatímco pěšáci reprezentují prostý lid, kteří se všichni spojili s jejich hrdinou pod společnou vlajkou islámu.\n"}
{"id": "892856", "url": "https://cs.wikipedia.org/wiki?curid=892856", "title": "Mistrovství Evropy v judu 1963", "text": "Mistrovství Evropy v judu 1963\n\nMistrovství Evropy se konalo v Ženevě, Švýcarsko v květnu 1963.\n\nSoučástí mistroství Evropy v judu byla mimo souteže ve vahových kategoriíí i soutěž týmů, kategorie bez rozdílu vah a soutěž amatérů.\n\nJe velmi obtížně doložitelný systém turnaje mistrovství Evropy do roku 1965. Judisté byli nalosováni do klasického pavouku, ze kterého dva postoupili do finále. Poražení semifinalisté se mohli právem pyšnist děleným třetím místem. Je tu však potíž právě s pravidly jednotlivých turnajů do roku 1965. V některých ročnících jsou zmínky o utkání o třetí místo mezi poraženými semifinalisty. Kvůli absenci oficiálních výsledků jsou věškéré informace čerpány z novin a různých časopisů a ty se v tomto směru liší. Z tohoto důvodu poražení semifinalisté nejsou uvedeni. Budou doplněni v případě doložení oficiálními výsledky nebo fotografií ze stupně vítězů.\n"}
{"id": "892858", "url": "https://cs.wikipedia.org/wiki?curid=892858", "title": "Pozzo", "text": "Pozzo\n\nItalské příjmení Pozzo [\"pocco\"] nosí např.:\n"}
{"id": "892860", "url": "https://cs.wikipedia.org/wiki?curid=892860", "title": "Jaroslav Maňas", "text": "Jaroslav Maňas\n\nJaroslav Maňas (4. srpna 1913, Staré Město u Uherského Hradiště – 2. dubna 1985, Boskovice nebo Letovice) byl český ochotnický divadelní režisér.\n\nJaroslav Maňas se narodil do rodiny krejčího lázeňského divadla, byl tedy s divadlem v kontaktu již od dětství. V roce 1932 nastoupil základní vojenskou službu, ze které šel do Vojenské akademie. V roce 1939 armádu opustil a za války nastoupil do vizovické likérky, kde se opět vrátil k divadlu. Po osvobození v létě roku 1945 byl opět povolán do armády, avšak po dvou letech odešel do zálohy. Poté nastoupil do boskovické firmy Hrůza, výroba likérů. Ihned po přestěhování tíhl k ochotnickému divadlu, kde se také později stal vůdčí osobností. Největším neštěstím pro boskovické ochotnické divadlo bylo Maňasovo přeložení do Modřic u Brna, kam denně dojížděl. Velké pracovní vytížení a později i nemoc mu již do jeho smrti, v dubnu 1985, nedovolila věnovat se divadlu jako dřív.\n\n"}
{"id": "892866", "url": "https://cs.wikipedia.org/wiki?curid=892866", "title": "Alfeld", "text": "Alfeld\n\nAlfeld je město v německé spolkové zemi Bavorsko. Jde o součást zemského okresu \"Nürnberger Land\" ve vládním obvodu Střední Franky. V roce 2011 zde žilo 1096 obyvatel.\n\n"}
{"id": "892867", "url": "https://cs.wikipedia.org/wiki?curid=892867", "title": "Tongdučchon", "text": "Tongdučchon\n\nTongdučchon (korejsky 동두천) je jihokorejské město. Nachází se v severozápadní části území, v provincii Kjonggi, severně od hlavního města Soul. Na území o rozloze 95 km² zde žije přibližně 95 000 obyvatel (údaj z roku 2011).\n\nZa vlády království Kogurjo byl Tongdučchon vesnicí, později připadl Sjednocené Sille a království Korjo. Povýšen na město byl v roce 1963.\n\nMěsto Tongdučchon je strategickým místem obrany hlavního města Soul. Nachází se zde 5 amerických vojenských základen 2. pěší divize. Jejich úkolem je zadržet případný útok ze strany KLDR. Divize má přibližně 15 000 vojáků, z nichž asi 1 000 je z Jižní Koreje přidělených v rámci projektu KATUSA (Korean Augmentation To the United States Army). V roce 2003 základny navštívil americký ministr obrany Donald Rumsfeld.\n\nMěsto Tongdučchon je rozděleno na 9 obvodů nazývaných \"tong\" (동).\n\n\n"}
{"id": "892871", "url": "https://cs.wikipedia.org/wiki?curid=892871", "title": "Kwačchon", "text": "Kwačchon\n\nKwačchon (korejsky 과천) je jihokorejské město. Nachází se v severozápadní části území v provincii Kjonggi. Na území o rozloze 35 km² zde žije přibližně 72 000 obyvatel (údaj z roku 2010). Kwačchon spolu s dalšími okolními městy v provincii, s metropolitním městem Inčchon a s hlavním městem Soulem tvoří tzv. Velký Soul, což je metropolitní oblast o rozloze 1 570 km² a s 23 miliony obyvatel. Ve městě se nachází několik turistických atrakcí, např. soulská zoologická zahrada, botanická zahrada, zábavní parky, muzeum současného umění atd.\n\nMěsto Kwačchon je rozděleno na 6 obvodů zvaných \"tong\" (동).\n\n\n\n"}
{"id": "892872", "url": "https://cs.wikipedia.org/wiki?curid=892872", "title": "Pučchon", "text": "Pučchon\n\nPučchon je město v Jižní Koreji v provincii Kjonggi. Jedná se o část konurbace Soulu a nachází se mezi vlastním Soulem a Inčchonem. Hustota zalidnění je velmi vysoká. Nachází se zde množství obchodů, město má svůj orchestr, sídlí v něm několik univerzit a každoročně se pořádá mezinárodní filmový festival.\n\n"}
{"id": "892879", "url": "https://cs.wikipedia.org/wiki?curid=892879", "title": "Angera", "text": "Angera\n\nAngera je italská obec v provincii Varese v oblasti Lombardie. Obec leží na břehu jezera Lago Maggiore.\n\nK 31. prosinci 2011 zde žilo 5 683 obyvatel.\n\nArona (NO), Cadrezzate, Dormelletto (NO), Ispra, Meina (NO), Ranco, Sesto Calende, Taino\n"}
{"id": "892881", "url": "https://cs.wikipedia.org/wiki?curid=892881", "title": "Sesto Calende", "text": "Sesto Calende\n\nSesto Calende je italská obec v provincii Varese v oblasti Lombardie. Obec leží na břehu jezera Lago Maggiore.\n\nK 31. prosinci 2011 zde žilo 10 973 obyvatel.\n\nAngera, Cadrezzate, Castelletto sopra Ticino (NO), Comabbio, Dormelletto (NO), Golasecca, Mercallo, Osmate, Taino, Vergiate\n"}
{"id": "892890", "url": "https://cs.wikipedia.org/wiki?curid=892890", "title": "Jan Sanytrník", "text": "Jan Sanytrník\n\nJan Sanytrník (19. července 1966 – 31. srpna 1999) byl český fotbalový útočník. Po ukončení hráčské kariéry v Bohemians Praha 1905 roku 1997 zde pracoval jako sekretář.\n\nZačátkem září 1999 byl nalezen mrtev v Michelském lese, ležel na zádech a v hrudníku měl zabodnutý nůž.\n\nV československé a české lize hrál za Bohemians Praha a SKP Union Cheb. Nastoupil celkem ve 101 ligových utkáních a dal 22 gólů. Ve nižší soutěži hrál za SK Dynamo České Budějovice, VTJ Tábor, VTJ Karlovy Vary, SC Xaverov Horní Počernice a FK Arsenal Česká Lípa.\n\n"}
{"id": "892891", "url": "https://cs.wikipedia.org/wiki?curid=892891", "title": "Ernest Mandel", "text": "Ernest Mandel\n\nErnest Ezra Mandel (5. dubna 1923, Frankfurt nad Mohanem – 20. července 1995, Brusel) byl německo-belgický marxistický teoretik, ekonom a politik židovského původu.\n\nByl představitelem trockismu, členem Čtvrté internacionály. V 50. letech byl členem sociálnědemokratické Belgické socialistické strany, v níž vedl radikálně levicovou frakci. Známé jsou jeho polemiky se středovějšími sociálními demokraty té doby, mimo jiné budoucím nizozemským premiérem Joopem den Uylem. Ze strany odešel roku 1961 na protest proti přijetí protistávkových zákonů, jimiž koaliční vláda, jíž byla socialistická strana členem, reagovala na generální stávku v letech 1960-1961. Založil poté stranu Revoluční komunistická liga. V 60. letech byl blízkým spolupracovníkem Ernesta Che Guevary a byl jeho poradcem v otázkách ekonomického rozvoje Kuby. Šířeji známým se stal v roce 1968, kdy svými vystoupeními ovlivnil radikální hnutí studentů v západní Evropě. V 70. a 80. letech podporoval levicové disidenty ve východním bloku, předal Michailu Gorbačovovi mezinárodní petici za rehabilitaci obětí Moskevských procesů z 30. let či rozvinul mezinárodní hnutí za odpuštění dluhů zemím Třetího světa.\n\nZ jeho teoretických prací jsou nejvíce ceněny příspěvky o Kondratěvových cyklech. Nejznámějšími knihami jsou \"Traité d'économie marxiste\", po jejímž přečetení Che Guevara Mandela pozval na Kubu, a \"Der Spätkapitalismus\" z roku 1972.\n\n\n\n"}
{"id": "892898", "url": "https://cs.wikipedia.org/wiki?curid=892898", "title": "Nedostatek dusíku u rostlin", "text": "Nedostatek dusíku u rostlin\n\nNedostatek dusíku u rostlin je vážnou fyziologickou poruchou, poruchou výživy. Projevuje se slabým růstem rostlin, rostliny jsou malé. Podle stupně nedostatku dusíku se mění barva nejstarších listů od bledě zelené do žluté. Nedostatek dusíku v rostlině může nastat vlivem nevhodných půdních poměrů a jeho příjem rostlinou může být výrazně omezen vlivem antagonostických prvků nebo celkově nedostatkem výživy.\n\nPři silném nedostatku dusíku list odspodu odumírá. Listy nižších pater obyčejně trpí nedostatkem dusíku dříve, protože dusík je přednostně transportován rostlinou na místa růstových vrcholů a do semen a květů. Při nízkém příjmu dusíku jsou listy světle zelené, tvrdé, vzpřímené, je vystouplá nervatura. Nedostatek dusíku někdy vede ke klamnému dojmu rychlého dozrávání. Při nedostatku dusíku se kořeny málo větví a rostou do délky. Poměr hmoty kořenů ku nadzemní biomase se zvyšuje. Květy jsou malé, špatně vybarvené. Rostliny předčasně ukončují růst.\n\nNedostatek dusíku v půdě může být stálý stav, pokud jde o půdu, která je přirozeně neschopná vázat živiny. Může jít o dočasný stav způsobený jednostranným využíváním půdy. Také tento stav může nastat, pokud je do půdy přidána organická hmota s vysokým obsahem uhlíku, jako jsou piliny, rašelina nebo sláma, v zemědělství k tomuto stavu může dojít při hnojení hnojem s vysokým podílem slámy nebo při zaorání posklizňových zbytků bez přihnojení. Bakterie v půdě rozkládající celulózu k svému růstu totiž využívají dusík, takže dusík v půdě a ten je tedy proto jen omezeně dostupný rostlinám. \n\nKromě vizuálních známek nedostatku dusíku na rostlině lze usuzovat podle přítomnosti, stavu nebo nepřítomnosti nitrofilních plevelů. Z moderních metod lze využít měření obsahu chlorofylu, protože množství dusíku v rostlině a množství chlorofylu spolu souvisí.\n\nRostliny pěstovat v promyšleném osevním postupu. Na dusík náročné rostliny zařadit v první trati, po hnojení chlévskou mrvou. Přihnojovat umělými nebo stájovými hnojivy s obsahem dusíku během vegetace. Nepěstovat rostliny náročné na dusík v chudých půdách, v půdách které neudrží živiny nebo je činí nedostupnými pro rostliny. \n\nBěhem vegetace lze použít hnojivý postřik na list nebo ledkové, rychle přijatelné formy dusíku. \n\nDusík je významným prvkem pro všechny živé organismy. Je součástí aminokyselin, amidů, bílkovin, pyrimidinových, purinových bází, nukleových kyselin, chlorofylu, enzymů a dalších biologicky aktivních látek. V rostlinách se jeho obsah pohybuje ve značném rozmezí v závislosti na druhu orgánu a stáří rostliny. V počátečních fázích vývoje je obsah dusíku v rostlině a spotřeba dusíku rostlinou vysoká. S klesající tvorbou biomasy potřeba příjmu dusíku klesá.\n\nRostlina přijímá dusík ze dvou forem, a to jako NO3- a NH4+ ionty. Obě formy jsou mobilní, dobře metabolicky využitelné, ale mají značně rozdílný význam, úměrný rozdílům oxidace obou iontových forem. Kromě toho rostliny mohou v omezené míře přijímat i některé dusíkaté organické látky, např. močovinu, aminokyseliny aj. U bobovitých rostlin jako zdroj dusíku slouží i vzdušný N2.\nNěkteré rostliny mohou využívat vzdušný dusík díky symbióze s bakteriemi (bobovité) nebo aktinomycetami, riziko nedostatku dusíku u těchto rostlin je menší. Některé rostliny (masožravé) doplňují nedostatek dusíku příjmem živin z usmrcených živočichů.\n"}
{"id": "892902", "url": "https://cs.wikipedia.org/wiki?curid=892902", "title": "Tomáš Pařízek", "text": "Tomáš Pařízek\n\nTomáš Pařízek (* 17. září 1973) je bývalý český fotbalista.\n\nV české lize hrál za Duklu Praha. Nastoupil ve 4 ligových utkáních. V nižších soutěžích hrál za SK Aritma Praha.\n"}
{"id": "892913", "url": "https://cs.wikipedia.org/wiki?curid=892913", "title": "Poslední komando", "text": "Poslední komando\n\nPoslední komando (angl. \"The Last Command\") je němý dramatický film režiséra Josefa von Sternberga z roku 1928 s Emilem Janningsem v hlavní roli. Film získal Oscara za nejlepší mužský herecký výkon. Jannings se stal prvním hercem, který byl oceněn touto cenou.\n\nPíše se rok 1928 a v Hollywoodu se režisér Leo Andrejev (William Powell) chystá natočit film. Když hledá v hromadě fotografií adepta na generála, padne mu zrak na zdatného, postaršího Sergiuse Alexandera (Emil Jannings). Pověří svého asistenta (Jack Raymond), aby ho kontaktoval a pozval na zkoušky druhý den ráno. Hned v šest hodin se Sergius dostaví před studia, aby byl vpuštěn s armádou dalších komparzistů. V šatně se převléká, když mu vedle sedící kolega vytkne, že se nemůže soustředit, protože pořád kyve hlavou. Sergius mu vysvětluje, že za to nemůže, že je to důsledek velkého šoku, který kdysi zažil.\n\nDěj filmu se pak přesune o víc jak deset let dozadu. Je rok 1917, v Rusku probíhá socialistická revoluce a carův bratranec, generál Sergius Alexander, je vůdčím velitelem carské armády. Je informován, že se podařilo odhalit dva revolucionáře vydávající se za filmaře. Když jeden z nich, Leo Andrejev, je příliš drzý, Sergius ho zbičuje a pošle do vězení. Druhým revolucionářem je krásná Natália Dabrova.\n\nGenerál si Natálii vezme do svého paláce, kde mu dělá společnost. Zprvu se ji to protiví, ale postupem času zjišťuje, že Sergiusova láska k Rusku ji nesmírně imponuje. Dostává perly jako dárek. I přesto se rozhodne ho zastřelit. Schová si zbraň pod polštář a pozve generála na šálek čaje do své komnaty. On si pistole všimne a schválně jde Natálii pro cigarety přes celou místnost. Věří, že nemá dost kuráže ho zabít. A tak se stane. Natálie propukne v pláč a vyzná velkému vojevůdci lásku.\n\nNatáliin společník Leo uteče z vězení. Přidá se k bolševikům, kteří chtějí generálův vlak zastavit. V tu chvíli se Natálie přidá na stranu revolucionářů a žádá pověšení Sergia v Petrohradu. Dav ho zlynčuje, jeho muže zastřelí a on sám je nucen nastoupit znovu do vlaku. Když se všichni opijí a usnou, Natálie jde do strojovny, kde padne generálovi do náruče. Byla to záminka, aby ho mohla vysvobodit. Vrátí mu perlový náhrdelník, aby se měl jak dostat z Ruska a žádá ho, aby vyskočil z vlaku. Sergius Alexander z rychle jedoucího vlaku vyskočí a chvilku na to vidí, jak celá vlaková souprava padá do promrzlé řeky a mizí pod její hladinou i s milovanou Natálií.\n\nDěj filmu se vrací zpět do filmového ateliéru v Los Angeles. Z vrchního velitele armády je komparzista. Režisér filmu při setkání s deprimovaným Sergiusem poznává bývalého armádního generála. Podává pokyny pro filmovou scénu, ve které má Sergius potrestat jednoho rebelujícího vojáka. Generál se do bojové scény vžije natolik, že se mu před zrakem míchají obrazy z reálného natáčení se vzpomínkami na revoluci. Vášeň s jakou hraje a předvádí svůj výkon bere dech všem přítomným. Nakonec umírá přímo na scéně v kostýmu generála carské armády. Ještě se zeptá režiséra, zdali vyhráli. Ten odpoví, že ano. Asistent režie po skonání Sergiuse Alexandera dodá, že „to byl velký herec“. Leo Andrejev výrok doplní: „Byl více, než jen dobrým hercem. Byl to velký muž.“\n\nFilm je inspirován příběhem bývalého generála Lodijenského, který působil ve službách cara Mikuláše II., který opustil Rusko po revoluci v roce 1917. V Hollywoodu občas pracoval u filmu jako součást komparzu.\n\nJannings natočil ve Státech pět filmů. \"Poslední komando\" (nebo též \"Poslední rozkaz\") je jediný, který se zachoval celý dodnes.\n\n\n"}
{"id": "892918", "url": "https://cs.wikipedia.org/wiki?curid=892918", "title": "CML", "text": "CML\n\nCML je zkratka s více významy:\n"}
{"id": "892934", "url": "https://cs.wikipedia.org/wiki?curid=892934", "title": "Scafell Pike", "text": "Scafell Pike\n\nScafell Pike je s výškou 978 m n. m. nejvyšší hora Anglie. Leží na území národního parku Lake District v hrabství Cumbria na severu Anglie.\n\nNejčastější výstupová trasa vede od severního konce jezera Wastwater, ležícího západně od Scafell Pike, ve výšce 80 m n. m. U jezera stojí slavný horolezecký hotel Wasdale Head Inn, populární už ve viktoriánském období. Výstup z této strany je strmý, ale technicky jednoduchý.\n\nVýstup na Scafell Pike je součástí výzvy Three Peaks Challenge, spočívající ve výstupu na 3 vrcholy jednotlivých britských zemí – skotský Ben Nevis (1344 m), anglický Scafell Pike (978 m) a velšský Snowdon (1085 m). Výstupové trasy jsou předepsané a pro splnění výzvy je třeba stihnout všechny 3 výstupy do 24 hodin, přičemž do tohoto času se započítávají i přesuny autem.\n\n"}
{"id": "892941", "url": "https://cs.wikipedia.org/wiki?curid=892941", "title": "Němá svatba", "text": "Němá svatba\n\nNěmá svatba (rumunsky \"Nunta mută\") je rumunská komedie, kterou v roce 2008 natočil jakožto svůj debutní snímek rumunský režisér Horațiu Mălăele. Hlavní role ztvárnili Meda Victor, Alexandru Potocean, Valentin Teodosiu, Alexandru Bindea, Tudorel Filimon, Nicolae Urs, Luminița Gheorghiu a Dan Condurache.\nFilm pojednává o svatbě v roce 1953, která se z důvodu vyhlášení týdenního smutku v souvislosti s úmrtím J. V. Stalina musela odehrát v tichosti, a následcích, které tato oslava měla. Film byl natočen na motivy skutečné události.\n"}
{"id": "892943", "url": "https://cs.wikipedia.org/wiki?curid=892943", "title": "Kaisa Mäkäräinenová", "text": "Kaisa Mäkäräinenová\n\nKaisa-Leena Mäkäräinenová (* 11. ledna 1983, Ristijärvi) je finská biatlonistka, olympionička, šestinásobná medailistka z mistrovství světa, vítězka dvaceti tří individuálních závodů světového poháru a celková vítězka světového poháru ze sezón 2010/11, 2013/14 a 2017/18. Vystudovala sportovní gymnázium v Sotkamu (1999–2002), od roku 2003 studovala Východofinskou univerzitu v Joensuu, obory fyzika a učitelství matematiky. Jejími koníčky jsou: pletení a háčkování, zahradnictví a čtení.\n\n\"Poznámka: Výsledky z mistrovství světa se započítávají do celkového hodnocení světového poháru, výsledky z olympijských her se dříve započítávaly, od olympijských her v Soči 2014 se nezapočítávají.\"\n\nSezóna 2005/06\nSezóna 2006/07\nSezóna 2007/08\nSezóna 2008/09\n\nSezóna 2009/10\nSezóna 2010/11\nSezóna 2011/12\nSezóna 2012/13\nSezóna 2013/14\nSezóna 2014/15\nSezóna 2015/16\nSezóna 2016/17\nSezóna 2017/18\nSezóna 2018/19\nSezóna 2019/20\n\n\n"}
{"id": "892947", "url": "https://cs.wikipedia.org/wiki?curid=892947", "title": "Hanča", "text": "Hanča\n\nHanča, též handža, (znaky: 漢字, hangul: 한자, foneticky /한짜/, ) je korejský název pro čínské znaky. Přesněji řečeno, jsou to ty čínské znaky, které byly včleněny do korejského jazyka, přičemž původní „čínská“ výslovnost se přizpůsobila korejskému fonologickému systému.\n\nNázev „hanča“ se skládá ze dvou čínských znaků: 漢 (한 ), který označuje sjednocený čínský národ Chanů, a znak 字 (자 ), který označuje písmo. Na druhé straně název pro korejskou abecedu Hangul (한글) je složenina dvou slabik: han (韓/한), tj. korejský, a kul (글), písmo/znak. Hanča jsou téměř identické s tradičními čínskými znaky.\n\nKorejskému názvu hanča odpovídá v čínštině název \"chan-c’\" (pinyin: \"hanzi\") a v japonštině název \"kandži\". Ale na rozdíl od kandži či současných čínských znaků, které byly zjednodušeny, si hanča zachovaly svůj původní vzhled a po staletí se téměř nezměnily.\n\n\"Hančao\" (한자어/漢字語) jsou taková korejská slova, která se dají zapsat pomocí znaků hanča. Avšak původní korejská slova a morfémy se dají zapsat jedině pomocí abecedy hangul. Ještě před vytvořením abecedy v roce 1443 byly pokusy vytvořit systém písma na základě zjednodušených znaků, které by reprezentovaly korejské morfémy – hjangčchal (향찰/鄕札), kugjol (구결/口訣) a idu (이두/吏讀). Ale tyto systémy byly velmi těžkopádné a naučit se psát tímto způsobem vyžadovalo i tak znalost komplikovaného systému čínských znaků. Ve skutečnosti se všechny dokumenty psaly v klasické čínštině (podobnou pozici měla v Evropě latina). Prakticky se pomocí znaků psalo v Koreji až do začátku 20. století. Až v začátcích japonské okupace Koreje nacionalistické hnutí prosadilo používání abecedy.\n\nZavádění čínských znaků v Koreji bylo postupné. Nejprve se začaly používat k označení osobních jmen a zeměpisných názvů, později ke dokumentování důležitých událostí, až nakonec každý, kdo chtěl zastávat veřejný post musel ovládat klasickou čínštinu. Dnes téměř všichni Korejci mohou svá jména zapsat pomocí písma hanča.\n\nVýrazným posunem v používání znaků bylo rozšíření buddhismu na Korejském poloostrově. Ale nebyly to buddhistické náboženské texty, které podpořily rozšíření znaků, ale čínská čítanka \"Čchien-c'-wen\" (천자문/千字文, , \"Text o tisíci znacích\").\n\nOd počátku 20. století byly nahrazeny čínské znaky korejskou abecedou. Ve skutečnosti plný rozvoj korejského jazyka a abecedy nastal až po osvobození od japonské okupace v roce 1945. S rozdělením poloostrova nastala i diverzifikace v používání znaků hanča v severní a jižní části poloostrova. Zatímco na jihu byl přechod od smíšeného systému k zápisu pomocí samotné abecedy Hangul plynulejší, na severu bylo v roce 1948 na příkaz Kim Ir-sena zakázáno používat čínské znaky a okamžitě se přešlo na horizontální levo-pravý zápis (dříve se text zapisoval vertikálně shora dolů a zprava doleva). V současnosti se učí základních 2000 znaků na středních školách v Jižní Koreji. Ale poslední generace neovládají znaky a jsou k nim dost lhostejné.\n\n"}
{"id": "892953", "url": "https://cs.wikipedia.org/wiki?curid=892953", "title": "Weingartia", "text": "Weingartia\n\nV současné taxonomii je tento rod vřazen do rodu\"Rebutia\".\n\nAreál výskytu je východní podhůří hlavního hřebene And, vysokohorské oblasti střední a jižní Bolívie a severozápadní Argentiny. Rostou nejvíce ve výškách od 2000 do 3600 m n. m. Vzácně zasahují níže až k 1200 m n. m., nebo na jihu výše. V letním období je zde mírně teplé klima se silnou insolací, vysokými rozdíly mezi denními a nočními teplotami a dostatečnými srážkami. Srážek je poměrně hodně, ale jsou to prudké lijáky soustředěné do kratších období. Zimní klidové období je zcela suché, chladné. Zde weingarcie rostou na loukách v zápoji nízkých travin, v mechových polštářích, výjimečně ve spárách a škvírách skalních ploten společně s pionýrskými travinami, mechy a lišejníky.\n\nPodrod \"Cumingia \" roste ve středu a na severu areálu nejčastěji ve výškách 2000 až 2800 m n. m. Nejseverněji roste \"Weingartia mairanana\", sestupuje až k 1600 m n. m., dalším druhem z nižších poloh je \"Weingartia riograndensis\", udávaná od 1200 m n. m. výše. Oblast je povodí řek Rio Grande a Rio Pilcomayo. Srážky ve vlhkém období přesahují 800 mm/rok.\nPodrod \"Weingartia\" roste v jižní části areálu na rozhraní severní Argentiny a Bolívie v od 2000 m n. m. a vystupuje až k 4000 m n. m. Oblast je povodí Rio Pilayo.\n\nStonky jsou kulovité až ploché, vzácně válcovité, soliterní, o průměru 8 až 16 cm. Některé formy \"Weingartia neocumingii\" dosahují v přírodě průměr až 30 cm. Žebra jsou spirálovitá, rozdělená do výrazných hrbolů. Areoly s trny se nachází na horní straně hrbolu a ne v jeho středu, jak je obvyklé. Jsou protáhlé, někdy značně vlnaté. Trny jsou početné, 7 až 40 v areole, přímé, naježené, tuhé, středové až 3 cm dlouhé. Okrajové směřují spíše do stran, středové vzhůru. Jsou světlé, bělavé, šedavé, rohovinové, někdy s tmavou špičkou. Tmavší prohnuté trny má \"Weingartia neumanniana\". Kořeny jsou u podrodu \"Cumingia\" svazčité. U podrodu \"Weingartia\" jsou mohutné, hlízovité, oddělené od stonku výrazným zúženým krčkem.\n\nKvěty se vyvíjí na obvodu temenne nebo v jeho středu, někdy i dva až tři v jedné areole. Jsou 2 až 3 cm velké, přisedlé, široce rozevřené, zvonkovité. Trubka a semeník jsou holé, bez chlupů a štětin, nesou několik šupin. Květy jsou jasně žluté až oranžové, mají lesklý až porcelánový vzhled. \"Weingartia trolli\" má květy vínově červené, některé formy \"Weingartia neumanniana\" tmavooranžové až červené.\nPlod je malá kulatá bobule, rychle vysychající, ve zralosti tence blanitá. Semena vejčitá, asi 1 mm velká, černá, hnědá, lesklá. Mají jen krátkou dobu klíčivosti.\n\nV roce 1933 založil C. Backeberg rod \"Spegazizinia\" pro dva druhy kaktusů, které objevil v Andách. Byly to \"Spegazizinia fidaiana\" a \"Spegazizinia neumanniana\". Do rodu byl přeřazen dávno známý \"Echinocactus cumingii\". Protože jméno již bylo použito pro jeden rod řas, ustanovil Werdermann v roce 1937 nový rod \"Weingartia\". Většina druhů byla objevena později, v 50. až 80. letech 20. století. Naleziště prozkoumali prof. Cardenas, W. Rausch, F. Ritter, F. H. Brandt a Karel Kníže. Rod \"Weingartia\" je blízký rodu \"Sulcorebutia\", přechod tvoří okruh rostlin \"Sulcorebutia torotorensis\" a \"Sulcorebutia purpurea\". F. H. Brandt napřed převedl všechny zástupce weingarcií do rodu \"Sulcorebutia\", po potvrzení priority rodu \"Weingartia\" provedl pravý opak a všechny sulkorebucie převedl do rodu \"Weingartia\". V roce 1989 Hunt a následně ICSG rody \"Weingartia\" a \"Sulcorebutia\" začlenili do velkorodu \"Rebutia\", což vedlo ke značnému zmatení druhového označení. Poslední fylogenetický výzkum rodu \"Rebutia\" potvrzuje samostatnost rodu \"Weingartia\". Formálně jej obnovili Mosti & Papini v roce 2011, s tím, že do něj zařadili i sulkorebucie .\n\nBylo popsáno několik desítek druhů, mnohdy jen málo odlišných. ICSG provedl radikální sloučení, zástupce podrodu \"Cumingia\" sloučil do jednoho variabilního druhu (jako \"Rebutia neocumingii\") s pěti poddruhy, podrod \"Weingartia\" redukoval na dva původní druhy \"fidaiana\" a \"neumanniana\". Oprávněnost sloučení a vymezení druhů vyžaduje další výzkum .\n\nWeingarcie podrodu \"Cumingia\" patří mezi snadno pěstovatelné a odolné kaktusy. Pěstování vychází z toho, že jde o otužilé horské rostliny. Zejména jim vyhovuje volná kultura, umístění bez krytu na přímém slunci před oknem, na balkoně nebo na zahradě. Přezimování suché při 8 až 12 °C. Při přechodu na letní osluněné stanoviště z tmavého zimoviště je potřeba zpočátku stínit proti popálení. V červenci při teplotách nad asi 33 °C dochází k letní stagnaci. Je nutné přestat se zálivkou obdobně jako v zimním klidovém období, jinak může dojít k úhynu.\n\nRostliny podrodu \"Weingartia\" s hlízovitým kořenem jsou pěstitelsky náročné a pěstují je zkušenější kaktusáři.\n\nV současnosti je počet druhů silně redukován, ale nepanuje obecná shoda na jejich uspořádání.\n\nDruhy uznávané podle The Plant List Org.\n\nSeznam popsaných druhů, prvopopisy bez pozdějšího přeřazování a slučování.\n\n"}
{"id": "892954", "url": "https://cs.wikipedia.org/wiki?curid=892954", "title": "John Zerzan", "text": "John Zerzan\n\nJohn Zerzan (* 10. srpna 1943 Salem, Oregon) je americký anarchistický filozof a historik s českými kořeny (pradědeček i prababička se narodili na Moravě). Je představitelem anarchoprimitivismu a „postlevicového“ anarchismu, který odmítá spojení anarchimu s tradiční politickou levicí. Kritizuje zemědělství a domestikaci jakožto prapočátek násilné a vykořisťovatelské společnosti a žádá návrat ke společnosti lovců a sběračů. Odmítá stroje, bývá někdy označován za neo-luddistu. Jeho postoje kritizoval z lůna anarchismu Murray Bookchin. Mediálně se Zerzan proslavil jako důvěrník teroristy Theodora Kaczynského známého pod přezdívkou Unabomber.\n\nJeho pět stěžejních knih je: Elements of Refusal (1988), Future Primitive and Other Essays (1994), Running on Emptiness (2002), Against Civilization: Readings and Reflections (2005) a Twilight of the Machines (2008).\n\nPřijal bakalářský titul na Strandfordské univerzitě a později přijal magisterský titul z oboru historie na Sanfranciské státní univerzitě.\n\n\n"}
{"id": "892956", "url": "https://cs.wikipedia.org/wiki?curid=892956", "title": "Zahrada Nebozízek", "text": "Zahrada Nebozízek\n\nZahrada Nebozízek je zahrada v pražské části Praha 1 v katastrálním území Malá Strana na svahu Petřína. Rozkládá se na ploše cca 8 hektarů, v nadmořské výšce 320 m n. m. Jako součást Petřínských sadů je chráněna jako kulturní památka České republiky.\n\nVelkou část území dnešní zahrady Nebozízek pokrývaly ve středověku vinice křížovníků a vinice Názova. V roku 1433 je poprvé zaznamenán název Nebozez. Původu slova Nebozízek se odvozuje z cest, které se zde klikatí jako spirály na nebozezu. Podle jiné české legendy je název stanice odvozen z incidentu, kdy malý syn krále Karla IV. na obhlídce Prahy žádal o jídlo, nebyl však schopen řádně vyslovit písmeno \"ř\", když požádal o řízek, takže místo „nebo řízek“, vyslovil „nebozízek“.\n\nV průběhu 16. století se vinice měnily na ovocný sad. Pražská obec pozemky odkoupila od V. Almera v roce 1822. V průběhu let 1832–1842 byl sad upraven na zahradu. Projekt vypracoval známý pražský zahradník Jiří Braul. Následně byla zahrada v roce 1842 zpřístupněna veřejnosti.\nRozsáhlá přeměna na městský park proběhla v letech 1891–1895. Plán na tuto radikální přeměnu vypracoval zahradní architekt František Josef Thomayer. Park byl vybudován kvůli pořádání Jubilejní výstavy v roce 1891 a s ní související výstavbou lanové dráhy a rozhledny na Petříně.\n\nV roce 1897 byla ve spodní části parku vystavěna budova malostranského Sokola. Ve 30. letech 20. století došlo k dalším zahradním úpravám Nebozízku rozšířením o tzv. jiřinkový sad, založený na místě zrušených újezdských kasáren. V letech 1984–1986 se provedla úplná rekonstrukce restaurace Nebozízek, která musela být kvůli špatnému stavu nově vystavěna.\n\nZahradu ohraničuje na západě vrchol Petřína a Růžový sad, na severu lanová dráha, na východě úpatí Petřína a na jihu Hladová zeď.\n\nDo zahrady Nebozízek je možné vstoupit na více místech. Jednou z možností je vchod z ulice Újezd. Další možností je vstup ze sousední Seminářské zahrady, kde průchody vedou pod kolejemi lanové dráhy. Další cesty vedou z Kinského zahrady, odkud můžete zahradu navštívit několika průchody přímo v Hladové zdi.\nHlavní část zahrady se nachází na příkrém svahu a je propletená řadou cest, u kterých je možné najít několik soch. Nejznámější je pomník českého básníka Karla Hynka Máchy od Josefa Václava Myslbeka. Další je např. socha skladatele Vítězslava Nováka a také pomník Vojty Náprstka.\n\nKoncem 19. století požádal Spolek pro povznesení návštěvy cizinců v Praze o povolení zřídit nosítkovou stanici na Nebozízku. Turisté měli být úplatu vynášeni v nosítkách na Petřín, aby se mohli kochat vyhlídkou na město.\n"}
{"id": "892961", "url": "https://cs.wikipedia.org/wiki?curid=892961", "title": "Rudolf Brestel", "text": "Rudolf Brestel\n\nRudolf Brestel (16. května 1816 Vídeň – 3. nebo 4. března 1881 Vídeň), byl rakousko-uherský, respektive předlitavský politik, v letech 1867–1870 ministr financí Předlitavska.\n\nZískal doktorát z filozofie. V letech 1836–1840 pracoval jako asistent na Vídeňské univerzitě. Od roku 1844 vyučoval matematiku na Vídeňské univerzitě. Během revolučního roku 1848 se začal politicky angažovat. Ve volbách roku 1848 byl zvolen na rakouský ústavodárný Říšský sněm. Zastupoval volební obvod Vídeň-Rossau v Dolních Rakousích. Uvádí se jako doktor na Vídeňské univerzitě. Patřil ke sněmovní levici. Během zasedání sněmu ve Vídni, později i v Kroměříži, patřil mezi jeho výrazné členy. Po potlačení revoluce se vrátil k akademické dráze. Historik Otto Urban ale uvádí, že byl zbaven profesury. V roce 1856 se stal tajemníkem nově ustavené banky Creditanstalt.\n\nDo politiky se zapojil opětovně v 60. letech 19. století. Od roku 1869 zasedal na Dolnorakouském zemském sněmu a v období let 1864–1881 byl i poslancem Říšské rady. Zasedl do ní poprvé roku 1864 a pak setrval ve všech následujících funkčních obdobích. Mandát v Říšské radě získal i v prvních přímých volbách do Říšské rady roku 1873 a následných volbách do Říšské rady roku 1879. Poslancem zůstal až do své smrti.\n\nPo rakousko-uherském vyrovnání se objevil 30. prosince 1867 jako člen vlády Karla von Auersperga na pozici ministra financí Předlitavska. Portfolio si udržel i v následné vládě Leopolda Hasnera, do 12. dubna 1870. Jako ministr se podílel na sanaci veřejných financí (snížení schodku běžného rozpočtu na 3–4 miliony zlatých).\n\nVe vládě sympatizoval s centralisticky orientovanou rakouskoněmeckou většinou (odpůrci větších pravomocí historických zemí a českých autonomistických aspirací). Podobně jako Karl Giskra nebo Ignaz von Plener patřil mezi německé liberály měšťanského původu (tzv. Ústavní strana). Na Říšské radě se v říjnu 1879 uvádí jako člen staroněmeckého Klubu liberálů (\"Club der Liberalen\").\n"}
{"id": "892965", "url": "https://cs.wikipedia.org/wiki?curid=892965", "title": "Čchangwon", "text": "Čchangwon\n\nČchangwon je město v Jižní Koreji a hlavní město provincie Jižní Kjongsang. Je to osmé nejlidnatější město v Jižní Koreji s populací přesahující milion obyvatel. Je to průmyslové město. Místo bylo osídleno po dlouhou dobu a v roce 1408 bylo králem Tedžongem přejmenováno na Čchangwon.\n\nV distriktu Činhe (za japonské nadvlády Činkai) se nachází důležitá námořní základna korejského námořnictva.\n\nV roce 2009 se zde konalo první kolo světového poháru ve sportovní střelbě.\n\n"}
{"id": "892970", "url": "https://cs.wikipedia.org/wiki?curid=892970", "title": "Karl Giskra", "text": "Karl Giskra\n\nKarl Giskra (29. ledna 1820 Moravská Třebová – 1. června 1879 Baden) byl rakousko-uherský, respektive předlitavský politik sudetoněmeckého původu z Moravy, v letech 1867–1870 ministr vnitra Předlitavska, v letech 1866–1867 starosta Brna a jeden z hlavních politiků německorakouských liberálů.\n\nVystudoval gymnázium v Brně a v roce 1837 Vídeňskou univerzitu. Roku 1840 získal titul doktora filozofie, roku 1843 i doktora práv. Do roku 1848 působil na Vídeňské univerzitě. V roce 1848 se zapojil do revoluce a byl zvolen za poslance celoněmeckého Frankfurtského parlamentu. Byl tehdy stoupencem radikálních německých liberálů, kteří požadovali ustavení německého státu jako spolkového státu zahrnujícího i západní části Rakouského císařství. V říjnu 1848 hlasoval ve Frankfurtu pro část ústavy navrhovaného německé říše, v níž se odmítalo spojení říše s oblastmi mimo původní teritorium Německého spolku, čímž fakticky podpořil rozbití Rakouského císařství na západní oblasti (alpské a české země) anektované k Německu a zbylá území. Po potlačení revoluce působil jako advokát ve Vídni, od roku 1860 jako samostatný advokát v Brně.\n\nDo politiky se zapojil opětovně počátkem 60. let 19. století. Od roku 1861 zasedal na Moravském zemském sněmu a od roku 1861 byl i poslancem Říšské rady, kde zastupoval kurii měst (obvod Brno). Do Říšské rady zasedl i v následujícím funkčním období od roku 1867 (zpočátku coby zástupce Moravy, od roku 1868 Dolních Rakous za kurii měst, za Vídeň). Od ustavující schůze v roce 1867 působil jako předseda Poslanecké sněmovny Říšské rady, nejprve jako jmenovaný funkcionář, od prosince 1867 volený. Předsednický post nicméně zastával jen několik týdnů, protože se následně stal členem vlády a zůstal jen řadovým poslancem. Jako vlivný politik se podílel na implementaci rakousko-uherského vyrovnání i přijetí takzvané Prosincové ústavy. Profiloval se jako německý liberál odmítající historická privilegia ale i české státní právo. V rozpravě na Říšské radě v roce 1861 prohlásil, že české státní právo a Česká koruna je „\"mystický vynález nového věku\"“.\n\nV červenci 1866 byl zvolen brněnským starostou. Téhož roku ho pruský kancléř Otto von Bismarck pověřil coby tehdejšího starostu Brna zprostředkovatelskou misí do Vídně. Starostou byl do prosince 1867.\n\nPo rakousko-uherském vyrovnání se objevil 30. prosince 1867 jako člen vlády Karla von Auersperga na pozici ministra vnitra Předlitavska. Portfolio si udržel i v následné vládě Leopolda Hasnera, do 12. dubna 1870. Ve vládě patřil mezi centralisticky orientovanou rakouskoněmeckou většinu (odpůrci větších pravomocí historických zemí a českých státoprávních aspirací) a podobně jako Ignaz von Plener patřil do sociálně i názorově soudržné skupiny německých politiků-intelektuálů měšťanského původu.\n\nV roce 1870 rezignoval na poslanecký mandát v Říšské radě. Důvodem bylo odložení jím podaného návrhu na volební zákon, který předpokládal přímé volby do Říšské rady (dosud byla složena z poslanců delegovaných zemskými sněmy) a zvýšení počtu poslanců při zachování kuriového systému. Nebyl zastáncem rovného volebního práva a ještě v roce 1868 se vyjádřil, že sociální otázka v habsburské monarchii neexistuje. Podle jiného zdroje ale ve funkčním období 1870–1871 a 1871–1873 poslancem Říšské rady zůstal.\n\nPo odchodu z kabinetu působil na pozici ve vedení První rakouské spořitelny. Počátkem 70. let byl volně zapleten do skandálu okolo zpronevěry peněz na stavbě železnice ze Lvova do Černovic. V důsledku aféry měl dočasně oficiálně zakázán přístup ke dvoru. V roce 1878 patřil spolu s dalšími bývalými předáky německých liberálů mezi odpůrce rakousko-uherské okupace Bosny a Hercegoviny. V prvních přímých volbách do Říšské rady roku 1873 se stal opětovně poslancem (zvolen na Moravě za kurii měst, obvod Brno). Rezignoval dopisem z 20. února 1879. Téhož roku zemřel.\n\n"}
{"id": "892974", "url": "https://cs.wikipedia.org/wiki?curid=892974", "title": "Kawasaki EL 250 Eliminator", "text": "Kawasaki EL 250 Eliminator\n\nKawasaki EL 250 Eliminator je cruiser s řadovým čtyřdobým dvouválcovým motorem. Byl vyráběný v letech 1988–1997 japonskou firmou Kawasaki. \n\nVětší modely jsou řadové čtyřválce ZL 400 vyráběný pro japonský trh, a ZL 600 a ZL 900, resp. ZL 1000. Řadové čtyřválce jsou vybaveny sekundárním převodem kardanem. Menší model je vzduchem chlazený čtyřdobý jednoválec Kawasaki EL 125 Eliminator, který je možno řídit od 16 let. Ten má stejně jako Kawasaki EL 250 sekundární převod řetězem.\n\n\n"}
{"id": "892975", "url": "https://cs.wikipedia.org/wiki?curid=892975", "title": "Lazebník sibiřský", "text": "Lazebník sibiřský\n\nLazebník sibiřský (, , ) je ruský film režiséra Nikity Michalkova natočený v roce 1998 v rusko-francouzsko-italsko-české koprodukci. Scénář k filmu napsal Michalkov s Rustamem Ibragimbekovem. Hlavní role hrají Oleg Meňšikov a Julia Ormondová.\n\nDěj se odehrává ve dvou liniích. Ta novější se odehrává v roce 1905 ve výcvikovém táboře armády Spojených států amerických, kde si jeden z kadetů pověsí ve stanu obraz Wolfganga Mozarta a následně kvůli tomu čelí šikaně nevzdělaného seržanta O'Learyho. \n\nDruhá, hlavní dějová linie je vyprávěna kadetovou matkou Jane Callahanovou (Julia Ormondová), která ji jakoby píše svému synovi v dopise. Vypráví o příběh tom, jak se Jane Callanová nechala v roce 1885 najmout umanutým inženýrem Douglasem McCrackenem (Richard Harris), který se snaží vytvořit parní stroj k automatickému kácení sibiřských lesů pojmenovaný „Lazebník sibiřský“ a došly mu peníze. Jejím úkolem bylo přijet do Moskvy, kde v té době vládl car Alexandr III. Alexandrovič, hrát roli McCrackenovy dcery a pomoci mu přesvědčit odpovědné činitele, aby mu dali peníze na dokončení stroje. Ještě ve vlaku se ovšem náhodou seznámí s kadetem Andrejem Tolstojem (Oleg Meňšikov) a zamilují se do sebe. Ukáže se, že Janiným úkolem je okouzlovat generála Radlova (Alexej Petrenko), Andrejova nadřízeného. To se jí daří a Radlov se u knížete přimluví, takže ten svolí k financování McCrackenova stroje. Jenže míra zájmu Radlova jde tak daleko, že ji chce požádat o ruku. Vezme si s sebou na pomoc Andreje, ale ten generála předběhne a žádost o ruku vyjádří sám za sebe. To generála rozzuří, ovšem nemůže Andreje okamžitě potrestat, protože žádný jiný kadet nedokáže zazpívat part Figara na slavnostním představení následující den, kam je pozvána smetánka v čele s velkoknížetem. Jane Andreje vyhledá, vyzná mu svou lásku, svěří mu okolnosti svého života ve lži a stráví s ním noc. Druhý den se koná představení. Andrej ovšem o přestávce zaslechne Jane, jak generála přesvědčuje, že o Andreje vůbec nestojí. To Andreje zdrtí, takže se pokusí utéct a po přestávce jej na jeviště ostatní dotáhnou skoro násilím. Jane k němu v jednu chvíli mluvila přes dveře a tak věří, že ho přesvědčila, ale ve skutečnosti byl už dávno z místnosti venku a neslyšel ji. Andrej sice začne svůj part, ale pak vytrhne hudebníkovi v orchestřišti smyčec a začne jím bít Radlova. Je zadržen a hrdost mu nedovolí přiznat opravdové pohnutky, takže veřejně v novinách je incident pojednán jako o pokus o atentát na velkoknížete, jemuž Radlov zabránil vlastním tělem. U soudu se Andrej k atentátu přizná a je odsouzen k sedmi letům nucených prací a dalším pěti letům vyhnanství na Sibiři. Jane se k němu už nedokáže dostat, nepustí ji ani do vězení, ani na Sibiř. Ve snaze opět ho potkat se vdá za McCrackena, ovšem dokončení stroje a obstarání povolení vyzkoušet stroj na Sibiři trvá deset let. Když pak Jane najde Andrejův dům, sám Andrej je pryč, ale Jane z vybavení pochopí, že Andrej už má rodinu a děti a na její vztah s ním už je tedy pozdě. Odjíždí, aniž by jej znovu potkala.\n\nNakonec se divák dozví, že tvrdohlavý americký kadet je syn Jane a Andreje.\n"}
{"id": "892991", "url": "https://cs.wikipedia.org/wiki?curid=892991", "title": "1. slovenská národní hokejová liga", "text": "1. slovenská národní hokejová liga\n\n1. slovenská národní hokejová liga (zkráceně \"1. SNHL\") byla v letech 1969 až 1993 společně s 1. českou národní hokejovou ligou (1. ČNHL) druhou nejvyšší hokejovou soutěží v Československu. Nejlepší týmy jednotlivých ročníků se utkávaly s vítězem 1. ČNHL a vítěz této série postupoval do nejvyšší soutěže, zatímco nejhorší celky sestupovaly do 2. SNHL (před vznikem 2. SNHL do hokejových divizí).\n\nSoutěž vznikla v roce 1969, kdy se 2. československá hokejová liga rozdělila na dvě části, a to 1. ČNHL a 1. SNHL. Zanikla v roce 1993 s rozpadem Československa. Její nástupkyní se stala 1. hokejová liga SR.\n\nPozn. Postupující do nejvyšší soutěže jsou označeni tučně.\n\n"}
{"id": "892998", "url": "https://cs.wikipedia.org/wiki?curid=892998", "title": "Karel August Waldeck", "text": "Karel August Waldeck\n\nKarl August Friedrich zu Waldeck-Pyrmont (* 24. září 1704 v Hanau; † 19. srpna 1763 v Arolsen) byl od roku 1728 do roku 1763 kníže z Waldeck-Pyrmont. Mimo to byl vysoce postaveným důstojníkem v různých armádách. Během válek o rakouské dědictví byl nejvyšším velitelem nizozemské armády.\n\nJeho otec byl Friedrich Anton Ulrich (1676-1728) hrabě z Waldeck-Pyrmont a první kníže z Waldeck-Pyrmont. Matka byla Luise (1678-1753), hraběnka z Bischweiler. On sám se roku 1741 oženil s hraběnkou Christiane von Birkenfeld (1725-1816).\n\nZ tohoto svazku vzešli následující děti:\n\nOd počátku byl předurčen pro vojenskou kariéru. Nejdříve působil u francouzského pluku a roku 1725 vstoupil do pruských služeb. Vojenskou službu občas opouštěl a podnikal cesty, mimo jiné také do Itálie. Jeho rodina byla nadšená z antiky a sbírali umělecké památky. Po smrti otce a staršího bratra Christiana Philippa se stal knížetem z Waldecku.\n\nVe válce o polské následnictví od 1733 do 1738 sloužil jako císařský generál-polní strážmistr. Sloužil pod Evženem Savojským v polním tažení roku 1735 u Rýna. V roce 1736 se zúčastnil polního tažení do Uher. V následujících letech se účastnil válek proti Turkům. Roku 1737 byl raněn při obléhání pevnosti Rissa a roku 1739 u Krozky.\n\nV roce 1742 byl Karel August Friedrich jmenován generálem nizozemské armády. I zde se vyznamenal v mnohých bitvách. Nizozemská armáda byla pod jeho velením poražena v bitvách u Fontenoy, Roucoux a u Lauffeldtu. Byl nahrazen z vnitropolitických důvodů Vilémem IV. Oranžským ersetzt.\n\nRoku 1746 byl jmenován císařským generálem-polním maršálem.\n\nVnitropoliticky se pokoušel snížit co nejvíce zadlužení Waldecku. S manželkou nechal vybudovalt zámek Arolsen v rokokovém stylu.\n\nBěhem sedmileté války trpělo území Waldecku bitvami a průchody vojsk.\n\n"}
{"id": "893004", "url": "https://cs.wikipedia.org/wiki?curid=893004", "title": "Andělský vrch", "text": "Andělský vrch\n\nAndělský vrch (572 m n. m.) je nejvyšším vrcholem ve Frýdlantské pahorkatině. Nachází se při česko-polské státní hranici zhruba 2,5 km vsv. od Nového Města pod Smrkem. Má podobu nízkého plochého vrcholu se hřbetem z plástevné biotit-muskovitické ortoruly. Vegetaci tvoří především smrkové lesy.\n\nBěhem hledání pramenů radioaktivních vod, na němž se podílela Přírodovědecká fakulta Univerzity Karlovy a wrocławská Polytechnika, bylo na úpatí Andělského vrchu nalezeno několik pramenů, jež by mohly být využity pro léčebné účely. První objev se uskutečnil 12. června 2010, kdy byl objeveno silné prameniště radioaktivních vod, jejichž nejsilnější pramen se pojmenoval \"Rafael\". Jeho aktivita je 3000 Bq/l. Následující rok došlo k objevu dalších deseti pramenů, z nichž nejsilnější má nejvyšší aktivitu na hodnotě 5500 Bq/l. To z něj dělá nejaktivnější veřejně přístupný zdroj radioaktivní minerální vody v České republice. Pramen byl pojmenován \"Michael\". Další sirovodíkový pramen nese jméno \"Uriel\" a menší rašelinné jezírko je pojmenováno \"Samuel\". Jména podle andělů byla zvolena s ohledem na skutečnost, že se nacházejí na úpatí Andělského vrchu.\n"}
{"id": "893007", "url": "https://cs.wikipedia.org/wiki?curid=893007", "title": "František Slavík (politik)", "text": "František Slavík (politik)\n\nFrantišek Slavík (* 15. července 1951) je komunální politik, bývalý starosta Starého Města a bývalý hejtman Zlínského kraje.\n\nFrantišek Slavík vystudoval v letech 1968 až 1972 Střední průmyslovou školu Uherské Hradiště. Za socialismu stál stranou veřejného dění a pracoval v oddělení hospodářské a investiční činnosti Letu Kunovice. V roce 1989 vstoupil do politiky (nejdříve za Občanské fórum, od roku 1990 byl členem KDU-ČSL). V letech 1990 až 2000 působil jako starosta Starého Města.\n\nV listopadu 2000 byl zvolen na kandidátce Čtyřkoalice do Zastupitelstva Zlínského kraje, o měsíc později se stal prvním hejtmanem Zlínského kraje. V roce 2004 obhájil post krajského zastupitele (tentokrát už na samostatné kandidátce KDU-ČSL), hejtmanem se však stal zástupce vítězné ODS. Na post krajského zastupitele kandidoval i v roce 2008, z nevolitelného 21. místa se však do Zastupitelstva Zlínského kraje nedostal.\n\nSouběžně s krajskou politikou působil (a stále působí) i na komunální úrovni. Po zvolení hejtmanem sice odstoupil z funkce starosty Starého Města, zůstal však řadovým zastupitelem za KDU-ČSL a svůj mandát obhájil ve třech následujících volbách (2002, 2006 a 2010). V roce 2012 však František Slavík z KDU-ČSL vystoupil kvůli nesouhlasu s dalším směřováním strany (mimo jiné se neztotožnil s volbou Jiřího Čunka a Cyrila Svobody na post předsedy lidovců). \n"}
{"id": "893008", "url": "https://cs.wikipedia.org/wiki?curid=893008", "title": "Konventní zahrada", "text": "Konventní zahrada\n\nKonventní zahrada je ve všeobecnosti zahrada klášterního konventu. Neměla přesně vyhraněnou funkci, sloužila jak k odpočinku řeholníků, tak i k pěstování ovoce, zeleniny a bylinek. Většinou se nacházela v samotném centru kláštera a těsně přiléhala k budovám konventu.\n\nHistorické nebo obnovené konventní zahrady v Česku:\n\n"}
{"id": "893014", "url": "https://cs.wikipedia.org/wiki?curid=893014", "title": "Marie Dorinová Habertová", "text": "Marie Dorinová Habertová\n\nMarie Dorinová Habertová, nepřechýleně Marie Dorin Habert (* 19. června 1986 Lyon), je francouzská biatlonistka, čtyřnásobná olympijská medailistka a pětinásobná mistryně světa. Na Zimních olympijských hrách 2010 ve Vancouveru získala stříbrnou a bronzovou medaili. O osm let později získala zlatou medaili se smíšené štafety a bronzovou ze štafety na Zimních olympijských hrách 2018 v Pchjongčchangu.\n\nNa Mistrovství světa v biatlonu 2015 ve finském Kontiolahti nejprve vybojovala se smíšenou štafetou stříbrné medaile. Následně získala zlatou medaili ve sprintu, první její individuální z velké akce. Ve stíhacím závodě pak pozici na startu obhájila a získala tak druhé zlato z mistrovství. Později ještě přidala stříbrnou medaili z ženské štafety. Na Mistrovství světa v biatlonu 2016 v norském Oslu zvítězila s francouzským týmem v úvodní disciplíně – smíšené štafetě, ve sprintu skončila na stříbrné pozici a v následném stíhacím závodě brala bronz. Další medaili přidala ve vytrvalostním závodě, kde i po jedné chybě na střelnici zvítězila. S ženskou štafetou následně obhájila druhé místo z předešlého šampionátu. V závěrečné disciplíně závodu s hromadným startem pak po bezchybné střelbě vybojovala zlatou medaili a s celkovým počtem 6 medailí se stala biatlonistou, který získal na šampionátu nejvíce medailí. Na šampionátu v rakouském Hochfilzenu v roce 2017 získala stříbrnou medaili se smíšenou štafetou a bronzovou se štafetou žen.\n\nStuduje prostřednictvím distančního vzdělávání na vysoké škole v Marseille, obor biologie.\n\nV závodech světového poháru se umístila třináctkrát na prvním místě, z toho šestkrát ve štafetě. Celkově v těchto závodech stanula 60× na stupních vítězů. V roce 2018 oznámila, že ukončuje svoji reprezentační kariéru.\n\n\"Poznámka: Výsledky z mistrovství světa se započítávají do celkového hodnocení světového poháru, výsledky z olympijských her se dříve započítávaly, od olympijských her v Soči 2014 se nezapočítávají.\"\n\n\n\n"}
{"id": "893025", "url": "https://cs.wikipedia.org/wiki?curid=893025", "title": "Jižní Kjongsang", "text": "Jižní Kjongsang\n\nJižní Kjongsang je provincie v Jižní Koreji. Hlavním městem je Čchangwon. Je to druhá nejlidnatější provincie Jižní Koreje po Kjonggi. S provincií sousedí tři velká města - Tegu, Pusan a Ulsan, která ale do provincie nepatří, protože mají status metropolitního města. Nachází se zde významná památka UNESCO, buddhistický chrám Heinsa. Automobilové a petrochemické závody se nacházejí většinou při pobřeží v pásu začínajícím u Pusanu a Ulsanu.\n"}
{"id": "893032", "url": "https://cs.wikipedia.org/wiki?curid=893032", "title": "Desomorfin", "text": "Desomorfin\n\nDesomorfin je syntetický opioid 8-10krát účinnější než morfin. V roce 1932 byl patentován v USA, používán byl ve Švýcarsku pod značkou Permoid, a také v Rusku. Používal se jako náhražka morfinu v lékařství, jelikož se tím předcházelo některým jeho nežádoucím účinkům. \n\nKrokodil nebo krokodýl je psychoaktivní droga založená na desomorfinu, rozšířená zejména v Rusku, kde mezi uživateli opioidů získala rychle velkou oblibu. Při výrobě drogy v podmínkách nelegálních amatérských laboratoří (z kodeinu obsaženého v lécích, redukcí a demethylací) je však originální postup výroby zjednodušen do jednoho kroku, kdy při reakci kodeinu s fosforem a jódem vzniká kromě desomorfinu řada dalších produktů. Jedná se o methyldesomorfin, dihydro-3,6-dideoxymorfin a morfinan-4,5-epoxy-3-ol. Jako další složky drogy nabízené na černém trhu jsou udávány též benzín, ředidlo na barvy a kyselina chlorovodíková.\n\nKrokodil se poprvé objevil roku 2002 na Dálném východě a rychle se rozšířil do celého Ruska. K roku 2010 byl již počet uživatelů odhadován na několik set tisíc až jeden milion. Příčina tak masivního rozšíření je nasnadě: snadná dostupnost léků s obsahem kodeinu, které až do července 2012 byly v prodeji bez předpisu. Dávka krokodilu je proto nesrovnatelně levnější než odpovídající dávka též velmi rozšířeného heroinu.\n\nNázev „krokodil“ je odvozen od jednoho z nežádoucích účinků, který vzniká v důsledku toxických nečistot obsažených v droze: rohovatění kůže v okolí vpichů a vytváření velkých šupin s následným odlupováním. Takto na různých místech vznikající rány se postupně rozšiřují a prohlubují, až nakonec může dojít dokonce k obnažení kostí. Do ran dále vnikají závažné infekce, které se pak stávají častou příčinou smrti narkomanů.\n\nÚčinky drogy jsou podobné heroinu, ovšem trvání příslušného duševního stavu je podstatně kratší, což vede k nutnosti častější aplikace drog. Krokodil se vyznačuje drastickým vlivem na psychiku člověka, kromě jiného jsou uváděny sklony k sebevražednému jednání. Abstinenční příznaky jsou velmi tvrdé a odvykání je ještě těžší než u heroinu.\n\nSnadná dostupnost této i jiných drog v Rusku v kombinaci s nízkou cenou a prakticky nulovou prevencí, jakož i minimální péčí o závislé osoby v terénu (zejména přes streetworkery) způsobuje, že ruská společnost patří k drogami nejzasaženějším společnostem světa.\n\n"}
{"id": "893033", "url": "https://cs.wikipedia.org/wiki?curid=893033", "title": "Le Touarég", "text": "Le Touarég\n\nLe Touarég je teplý čaj z čajovníku a marocké máty dochucovaný cukrem. Podává se v českých čajovnách a řadí se mezi ostatní čaje (\"marocké\", \"arabské\"). Vyrábí se z lístků marocké máty a lístků čajovníku. Podává se s cukřenkou, aby si zákazník mohl podle chuti osladit. \n\nDle tradiční přípravy se Le Touarég nejčastěji připravuje tak, že zelený čaj (gunpowder, chunmee...) spaříme horkou vodou a necháme chvíli odstát, vodu po chvíli slijeme a čaj zalijeme znova, necháme vařit asi ještě 2 minuty. Poté sejmeme z plotny nebo ohně a přidáme čerstvou mátu na stonku, osladíme velkým množstvím cukru.\n\nDo čaje však můžeme přidat namísto máty, která ochlazuje například pelyněk, který je naopak zahřívací. \n"}
{"id": "893037", "url": "https://cs.wikipedia.org/wiki?curid=893037", "title": "Severní Kjongsang", "text": "Severní Kjongsang\n\nSeverní Kjongsang je provincie v Jižní Koreji. Je to největší provincie Jižní Koreje a třetí nejlidnatější. Zabírá celkem 19,1% území Jižní Koreje. Provincie byla vytvořena v roce 1896 rozdělením původní provincie Kjongsang na Severní Kjongsang a Jižní Kjongsang. Hlavní město provincie se nacházelo v Tegu, ale protože Tegu má od roku 1981 status metropolitního města a vůbec do provincie nepatří, bylo v roce 2016 hlavní město přemístěno do Andongu. K provincii také patří ostrov Ullung, který je zařazen jako samostatný okres.\n"}
{"id": "893039", "url": "https://cs.wikipedia.org/wiki?curid=893039", "title": "Saxána a Lexikon kouzel (kniha)", "text": "Saxána a Lexikon kouzel (kniha)\n\nSaxána a Lexikon kouzel je kniha, kterou napsala Ivona Březinová na motivy stejnojmenného filmu z roku 2011.\n\nSaxánka jde jednoho dne na půdu, a najde tam deníček, do kterého se sám píše její příběh od sekundy, co ho našla. Taky je tam kniha, ze které Saxánka ihned vyzkouší jedno kouzlo. Přivolá raracha, který ji už čtráct dní hledá kvůli dědovi. Vlezou spolu do studny a spadnou do země pohádek, kde Saxánku uvězní morkolabové ve třídě, kde Saxánka najde kouli, v níž vidí co se doma děje. Do říše se dostane i saxánina teta Irma. Taky lotr Crashman, do kterého se Irma zamiluje. Saxánka s rarachem Krakavousem se vydávají osvobodit dědu. Je to dost těžké, protože jim jsou v patách morkolabové, a děda Netopýr je u baby Jagy. Teta jim pomáhá. Doma mezitím v knížce mamka zjistí, kde saxánka je, a táta z toho omdlí. Saxánka s Krakavousem dědu šťastně vysvobodí. Potom přijdou bytosti močálníci, že chtějí klíč k jejich posvátné bráně, a že v jeho zmizení má údajně drápky Netopýr. Klíč močálníkm vrátí Saxánka, která náhodou zjistí, že klíč je v amuletu její mámy. Irma vyřeší nadbytek nápadníků (ředitel Hyacint, Crashman, nakladatel Pleskot) roztrojením. Saxána se vrátí i s dědou domů.\n\n\n"}
{"id": "893048", "url": "https://cs.wikipedia.org/wiki?curid=893048", "title": "Kangwon (Jižní Korea)", "text": "Kangwon (Jižní Korea)\n\nKangwon ( – Kangwon-do) je provincie v Jižní Koreji. Vznikla při rozdělení Koreje v roce 1945 rozdělením historické provincie Kangwŏn na severní a jižní část. V roce 1953 se hranice mezi oběma částmi provincie posunula o něco na sever v důsledku korejské války. Dominantním prvkem provincie je pohoří Tchebek, někdy zvané také hřbet (páteř) Koreje, které se táhne po celé délce Korejského poloostrova.\n\nPohoří Tchebek rozděluje jižní provincii Kangwon na dvě poloviny. Západní část je Jongso, kde se obyvatelé živí převážně zemědělstvím (pěstování brambor) a východní část je Jongdong, kde se obyvatelé živí převážně rybolovem.\n\nJižní provincie Kangwon má skoro 17 000 km², z toho 80 % (cca 13 500 km²) je zalesněných. Pouze malá část území je nížinatá. Pro zemědělství nejsou vhodné podmínky a životní úroveň obyvatel tak není příliš vysoká. Kangwon patří historicky mezi nejchudší regiony v Koreji.\n\nV horách Tchebeku v této provincii pramení tři největší řeky Jižní Koreje – Namhan, Pukhan a Nakdong.\n\nV Kangwonu jsou historicky dvě nejvýznamnější města, která dala ve 14. stol. vzniknout názvu této provincie. Prvním je ve východní části (Jongdong) ležící pobřežní město Kangnung (220 tis. obyvatel) a druhým je nejlidnatější město Wondžu (330 tis. obyvatel), ležící v západní části (Jongso) Tchebeckého pohoří. Obě města spojuje jediná významná tepna přes Tchebecké pohoří v této provincii.\n\nHlavním městem jižní provincie Kangwon je však město Čchunčchon (280 tis obyvatel), ležící v západní části Jongdongu, severně od Wondžu.\n\nTuristicky nejznámějším městem je Sokčcho, které leží na východní části Jongso a je vstupní branou do národního parku Soraksan.\n"}
{"id": "893053", "url": "https://cs.wikipedia.org/wiki?curid=893053", "title": "Hodnotový řetězec", "text": "Hodnotový řetězec\n\nHodnotový řetězec (anglicky \"value chain\") rozčleňuje podnik do jeho strategicky významných činností, aby bylo možné porozumět chování nákladů a poznat existující potenciální zdroje diferenciace. Konkurenční výhodu získá podnik tím, že bude tyto strategicky důležité činnosti dělat levněji a lépe než jeho konkurenti.\n\nMichael Porter vytvořil hodnotový řetězec jako primární nástroj sloužící k identifikaci možností, jak vytvořit větší hodnotu pro zákazníka. Veškeré společnosti zahrnují soubor aktivit, jejichž hlavním cílem je navrhovat, vyrábět, distribuovat a podporovat své výrobky. Hodnotový řetězec podniku a způsob jak podnik provádí jednotlivé činnosti, jsou odrazem jeho historického vývoje, jeho strategie, jeho přístupu k realizaci této strategie a vnitřní ekonomiky těchto činností samotných.\nRozdíly mezi hodnotovými řetězci konkurentů jsou klíčovým zdrojem konkurenční výhody.\nHodnotový řetězec ukazuje celkovou hodnotu a sestává z hodnototvorných činností a marže. Hodnototvorné činnosti jsou fyzicky a technologicky odlišné činnosti, které podnik koná. Jsou to stavební kameny, jimiž podnik vytváří výrobek mající pro jeho kupce určitou hodnotu. Marže je rozdíl mezi celkovou hodnotou a souhrnnými náklady na vykonání potřebných hodnototvorných činnosti.\n\nRobert S. Kaplan klade důraz na hodnotový řetězec i ve svém modelu Balanced Scorecard, kde je jedním z faktorů ovlivňujících hodnotu pro zákazníka tj. zákaznická perspektiva a hodnotu pro vlastníky tj. finanční perspektiva.\n\nHodnotový řetězec charakterizuje každý podnik a jeho procesy jako probíhající řadu dílčích činností, které společně ovlivňují pozici podniku ve vztahu k zákazníkům i ke konkurenci. Tyto činnosti se podílejí na vytváření hodnoty, proto se také používají k hodnocení vlivu jednotlivých dílčích činností na celkovou hodnotu podniku a mohou být následně zdokonalovány.\n\nHodnototvorné činnosti lze rozdělit na dva všeobecné typy:\n\nIdentifikace hodnototvorných činností vyžaduje izolovat činnosti, které jsou technologicky a strategicky odlišné. Hodnototvorné činnosti a účetní klasifikace se málokdy shodují. Účetní klasifikace (např. nepřímé výdaje, režie, přímá mzda) seskupuje dohromady činnosti s rozdílnou technologií a odděluje od sebe náklady, jež jsou všechny součástí téže činnosti.\n\n\n"}
{"id": "893054", "url": "https://cs.wikipedia.org/wiki?curid=893054", "title": "Římskokatolická farnost Děčín-Podmokly", "text": "Římskokatolická farnost Děčín-Podmokly\n\nŘímskokatolická farnost Děčín-Podmokly (něm. \"Tetschen-Bodenbach\", lat. \"Rosawitium\") je územní společenství římských katolíků v Děčíně-Podmoklech a okolí. Organizačně spadá do děčínského vikariátu, který je jedním z deseti vikariátů litoměřické diecéze.\n\nDo farnosti náleží území těchto obcí:\n\nVe farnosti se nacházejí také další drobné sakrální stavby a pamětihodnosti.\n\nJiž v roce 1384 byla ve farní lokalitě plebánie. Matriky jsou vedeny od roku 1596. Farnost byla kanonicky zřízena v roce 1702.\n\nZ důvodu efektivity duchovní správy byl vytvořen \"farní obvod\" (kolatura) sestávající z přidružených farností spravovaných excurrendo z Děčína IV-Podmokel. Přehled těchto kolatur je v tabulce farních obvodů děčínského vikariátu.\n\n\n"}
{"id": "893055", "url": "https://cs.wikipedia.org/wiki?curid=893055", "title": "Jižní Čolla", "text": "Jižní Čolla\n\nJižní Čolla je provincie v Jižní Koreji. Hlavním městem je Muan. Byla vytvořena v roce 1896 rozdělením původní provincie Čolla na Severní a Jižní Čollu. Provincie tvoří úplně nejjižnější část Korejského poloostrova a daří se tu zemědělství. Uprostřed provincie se nachází město Kwangdžu, ale není její součástí, má statut metropolitního města.\n"}
{"id": "893056", "url": "https://cs.wikipedia.org/wiki?curid=893056", "title": "Severní Čolla", "text": "Severní Čolla\n\nSeverní Čolla je provincie v Jižní Koreji. Hlavním městem je Čondžu. Byla vytvořena v roce 1896 rozdělením původní provincie Čolla na Severní a Jižní Čollu. Hlavní část průmyslu je soustředěna kolem Honamské dálnice procházející městem Čondžu.\n\n"}
{"id": "893058", "url": "https://cs.wikipedia.org/wiki?curid=893058", "title": "The Sims 3: Tropický ráj", "text": "The Sims 3: Tropický ráj\n\nThe Sims 3: Tropický ráj (anglicky The Sims 3: Island Paradise) je 10. datadisk ze série The Sims 3. Vyšel 27. června 2013.\n\nThe Sims 3 Tropický ráj, přidá do hry nové možnosti a interakce.\n\nJsou tu vodní čluny, šlapadla, skútry, plachetnice a mnohé další. Ti, co rádi staví, mohou začít provozovat a spravovat hotel, nebo si postavit hausbót, který může vypadat jakkoliv a bude opravdu plavat. Krom toho se tu objevila nová dovednost Potápění, při kterém můžete objevovat truhly s poklady a nebo nové vzácné vodní živočichy. Jsou tu nenažraní žraloci, majestátní krakeni a půvabné mořské panny. Je tu nové celoživotní přání Hlubokomořský/á potapeč/ka a také nové celoživotní odměny jako např.: Chaluha mořské panny, Ocelové plíce a další.\n\nNové vlastnosti: Rád plave, Námořník\n\nNové město: Isla Paradiso\n"}
{"id": "893066", "url": "https://cs.wikipedia.org/wiki?curid=893066", "title": "Hejnická pahorkatina", "text": "Hejnická pahorkatina\n\nHejnická pahorkatina je geologický útvar a geomorfologický okrsek ve Frýdlantské pahorkatině. Nachází se na jihovýchodě Frýdlantské pahorkatiny, při severním úpatí Jizerských hor. Pahorkatina je poměrně členitá, což způsobily značně zaříznuté údolí vodních toků. Na tvorbu povrchu měly vliv i náplavové kužely.\n\nNejvyšším místem je Andělský vrch (572,1 m n. m.). K dalším výrazným bodům se řadí Hřebenáč (566,3 m n. m.) nebo znělcový vrch Chlum (495 m n. m.).\n\nKrajina je částečně zalesněná s převažujícími smrčinami, ale místy lze nalézt také buky, duby, břízy či modříny. Vedle toho území pahorkatiny tvoří také orná půda. Svahy a lokality u vodních toků tvoří travní porosty. Ze vzácných druhů zde roste prstnatec májový (\"Dactylorhiza majalis\") nebo vachta trojlistá (\"Menyanthes trifoliata\"). Zahlédnout je také možné čápi černé (\"Ciconia nigra\").\n\nDo Hejnické pahorkatiny zasahuje svým územím přírodní park Peklo.\n"}
{"id": "893067", "url": "https://cs.wikipedia.org/wiki?curid=893067", "title": "Segmentace trhu", "text": "Segmentace trhu\n\nSegmentace trhu (anglicky Market segmentation) je metoda marketingového řízení, která se zabývá analýzou trhu, kdy se podnik snaží poznat a analyzovat strukturu trhu, kde chce svůj výrobek či službu nabízet. Při segmentaci trhu se jedná o rozčlenění celkového trhu na jednotlivé skupiny zákazníků, které chce podnik svým výrobkem zaujmout.\nCílové segmenty se navzájem odlišují svými potřebami, charakteristikami a nákupním chováním. Jednotlivé skupiny zákazníků (vybrané segmenty) by měly být co nejvíce homogenní, ale mezi sebou navzájem co nejvíce odlišné – heterogenní.\nSegmentace trhu lze využít například při plánování reklamních kampaní nebo internetových PPC reklamních kampaní, tvorbě reklamních textů a sloganů pro reklamu v tisku a mediích, věrnostních programů a spotřebitelských soutěží, obchodních textů pro www stránky, vývoji nových výrobků atd.\n\nSegmentace trhu se také využívá při analýze internetového projektu a odpovídá na otázky jako jsou:\n\n\nPro efektivní segmentaci si musí firma určit konkrétní požadavky na daný segment splňoval. Před samotnou segmentací musí firma určit zásady k stanovení segmentů, aby nedošlo k oslovení nevhodného segmentu. Jedná se o tyto čtyři základní zásady:\n\nZařazení do jednotlivých segmentů probíhá prostřednictvím segmentačních kritérií respektive faktorů. Jedná se o jednotlivé charakteristiky daného trhu, případně segmentu. Mezi nejvýznamnější kritéria patří:\n\nKotler v knize Moderní marketing uvádí, je k výběru tržních segmentů dobré použít Royal Dutch/Shell matici, která zachycuje atraktivitu daného segmentu a silné stránky podniku. \"„Pokud segment odpovídá silným stránkám společnosti, musí se společnost rozhodnout, zda má potřebné prostředky a dovednosti, aby v něm uspěla.“\" Pokud podnik nemá dostatek silných stránek a prostředků neměl by na daný segment vstupovat. Podnik by měl na daný segment vstoupit, pouze pokud dokáže nabídnout vyšší hodnotu než konkurence. Tím si nad ostatními konkurenty zajistí výhodu.\n\nV této fázi hodnotíme tržní segmenty podle třech kritérií:\n\nPo vyhodnocení různých segmentů, může společnost zvážit pět modelů výběru cílového trhu:\n"}
{"id": "893068", "url": "https://cs.wikipedia.org/wiki?curid=893068", "title": "Eduard Herbst", "text": "Eduard Herbst\n\nEduard Herbst (1. prosince 1820 Vídeň – 25. června 1892 Vídeň) byl rakousko-uherský, respektive předlitavský politik sudetoněmeckého původu z Čech, v letech 1867–1870 ministr spravedlnosti Předlitavska, jeden z hlavních politiků německorakouských liberálů (takzvaná Německá ústavní strana) a odpůrce českých státoprávních aspirací.\n\nPocházel z původně etnicky českého žateckého rodu. Teprve jeho dědeček přijal německou variantu příjmení (původně Podzimek). Eduard Herbst vystudoval právo na Vídeňské univerzitě a roku 1842 nastoupil do státních služeb jako úředník v Dolních Rakousích. V roce 1843 získal titul doktora práv. V roce 1847 vyučoval trestní právo na Lvovské univerzitě, kde si vymohl, že smí přednášet německy místo v latině. Od roku 1858 učil na Karlo-Ferdinandově univerzitě v Praze.\n\nPočátkem 60. let 19. století se zapojil do politiky. Od roku 1861 zasedal na Českém zemském sněmu, kam byl zvolen za kurii venkovských obcí (obvod Šluknov, Haňšpach). A zemský sněm ho obratem jmenoval i do Říšské rady (tehdy ještě nevolena přímo, ale delegována zemskými zákonodárnými sbory). V letech 1862–1868 zasedal zároveň v pražské městské radě. Již tehdy se profiloval jako schopný řečník a německý liberál, který v roce 1866 ostře na zemském sněmu odmítal státoprávní ambice Čechů. Získal si díky tomu sympatice etnicky německého, zejména městského, obyvatelstva Čech a přezdívku \"König Eduard\". Představitel české konzervativní šlechty Jindřich Jaroslav Clam-Martinic ho ironicky nazýval \"králem Eduardem z Deutsch-Böhmen\" a etnicky česká populace v něm viděla nepřítele. V lednu 1868 se proti jeho návštěvě coby ministra odehrávaly v Praze české demonstrace.\n\nV polovině 60. let patřil mezi \"velkorakouské unionisty\" (termín historika Otty Urbana), tedy stoupence jednotného rakouského státu zahrnujícího i Uhersko. Odmítal dualistické řešení v podobě rakousko-uherského vyrovnání. Když rakousko-uherské vyrovnání nicméně bylo provedeno, objevil se 30. prosince 1867 jako člen vlády Karla von Auersperga na pozici ministra spravedlnosti Předlitavska. Portfolio si udržel i v následné vládě Leopolda Hasnera, do 12. dubna 1870\n. Ve vládě patřil mezi předáky centralisticky orientované rakouskoněmecké většiny ministrů, kteří odmítali větší pravomoci historických zemí a české státoprávní aspirace. A místo toho prosazovali Předlitavsko jako centralizovaný moderní stát převážně německého charakteru. Podobně jako Ignaz von Plener nebo Karl Giskra byl ve vládě reprezentantem sociálně a názorově soudržné skupiny německých intelektuálů měšťanského původu. Tato skupina měla ve vládě převahu a když panovník vyzval vládu k předložení memoranda k řešení státoprávních otázek, podílel se spolu s nimi na formulaci memoranda, které důrazně odmítalo jakékoliv náznaky federalizace Předlitavska.\n\nJako liberál se zasloužil o četné demokratické zákony, včetně Májových zákonů oslabujících vliv katolické církve na občanské záležitosti nebo tiskový zákon. V ekonomických otázkách byl stoupencem volného trhu. Na krach na vídeňské burze roku 1873 a následnou vlnu bankrotů reagoval s tím, že stát by se měl zdržet intervencí („\"je třeba nechat odumřít shnilé hodnoty, očistit od nich trh a tak jej zbavit různých parazitů\".“). Zároveň ale historik Otto Urban poukazuje na to, že Hebrst se jako jeden z mála představitelů rakouskoněmeckých liberálů v gründerské éře prosperity před krachem nijak osobně neobohacoval a nebyl sám účasten na zakládání finančních ústavů a dalších firem.\n\nNa Říšské radě zasedal i ve funkčním období 1867–1870 (kurie venkovských obcí Čechy), 1870–1871 (Čechy), 1871–1873 (kurie venkovských obcí Čechy). Zvolen sem byl i v prvních přímých volbách do Říšské rady roku 1873 (kurie venkovských obcí v Čechách, obvod Děčín, Rumburk, Cvikov, Šluknov). Po odchodu z vlády v roce 1870 byl předákem liberální opozice proti vnímané koalici slovanských autonomistů a německých konzervativců za vlády Alfreda von Potockého. Když se rakouskoněmečtí liberálové opět dostali k moci za vlády Adolfa von Auersperga, členem kabinetu se nestal, ale patřil mezi hlavní parlamentní politiky. Do roku 1874 byl předsedou německých liberálů (Deutsche Verfassungspartei, \"Ústavní strana\", v jejichž rámci představoval vůdce křídla tzv. staroněmců.), pak jeho místo zaujal Ernst von Plener. Zasloužil se o prosazení přímé volby do Říšské rady, která omezila pravomoci zemských sněmů. Zabýval se též rozpočtovou politikou a rozvojem železniční sítě. V roce 1878 ovšem ostře odmítal anexi Bosny a Hercegoviny. V následných letech, kdy vláda Eduarda Taaffeho nadlouho oživila konzervativně-federalistickou koalici (\"železný kruh pravice\"), působil opětovně jako opoziční předák.\n\nOdmítal Stremayrova jazyková nařízení (vládní nařízení posilující roli češtiny ve vnějším úředním styku v Čechách) a na Říšské radě podal návrh na jejich opětovný přezkum s tím, že byla vydána nezákonně. V letech 1883–1884 navrhoval na zemském sněmu neúspěšně rozdělení Čech podle národnostních hranic změnou volebních a správních (okresních) obvodů. Šlo o novou koncepci, která v následujících desetiletích byla jedním z hlavních požadavků etnických Němců v Čechách.\n\nPoslanecký mandát na Říšské radě obhájil i ve volbách do Říšské rady roku 1879 (kurie venkovských obcí v Čechách, obvod Děčín, Rumburk, Cvikov, Šluknov), volbách do Říšské rady roku 1885 (nyní již za městskou kurii v Dolních Rakousích, obvod Vídeň, I. okres) a volbách do Říšské rady roku 1891 (opět za městskou kurii Vídeň, I. okres). Na českém sněmu zasedal do roku 1891 a na Říšské radě setrval až do své smrti.\n\nNa Říšské radě se v říjnu 1879 uvádí jako člen staroněmeckého Klubu liberálů (\"Club der Liberalen\"). Od roku 1881 patřil do klubu Sjednocené levice, do kterého se spojilo několik ústavověrných proudů německých liberálů. Za tento klub byl zvolen i v roce 1885. Po rozpadu Sjednocené levice přešel do frakce Německorakouský klub. V roce 1890 se uvádí jako poslanec obnoveného klubu německých liberálů, nyní oficiálně nazývaného Sjednocená německá levice. I ve volbách roku 1891 byl na Říšskou radu zvolen za klub Sjednocené německé levice.\n\nJeho syn Ernst Herbst zasedal rovněž na zemském sněmu a Říšské radě. Zemřel roku 1922. V politice byl aktivní i jeho zeť Heinrich Hütter.\n"}
{"id": "893069", "url": "https://cs.wikipedia.org/wiki?curid=893069", "title": "Hans-Hermann Hoppe", "text": "Hans-Hermann Hoppe\n\nHans-Hermann Hoppe (* 2. září 1949) je německý ekonom, pozdní představitel Rakouské ekonomické školy a tzv. anarchokapitalismu. Začínal jako marxista, byl žákem Jürgena Habermase, avšak pak ho uchvátilo dílo Eugena Böhma von Bawerka a Miltona Friedmana. V knize \"Democracy: The God That Failed\" kritizoval demokratický systém a vyzdvihoval přednosti monarchií.\n\n\n"}
{"id": "893070", "url": "https://cs.wikipedia.org/wiki?curid=893070", "title": "Bulovská pahorkatina", "text": "Bulovská pahorkatina\n\nBulovská pahorkatina je geologický útvar a geomorfologický okrsek na severovýchodě Frýdlantské pahorkatiny. Nacházejí se zde glaciální a glacifluviální sedimenty, které jsou postupně denudovány a dochází k exhumaci krystalinika v jejich podloží. Nejvyšším bodem je vrch Vyhlídka (512 m n. m.). Dalším významným bodem je Kamenný vrch o nadmořské výšce 443,6 metrů.\n\nPahorkatina je málo až středně zalesněná, a to předně smrkem, případně též dubem, modřínem nebo borovicích. Mimo lesy se nachází orná půda.\n\nNa území pahorkatiny se nachází přírodní památky Bílá skála a Kamenný vrch.\n"}
{"id": "893075", "url": "https://cs.wikipedia.org/wiki?curid=893075", "title": "Baldandorj Ariunzul", "text": "Baldandorj Ariunzul\n\nMgA. Baldandorj Ariunzul, případně Baldandordžín Ariundzul (1976, Mongolsko) je původem mongolská výtvarnice, fotografka, překladatelka.\n\nVystudovala Akademii výtvarných umění v Praze u Zdeňka Berana. Se svým manželem mongolistou Jiřím Šímou se věnuje prezentaci mongolské kultury v Česku, je tajemnicí Společnosti přátel Mongolska a ředitelka Malého asijského muzea ve vesnici Ledce.\n\n"}
{"id": "893076", "url": "https://cs.wikipedia.org/wiki?curid=893076", "title": "Jižní Čchungčchong", "text": "Jižní Čchungčchong\n\nJižní Čchungčchong je provincie v Jižní Koreji. Hlavním městem je Hongsong. Byla vytvořena v roce 1896 rozdělením původní provincie Čchungčchong na Severní a Jižní Čchungčchong. Tato provincie je nejbohatší v Jižní Koreji s nejvyšším HDP na hlavu a zároveň i nejrychleji rostoucí, průměrný růst HDP v letech 2001-2007 činil 9,7% ročně a v roce 2010 to bylo dokonce 12,7%. Ekonomický růst transformoval provincii závislou na zemědělství na průmyslové a technologické centrum. Ze Soulu do Čchonanu vede linka soulského metra.\n"}
{"id": "893077", "url": "https://cs.wikipedia.org/wiki?curid=893077", "title": "Raspenavská pahorkatina", "text": "Raspenavská pahorkatina\n\nRaspenavská pahorkatina je geomorfologický okrsek ve Frýdlantské pahorkatině, jejíž převážnou část (vyjma severovýchodních a jihovýchodních partií) také představuje. Svažuje se ve směru od jihu k severu. V nižších místech jí protéká řeka Smědá, v jejímž okolí vznikla přírodní rezervace Meandry Smědé. Na vyšších místech se nacházejí ledovcové nánosy odnosu a obnažený krystalinický povrch. Na lokalitě Pohanské kameny (nedaleko Višňové) lze narazit na zvětrávání a odnos žul, včetně vzniku skalních mís. Na území se rozkládá též mineralogicky významná přírodní rezervace Vápenný vrch (poblíž Raspenavy) či přírodní památka Kodešova skála (poblíž Heřmanic), kde je chráněn lávový příkrov se sloupcovitou odlučností čedičových vyvřelin.\n\nRozkládá se na území o ploše 143,92 km². Tvořena je glacifluviálními písky, písčitými štěrky a písčitými jíly sálského zalednění, dále porfyrickou biotitickou žulou či ortorulou rumburského masivu. Významnými body jsou Vápenný vrch (423,5 m n. m.), Frýdlantská výšina neboli U rozhledny (399,1 m n. m.) či Hradec (313,0 m n. m.). Krajina je málo až středně zalesněná. Největší lesní komplex představuje někdejší Poustecká obora). Ze stromů zde rostou smrky, borovice, výjimečně duby, habry a buky. V Poustecké oboře se nacházejí staré lipové porosty. Lze zde ale najít také pole s ornou půdou. Žije zde srnčí zvěř.\n\nČást území pahorkatiny zasahuje do chráněné krajinné oblasti Jizerské hory. Další část pak je součástí přírodního parku Peklo. Z maloplošných území se zde vyskytují přírodní památky Kodešova skála a Hadí kopec či přírodní rezervace Křížový vrch, Meandry Smědé a Vápenný vrch.\n"}
{"id": "893081", "url": "https://cs.wikipedia.org/wiki?curid=893081", "title": "Francesco Cozza", "text": "Francesco Cozza\n\nFrancesco Cozza (* 19. ledna 1974, Cariati, Itálie) je bývalý italský fotbalista, který momentálně trénuje tým ve 3. lize Serie C1.\n\n"}
{"id": "893082", "url": "https://cs.wikipedia.org/wiki?curid=893082", "title": "Severní Čchungčchong", "text": "Severní Čchungčchong\n\nSeverní Čchungčchong je provincie v Jižní Koreji. Hlavním městem je Čchongdžu. Byla vytvořena v roce 1896 rozdělením původní provincie Čchungčchong na Severní a Jižní Čchungčchong. Významné je zemědělství, pěstuje se zvláště ženšen a tabák. Probíhá zde také těžba zlata a dalších kovů.\n"}
{"id": "893090", "url": "https://cs.wikipedia.org/wiki?curid=893090", "title": "Spojené státy americké na Letních olympijských hrách 1996", "text": "Spojené státy americké na Letních olympijských hrách 1996\n\nSpojené státy americké na Letních olympijských hrách v roce 1996 reprezentovalo 646 sportovců, z toho 271 žen a 375 mužů, ve 31 sportech.\n\n"}
{"id": "893091", "url": "https://cs.wikipedia.org/wiki?curid=893091", "title": "Hildegarda Luisa Bavorská", "text": "Hildegarda Luisa Bavorská\n\nHildegarda Luisa Šarlota Bavorská (: \"Hildegard Luise Charlotte Theresia Friederike\" von Bayern; 10. června 1825, Würzburg – 2. dubna 1864, Vídeň) byla bavorská princezna z rodu Wittelsbachů. Sňatkem rakouská arcivévodkyně a kněžna těšínská.\n\nNarodila se jako sedmé dítě a čtvrtá dcera bavorskému králi Ludvíku I. a jeho ženě Tereze Sasko-Hildburghausenské. Jejími bratry byli např. králové Maxmilián II. Bavorský a Ota I. Řecký. Byla sestřenicí císařovny Alžběty, která ji jako jedné z mála projevovala svou přízeň.\n\nV roce 1844 se v Mnichově provdala za arcivévodu Albrechta Fridricha. Manželství bylo velmi šťastné. Hildegarda přivedla na svět tři děti. V roce 1864 se při pohřbu svého bratra Maxmiliána II. Bavorského nachladila a následně zemřela na zánět průdušnice. Pohřbena byla v kapucínské kryptě ve Vídni.\n\n\n"}
{"id": "893094", "url": "https://cs.wikipedia.org/wiki?curid=893094", "title": "Láska klíčí i v ředitelně", "text": "Láska klíčí i v ředitelně\n\nLáska klíčí i v ředitelně ( \"Principal Charming\") je čtrnáctý díl druhé řady amerického seriálu Simpsnovi, který měl premiéru 14. února 1991. V Česku se poprvé promítal 5. července 1993. V tomto díle se poprvé objevili školník Willie a Hans Moleman.\n\nKdyž se smutná Margina sestra Selma svěří Líze, že by si přála nalézt muže svého srdce, tak se Marge rozhodne donutit Homera, aby se pokusil její sestře pomoci. Homer zamítá různé nápadníky, ale když je pozván na schůzku s Bartovým ředitelem Skinnerem, uvědomuje si, že on by mohl být ideálním kandidátem.\n"}
{"id": "893095", "url": "https://cs.wikipedia.org/wiki?curid=893095", "title": "Love Lust Faith + Dreams", "text": "Love Lust Faith + Dreams\n\nLove Lust Faith + Dreams je čtvrté studiové album americké rockové skupiny 30 Seconds to Mars. Album vyšlo 17. května 2013 prostřednictvím vydavatelství Virgin Records a EMI Records. Jeho producentem je frontman skupiny Jared Leto a Steve Lillywhite.\n\n"}
{"id": "893098", "url": "https://cs.wikipedia.org/wiki?curid=893098", "title": "Johann von Berger", "text": "Johann von Berger\n\nJohann von Berger, též Johann Nepomuk Berger nebo Johann Nepomuk von Berger (16. září 1816 Prostějov – 9. prosince 1870 Vídeň), byl rakousko-uherský, respektive předlitavský politik, v letech 1867–1870 ministr bez portfeje Předlitavska.\n\nStudoval v Olomouci a pak právo, matematiku a astronomii na Vídeňské univerzitě, kde roku 1841 získal titul doktora filozofie. Od roku 1844 vyučoval na škole Theresianum a publikoval právní odborné články i beletrii (pod pseudonymem Sternau). V roce 1848 se zapojil do revoluce a byl zvolen za poslance celoněmeckého Frankfurtského parlamentu. Zde patřil mezi hlavní řečníky liberální levice a odmítal nabídku postu německého císaře pro pruského krále. V říjnu 1848 hlasoval ve Frankfurtu pro část ústavy navrhovaného německé říše, v níž se odmítalo spojení říše s oblastmi mimo původní teritorium Německého spolku, čímž fakticky podpořil rozbití Rakouského císařství na západní oblasti (alpské a české země), jež se měly připojit k Německu, a zbylá území.\n\nPo potlačení revolučního hnutí pracoval jako advokát ve Vídni. Po obnovení parlamentního života se roku 1861 stal poslancem Dolnorakouského zemského sněmu a od roku 1863 zasedal i na Říšské radě. Byl také členem městské rady ve Vídni. Na Říšskou radu byl zvolen Dolnorakouským zemským sněmem i v roce 1867 (celostátní zákonodárný sbor tehdy ještě nebyl volen přímo, ale tvořen delegáty jednotlivých zemských sněmů) za kurii měst a tržních osad, obvod Vídeň. Setrval zde do konce funkčního období sněmovny do roku 1870.\n\nV 1. polovině 60. let 19. století odmítal spojenectví Rakouska s Pruskem. Řadil se tehdy mezi mluvčí rakouskoněmeckých liberálů. Na Říšské radě prosazoval rozšíření parlamentního charakteru rakouského politického systému a roku 1865 podal návrh, aby vládní nařízení vždy zpětně podléhala schválení Říšskou radou. Tento návrh prošel velkou většinou hlasů a byl porážkou pro tehdejší vládu, byť fakticky nebyl implementován, protože podléhal schválení Panské sněmovny (horní komory), která ho odložila.\n\nPo rakousko-uherském vyrovnání se objevil 30. prosince 1867 jako člen vlády Karla von Auersperga na pozici ministra bez portfeje Předlitavska. Portfolio si udržel do 15. ledna 1870. Ve vládě patřil podobně jako Karl Giskra, Eduard Herbst nebo Ignaz von Plener mezi reprezentanty sociálně soudržné skupiny rakouskoněmeckých intelektuálů měšťanského původu (šlechtický titul získal až roku 1870). Názorově se od nich ale odlišoval v postoji k státoprávním otázkám. Předložil vládě memorandum za řešení otázek národnostních menšin, ale vláda, v níž převládali stoupenci centralisticky orientovaných rakouskoněmeckých liberálů, kteří odmítali větší pravomoci historických zemí a české státoprávní aspirace, toto memorandum nepřijala. Podal pak demisi a vláda skončila.\n"}
{"id": "893103", "url": "https://cs.wikipedia.org/wiki?curid=893103", "title": "Cušima (Nagasaki)", "text": "Cušima (Nagasaki)\n\nCušima (japonsky 対馬) je ostrov v Japonsku, součást Japonského souostroví. Nachází se na severovýchod od Cušimského průlivu a na jihozápad od Korejského průlivu mezi vlastním Japonskem a Koreou. Cušima byla původně jeden ostrov, ale byl rozdělen na dvě části v roce 1671 Ófunakošisetským kanálem a v roce 1961 na tři části Manzekisetským kanálem. Jako celek všech tří ostrovů to je osmý největší ostrov v japonském souostroví. Původně byla Cušima součástí provincie Cušima, ale dnes je součástí prefektury Nagasaki. V roce 1905 se tu v průběhu rusko-japonské války odehrála bitva u Cušimy.\n"}
{"id": "893105", "url": "https://cs.wikipedia.org/wiki?curid=893105", "title": "Labyrint (opera)", "text": "Labyrint (opera)\n\nLabyrint (v anglickém originále nebo ) je televizní opera italsko-amerického skladatele Giana Carla Menottiho na vlastní libreto. Vznikla pro stanici National Broadcasting Company a v podání jejího souboru NBC Television Opera Theater byla vysílána poprvé 3. března 1963.\n\n\"Labyrint\" byl po rozhlasové opeře \"Stará panna a zloděj\" a televizních operách \"Amahl a noční návštěvníci\" a \"Maria Golovin\" již čtvrtou zakázkou, kterou Menotti dostal od NBC. Skladatel později zdůrazňoval, že většina jeho děl psaných pro rozhlas nebo televizi byla psána též s vyhlídkou na jevištní podobu, s jedinou výjimkou \"Labyrintu\": „… Ale je jiná opera, kterou jsem napsal specificky pro kinematické médium a která nikdy nezpopulárněla, \"The Labyrinth\". Ta by nikdy nemohla být předvedena na divadle, je opravdu jen pro televizi nebo film. Bohužel se jí nikdo neujal, ale doufám, že jednou ji někdo znovu provede, protože myslím, že je to zajímavý případ toho, jak lze napsat operu pro film.“\n\nSkladatel označil \"Labyrint\" za „surrealistickou operu“; symbolický děj sledoval ženicha a nevěstu na svatební cestě v hotelu, kde nemohou najít klíč od svého pokoje. Opera trvá 45 minut. Vyžaduje různé filmové a fotografické triky (rozdělená obrazovka, vícenásobná expozice…).\n\nKritika jako obvykle u Menottiho nebyla jednotná: například F. Merklin víceméně pozitivně napsal: „Hudba kličkuje od parodie velké opery přes da capo árie k popové euforii weillovského slohu; Labyrint vykazuje ukázněný lyricismus, jako by Menotti našel nové kořeny.“, zato R. Sabin byl mnohem příkřejší: „Nejzajímavější pasáž byla ta, která napodobovala zvuk vody vypouštěné potrubím, a člověk si přál, aby ji opera bezodkladně následovala. Celá věc byla horší než hollywoodský film třetí kategorie.“ Známý kritik \"The New York Times\" Harold C. Schonberg ve své recenzi napsal: „Menotti se vrací k postupům, které používal vždycky: útržky kanonické imitace, parlandové úseky, pucciniovské melodie, banální valčíková témata… [Opera] skončila jako alegorie, která měla všechny rozměry Möbiovy pásky: příklad rafinované televize a filmu 60. let 20. století na pozadí hudby prakticky z 90. let 19. století… Celkově je \"Labyrint\" jedním z nejřidších hudebních lektvarů, jaký kdy dal Menotti dohromady.“\n\nNa NBC byla vysílána nakonec jen jednou (3. 3. 1963). Druhé vysílání bylo plánováno na 24. listopadu 1963, ale neuskutečnilo se v důsledku změn televizního programu v reakci na zavraždění prezidenta Kennedyho o dva dny dříve. Poté již vysílána nebyla, ač Menotti v roce 1981 hovořil o chystané francouzské podobě. Ze „sladkých a stříbřitých“ árií z \"Labyrintu\" se árie nevěsty stále součástí koncertního repertoáru amerických sopranistek.\n\nFlétna (pikola), hoboj (anglický roh), clarinet (basklarinet), fagot, dva lesní rohy, trubka, pozoun, bicí souprava, klavír, troje housle, viola, violoncello, kontrabas.\n"}
{"id": "893108", "url": "https://cs.wikipedia.org/wiki?curid=893108", "title": "B.A.P", "text": "B.A.P\n\nB.A.P ( \"비 에이피\", \"zkratka\" Best Absolute Perfect) je jihokorejská šestičlenná K-pop skupina založena v roce 2011 pod vedením společnosti TS Entertainment.\n\nBAP (비 에이피), akronym pro Best Absolute Perfect, je 6členná korejská hip-hopová kapela patřící pod společnost TS Entertaiment, která je taktéž domovem skupin jako SECRET a Untouchable. Členové kapely byli propagování používáním různých významů (digital singl, sub-unit activities a dokonce i MCing) a během plynoucích měsíců se dostali k debutu, tak se jim začalo dostávat více pozornosti z médií.\n\nSkupina B.A.P. byla vytvořena na konci roku 2011, prvním členem se stal Yong Guk, který se stal vůdcem skupiny. Nazpíval se Song Jieun píseň ,\"Going Crazy\"\". Měl solo debut 11. srpna 2011 s písní ,\"I remember\"\", kterou zazpíval se členem B2ST Yang Yo-seob. Druhým členem se stal Him Chan, který byl představen veřejnosti jako MC pro hudební show na MTV Korea, nazvanou ,\"The Show\"\". A nakonec 23. listopadu 2011 se třetím členem stal Zelo. Ten spolupracoval s Bang Yong Gukem pod přezdívkou Bang&Zelo, vydali píseň ,\"Never Give Up.\"\"\n\nV lednu 2012 byla skupina v reality show, \"Ta-Dah, It's B.A.P., \"která se vysílala na SBS MTV. Show se zaměřila na to, jak se šest členů zahráli roli mimozemšťanů z jiné planety, kde společně pracovali, aby mohli debutovat jako skupina B.A.P. Společně navštíví Zemi, aby pomohli zachránit svoji umírající planetu, Planetu Mato.\n\n25. ledna 2012 vydala skupina debutovou píseň ,\"Warrior\"\", MTV Korea to popisuje jako ,\"silné a charismatické\"\". Navíc Nancy Lee z \"Enes World \"napsala ,\"Zdá se, že B.A.P. se chtějí odlišit od roztomilých mužských idolových skupin, které momentálně vládnou K-Pop světu. Chtějí ze ukázat, že jsou zlobiví chlapci, rozbíjejí okna aut, prostě jak to oni umí\".\" Propagace singlu začala na televizním pořadu Music Bank, poté i další stanice jako M! Countdown, Music Core, Inkigayo a The Show. 3. února 2012 se \"Warrior\" dostal na Billboard World Album Chart, na pozici 10. V Jižní Koreji,\" Warrior\" se prodal nad 10 000 kopií a to pouze za dva dny po jeho vydání.\n\nV březnu 2012 vydalo B.A.P. píseň ,\"Secret Love\"\". 16. dubna TS Entertainment oznámila, že B.A.P. bude mít comeback s novým albem 27. dubna 2010.2 ,\"Power\"\" byla vydána v dubnu, má stejný název jako album \"Power\". Po vydání alba, \"Power\" se prodalo na 30 000 kopií. Stejně jako jeho předchůdce \"Warrior\" se \"Power\" umístila na 10 místě v Bilboard World Albums Charts.\n\n12. července bylo odhaleno nové mini album s názvem \"No Mercy\". \"No Mercy\" bylo vydáno digitálně 19. července 2012. Původně CD bylo naplánováno na 19. července 2012, jenže bylo odloženo na 24. července 2012, kvůli problémům s konečným výrobkem.\n\nNa začátku října 2012, TS Entertainment uvedla, že B.A.P. se připravovali na jejich nové album. Dne 23. října B.A.P. vydali třetí singl album s názvem ,\"Stop It\".\" spolu s hudebním videem na YouTube kanálu TS Entertainment.\n\nV únoru se začalo objevovat album, \"One Shot\". 21. února se píseň ,\"One Shot\"\" dostala na první místo Billboar World Albums Chart.\n\n28. července 2013 TS Entertainment oznámila, že skupina vydá mini album \"Badman\", a to dne 6. srpna 2013. Agentura rovněž uvedla, že před tím budou tři propagační písně z mini alba, které se nazývají ,\"Coffee Shop\", ,Badman\"\" a ,\"Hurricane\"\".\n\nV květnu King Records, japonská nahrávací společnost, se spojila se skupinou. B.A.P. vydali svoje první japonské hudební video, \"Warrior\", na YouTube a to 13. září 2013. Jejich album bylo oficiálně vydáno 9. října 2013.\n2014–současnost: First Sensibility\n\nV polovině ledna TS Entertainment potvrdila plány, které byly udány pro B.A.P s jejich prvním albem First Sensibility. Album obsahuje celkem 13 písní a titulní písní je 1004 (Angel). Jejich comeback byl 3. února.\n\nPrvního srpna 2015 se B.A.P vrátila k TS Entertainment. Svůj comeback plánují na 15. listopadu 2015.\n\nFanoušci, jenž mají hrozně rádi skupinu B.A.P se nazývají BABYz.\n\nNeoddělitelnou součástí skupiny jsou Matoki, pochází z planety B124AP224 (Mato). Prostřednictvím každého Matokiho se dozvíme charakter člena.\n\nMTV Korea nazvala B.A.P. jako ,všestranou skupinu\". Jejich živá vystoupení navštívil Yung Seong Yeol ze Stars News Korea, uvedl: ,\"Oni dokázali, že jsou na pódiu velmi výrazní. Jejich perfektní skupinový tanec, silné charisma. Bang Yong Gukův rap a Zelův velmi-rychlý rap jsou v dokonalé harmonii. Dae Hyunovi a Young Jaeovi vynikající hlasy dokážou dosáhnout vynikajícího výkonu. Jejich agresivní pohyby a jejich výkony jsou velmi intenzivní. Dokonce i nejlepší zpěvácké skupiny by jim měli věnovat pozornost\".\" Navíc Nancy Lee z \"Enes World \"napsala ,\"Zdá se, že B.A.P. se chtějí odlišit od roztomilých mužských idolových skupin, které momentálně vládnou K-Pop světu. Chtějí ze ukázat, že jsou zlobiví chlapci, rozbíjejí okna aut, prostě jak to oni umí\".\" Během jejich debutového období si všichni členové přebarvili vlasy na platinově blond. Sami se podílí na skládání písně, alb, tak, aby vynikly jejich barvy. Člen Yoo Young Jae poukázal na to ,\"Chtěli jsme zabránit tomu, abychom byli příliš odlišní. Chtěli jsme ,týmový\" obraz na jevišti.\"\". Když jsme se zeptali na největší rozdíl mezi B.A.P. a ostatními idol skupinami, Yong Guk poznamenal: ,J\"sme mužný. Když se podíváte na tance mnoha mužských idol skupin, existuje mnoho pohybů, kde vynikají. Takže jsou tam chvíle, kdy vypadají hezky, když tančí ve skupině, ale my jsme chtěli vyjádřit sílu, než, aby ste mohli na nás nechat oči. To je důvod, proč si myslím, že vypadají jinak. A to platí i pro hudební styl i módu.\"\"\n\nB.A.P hudební styl je silně ovliven hip-hopovou hudbou. Vůdce Bang Young Guk sdílí vášeň pro Afroamerickou hudbu, přiznal: ,\"Jsme jako bílý papír, na který můžete vyzkoušet všechny druhy kreslení. Ale anše hudba je černá. Všichn ičlenové milují Afroamerickou hudbu, protože má duši. Pokud bychom se znovzrodili, chtěli bychom se narodit jako Afroameričané a do jejich hudby\"\". Yong Guk a Zelo udávají jako jejich vily 50 Cent, P. Diddy, Pharrel a další rappery. Navíc Yong Guk řekl: ,\"Mým cílem nebylo stát se K-Poperem. Ale viděl jsem Supreme Team nebo Dynamic Duo, kteří popularizovali hip-hop [v Koreji] Chtěl jsem se toho účastnit a přispět k rozvoji hip-hopu\".\" Kromě toho, že je Bang Yong Guk rapper, je i textařem, účastnil se na skládání všech B.A.P. pisní v jejich debutovém albu Warrior. Kim Him Chan je multi-instrumentalistou a je ovlivněn tradiční korejskou hudbou. Him Chan hraje na různé tradiční nástroje jako je daegeum, janggu, kwaenggwari a jing. Na vysoké škole Him Chan pokračoval v tomto směru v Korea National university of Arts. Jung Dae Hyun je ovlivněn R&B hudbou a říká, že jeho hudebním vlivem je Shin Yong Jae. Yoo Young Jae je ovlivněn R&B a Neo Soul music; uvádí, že jeho hudebním vlviem je Musiq Soulchild a Jay Park. Moon Jong Up je ovlivněn taneční, R&B, hip-hopovou hudbou. Za svůj hlavní vliv, nejen hudbou, ale i tancem a zpěvem uvádí Chrise Browna. Zelo je ovlivněn hip-hopem a R&B hudbou. Jeho vzory jsou will.i.am a Kanye West. Pokud jde o korejské umělce, všichni členové se shodli na tom, ež by chtěli spolupracovat s Jay Parkem.\n\n26.1. 2012: Warrior\n\n26.4. 2012: Power\n\n19.7. 2012: No Mercy\n\n29.8. 2012: Crash\n\n23.10. 2012: Stop It\n\n27.12 2012: 다 예뻐 (Everything is pretty)\n\n15.1. 2013: 빗소리 (Rain Sound)\n\n12.2. 2013: One Shot\n\n28.6. 2013: Coffee Shop\n\n17.7. 2013: Hurricane\n\n6.8. 2013: Badman\n\n3.2. 2014: First Sensibility\n\n2.6.2014: Where are you\n\n15.11.2015: Young Wild&Free\n\n21.2.2016: Feel so Good\n\n7.8.2016: That's my jam\n\n6.11.2016: Skydive\n\n6.3.2017: Wake me up\n\n5.9.2017: Honeymoon\n\n13.12.2017: Hands up\n\n8.10. 2013: Warrior type-A\n\n9.10. 2013: Warrior Type-B\n\n8.10. 2013: Warrior Limited Edition\n\n13.11 2013: One Shot Type-A\n\n13.11. 2013: One Shot Tybe-B\n\n13.11. 2013: One Shot Limited Edition\n\n8.3.2014: No Mercy Type- A,B, Limited Edition\n\n11.8.2014: Excuse me Type - A,B, Limited Edition\n\n29.2.2016 KINGDOM\n\n24.6.2016: FEEL SO GOOD\n\n18.11.2016: FLY HIGH\n\n28.3. MASSIVE\n\n31.3.2017: WAKE ME UP\n\n13.12.2017: HANDS UP\n"}
{"id": "893110", "url": "https://cs.wikipedia.org/wiki?curid=893110", "title": "Anton von Banhans", "text": "Anton von Banhans\n\nAnton von Banhans (8. listopadu 1825 Měcholupy – 26. května 1902 Vídeň), byl rakousko-uherský, respektive předlitavský politik, v roce 1870 ministr zemědělství Předlitavska a v letech 1871–1875 ministr obchodu Předlitavska.\n\nNastoupil do státních služeb, od roku 1859 byl pak ředitelem správy velkostatku hraběte Waldsteina. V roce 1863 byl zvolen na Český zemský sněm a zasedal také jako poslanec Říšské rady. Od roku 1867 byl sekčním šéfem ministerstva vnitra.\n\nNa Říšskou radu byl zvolen Českým zemským sněmem (celostátní zákonodárný sbor tehdy ještě nebyl volen přímo, ale tvořen delegáty jednotlivých zemských sněmů) roku 1867 za kurii měst a průmyslových míst v Čechách. Mandát zde skrz Český zemský sněm získal i roku 1870 (10. listopadu 1870 složil slib), v roce 1871 (kurie měst a průmyslových míst v Čechách) a poslancem se stal i v prvních přímých volbách do Říšské rady roku 1873, kdy získal mandát poslance za městskou kurii v Čechách, obvod Žatec, Postoloprty atd. Za tentýž obvod obhájil poslanecké křeslo ve volbách do Říšské rady roku 1879 a volbách do Říšské rady roku 1885. Rezignace na mandát byla oznámena na schůzi 28. ledna 1886. Na Říšské radě se v říjnu 1879 uvádí jako člen staroněmeckého Klubu liberálů (\" Club der Liberalen\").\n\n1. února 1870 se objevil jako člen krátce existující vlády Leopolda Hasnera na pozici ministra zemědělství Předlitavska. Portfolio si udržel do 12. dubna 1870\n\nPodruhé se členem kabinetu stal 26. listopadu 1871 za vlády Adolfa von Auersperga, nyní na pozici ministra obchodu Předlitavska. Post si udržel do 19. května 1875. Jako ministr se zasadil o všeobecné přijetí metrického systému a regulaci železničního podnikání.\n\nPo odchodu z vlády se dále veřejně angažoval. Poslancem Českého zemského sněmu byl do roku 1886, kdy rezignoval. Od roku 1890 působil jako prezident Společnosti pro dunajskou paroplavbu.\n\nJeho synem byl Karl von Banhans, později rovněž ministr předlitavské vlády.\n"}
{"id": "893112", "url": "https://cs.wikipedia.org/wiki?curid=893112", "title": "Martinova lež", "text": "Martinova lež\n\nMartinova lež (v anglickém originále ) je chrámová komorní dětská opera italsko-amerického skladatele Giana Carla Menottiho na vlastní libreto z roku 1964. Premiéru měla 3. června 1964 v katedrále v anglickém Bristolu. Opera vznikla na zakázku americké televizní stanice CBS Television, její provedení však není na televizní médium vázáno.\n\nOpera \"Martinova lež\" vznikla na zakázku CBS Television (o rok dříve se Menotti rozešel s NBC, s níž dosud spolupracoval, v důsledku sporu o novou inscenaci své televizní opery \"Amahl a noční návštěvníci\"). Premiéru však neměla v televizi, ale na 17. hudebním festivalu v anglickém Bristolu (Bath International Music Festival). Televizní inscenace (vysílaná živě) následovala až o rok později, 30. května 1965, se stejným obsazením jako při bristolské premiéře, v režii Kirka Browninga a s výpravou a kostýmy Anthonyho Powella.\n\nDílo svou strukturou není určeno výlučně pro televizní médium, ale ani nutně pro divadlo. Skladatel ji nazýval komorní opera nebo chrámová opera (opera di chiesa) a strukturou stejně jako hudebním stylem navazuje na středověké chrámové hry neboli podobenství (morality). Stojí tedy na pomezí operního žánru, podobně jako Menottiho „madrigalová bajka“ \"Jednorožec, gorgona a mantikora\" (1956) nebo dramatická kantáta \"Smrt biskupa z Brindisi\" (1963). Podobně jako u obou zmíněných děl má i hudba v \"Martinově lži\" některé rysy epochy, v níž se odehrává děj. Menotti v ní vychází ze středověké hudby a folklóru a zpěvní linie je založena především na recitativu podobném gregoriánskému chorálu.\n\nDěj je položen do 14. století, tj. doby, kdy skladatelovými slovy „tolerance byla považována za slabost a krutost za nezbytnost“. Stejně jako u středověkých skladeb, které byly Menottimu modelem, vyplývá z děje jednoznačné mravní ponaučení, totiž že láska jakožto ctnost je důležitější než pravda nebo spravedlnost.\n\nKritické přijetí bylo smíšené, někteří kritici považovali příběh i hudbu za příliš sentimentální. Menotti si byl jistých slabin vědom a v rozhovoru pro tisk se vyjádřil v tom smyslu, že jednou bude muset \"Martinovu lež\" přepracovat, k čemuž však nikdy nedošlo.\n\nOpera trvá asi 50 minut.\n\nJejí následná inscenační historie není bohatá. Byla uvedena např. roku 1978 na Menottim vedeném Festivalu dvou světů (Spoleto Festival USA) v Charlestonu.\n\nFlétna, hoboj, klarinet, fagot, lesní roh, dvě trubky, pozoun, tympány, tři bicí soupravy, harfa, viola, violoncello, kontrabas.\n\nDěj se odehrává ve 14. století, v kuchyni vyhořelého kláštera přeměněného na sirotčinec svatého Isidora, který vede otec Cornelius za pomoci hospodyně Naningy. Začíná noc.\n\nNaninga vypráví dětem pohádku, z níž největší zájem vyvolává popis bohatě prostřeného stolu na princeznině hradě. Ale v nejlepším vyprávění přeruší, protože děti už jsou ospalé a musí jít na kutě. Všichni se pomodlí a odcházejí spát do ložnice, jen Martin je dnes na řadě, aby spal v kuchyni a hlídal jídlo před krysami. Martin má trochu strach zůstat sám, ale otec Cornelius mu dodává odvahy a nechává hořet svíčku.\n\nKdyž Martin osamí, ozve se tlučení na dveře. Martin rychle otevře a vstoupí zraněný cizinec. Dotazy na Martina se dozví, že se ocitl v sirotčinci, a o sobě prozradí, že prochá před pronásledovateli a že mu hrozí mučení a smrt za to, že „se modlil k Bohu vlastním způsobem“. Martin z něj má strach a vysvětluje, že otevřel, protože (jako pořád) čekal příchod svého tatínka, kterého nikdy nepoznal. Cizinec Martina přesvědčuje, že on je jeho otec. „Měj se mnou smilování, nech mě být tvým tatínkem. Proč bys čekal na otce, který nepotřebuje syna? Podívej se mi do očí. Ještě nikdo nikdy nepotřeboval syna více než já teď.“ A Martin mu chce uvěřit.\n\nMartin ukryje cizince v jedné ze skrýší, o které vědí jen děti, a už vstupuje do kuchyně šerif s biřici. Hledají uprchlého kacíře hraběte z Nevers, který má být na králův rozkaz mučen a popraven. Všichni se sbíhají a Martin zapírá, že by byl pustil někoho dovnitř, i když proti němu svědčí sousedé i zakrvácené stopy v místnosti. Šerif s Martinem ani s výhrůžkou, že celý sirotčinec srovná se zemí, nic nepořídí. Proto nechává otce Cornelia, aby z chlapce tajemství dostal po dobrém.\n\nOtec Cornelius skutečně zjistí, že Martin vpustil dovnitř „svého otce“. Snaží se chlapce přesvědčit, že cizinec jeho otcem být nemůže; ale Martin si příliš přeje mít vlastního otce, aby na mnichovy argumenty dal. Nepomůžou ani Naninžiny nářky nad spouští, kterou biřicové v sirotčinci tropí, ani strach, že je vojáci všechny pobijí. Cornelius na Naninžinu radu nechává s Martinem jeho nejlepšího kamaráda Christophera s úkolem, aby Martinovo tajemství vyzvěděl. Ale když jsou dospělí pryč, baví se kamarádi jen o dětských hrách.\n\nŠerifovi dochází trpělivost. Ale Martin zapírá i to, co před chvílí přiznal otci Corneliovi, a to i přes mnichovo napomínání, že lež je smrtelný hřích. Šerif přivolává kata – jak po straně vysvětluje Corneliovi, nechce chlapci ublížit, jeho ho vystrašit. Kat žhaví své nástroje a šerif hrozí, že jimi Martinovi vypálí oči, jestliže nebude mluvit pravdu. Cornelius, Naninga a všechny děti Martina zapřísahají, aby nelhal, ale vyděšený chlapec stále zapírá, až klesne na zem bez duše. Jeho srdce hrůzu nevydrželo. Otec Cornelius se skloní a umírajícímu Martinovi potvrzuje, že cizinec byl jeho otec. Když se ho pak ptají, proč mu lhal, říká „lež je malá věc … láska je silnější než jakýkoli hřích“. Za zvuku zvonů a modlitby odnáší mnich chlapcovo tělo v průvodu dětí do kostela.\n\n"}
{"id": "893119", "url": "https://cs.wikipedia.org/wiki?curid=893119", "title": "Nedostatek fosforu u rostlin", "text": "Nedostatek fosforu u rostlin\n\nNedostatek fosforu u rostlin je vážnou poruchou výživy rostlin. Jde o fyziologickou poruchu. Projevuje se slabým růstem rostlin, zpomaluje se růst nadzemních orgánů rostliny, zpožďuje se vývoj pupenů, plody a květy předčasně opadávají a nedostatek fosforu nepříznivě působí i kořeny. Listy jsou malé a starší postupně odumírají. Fosfor je v půdě vázán, je výrazně málo pohyblivým prvkem v půdě, příjem fosforu rostlinou může být ale výrazně omezen vlivem antagonistických prvků nebo celkově nedostatkem výživy.\n\nNedostatek fosforu se obvykle projevuje na kyselých, jílovitých a vápenatých půdách, na půdách chudých a vymývaných dešti. Dočasnou nedostupnost může způsobit chladné počasí a sucho. Nedostatek fosforu se vzhledem k jeho vysoké reutilizační schopnosti projevuje u rostlin méně často a většinou se jedná o tzv. latentní deficienci, kdy na rostlinách nejsou zřetelné žádné zjevné příznaky nedostatku této živiny, ale její obsah v rostlinách je nízký, takže nemohou probíhat všechny biochemické funkce na potřebné úrovni.\n\nPříznakem nedostatečného příjmu fosforu je zpomalený růst stonků a kořenů, tvorba menších a protáhlejších listů s kratšími řapíky, opožděné rašení, kvetení a dozrávání a zvláště nedostatečná tvorba a vývin plodů. Listy se při nedostatku fosforu barví do červených až fialových odstínů (především stonky, listová žilnatina a spodní strana listů). Pokud klesne koncentrace fosforu výrazně pod optimální hodnotu může docházet k hyperchlorofylaci listu, což je provázeno černofialovým zabarvením (způsobeným výšeným obsahem antokyanu), které z listů přechází na báze stonků (ječmen, kukuřice). Na nedostatek fosforu je náchylná především mrkev, hrách, fazol a rajčata.\n\nRostliny fosfor přijímají v podobě aniontů jako HPO nebo HPO. Fosfor se\nnachází v rostlinných jako složka nukleových kyselin, fosfolipidů, koenzymů NAD a NADP a adenozintrifosfátu (ATP). Fosfolipidy spolu s bílkovinami jsou důležitou složkou buněčných membrán. Fosfor se koncentruje zejména v meristematických zónách rostlin, kde se podílí na syntéze nukleových kyselin. Při nedostatku fosforu se jaderné dělení zpomalí nebo zastaví a omezuje\nse tvorba plodů.\n\nPoužívat vydatně hnojení do zásoby, pomalurozpustnými hnojivy. Používat vyváženou výživu. Na ohrožených půdách je třeba aplikovat lehce rozpustná hnojiva na podzim a při předseťové přípravě. Na kyselých půdách je žádoucí upravit pH vápněním.\nVymývání fosforu z půd souvisí se špatnou agrotechnikou, erozí a může se vyskytovat i v ČR. Vhodná agrotechnika, promyšlené osevní postupy chránící půdu v rizikovém období mohou omezit nejen ztráty živin, ale i znečištění vodních zdrojů. Doplňování fosforu hnojením je důležitou součástí péče o zemědělskou půdu.\n\nBěžné hnojení fosforečnými hnojivy na půdu je neúčinné, protože dodaný fosfor není pohyblivý a nepronikne ke kořenům rostlin. Také listové hnojení nezaručuje dobrý úspěch vzhledem k tomu, že fosfor pomalu proniká povrchem rostlin. Jestliže je příčinou nedostatečného příjmu fosforu dlouho trvající sucho, je vhodným okamžitým a účinným opatřením závlaha.\n\n"}
{"id": "893124", "url": "https://cs.wikipedia.org/wiki?curid=893124", "title": "Čchongdžu", "text": "Čchongdžu\n\nČchongdžu je město v Jižní Koreji. Je hlavním městem provincie Severní Čchungčchong. Čchongdžu má dlouhou historii, v průběhu Imdžinské války, kdy Hidejoši Tojotomi napadl Koreu, se tu odehrála bitva u Čchongdžu.\n\nPřibližně osm kilometrů severně od centra města leží mezinárodní letiště Čchongdžu.\n\n"}
{"id": "893126", "url": "https://cs.wikipedia.org/wiki?curid=893126", "title": "Balúčistánská osvobozenecká fronta", "text": "Balúčistánská osvobozenecká fronta\n\nBalúčistánská osvobozenecká fronta (BLF) (anglicky \"Balochistan Liberation Front\") je politická fronta a militantní skupina, kterou založil Jumma Khan Marri v roce 1964 v Damašku a hrála důležitou roli v letech 1968–1980 při povstání v pákistánském Balúčistánu a íránském Balúčistánu. BLF byla podporována od vedení arabských nacionalistů.\n\nMezi lety 1968 a 1973 byla BLF podporována Irákem při vzpouře v íránském Balúčistánu. Irák omezil svoji podporu poté, co špičky íránského Balúčistánu sjednali dohodu s dynastií Pahlaví. Irák si ponechal těsné spojení s íránskými a centrálními Balúči. V roce 1973 podporoval Irák Balúčistánskou osvobozeneckou frontu při vzpouře ve Středním Balúčistánu. Ve stejném roce pákistánské úřady objevily zbraně na irácké ambasádě v Islamabádu určené pro použití BLF v Balúčistánu. Pákistánský předseda vlády Zulfikar Ali Bhutto odmítl provinční vládu Balúčistánu. Tento krok urazil BLF, která odpověděla útokem na konvoje pákistánské armády. Balúčistán vstoupil do vzpoury a Pákistán do Balušského regionu přemístil 80,000 vojáků.\n\nV roce 1974 zahájila pákistánská armáda velikou operaci v Balúčistánu. Ozbrojenci uprchli do Afganistanu, kde Irák a Sovětský svaz pomohl BLF reorganizovat.\n\n\n\n"}
{"id": "893128", "url": "https://cs.wikipedia.org/wiki?curid=893128", "title": "Somewhere Out in Space", "text": "Somewhere Out in Space\n\nSomewhere Out in Space je album německé power metalové skupiny Gamma Ray. Bylo vydáno 25. srpna 1997 a je pátým studiovým albem skupiny. Pokračuje v tradici předchozích alb, z nichž každé bylo nahráno v odlišném složení, \"Somewhere Out in Space\" je však první deskou skupiny, na níž účinkují současní členové Gamma Ray. Na tomto albu poprvé hraje baskytarista Dirk Schlächter (poprvé od alba \"Heading for Tomorrow\", kde se objevil jako host), kytarista Henjo Richter a bubeník Dan Zimmerman.\n\n"}
{"id": "893129", "url": "https://cs.wikipedia.org/wiki?curid=893129", "title": "Overnight Angels", "text": "Overnight Angels\n\nOvernight Angels je třetí sólové studiové album britského zpěváka Iana Huntera, vydané v květnu 1977 u vydavatelství Columbia Records. Na rozdíl od předchozího alba, které si produkoval sám, na toto přizval producenta Roye Thomase Bakera.\n\nVšechny skladby napsal Ian Hunter, mimo „(Miss) Silver Dime“, kterou napsal společně s kytaristou Earlem Slickem.\n"}
{"id": "893130", "url": "https://cs.wikipedia.org/wiki?curid=893130", "title": "Karl von Stremayr", "text": "Karl von Stremayr\n\nKarl von Stremayr (30. října 1823 Štýrský Hradec – 22. června 1904 Pottschach), byl rakousko-uherský, respektive předlitavský státní úředník a politik, v roce 1870, 1870–1871 a znovu 1871–1880 ministr kultu a vyučování Předlitavska, v roce 1879 předseda vlády Předlitavska (vláda Karla von Stremayra) a v letech 1879–1880 i ministr spravedlnosti Předlitavska.\n\nVystudoval práva na Univerzitě ve Štýrském Hradci a nastoupil do státních služeb. V letech 1848–1849 během revolučního hnutí byl poslancem celoněmeckého Frankfurtského parlamentu. Potom po potlačení revoluce přednášel na Univerzitě ve Štýrském Hradci římské právo. V roce 1868 ho Karl Giskra povolal na úřednický post na ministerstvu vnitra.\n\nPozději byl opakovaně a dlouhodobě členem předlitavských vlád. 1. února 1870 nastoupil do vlády Leopolda Hasnera na pozici ministra kultu a vyučování Předlitavska. Portfolio si udržel do 12. dubna 1870. Po krátké přestávce se na tento ministerský post vrátil 28. června 1870 ve vládě Alfreda von Potockého a vytrval na něm do 4. února 1871. Potřetí se ministrem kultu a vyučování stal 26. listopadu 1871 ve vládě Adolfa von Auersperga. Tentokrát setrval na vládní pozici až do 16. února 1880, přičemž přešel i do následující (vlastní) vlády Karla von Stremayra a jako provizorní správce rezortu i krátce do vlády Eduarda Taaffeho. V Taaffeho vládě byl kromě toho od 13. srpna 1879 do 26. června 1880 ministrem spravedlnosti. Jeho politická kariéra vyvrcholila v období 18. února 1879 – 12. srpna 1879, kdy byl předsedou vlády Předlitavska (vláda Karla von Stremayra). Stremayrova vláda byla jen dočasným kabinentem, který již ale v sobě nesl zárodky budoucí koalice konzervativců a federalistů, které pak nadlouho spojila Taaffeho vláda.\n\nJako ministr kultu a vyučování řešil ukončení konkordátu a prosadil nové školské a církevní zákony. Coby ministr spravedlnosti v Taaffeho vládě v dubnu 1880 publikoval jako předseda zvláštní vládní komise takzvaná Stremayrova jazyková nařízení, která významně zvyšovala oficiální status češtiny ve vnějším úředním styku u státních úřadů v Čechách. Stremayr jejich přijetí obhajoval jako pouhé sjednocení a formalizování již existujícího stavu. Nařízení byla ostře kritizována německorakouskými národovci, kteří se opakovaně snažili o jejich demontáž, ale základem praxe u státních úřadů zůstala.\n\nStremayr zasedal jako poslanec na Štýrském zemském sněmu, který ho ve funkčním období 1867–1870 zvolil poslancem Říšské rady (celostátní zákonodárný sbor, tehdy ještě nevolen přímo, ale tvořen delegáty jednotlivých zemských sněmů). 11. prosince 1869 složil slib. Opětovně v Říšské radě zasedal ve funkčním období 1870–1871 a 1871–1873 (poslanec kurie venkovských obcí ve Štýrsku).\n\nPo roce 1880 se stáhl z politického života. Byl pak prezidentem nejvyššího soudního dvora a od ledna 1889 se stal členem Panské sněmovny.\n"}
{"id": "893132", "url": "https://cs.wikipedia.org/wiki?curid=893132", "title": "Kimhe", "text": "Kimhe\n\nKimhe či Kimhä (korejsky 김해) je jihokorejské město. Nachází se v jihovýchodní části území, v provincii Jižní Kjongsang. Na území o rozloze 463 km² zde žije přibližně 512 000 obyvatel (údaj z roku 2012). Podnebí města je mírné díky jižní poloze na pobřeží. Průměrná roční teplota je 15 °C a průměrný úhrn srážek 1200mm. Daří se tu květinám a město má květinářský průmysl. Město má také fotbalový klub a je zde mezinárodní letiště Kimhe.\nKimhä je rozděleno na 1 město nazývané \"up\" (읍), 7 obcí \"mjon\" (면) a 9 obvodů \"tong\" (동).\n\n\n\n"}
{"id": "893134", "url": "https://cs.wikipedia.org/wiki?curid=893134", "title": "Římskokatolická farnost Újezd u Brna", "text": "Římskokatolická farnost Újezd u Brna\n\nŘímskokatolická farnost Újezd u Brna je územní společenství římských katolíků s farním kostelem svatého Petra a Pavla v děkanátu Modřice. Do farnosti patří kromě Újezda u Brna také část obce Žatčany.\n\nPrvní zmínka o románském kostele v Újezdě pochází z roku 1318. Postupem času však přestal kapacitně vyhovovat, proto byl v letech 1845–1847 nahrazen novým klasicistním chrámem. Dále však byl dokončován interiér, kostel byl vysvěcen v roce 1852.\n\nOd roku 1991 do roku 2013 působili ve farnosti jako faráři kněží salesiáni. Od 1. října 2010 do konce srpna 2013 byl farářem P. Mgr. Mgr. Oldřich Macík, SDB. Od 1. září 2013 je farářem P. Mgr. Petr Hošek.\nVe farnosti působí také stálý jáhen Radek Mezuláník.\n\nVe farnosti slavil 6. července 2011 primiční mši svatou novokněz P. Ing. arch. Jiří Jeniš.\n\nVe farnosti jsou aktivní modlitební společenství všech věkových skupin a zájmů – dětí, mládeže, matek, manželů, seniorů a scholy. Od roku 1997 zde sídlí rovněž klub salesiánského střediska mládeže, které navštěvuje asi 200 členů.\n\nVe farnosti se pravidelně koná farní ples.\n\nNa 15. června připadá Den vzájemných modliteb farností za bohoslovce a bohoslovců za farnosti brněnské diecéze. Adorační den se koná 28. září.\n"}
{"id": "893136", "url": "https://cs.wikipedia.org/wiki?curid=893136", "title": "Balúčistánská republikánská armáda", "text": "Balúčistánská republikánská armáda\n\nBalúčistánská republikánská armáda je separatistická organizace či teroristická skupina, která se dne července 2007 otevřeně přiznala k útokům proti civilistům, pákistánským bezpečnostním silám a infrastruktuře. Jejich primárním cílem jsou osoby pákistánských ozbrojených sil, nepůvodní Balochové, turisté, mezinárodní ropné společnosti, Pákistánské dráhy a elektrorozvodná síť. Mnoho jejich členů trénuje v guerilových táborech v horách Afganistanu a mají také mnoho členů v městských oblastech, kteří provádějí útoky na cíle, jako jsou vozidla pákistánských ozbrojených sil, nevinných civilistů a konvojů mezinárodních organizací jako jsou USAID, UN agentury a další nevládní organizace. V současnosti jsou jejich aktivity narušeny operaci pákistánských ozbrojených sil v boji proti terorismu v oblasti podél hranic s Afganistanem.\n\n"}
{"id": "893139", "url": "https://cs.wikipedia.org/wiki?curid=893139", "title": "Jabloňová stezka", "text": "Jabloňová stezka\n\nJabloňová stezka (1958) je dobrodružná povídka pro mládež českého spisovatele Fráni Velkoborského. Povídka vyšla těsně po autorově smrti\n\nPovídka se odehrává v době osidlování Ameriky na přelomu 18. a 19. století a jejím hlavním hrdinou je skutečná historická postava Jonathan Chapman, který se proslavil především tím, že v povodí řeky Ohio sázel a rouboval jabloně a zakládal ovocné školky. Proto ho jeho indiánští přátelé pojmenovali Johnny Appleseed (česky Jan Jadérko). Povídka popisuje padesát let jeho života.\n\nChapman je sadař a dobře ví, že zatímco obilí se urodí za jediný rok, ovocný strom roste deset až patnáct let, než dá první úrodu. Proto se každý rok vydává na cestu s vakem jablkových jadérek na zádech a zakládá ovocné sady. Beze zbraně prochází končinami, kam se jinak odvažovaly jen ozbrojené skupiny. Za celý svůj život totiž nenašel jediného nepřítele, všude byl vážen a radostně vítán pro svou nezištnost s jakou pomáhal jiným. Své ušlechtilé činnosti obětuje i své osobní štěstí (Betsy, žena, kterou miloval, se s jeho tichým souhlasem provdala za jiného). \n\nSnaží se také naučit indiány hospodařit tak, jak to dělají běloši, protože tuší, že indiáni musí v boji s bělochy podlehnout. Proto také nechápe snahu náčelníka Tekumseha o ozbrojený odboj. V povídce jsou také popisovány dramatické události anglo-americké války z roku 1812 a krutá zima roku 1831, kdy velká část Chapmanových sadů pomrzla.\n\nPovídka nekončí Chapmanovou smrtí. Přestože je Chapman již starý a nemocný, na jaře se opět vydává na cestu s vakem plným jadérek.\n"}
{"id": "893142", "url": "https://cs.wikipedia.org/wiki?curid=893142", "title": "PZL SM-4 Łątka", "text": "PZL SM-4 Łątka\n\nPZL SM-4 Łątka (\"vážka\") byl prototyp lehkého víceúčelového třímístného vrtulníku, který v 60. letech 20. století zkonstruoval polský výrobní závod WSK PZL Świdnik. Kvůli problémům s motorem vrtulník nikdy nevzlétl a byl určen pouze k pozemním zkouškám.\n\nV roce 1960 začal konstrukční tým pracovníků vedený Jerzym Kotlińskim pracovat na novém lehkém vrtulníku s krátkým doletem. Nový stroj nesl označení PZL SM-4 Łątka. V polském výrobním závodě WSK PZL Świdnik byl již dříve vyráběn sovětský lehký vrtulník Mil Mi-1 (pod označením SM-1) a od roku 1955 také vrtulník PZL SM-2, který vycházel konstrukčně ze stroje Mi-1. Projekt vrtulníku SM-4 přinášel zcela nový vrtulník postavený z originálních dílů, který konstrukčně nevycházel z jiných vrtulníků.\n\nSM-4 Łątka byl projekt třímístného jednomotorového vrtulníku. Ten byl vybaven třílistým hlavním rotorem a dvoulistým ocasním rotorem. Poháněn byl vzduchem chlazeným pístovým motorem Narkiewiczem WN-6S o jmenovitém výkonu 130 kW, který se nacházel za kabinou. Pilot a pasažéři seděli uvnitř bohatě proskleného kokpitu.\n\nByl dokončen pouze jediný prototyp, který nikdy nevzlétl a byl určen pouze k pozemním testům. Vrtulník SM-4 Łątka měl nedostatečně silný motor, se kterým nedokázal vykonat let. Projekt nového vrtulníku byl nakonec opuštěn.\n\nData podle publikace \"Jane's All The World's Aircraft 1966-67\".\n\n\n\n"}
{"id": "893149", "url": "https://cs.wikipedia.org/wiki?curid=893149", "title": "Lovebugs", "text": "Lovebugs\n\nLovebugs (též The Lovebugs) je švýcarská britpopová kapela. Od svého založení v roce 1992 vydali množství alb, z nichž 3 obsadily první místo švýcarské hitparády.\n\nSkupina reprezentovala Švýcarsko na Eurovision Song Contest 2009 v Moskvě, s písní \"\"The Highest Heights\"\" se jí však nepovedlo postoupit do finále.\n\nKapelu založil v roce 1992 zpěvák Adrian Sieber spolu se Sebastianem Hausmannem a Julie Lauperovou. Díky vítězství v regionální soutěži talentů dostala formace možnost nahrát první album. \"Fluff\" vyšlo v roce 1994, o rok dříve však skupinu opustila Julie, zatímco novým bubeníkem se stal Simon Ramseier.\n\nV roce 1995 kapela vydala druhé album \"Tart\" a vydala se na první švýcarsko-evropské turné. O rok později zaznamenali první velký úspěch, když se singl \"\"Fantastic\"\" vyšplhal na čtyřicáté místo švýcarské hitparády, a podepsali smlouvu s vydavatelstvím BMG Ariola.\n\nThomas Riechberger, současný kytarista, se ke skupině přidal v roce 1998.\n\nZlom nastal o další dva roky později, když album \"Transatlantic Flight\" obsadilo třetí místo ve švýcarských žebříčcích. Tehdy skupina znovu vyměnila vydavatelství a dostala se pod křídla Warner Music Group. Následné album \"Awaydays\" se dostalo na první místo hitparády. Skupina navíc nabrala dva nové členy, kteří pomohli utvořit současný line-up formace - keyboardistu Stefana Wagnera a baskytaristu Floriana Senna, který skupinu opustil.\n\nPo kratší pauze vydali Lovebugs v roce 2003 album \"13 Songs With A View\", které však obsadilo oproti očekáváním pouze sedmé místo v hitparádě. Následný počin \"Naked\", jejich první živé album, ovšem znovu dostal kapelu na vrchol žebříčků.\n\nO tři roky později Lovebugs vydali první kompilaci největších hitů \"In Every Wakng Moment\". Album obsahovalo mimo jiné spolupráci s norskou zpěvačkou Lene Marlin, singl \"\"Avalon\"\", díky němuž se Lovebugs poprvé umístili v hitparádě mimo rodné Švýcarsko (#27 v Norsku).\n\nPoté následovala druhá pauza, při níž se zpěvák Adrian Sieber rozhodl věnovat sólové kariéře.\n\nVýrazně Lovebugs rozčeřili vody až v roce 2009, kdy byli švýcarským veřejnoprávním vysílatelem nominováni k reprezentaci země na Eurovizi 2009 v Moskvě. S písní \"\"The Highest Heights\"\" patřili mezi favority, ovšem 12. května 2009 se jim nepodařilo dostat se mezi deset nejúspěšnějších účastníků prvního semifinále, kvůli čemuž dále nepostoupili. V semifinálovém kole obsadili 14. místo s 15 body (5 bodů z Finska a po dvou bodech z Běloruska, Bosny a Hercegoviny, Andorry, Švédska a Portugalska. Reakce na pěvecký výkon Adriana Siebera byly smíšené, a skupina později potvrdila, že ji při vystoupení postihly technické potíže. Souběžně s vystoupením na Eurovizi vyšlo nové album \"The Highest Heights\", jehož titulní singl i přes neúspěch na soutěži bodoval v hitparádách ve Švýcarsku a Švédsku.\n\nSoučasnými členy kapely jsou:\n\n"}
{"id": "893156", "url": "https://cs.wikipedia.org/wiki?curid=893156", "title": "Pchjongtchek", "text": "Pchjongtchek\n\nPchjongtchek je jihokorejské město. Nachází se v severozápadní části území, v provincii Kjonggi. Byl založen v roce 940 za dynastie Korjo. Na město byl povýšen v roce 1986. Nachází se v něm velká základna jihokorejského námořnictva a mnoho amerických jednotek. Vláda v současnosti plánuje přetvořit město na ekonomické centrum. Během korejské války se tu odehrála bitva o Pchjongtchek.\n\n\n"}
{"id": "893159", "url": "https://cs.wikipedia.org/wiki?curid=893159", "title": "Fry a továrna na Slurm", "text": "Fry a továrna na Slurm\n\nFry a továrna na Slurm (anglický název: \"Fry and the Slurm Factory\") je třináctá epizoda první série seriálu \"Futurama\". Poprvé byla vysílána 14. listopadu 1999 stanicí FOX.\n\nFirma Slurm vyhlásí soutěž o několik cen a první z nich je exkurze v jejich továrně a že si zapaří s maskotem firmy – Bédou Čermákem. Fry má štěstí a napije se zrovna z výherní plechovky Na exkurzi jde celá firma Planet Express. Prohlídka probíhá normálně, říkají jim o všech přísadách až na jednu tajnou. Všichni se jim najednou ztratí, snaží se najít východ a při tom narazí na onu tajnou přísadu, vlastně jedinou přísadu Slurmu.\n\nA jak to končí? Tou přísadou je jakýsi trus a výkaly velkého slimáka. Ti je tam uvidí a nechtějí je nechat odejít. Honí je, ale nakonec se jim podaří utéct.\nPostavy, které se v této epizodě poprvé objevily:\n"}
{"id": "893163", "url": "https://cs.wikipedia.org/wiki?curid=893163", "title": "Alois Kalvoda", "text": "Alois Kalvoda\n\nAlois Kalvoda (15. května 1875, Šlapanice – 25. června 1934, Běhařov), byl český malíř-krajinář a grafik.\n\nAlois Kalvoda pocházel z chudé rodiny. Byl žákem prof. Julia Mařáka na pražské Akademii v letech 1892 až 1899. V roce 1899 obdržel Hlávkovo studijní stipendium. V letech 1900 a 1901 získal prestižní Hlávkovo absolventské cestovní stipendium. Stipendijní pobyty absolvoval v Paříži a v Mnichově. V roce 1900 otevřel soukromou malířskou školu v Praze na Vinohradech, v níž mezi jeho žáky patřili mj. Josef Váchal, František E. Prokeš, nebo slovenský malíř Martin Benka. \nByl členem SVU Mánes a spoluzakladatelem Svazu výtvarných umělců moravských.\nJiž jako akademik se odchyloval od směru Mařákovy školy. Vyšel z plenérové malby Antonína Chittussiho, krajinu ale zachycoval živějšími a pestřejšími barvami. Volným traktováním štětce se blížil impresionismu, typický je však pro jeho pojetí krajiny styl dekorativně secesního symbolismu a v pozdějším období tvorby i naturalismus.\n\nZ motivů se soustředil na selské chalupy v krajině, sklizeň, lesní krajinu, atmosférické jevy, potoky a tůně. Neholdoval melancholickému pojetí zasněné krajiny. Inspirovaly ho prosté motivy moravské krajiny z oblasti Břeclavska či Strážnice, které ztvárňoval lehkým štětcem v jasnějších barvách. K jeho typickým motivům patří vedle selských stavení i louka lemovaná stromy – zejména břízami, rozlehlé stráně a táhlé kopce. Patřil k družině Slavíčka a Hudečka. Roku 1918 zakoupil a v letech 1923–1927 adaptoval zámek Běhařov na Klatovsku, kde pak pořádal letní malířské kursy pro krajináře.\n\n"}
{"id": "893164", "url": "https://cs.wikipedia.org/wiki?curid=893164", "title": "Telemarketing", "text": "Telemarketing\n\nTelemarketing je definován jako měřitelná činnost, při které pomocí telefonu nalézáme, získáváme a rozvíjíme vztah se zákazníkem. Moderní a profesionální telemarketing začaly v České republice nabízet specializované firmy v letech 1993 – 1994, a to spíše jako podpůrnou činnost k jiným marketingovým aktivitám. První skutečná call centra vznikala v ČR až kolem roku 1996. Nejčastěji se uplatňuje u telefonních společností, v bankovnictví, pojišťovnictví, ale i jako prostředek prodeje spotřebního zboží a jiných služeb. Větší společnosti telemarketing zadávají externím společnostem - využívají outsourcing. Tato forma je pro společnosti levnější a zajišťuje využití profesionálních operátorů. Telemarketing je jednou z efektivních forem přímého marketingu.\n\nZaměstnanci call centra jsou základním předpokladem pro efektivní fungování. Požadavky na kvalifikační předpoklady a osobní vlastnosti budoucího pracovníka zákaznického centra se neustále zvyšují. Velké firmy provozují call centra s několika stovkami operátorů. Věkový průměr operátorů velkých zákaznických center je 22 let. Často monotónní činnost nebo odpovídání klientům na nejrůznější dotazy je náročné psychicky i fyzicky.\n\nUniverzální operátoři provádějí různé transakce a poskytují všeobecné informace.\n\nSpecialisté se zabývají složitou problematikou a jsou schopni zodpovědět klientovi i velmi odborné dotazy.\n\nTeamleader je vedoucí týmu, jeho pracovní náplní je zabezpečit hladký chod provozu zákaznické linky. Zadává úkoly, dohlíží na jejich plnění, předává nové informace, podává hlášení svému nadřízenému, sleduje kvalitu, koučuje a podobně.\n\nSupervizor sleduje kvalitu hovorů a poskytuje zpětnou vazbu. Zabezpečuje všechny činnosti teamleadera. Specializované týmy supervizorů provádění off-line náslechy, sledují kvalitu telefonických hovorů, úroveň písemné komunikace a stanovují individuální pořadí úspěšnosti jednotlivců i celých týmů.\n\nOperátoři pracující v aktivním telemarketingu se zejména zabývají oslovováním vybraných klientů, kterým nabízejí služby či produkty dané společnosti. Další možností jsou outbound hovory, při nichž se po telefonu sjednávají schůzky obchodníkům nebo se přímo uzavírají objednávky. Postoj veřejnosti k aktivnímu telemarketingu není příliš pozitivní. Bývá často považován za narušování soukromí.\n\nO pasivní telemarketing se jedná tehdy, když operátoři vyřizují telefonáty klientů, kteří sami zavolají. Role operátorů však není pasivní, protože musejí reagovat na podnět, žádost nebo dotaz klientů. Zákazníci volají na veřejná telefonní čísla, aby zjistili informace, podali stížnost, uskutečnnili objednávky apod.\n\nV praxi se stále více setkáváme s propojování aktivního a pasivního telemarketingu. Operátorů se během dne střídají příchozí a odchozí hovory (tzv. mix). Možnost kombinovat obě techniky umožňuje maximálně využít operátora.\n\nWelcome calls se využívají při uvítání nového zákazníka. Zákazník je během nich seznámen s podmínkami spolupráce, popřípadě také se způsobem zacházení s novým produktem nebo službou, kterou začal využívat. Pomocí welcome calls se buduje vztah klienta a firmy, je tedy nezbytné přistupovat k nim nanejvýš profesionálně.\n\nFollow-up hovory slouží k prohlubování vztahu klienta a firmy. Obvykle bývají používány k získání informací o spokojenosti klienta, popřípadě s poradenstvím v případech, že je klientovi něco nejasné. Není výjimkou, že prostřednictvím těchto hovorů přejí firmy svým klientům vše nejlepší k svátkům a narozeninám. V České republice se příliš nepoužívají, bývají nahrazovány jinou formou direct marketingu, např. dopisy, pohlednice, maily.\n\nCílem retenčních hovorů je návrat klienta zpět ke společnosti. Nejčastěji je využívají telefonní operátoři a pojišťovny. Bývají tvořena celá oddělení zabývající se těmito hovory. Jedná se o jeden z nejobtížnějších typů hovorů. Operátoři bývají často odmítáni a je tedy velice důležité, aby byli tímto úkolem pověřováni pouze vysoce asertivní jedinci. Mnohdy lze klienta k návratu přesvědčit udělením bonusu nebo poskytnutím výhodnější nabídky. Jedná se o případy, kdy je klient spokojen se stávajícími službami, ale konkurence mu za stejných služeb poskytne lepší podmínky.\n\nCílem hovorů je získat nového klienta. Jedná se o nejnáročnější typ telefonátu, kdy se snažíme potenciálnímu klientovi prodat službu nebo produkt firmy.\n\nDo skupiny krizových hovorů řadíme ty, kdy klient čelí závažné životní situaci vyvolávající u něj akutní reakci na stres. Jedná se převážně o hospitalizaci příbuzného, odcizení auta, nehodu, aj. Operátor musí mít na paměti, že takto stresovaný člověk není schopen vnímat všechny informace. Obecně platí, že v podobných situacích člověk zachytí pouze 5-13 % informací. Je tedy nutné jednat s klientem pomalu, zřetelně a s porozuměním. Tyto hovory bývají typické pro centra hlášení pojistných událostí.\n\nPři jednání s médii by měl za společnost vždy hovořit pověřený zaměstnanec firmy, který má výborné vyjadřovací schopnosti a je zvyklý jednat pod tlakem. Je nutné mít na paměti, která z firemních dat je možné zveřejňovat a vždy hovořit korektně. Především proto, že hovory mohou být nahrávány nebo dokonce pouštěny do přímých přenosů.\n"}
{"id": "893166", "url": "https://cs.wikipedia.org/wiki?curid=893166", "title": "In Case You Didn't Know", "text": "In Case You Didn't Know\n\nIn Case You Didn't Know je druhé album Ollyho Murse vydané 25. listopadu 2011.\n\n"}
{"id": "893168", "url": "https://cs.wikipedia.org/wiki?curid=893168", "title": "Alexandru Potocean", "text": "Alexandru Potocean\n\nAlexandru Potocean (narozen 21. dubna 1984 v Temešváru) je rumunský herec. V roce 2007 absolvoval Univerzitu divadelního a kinematografického umění I.L Cargialeho v Bukurešti. Je známý především ze snímků Útěk ze Sibiře, Němá svatba, Smrt pana Lazaresca či 4 měsíce, 3 týdny a 2 dny.\n\n"}
{"id": "893172", "url": "https://cs.wikipedia.org/wiki?curid=893172", "title": "Flor-de-Lis", "text": "Flor-de-Lis\n\nFlor-de-Lis je portugalská folková skupina, známá díky reprezentaci Portugalska na Eurovision Song Contest 2009 v Moskvě, kde s písní \"\"Todas As Ruas Do Amor\"\" získali 15. místo.\n\n28. února 2009 skupina zvítězila v portugalském národním kole do Eurovize, \"Festival da Canção\". Jejich píseň \"\"Todas As Ruas Do Amor\"\" obdržela druhý nejvyšší počet hlasů od diváků (25%) a zvítězila u odborné poroty. V součtu bodů se skupina stala vítězem.\n12. května skupina vystoupila v prvním semifinálovém kole Eurovision Song Contest 2009 v Moskvě. Jelikož se dostali mezi deset nejúspěšnějších semifinalistů, postoupili do finálové části, kde 16. května obdsadili 15. místo se ziskem 57 bodů. Portugalsko obdrželo od české odborné poroty plný počet dvanácti bodů, zatímco v nejlepší desítce televizních diváků se neumístilo - ve výsledném součtu obdržela skupina od České republiky 7 bodů.\n\n\n"}
{"id": "893178", "url": "https://cs.wikipedia.org/wiki?curid=893178", "title": "Halové mistrovství Evropy v atletice 2007 – vrh koulí žen", "text": "Halové mistrovství Evropy v atletice 2007 – vrh koulí žen\n\nKoule žen na halovém ME 2007 se uskutečnila dne 3. – 4. března v hale National Indoor Arena (The NIA) v britském Birminghamu. Titul vybojovala Italka Assunta Legnanteová, jež zvítězila výkonem 18,92 metru.\n\nPoznámka: SB = výkon sezóny\n\n"}
{"id": "893180", "url": "https://cs.wikipedia.org/wiki?curid=893180", "title": "Clarence Brant", "text": "Clarence Brant\n\nClarence Brant je název českého vydání dobrodružné románové trilogie o osudech Clarence Branta, původně osiřelého jedenáctiletého chlapce, kterou napsal americký spisovatel Francis Bret Harte.\n\nTrilogie se skládá z těchto částí:\n\nV prvním díle se vypráví, jak se jedenáctiletý osiřelý chlapec Clarence a sedmiletá dívka Susy pouhou náhodou zachrání při nájezdu Indiánů na zlatokopeckou výpravu, se kterou cestují po tzv. Oregonské stezce do Kalifornie. Výprava je jinak zcela vyvražděna včetně dívčiných rodičů. Susy je pak adoptována bezdětnými manžely a Clarence prožívá další dobrodružství. Chce se stát zlatokopem a dovídá se o tajemném původu a životě svého otce.\n\nVe druhém díle Clarence dospívá v muže a prožívá velkou lásku ke své někdejší malé kamarádce. Ve třetím díle pak sehraje významnou úlohu ve válce Severu proti Jihu.\n\n\n"}
{"id": "893183", "url": "https://cs.wikipedia.org/wiki?curid=893183", "title": "Halové mistrovství Evropy v atletice 2007 – trojskok žen", "text": "Halové mistrovství Evropy v atletice 2007 – trojskok žen\n\nTrojskok žen na halovém ME 2007 se uskutečnil dne 2. března a 4. března v hale National Indoor Arena (The NIA) v britském Birminghamu. Titul vybojovala Španělka Carlota Castrejanová, jež výkonem 14,64 metru vytvořila nový národní rekord.\n\nPoznámka: NR = národní rekord, SB = výkon sezóny\n\n"}
{"id": "893184", "url": "https://cs.wikipedia.org/wiki?curid=893184", "title": "Nedostatek draslíku u rostlin", "text": "Nedostatek draslíku u rostlin\n\nNedostatek draslíku u rostlin je vážnou fyziologickou poruchou výživy rostlin. Projevuje se deformacemi listů, svinováním listů, okrajovými nekrózami a zkracováním internódií. Rostlina s nedostatkem draslíku hůře hospodaří s vodou a je ohroženější k napadení patogeny. Vzhledem k vlivu na hospodaření s vodou nedostatek draslíku u rostlin výrazně ovlivňuje řadu metabolických a fyziologických funkcí, které jsou spojené s poklesem výnosu i jeho kvalitou. Je snížena odolnost rostlin proti nízkým teplotám, suchu a podobně. U zelenin se snižuje jejich skladovatelnost a chuťové vlastnosti. Nižší je i obsah vitamínu C. U obilovin se snižuje pružnost stébla, což zvyšuje nebezpečí poléhání. Při nedostatku draslíku dochází zpočátku k mírnému poškození rostlin, které později může nabývat plošných a zřetelných projevů.\n\nNedostatek draslíku u rostlin je nejčastější na lehkých, písčitých půdách, protože ionty draslíku (K+) jsou vysoce rozpustné a snadno se vyluhují z půdy bez koloidů. Nedostatek draslíku se také obyčejné projevuje ve vápenatých nebo rašelinných půdách s nízkým obsahem jílu. Lze se s ním také setkat u těžkých jílovitých půd se špatnou půdní strukturou, protože draslík ovlivňuje i koloidní komplexy v půdě.\n\nNedostatek je nejčastější u několika důležitých druhů ovoce a zeleniny – zejména brambor, košťálovin, rajčat, jablek, rybízu, angreštu, malin. Cukrová řepa, obiloviny a jetel bývají rovněž běžně postiženy nedostatkem draslíku.\n\nTypickými příznaky nedostatku draslíku v rostlinách patří hnědé suché nekrotické skvrny a svinutí listových špiček, stejně jako chlorózy (žloutnutí) mezi listovými žilkami. Čepele listů jsou úzké, okraje listů se stáčejí směrem dolů, list má zvlněnou formu (réva, solanaceae). Nekrózy listů se objevují od okrajů a rozšiřují se až ke střední ose. List u ovocných stromů neopadává. Fialové skvrny se mohou objevit také na spodní straně listů. Růst rostlin a kořene, vývoj semen a plodů se obvykle s nízkým příjmem draslíku snižuje. Často se nedostatek draslíku projevuje příznaky nejdříve na starších (nižších) listech, protože draslík patří mezi mobilní živiny, což znamená, že rostlina může přesunout draslík rychle do nových listů, když ho má nedostatek. Nemocné rostliny mohou být náchylnější k poškození mrazem a nemocemi a příznaky těchto poškození mohou být často zaměňována s poškozením větrem nebo suchem. \nNedostatek draslíku vyvolává změnu habitu rostlin – tvoří se rosetové stadium. Hlavní stonek není vzpřímený a dlouhý, ale zkrácený a vytváří boční výhony. Rostliny nabývají keřovitý nebo metlovitý vzhled (hrách, obiloviny, brambory, rajče jedlé). Příčinou je odumření hlavních výhonů od bazálních částí.\n\nU brambor, je velikost hlíz mnohem menší a výnos je nízký. Listy této rostliny jeví jako matné a jsou často modrozelené barvy s chlorózou. Listy jsou malé. Objevují se tmavě hnědé skvrny na spodní a bronzový nádech na horních ploše listů.\nU košťálovin jsou listy jsou modrozelené barvy a mohou mít nízký stupeň chlorózy. Suché nekrózy podél vnějších okrajů listů jsou běžné a listy jsou často hustě nahloučené, což je způsobeno pomalým růstem.\n\nU rajčat jsou stonky dřevnaté a růst je pomalý. Listy jsou modrozelené barvy a plochy mezi žilkami jsou často vybledlé až bledě šedé barvy. Listy mohou mít také bronzový vzhled a na listech se objevují žluté a oranžové skvrny. Plody dozrávají nerovnoměrně a někdy mají zelené skvrny v blízkosti stonků.\n\nU jablek jsou listy nekrotické a suché na okrajích, a mají chlorózu mezi cévními svazky. Plody jabloní mají často mírně kyselou nebo dřevnatou chuť.\nU angreštu, rybízu a malin dochází běžné k odumírání prýtů a postranních větví. Přestože rostlina může v raných fázích nedostatku draslíku vytvářet mnoho květních pupenů, výnosy plodů jsou nízké a plody jsou nekvalitní. Při špatném zásobení draslíku jsou květy předčasně shazovány. Semena a plody jsou zakrnělé. \n\nHlavní úlohou draslíku je poskytnout odpovídající iontové prostředí pro metabolické procesy v cytosolu, a spolupůsobí například i jako regulátor různých procesů včetně regulace růstu. Rostliny potřebují ionty draslíku (K +) pro syntézu bílkovin a pro otevírání a zavírání průduchů, který je regulován protonovou pumpou tak, aby buňky průduchů byly buď napjaté nebo ochablé. Nedostatek iontů draslíku může poškodit schopnost rostliny regulovat tyto procesy. Draslík zasahuje do tvorby cukru a do syntézy škrobu, v jiných fyziologických procesech, jako je fotosyntéza, syntéza proteinů, což se projevuje při transportu a přeměnách vytvořených cukrů. Draslík se účastní aktivace některých enzymů, přepravy rozpuštěných látek a asimilátů cévními svazky a v rovnováze kationtů a aniontů v buňce.\n\nPrávě vysoká respirace listů je typickým projevem draslíkové deficience. Nedostatek draslíku snižuje syntézu organických látek a zvyšuje respiraci, čímž se omezuje energetický stav rostliny. Při nedostatku draslíku je omezen transport cukrů z listů do bulev u řepy cukrovky a zvyšuje se obsah redukujících cukrů, a tím je blokován citrátový cyklus. Důsledkem toho je narušení syntézy sacharidů, tvorba tenčích buněčných stěn, řidších pletiv, a tím je snížena odolnost obilovin proti poléhání i ochrana proti parazitům.\n\nU mnoho druhů rostlin nedostatek draslíku způsobuje, že jsou náchylnější k poškození mrazem a některým chorobám, než rostliny s odpovídající hladinou draslíku. Zvýšená odolnost vůči nemocem spojená s odpovídajícími draslíku naznačuje, že draslík má úlohu v poskytování imunitě rostlin a zvýšením hladiny draslíku dostatečných rostlin bylo prokázáno, že snižuje intenzitu mnoha onemocnění. Nicméně, rostoucí koncentrace draslíku nad optimální úroveň neposkytuje větší imunitu. \n\nVápněním kyselých půd se zvýší schopnost omezit vyplavování draslíku z půdy. V dlouhodobém horizontu by struktura půdy by měla být zlepšována přidáním kompost nebo hnoje.\n\nPoužití hnojiv s obsahem draslíku. Pro zajištění účinku je třeba adekvátní vlhkosti půdy.\n\n"}
{"id": "893185", "url": "https://cs.wikipedia.org/wiki?curid=893185", "title": "Arnd Peiffer", "text": "Arnd Peiffer\n\nArnd Peiffer (* 18. března 1987, Dolní Sasko, Německo) je německý biatlonista, olympijský vítěz ze sprintu na Zimních olympijských hrách 2018 a několikanásobný medailista ze světových šampionátů. Na mistrovstvích světa v letech 2009–2013 dokázal vybojovat celkem osm medailí, z toho sedm v mužských nebo smíšených štafetách. V individuálním závodě se prosadil na mistrovství světa 2011 v Chanty-Mansijsku, kde dokázal zvítězit ve sprintu. Zlatou medaili vybojoval také o rok dříve na mistrovství světa 2010 ve smíšené štafetě. Německo reprezentoval také na Zimních olympijských hrách 2010 ve Vancouveru, kde se medailově neprosadil. Na Mistrovství světa v biatlonu 2015 ve finském Kontiolahti získal zlatou medaili ze štafety.\nNa šampionátu v roce 2016 v norském Oslu vybojoval se smíšenou a mužskou štafetou stříbrné medaile. Na Mistrovství světa v biatlonu 2017 v rakouském Hochfilzenu ukořistil zlatou medaili ve smíšené štafetě.\n\nVe světovém poháru dokázal zvítězit v osmi individuálních závodech a v sedmi štafetových závodech.\n\n\"Poznámka: Výsledky z mistrovství světa se započítávají do celkového hodnocení světového poháru, výsledky z olympijských her se dříve započítávaly, od olympijských her v Soči 2014 se nezapočítávají.\"\n\nZúčastnil se jednoho juniorského šampionátu v biatlonu, a to v Ruhpoldingu v roce 2008. Jeho nejlepším individuálním umístěním z toho mistrovství je 3. pozice ze sprintu. S německou štafetou se rovněž umístil na bronzové pozici.\n\n\n"}
{"id": "893187", "url": "https://cs.wikipedia.org/wiki?curid=893187", "title": "Halové mistrovství Evropy v atletice 2007 – skok daleký žen", "text": "Halové mistrovství Evropy v atletice 2007 – skok daleký žen\n\nSkok daleký žen na halovém ME 2007 se uskutečnil dne 2. března a 3. března v hale National Indoor Arena (The NIA) v britském Birminghamu. Titul vybojovala portugalská dálkařka Naide Gomesová, jež výkonem 6,89 metru vytvořila nový národní rekord.\n\nPoznámka: NR = národní rekord, PB = osobní rekord\n\n"}
{"id": "893188", "url": "https://cs.wikipedia.org/wiki?curid=893188", "title": "Golasecca", "text": "Golasecca\n\nGolasecca je italská obec v provincii Varese v oblasti Lombardie.\n\nK 31. prosinci 2011 zde žilo 2 714 obyvatel.\n\nCastelletto sopra Ticino (NO), Sesto Calende, Somma Lombardo, Vergiate\n"}
{"id": "893189", "url": "https://cs.wikipedia.org/wiki?curid=893189", "title": "Halové mistrovství Evropy v atletice 2007 – skok o tyči žen", "text": "Halové mistrovství Evropy v atletice 2007 – skok o tyči žen\n\nSkok o tyči žen na halovém ME 2007 se uskutečnil dne 3. a 4. března v hale National Indoor Arena (The NIA) v britském Birminghamu. Titul vybojovala ruská tyčkařka Světlana Feofanovová výkonem 476 cm.\n\nPoznámka: SB = výkon sezóny\n\n"}
{"id": "893194", "url": "https://cs.wikipedia.org/wiki?curid=893194", "title": "Schmidgaden", "text": "Schmidgaden\n\nSchmidgaden je německá obec v zemském okrese Schwandorf ve vládním obvodu Horní Falc spolkové země Bavorsko. V roce 2010 zde žilo 2 892 obyvatel.\n\nNachází se asi 17 kilometrů severně od Schwandorfu, 89 kilometrů východně od Norimberku a 57 kilometrů severně od Řezna.\n\nPrvní písemná zmínka je z roku 1123. Schmidgaden patřil správně k obci Amberg a později pod město Nabburg v Bavorském kurfiřtství, Po administrativní reformě v Bavorsku v roce 1818 byla ustanovena současná obec. Kostel Schmidgaden byl postaven ve 14. století.\n\nMěsto má 18 místních částí:\n\nSchmidgaden leží vedle sjezdu Dálnice A6 (Norimberk–Praha). Dálnice A93 (Hof–Řezno) je vzdálená 8 kilometrů. Je zde také letiště Schmidgaden (ICAO kód EDPQ) pro vrtulníky, motorové kluzáky a větroně.\n\n"}
{"id": "893198", "url": "https://cs.wikipedia.org/wiki?curid=893198", "title": "Instituto Federal da Bahia", "text": "Instituto Federal da Bahia\n\nUniverzita Bahia (Universidade Federal da Bahia, zkratka UFBA) je jednou z nejvýznamnějších vysokých škol v Brazílii. Sídlí v brazilském státě Bahia. Na univerzitě studuje přibližně 8 874 studentů.\n"}
{"id": "893201", "url": "https://cs.wikipedia.org/wiki?curid=893201", "title": "Halové mistrovství Evropy v atletice 2007 – skok do výšky žen", "text": "Halové mistrovství Evropy v atletice 2007 – skok do výšky žen\n\nSkok do výšky žen na halovém ME 2007 se uskutečnil dne 2. a 3. března v hale National Indoor Arena (The NIA) v britském Birminghamu. Titul vybojovala belgická atletka Tia Hellebautová, jež výkonem 205 cm vytvořila nový rekord šampionátu. O jeden centimetr vylepšila původní maximum, které od halového ME 1988 držela Bulharka Stefka Kostadinovová.\n\nBronzovou medaili původně vybojovala výkonem 196 cm Bulharka Venelina Venevová. Kvůli pozitivnímu dopingovému testu však byla diskvalifikována a potrestána dvouletým zákazem startů. \n\nPoznámka: NR = národní rekord, CR = rekord šampionátu\n\n"}
{"id": "893202", "url": "https://cs.wikipedia.org/wiki?curid=893202", "title": "Universidade Federal do Recôncavo da Bahia", "text": "Universidade Federal do Recôncavo da Bahia\n\nUniverzita Recôncavo da Bahia (Universidade Federal do Recôncavo da Bahia, zkratka UFRB) je jednou z nejvýznamnějších vysokých škol v Brazílii. Sídlí v brazilském státě Bahia. Na univerzitě studovalo v roce 2010 přibližně 8 514 studentů.\n"}
{"id": "893208", "url": "https://cs.wikipedia.org/wiki?curid=893208", "title": "Kostel svatého Kříže (Nebovidy)", "text": "Kostel svatého Kříže (Nebovidy)\n\nKostel svatého Kříže je římskokatolický chrám v obci Nebovidy v okrese Brno-venkov. Je chráněn jako kulturní památka České republiky. Je filiálním kostelem moravanské farnosti.\n\nPrvní písemná zmínka o nebovidském kostele pochází z roku 1329, kdy se stal farním. Jádro chrámu je však starší, dochované obvodové zdi lodi s okénky a vstupním portálem dokládají, že kostel byl postaven v románském slohu po polovině 13. století. Zřejmě kolem poloviny 14. století bylo původní kněžiště nahrazeno novým pravoúhlým se sakristií. Asi ze 70. a 80. let 14. století pochází gotická fresková výzdoba interiéru kostela, která byla objevena a restaurována na přelomu 20. a 21. století. Na konci 15. století byly zdi lodi zvýšeny a prostor byl zaklenut síťovou klenbou. Zřejmě po požáru v roce 1821 byla v rámci celkové obnovy chrámu přistavěna k jižní stěně předsíň s točitým schodištěm na kruchtu. Roku 1908 byla do dnešní podoby upravena hranolová zvonice. Velké úpravy se chrám dočkal v roce 1936, kdy byl presbytář prodloužen na dvojnásobnou délku a zároveň byla přistavěna nová sakristie.\n"}
{"id": "893210", "url": "https://cs.wikipedia.org/wiki?curid=893210", "title": "Jindřich Forejt", "text": "Jindřich Forejt\n\nJindřich Forejt (* 26. října 1977 Karlovy Vary) je bývalý český státní úředník. V letech 2004–2016 byl ředitelem odboru protokolu kanceláře prezidenta republiky, a to v období výkonu funkce prezidentů Václava Klause a Miloše Zemana.\n\nJindřich Forejt se narodil 26. října 1977 v Karlových Varech. Studoval na Právnické fakultě Univerzity Karlovy v Praze a na mnichovské Univerzitě Ludvíka Maxmiliána. Tam se podle vlastního vyjádření seznámil i s protokolem jako profesním oborem. Ačkoliv právnický titul (JUDr.) před jménem užíval, ani jednu z daných vysokých škol podle tiskových mluvčích daných univerzit nedokončil.\n\nOd roku 2002 nastoupil do Kanceláře prezidenta republiky jako stážista, a to pod vedením tehdejšího ředitele protokolu Miroslava Sklenáře. Když v březnu 2003 nahradil Václava Havla v prezidentském úřadu Václav Klaus, Sklenář byl jedním z mála úředníků, který ve své funkci zůstal. V lednu 2004 však odešel k primátorovi Pavlu Bémovi na pražský magistrát jako zástupce ředitele.\n\nOd 1. dubna 2004 byl jmenován Sklenářovým nástupcem na místo ředitele odboru, který má na starost protokolární agendu prezidenta. V této pozici organizačně zajišťoval výkon ústavních pravomocí prezidenta souvisejících se zastupováním státu navenek a připravoval oficiální části prezidentova programu.\n\nPozornost médií a veřejnosti poutala jeho osobnost obvykle v souvislosti s významnými a hojně sledovanými státními návštěvami jako byl americký prezident George W. Bush a Barack Obama, britský princ Charles či papež Benedikt XVI. Od papeže převzal Řád svatého Řehoře Velikého. Někteří novináři jej pod vlivem osobní všudypřítomnosti při takových událostech označovali přezdívkou „Forejt Gump“. Podílel se také na organizaci státního pohřbu zesnulého prezidenta Václavem Havlem v prosinci 2011.\n\nV roce 2012 byl jedním z hradních úředníků, jejichž nezveřejněná výše platu byla předmětem správní žaloby. Kancelář prezidenta republiky po prohraném soudním sporu zveřejnila mimo jiné, že jeho měsíční plat jako ředitele protokolu přesáhl za první pololetí roku 2012 osmdesát tisíc korun.\n\nByl rovněž předmětem sporu mezi prezidentem Václavem Klausem a ministrem zahraničních věcí Karlem Schwarzenbergem v průběhu roku 2012, když jej prezident prosazoval na post velvyslance ve Vatikánu namísto dosavadního Pavla Vošalíka, což ministr zprvu odmítal a v srpnu 2012 Vošalíkův mandát prodloužil. V lednu 2013 nakonec ministr prezidentovi vyhověl a Forejta na velvyslance navrhl vládě. Vláda 6. února jeho návrh schválila. Poté však nastupující prezident Miloš Zeman oznámil, že Forejt zůstane i nadále ředitelem hradního protokolu. Přesto v dubnu 2015 jej při audienci u papeže Františka představil jako jím preferovaného budoucího velvyslance ve Vatikánu, což se setkalo s kritikou dvou bývalých velvyslanců Pavla Jajtnera a Františka X. Halase.\n\nV prosinci 2013 zveřejnily \"Lidové noviny\" a následně server \"iDNES.cz\" informaci, že pracuje na pozici vyžadující vysokoškolské vzdělání (13. platová třída), ačkoliv sám vysokoškolské vzdělání pravděpodobně nemá. Dne 24. června 2014 \"Lidové noviny\" informovaly o jeho údajné rezignaci, kterou prezident Zeman dosud nepřijal. Tiskový mluvčí Hradu Jiří Ovčáček takovou informaci potvrdil s tím, že po přátelském rozhovoru s prezidentem byla rezignace stažena.\n\nDne 5. prosince 2016 média informovala o tom, že by měl Forejt ve své funkci skončit kvůli „řadě pracovních selhání“ a také kvůli kompromitujícímu videu, které získal server \"Hlídací pes\" a jež ho údajně zachycuje při požívání tvrdých drog a oddávání se činnostem sexuálního rázu ve společnosti neidentifikovaného muže. Již 2. prosince měla být zapečetěna jeho kancelář. Dne 6. prosince pak kancelář prezidenta republiky zveřejnila tiskovou informaci, že se protokolář k tomu datu „z osobních a zdravotních důvodů“ vzdal místa a požádal o rozvázání pracovního poměru dohodou k 31. prosinci 2016. Ve čtvrtek 8. prosince kancléř Vratislav Mynář pověřil vedením odboru Miroslava Sklenáře, jehož Forejt v minulosti vystřídal a který měl být podle médií připraven Forejta znovu nahradit už v roce 2014. K 2. ledna 2017 ukončil na vlastní žádost i služební poměr na Ministerstvu zahraničních věcí ČR.\n\nV únoru 2017 nastoupil jako zaměstnanec do Institutu Václava Klause.\n\nPodle \"Deníku\" byl k srpnu 2012 svobodný a bezdětný. Ovládá němčinu, angličtinu, francouzštinu, ruštinu a učí se italštinu.\n\nV roce 2019 o něm česká EBM kapela Vanessa vydala nenávistnou píseň s názvem „4/8“.\n\n"}
{"id": "893211", "url": "https://cs.wikipedia.org/wiki?curid=893211", "title": "Římskokatolická farnost Bělá u Děčína", "text": "Římskokatolická farnost Bělá u Děčína\n\nŘímskokatolická farnost Bělá u Děčína (lat. \"Bila\") je územní společenství římských katolíků v Bělé u Děčína a okolí. Organizačně spadá do děčínského vikariátu, který je jedním z deseti vikariátů litoměřické diecéze.\n\nDo farnosti náleží území těchto obcí:\n\nVe farnosti se nacházejí také další drobné sakrální stavby a pamětihodnosti.\n\nBělá patřila od roku 1702 ke staré farnosti v Rozbělesích, které dnes patří pod farnost Děčín-Podmokly. Na místě bělského kostela stávala vesnická kaple. Od roku 1786 byla v místě lokálie. Když se Bělá rozrostla, byl v letech 1787–1788 postaven dnešní kostel sv. Františka Xaverského, a to z prostředků tzv. náboženského fondu. Matriky jsou vedeny od roku 1788. Vlastní farnost byla kanonicky zřízena v roce 1852. Po vysídlení německého obyvatelstva spolu s posledním bělským farářem Ernstem Johnem v roce 1946 (od té doby působil v Německu v \"Eggenfelden\", \"Stubenberg\", \"Kreis Pfarrkirchenm\", \"Malching/Inn\" a \"Schönau-Bruck\") je farnost spravována z Podmokel.\n\n\"Začátek působnosti jmenovaného v duchovní správě farnosti od:\"\nZ důvodu efektivity duchovní správy byl vytvořen \"farní obvod\" (kolatura) farnosti Děčín IV-Podmokly, jehož součástí je i farnost Bělá u Děčína, která je tak spravována \"excurrendo\". Přehled těchto kolatur je v tabulce farních obvodů děčínského vikariátu.\n\n"}
{"id": "893212", "url": "https://cs.wikipedia.org/wiki?curid=893212", "title": "Povodí Jang-c’-ťiangu", "text": "Povodí Jang-c’-ťiangu\n\nPovodí Jang-c’-ťiangu je povodí řeky 1. řádu a je součástí úmoří Východočínského moře. Tvoří je oblast, ze které do řeky Jang-c’-ťiangu přitéká voda buď přímo nebo prostřednictvím jejich přítoků. Jeho hranici tvoří rozvodí se sousedními povodími. Na západě jsou to povodí bezodtokých oblastí v Tibetu, na severu povodí Žluté řeky, na východě povodí menších přítoků Východočínského moře a na jihu povodí Mekongu, povodí Rudé řeky a povodí Perlové řeky. Nejvyšším bodem povodí je s nadmořskou výškou 7556 m Miňa Gangkar v Ta-süe-šan. Celé povodí se nachází na území Čínské lidové republiky.\n"}
{"id": "893213", "url": "https://cs.wikipedia.org/wiki?curid=893213", "title": "Památník duchcovského viaduktu", "text": "Památník duchcovského viaduktu\n\nPamátník duchcovského viaduktu připomíná oběti střetu hladového pochodu s četníky (tzv. Duchcovské stávky) 4. února 1931 v severočeském Duchcově, při kterém byli zastřeleni čtyři nezaměstnaní dělníci. Je chráněn jako kulturní památka České republiky.\n\nO zbudování památníku se uvažovalo od začátku 50. let, autorem původního návrh byl akademický sochař Vlastimil Večeřa. Nakonec byl ale realizován až návrh akademického sochaře Karla Lercha. Ústředním motivem památníku byl reliéf „Dělnická pieta“, který zachycoval padlého dělníka v náručí ženy a stojícího muže s chlapcem. V této podobě byl památník odhalen v 7.9.1954 přímo u viaduktu, na místě tragédie. V roce 1957 byl pomník doplněn o sochy „Milicionáře s puškou“ a „Dělnice se zaťatou pěstí“, sochy byly opět z dílny Karla Lercha.\n\nDalší výrazné proměny se pomníku dostalo v roce 1963, kdy byl pomník přemístěn do centra města. Pomník byl přenesen včetně soch dělnice a milicionáře, za bronzový reliéf byla doplněna symbolická zeď, která evokovala ztracenou autenticitu železničního viaduktu, místa neštěstí. Na tomto místě stojí pomník dodnes, i když v roce 1991 byly odstraněny sochy milicionáře a dělnice.\n\nPo celé období socialismu byl pomník ústředním bodem města, u kterého se pořádaly slavnostní akce a manifestace.\n\n"}
{"id": "893215", "url": "https://cs.wikipedia.org/wiki?curid=893215", "title": "Kostel svatého Václava (Moravany)", "text": "Kostel svatého Václava (Moravany)\n\nKostel svatého Václava je římskokatolický chrám v obci Moravany v okrese Brno-venkov. Je chráněn jako kulturní památka České republiky.\n\nKostel v Moravanech byl postaven zřejmě během první poloviny 13. století. Z této stavby se dodnes dochovaly obvodové zdi původní lodi, které tvoří západní část současného chrámu. Spodní část věže pochází ze druhé poloviny 15. století. V roce 1758 byla zahájena celková barokní přestavba kostela. Zbořeno bylo původní kněžiště, které bylo nahrazeno pokračováním lodi s apsidovým zakončením, takže kostel dostal podobu sálového jednolodí. K severní straně chrámu byla také přistavěna sakristie. Po požáru zvonicového patra v roce 1790 dostala věž současné zděné patro. Na konci 19. století bylo k věži přistavěno vnější schodiště na kruchtu.\n\nKolem kostela se nacházel hřbitov.\n\nJe farním kostelem moravanské farnosti.\n"}
{"id": "893218", "url": "https://cs.wikipedia.org/wiki?curid=893218", "title": "Kostel svatého Václava (Roudníky)", "text": "Kostel svatého Václava (Roudníky)\n\nKostel svatého Václava v Roudníkách v okrese Ústí nad Labem pochází z 2. pol. 14. století. Původně byl románský, přestavěn goticky. V roce 1711 proběhla poslední větší přestavba, gotický charakter stavby ale zůstal zachován. V historicky ceněném kostele zasvěceném svatému Václavovi se nachází významný oltář, který byl chloubou mnoha výstav. Unikátní nález byl také zaevidován při restaurování v roce 1966, když bylo zjištěno, že dveře uzavírající prostor za hlavním oltářem pod svrchním nátěrem, napodobujícím mramorování, skrývají pozdně gotickou malbu. V jejím horním poli je zpodobena scéna umučení sv. Šebestiána, v dolním upálení M. J. Husa. Malby jsou z poloviny 15. století a patří mezi nejstarší vyobrazení M. J. Husa.\n\nV kostele se nacházejí varhany od varhanáře Karla Eisenhuta z roku 1882, které byly přemístěny v sedmdesátých letech 20. století z kostela sv. Martina v zlikvidované Tuchomyšli.\n\nV roce 1991 byl kostel, rekonstruovaný v 70. letech 20. století, prohlášen kulturní památkou ČR.\n\nV roce 2013 byl kostel i s přilehlým hřbitovem za rozhořčení místních obyvatel nabídnut k prodeji za cenu 1,5 milionu korun. Prodejem došlo ke splacení části dluhů trmické farnosti, která prodělala při provozování pily v Klenči na Litoměřicku. Josef Kusebauch, starosta Chabařovic, pod které Roudníky patří, místní uklidňoval, že podle zákona se na hřbitově nesmí 30 let nic jiného než hřbitov provozovat. V nejhorším případě jim hodlal nabídnout hrobová místa v Chabařovicích.\n\nKostel sv. Václava a přilehlý hřbitov byl prodán manželům Karáskovým z Prahy za 1 milion korun a noví majitelé se pustili do jeho postupné opravy. V kostele se konají bohoslužby a kulturní akce, hřbitov je využíván městem Chabařovice.\n\n"}
{"id": "893219", "url": "https://cs.wikipedia.org/wiki?curid=893219", "title": "Cenerský úpatní tunel", "text": "Cenerský úpatní tunel\n\nCenerský úpatní tunel ( ) je úpatní železniční tunel ve Švýcarsku v kantonu Ticino, který je ve výstavbě. Je stavěn v návaznosti na švýcarský \"projekt století\" - železniční spojení přes Alpy a bude sloužit jako přivaděč z jihu pro Gotthardský úpatní tunel, který byl dokončen v roce 2016. Oficiální práce byly zahájeny v roce 2006. K celkovému proražení došlo dne 21. ledna 2016 (západní tubus) a 26. ledna 2016 (východní tubus). Do konce roku 2016 byly oba tubusy a veškeré příslušenství vybetonovány, od podzimu 2016 z jihu a od léta 2017 ze severu začala instalace železniční infrastruktury. Otevření tunelu je naplánováno na prosinec 2020.\n\nOficiální stránky projektu (německy, italsky, francouzsky, anglicky)\n"}
{"id": "893220", "url": "https://cs.wikipedia.org/wiki?curid=893220", "title": "Pavel Jan Souček", "text": "Pavel Jan Souček\n\nRmus.D. Pavel Jan Souček, O.Praem. (* 23. června 1877, Nesovice – 28. ledna 1943, Koncentrační tábor Osvětim-Březinka) byl římskokatolický kněz, který se letech 1929-1943 stal opatem kanonie premonstrátů v Nové Říši na Moravě. Stal se obětí nacistického režimu.\n\nNa kněze byl vysvěcen v roce 1901. O dva roky později vstoupil do novoříšského kláštera premonstrátského řádu, a při obláčce přijal řeholní jméno Pavel. V roce 1929 byl římskou Kongregací pro řeholníky jmenován v Nové Říši opatem. Stalo se tak proti vůli konventu, neboť z opatské volby původně vítězně vzešel P. Josef Kunka. Ten však byl pro řád nepřijatelný, neboť nesouhlasil s řádovou reformou (souhlas s reformou byl nutný pro to, aby kandidáta akceptovalo vedení řádu).\n\nZa opata Součka nastal v klášteře rozvoj duchovního života. Do nepočetné kanonie vstupovali noví řeholníci. Novoříšští premonstráti tehdy začali vykonávat duchovní správu v Brně-Židenicích, což chápali jako jakési pokračování svého někdejšího mateřského kláštera v Zábrdovicích.\n\n29. května 1942 klášter v Nové Říši (po udání bývalého novice Františka Kříže, který byl z kláštera vyloučen poté, co vyšla najevo jeho kriminální minulost) přepadlo gestapo, a řeholníci včetně opata byli odvlečeni do Kounicových kolejí v Brně. Následně byli transportováni do Osvětimi. Zde opat Souček zemřel 28. ledna 1943 na tyfus.\n\nPřeživší řeholníci se do Nové Říše vrátili v roce 1945, a 11. října toho roku zvolili opatem Augustina Machalku, někdejšího novoříšského provizora a Součkova spoluvězně z koncentračního tábora.\n\nV roce 2013 byl zahájen beatifikační proces opata Součka a čtyř jeho spolubratrů - Siarda Nevrkly, Vavřince Novotného, Zikmunda Záběhlického a Norberta Hrachovského.\n\n\n\n"}
{"id": "893224", "url": "https://cs.wikipedia.org/wiki?curid=893224", "title": "Kostel Nejsvětější Trojice (Střelice)", "text": "Kostel Nejsvětější Trojice (Střelice)\n\nKostel Nejsvětější Trojice je římskokatolický chrám v obci Střelice v okrese Brno-venkov. Je chráněn jako kulturní památka České republiky.\n\nJádro střelického kostela je gotické, první nepřímá zmínka o existenci fary a kostela pochází z přelomu 14. a 15. století. Původní věž, postavená snad před rokem 1521, stála po boku lodi. V roce 1766 byla provedena pozdně barokní přestavba chrámu, kdy byla postavena kaple, kruchta, předsíň a v novém západním průčelí nová hranolová věž. Dalších úprav se kostel dočkal v průběhu 19. století, ještě v roce 1897 je uváděno původní zasvěcení svatému Jiljí. Roku 1932 došlo k rozšíření chrámu, kdy byla na místě presbytáře postavena příčná loď s novým, půlkruhově zakončeným kněžištěm.\n\nKolem kostela se nacházel hřbitov.\n\nJe farním kostelem střelické farnosti.\n"}
{"id": "893235", "url": "https://cs.wikipedia.org/wiki?curid=893235", "title": "Český Brod (nádraží)", "text": "Český Brod (nádraží)\n\nČeský Brod je mezilehlá železniční stanice ve městě Český Brod na adrese Krále Jiřího čp. 212 na železniční trati Praha – Kolín. Doprava zde byla zahájena roku 1845.\n\nPrvní výpravní budova na českobrodském nádraží byla postavena v roce 1845 a autorem návrhu byl architekt Anton Jüngling. Budova byla situována na severní straně trati, tedy na opačné, než leží střed města. V letech 1928–1929 ji nahradila nynější budova na jižní straně trati, jejímž autorem byl architekt Ředitelství státních drah Praha-jih Ing. arch. František Koula, syn architekta (a shodou náhod i českobrodského rodáka) Jana Kouly. Stavbu provedla firma Františka Jilemnického z Prahy. Pro stavbu řaditelnou k rondokubismu je typické výrazné členění průčelí.\n\nDalšími úpravami prošlo nádraží v 50. letech 20. století v souvislosti s rozšířením úseku Praha-Běchovice – Poříčany o třetí kolej a elektrizací trati. V této době proběhla demolice výtopny, vybudování nástupišť a podchodů. Nové zakrytí vstupu do podchodu s úschovnou zavazadel stylově navázalo na stávající stavbu.\n\nV roce 2010 prošla budova celkovou rekonstrukcí, která přišla téměř na 20 milionů Kč.\n\nDne 1. června 2012 se započalo s postupnými úpravami okolních prostor, které trvaly do 30. května 2013. Předpokládaná cena byla před zahájením úprav odhadnuta na 31 168 135 Kč. Bylo vybudováno nové parkoviště, rekonstruována přilehlá část ulice Krále Jiřího a silnice do Liblic (vč. vybudování nových zastávek), a napojení na silnice III/3301 a II/113. Při úpravách fyzicky zanikly ve veřejném prostoru zbytky vlečky do bývalého cukrovaru.\n\nV roce 2015 bylo dokončeno prodloužení podchodu do místní části Škvárovna ležící na severní straně trati a vybudování bezbariérových přístupů na nástupiště nákladem téměř 116 milionů Kč.\n\n\n"}
{"id": "893238", "url": "https://cs.wikipedia.org/wiki?curid=893238", "title": "František Wonka", "text": "František Wonka\n\nFrantišek Wonka (11. května 1900, Úpice – 29. dubna 1967, Manětín) byl český římskokatolický duchovní, děkan v Manětíně.\n\nNarodil se ve východočeské Úpici v květnu roku 1900. Studoval na gymnáziu při benediktinském klášteře v Broumově, pak od r. 1920 studoval bohosloví jako alumnus papežské koleje Bohemicum v Římě. V roce 1924 přijal v Itálii kněžské svěcení, vrátil se do Čech, a od roku 1925 působil jako kaplan v Manětíně. Zde byl v roce 1928 ustanoven farářem a setrval zde po celý zbytek života.\n\nVedle duchovenské činnosti se zabýval regionální historií a bádal v archivech. V letech 1938-1945 si vedl deníky, ve kterých zaznamenával život v Manětíně za protektorátu (tyto – k nacismu velmi kritické – záznamy byly vydány knižně pod názvem \"Doba zkoušek a naděje\", citáty z deníků zaznívaly často také v televizním cyklu \"Heydrich – konečné řešení\" z roku 2012).\n\nV Manětíně působil celkem 42 let. Od roku 1958 byl prvým předsedou \"Kruhu přátel Manětínska\" a rovněž se podílel na založení manětínského vlastivědného muzea. Zemřel v dubnu roku 1967 a byl pohřben na manětínském hřbitově u kostela sv. Barbory. Pohřební obřady vedl biskup Tomášek.\n\n\n"}
{"id": "893242", "url": "https://cs.wikipedia.org/wiki?curid=893242", "title": "TaxiAgent", "text": "TaxiAgent\n\nTaxiAgent je aplikace pro chytré mobilní telefony nebo tablety, která nabízí snadnější objednání a lepší výběr vozů taxi.\n\nTato aplikace zákazníkům přímo na displeji zobrazí podrobné informace o čase příjezdu, sazbě i celkové ceně jízdy, řidiči (muž / žena, jazyky kterými hovoří, fotka) a vybavení vozu (kuřácký / nekuřácký vůz, klimatizace, dětská sedačka různých kategorií, wifi, velký zavazadlový prostor, odvoz kočárků, apod.). Umožňuje mezi vozy filtrovat dle různých kritérií a vybraný taxík objednat jedním klikem na displeji chytrého mobilního telefonu nebo tabletu.\n"}
{"id": "893243", "url": "https://cs.wikipedia.org/wiki?curid=893243", "title": "Michael Shermer", "text": "Michael Shermer\n\nMichael Brant Shermer (* 8. září 1954, Glendale, Kalifornie, USA) je americký historik vědy, který proslul především jako zakladatel Skeptické společnosti (\"The Skeptics Society\"), která bojuje proti pseudovědám a iracionalitě. Je šefrédaktorem jejího časopisu \"Skeptic\". Společnost i časopis Shermer založil roku 1992, k roku 2008 měla již 55 tisíc členů a pobočky po celém světě. Označuje se za ateistu a humanistu.\n\n\n"}
{"id": "893244", "url": "https://cs.wikipedia.org/wiki?curid=893244", "title": "Okres Wieluń", "text": "Okres Wieluń\n\nOkres Wieluń (polsky \"Powiat wieluński\") je okres v polském Lodžském vojvodství. Rozlohu má 927,69 km² a v roce 2011 zde žilo 78 197 obyvatel. Sídlem správy okresu je město Wieluń.\n\nMěstsko-vesnická:\n\nVesnické:\n\n"}
{"id": "893246", "url": "https://cs.wikipedia.org/wiki?curid=893246", "title": "Okres Bełchatów", "text": "Okres Bełchatów\n\nOkres Bełchatów (polsky \"Powiat bełchatowski\") je okres v polském Lodžském vojvodství. Rozlohu má 967,57 km² a v roce 2011 zde žilo 112 983 obyvatel. Sídlem správy okresu je město Bełchatów.\n\nMěstská:\n\nMěstsko-vesnická:\n\nVesnické:\n\n"}
{"id": "893248", "url": "https://cs.wikipedia.org/wiki?curid=893248", "title": "Jaroslav Kamenický", "text": "Jaroslav Kamenický\n\nJaroslav Kamenický (* 10. června 1975) je bývalý český fotbalový záložník a bývalý reprezentant ve futsalu.\n\nV české lize hrál za Bohemians Praha. Nastoupil celkem v 31 utkáních a dal 1 gól. Ve druhé lize hrál za Bohemians Praha a FK Arsenal Česká Lípa, nastoupil v 60 utkáních a dal 2 góly.\n\nAutor gólu desetiletí, kdy v září 1993 při utkání Bohemians Praha 1905–FC Slovan Liberec centroval od půlící čáry a jeho vysoký oblouček zapadl do brány. Bohemians i díky jeho gólu vyhráli 2:0. Kvůli vleklým zdravotním potížím musel skončit s vrcholovým sportem už ve 24 letech, prodělal dohromady 13 operací obou kolen.\n\nZískal mistrovský titul ve futsalu (s Bakovem nad Jizerou), stal se futsalistou roku a reprezentoval na evropském i světovém futsalovém šampionátu.\n\n"}
{"id": "893249", "url": "https://cs.wikipedia.org/wiki?curid=893249", "title": "Kępno", "text": "Kępno\n\nKępno (česky \"Kepno\") je polské město ve Velkopolském vojvodství, hlavní město okresu Kępno. Je centrem městsko-vesnické gminy Kępno.\n\nV roce 2011 zde žilo 14 760 obyvatel.\n"}
{"id": "893251", "url": "https://cs.wikipedia.org/wiki?curid=893251", "title": "Radek Toman", "text": "Radek Toman\n\nRadek Toman (* 25. srpna 1972, Uherské Hradiště) je bývalý český fotbalista, obránce.\n\nV české nejvyšší soutěži hrál za FC Boby Brno. Nastoupil v 1 utkání. Dále hrál v nižších soutěžích za B-tým FC Boby Brno a Uherské Hradiště.\n\n"}
{"id": "893258", "url": "https://cs.wikipedia.org/wiki?curid=893258", "title": "Martin Plachta", "text": "Martin Plachta\n\nMartin Plachta (* 18. listopadu 1970) je bývalý český fotbalista, obránce.\n\nV československé a české lize hrál za FC Vítkovice a FC Karviná. Nastoupil celkem ve 132 utkáních a dal 6 gólů. Ve druhé lize nastoupil v 78 utkáních a dak 11 gólů.\n"}
{"id": "893262", "url": "https://cs.wikipedia.org/wiki?curid=893262", "title": "Ferdinand von Senger und Etterlin", "text": "Ferdinand von Senger und Etterlin\n\nFerdinand von Senger und Etterlin, plným jménem Ferdinand Maria von Senger und Etterlin (narozen 8. června 1923 v Tübingenu, zemřel 10. ledna 1987 v Ühlingenu) byl německý generál. Po otci i matce pocházel ze staré vojenské rodiny.\n\nVojenskou kariéru započal vstupem do Wehrmachtu, v jehož řadách bojoval na východní frontě. V bitvě u Stalingradu byl těžce raněn. Na konci druhé světové války padl do amerického zajetí. V roce 1956 vstoupil do nově založeného Bundeswehru. V letech 1979 až 1983 byl vrchním velitelem sil Severoatlantické aliance ve Střední Evropě, než ho v této pozici nahradil Leopold Chalupa.\n\n"}
{"id": "893263", "url": "https://cs.wikipedia.org/wiki?curid=893263", "title": "Římskokatolická farnost Dolní Žleb", "text": "Římskokatolická farnost Dolní Žleb\n\nŘímskokatolická farnost Dolní Žleb (lat. \"Niedergrunda\") je územní společenství římských katolíků v Dolním Žlebu a okolí. Organizačně spadá do děčínského vikariátu, který je jedním z deseti vikariátů litoměřické diecéze.\n\nDo farnosti náleží území obce:\n\nVe farnosti se nacházejí také další drobné sakrální stavby a pamětihodnosti.\n\nOd roku 1784 byla v místě lokálie. Matriky jsou vedeny od roku 1780. Vlastní farnost byla kanonicky zřízena od roku 1853.\n\n\"Začátek působnosti jmenovaného v duchovní správě farnosti od:\"\nZ důvodu efektivity duchovní správy byl vytvořen \"farní obvod\" (kolatura) farnosti Děčín IV-Podmokly, jehož součástí je i farnost Dolní Žleb, která je tak spravována \"excurrendo\". Přehled těchto kolatur je v tabulce farních obvodů děčínského vikariátu.\n\n\n"}
{"id": "893264", "url": "https://cs.wikipedia.org/wiki?curid=893264", "title": "Hrabovec (rozcestník)", "text": "Hrabovec (rozcestník)\n\nHrabovec může být:\n\n"}
{"id": "893266", "url": "https://cs.wikipedia.org/wiki?curid=893266", "title": "Německý vpád do Belgie (první světová válka)", "text": "Německý vpád do Belgie (první světová válka)\n\nNěmecký vpád do Belgie (anglicky \"German invasion of Belgium\") je označení vojenského vpádu Německa do neutrální Belgie v roce 1914. Vpád skončil německým vítězstvím a obsazením Belgie. V důsledku vpádu vyhlásili Belgie a Spojené království (včetně některých britských závislých území, např. Austrálie a Nového Zélandu) válku Ústředním mocnostem a vstoupili do první světové války po boku Francie a Ruské říše. Německá okupace Belgie skončila až německou kapitulací v roce 1918. \n\nNěmecké násilnosti na belgickém civilním obyvatelstvu (např. v Dinantu němečtí vojáci 23. srpna 1914 popravili celkem 674 belgických civilistů, 25. srpna 1914 zabili v Lovani celkem 248 místních obyvatel a spálili knihovnu Katolické univerzity v Lovani s 300 000 středověkých rukopisů a knih) byly propagandisticky využity a o německém vpádu do Belgie se v anglickojazyčných zemích hovořilo jako o „znásilnění Belgie“ (\"Rape of Belgium\"). K tvrdosti německého postupu v okupované Belgii se později vyjádřil i Adolf Hitler, který ocenil brutalitu, se kterou postupoval německý velitel Rüdiger von der Goltz při reakci na pokusy místního obyvatelstva sabotovat železniční dopravu.\n"}
{"id": "893267", "url": "https://cs.wikipedia.org/wiki?curid=893267", "title": "Nárazníkový stát", "text": "Nárazníkový stát\n\nNárazníkový stát (anglicky \"Buffer state\", francouzsky \"État tampon\", rusky \"Буферное государство\", španělsky \"Estado colchón\") je označení státu, nacházejícího se mezi dvěma soupeřícími velmocemi.\n\nExistence nárazníkového státu předchází vzniku střetu mezi oběma těmito velmocemi a ovládnutí (či snaha o ovládnutí) nárazníkového státu jednou ze soupeřících velmocí obvykle mezi těmito velmocemi vyvolá střet (např. německý vpád do Belgie v roce 1914 vyvolal britské vyhlášení války Německu). Nárazníkový stát je obvykle neutrální, čímž se odlišuje od satelitního státu.\n\nOznačení je součástí konceptu vyvažování moci, objevujícího se v evropském strategickém a diplomatickém myšlení od 17. století.\n\nPříkladem nárazníkového státu je:\n"}
{"id": "893269", "url": "https://cs.wikipedia.org/wiki?curid=893269", "title": "Šang-čchuan", "text": "Šang-čchuan\n\nŠang-čchuan (čínsky \"上川岛\" pchin-jin \"Shàng chuān dǎo\", portugalsky \"Sanchoão\"), též Ostrov Svatého Jana (portugalsky \"Ilha São João\") je jeden z ostrovů Čchuan-šanského souostroví v Jihočínském moři. Je vzdálen 14km od čínské pevniny. Ze správního pohledu je součástí provincie Kuang-tung. Má přibližně 16 tisíc obyvatel. 3. prosince 1552 na ostrově zemřel svatý František Xaverský.\n"}
{"id": "893270", "url": "https://cs.wikipedia.org/wiki?curid=893270", "title": "Římskokatolická farnost Javory", "text": "Římskokatolická farnost Javory\n\nŘímskokatolická farnost Javory () je územní společenství římských katolíků v Javorech a okolí. Organizačně spadá do děčínského vikariátu, který je jedním z deseti vikariátů litoměřické diecéze.\n\nDo farnosti náleží území těchto obcí:\n\nVe farnosti se nacházejí také další drobné sakrální stavby a pamětihodnosti.\n\nMatriky jsou v lokalitě vedeny od roku 1785. Vlastní tzv. \"nová farnost\" byla kanonicky zřízena v roce 1853.\n\n\nZ důvodu efektivity duchovní správy byl vytvořen \"farní obvod\" (kolatura) farnosti Děčín IV-Podmokly, jehož součástí je i farnost Javory, která je tak spravována \"excurrendo\". Přehled těchto kolatur je v tabulce farních obvodů děčínského vikariátu.\n\n\n"}
{"id": "893271", "url": "https://cs.wikipedia.org/wiki?curid=893271", "title": "Rok francouzské kultury", "text": "Rok francouzské kultury\n\nRok francouzské kultury je název projektu a kulturní akce, která se konala v roce 2013 v Česku. Jednalo o součást projektu Po stopách šlechtických rodů, jehož hlavním organizátorem je Národní památkový ústav (NPÚ).\n\nZáštitu nad projektem převzali Alena Hanáková (ministryně kultury), Pierre Lévy (francouzský velvyslanec v Praze), Michal Hašek (hejtman Jihomoravského kraje), Martin Půta (hejtman Libereckého kraje) a Jiří Zimola (hejtman Jihočeského kraje).\n\n\nŘadí se sem také Napoleon II. zv. Orlík, vévoda Zákupský.\n\nCelá akce byla zahájena 17. dubna 2013 v prostorách Buquoyského paláce v Praze, kde dnes sídlí velvyslanectví Francouzské republiky. Za hlavní centra byly vybrány hrady a zámky v Sychrově, Hrubém Rohozci, Rožmberku, Nových Hradech a Boskovicích.\n\nPřehled jednotlivých akcí:\n\nVyvrcholením celoročního programu se stala výstava Francouzské umění ze šlechtických sbírek, pořádaná Národním památkovým ústavem a Správou Pražského hradu v Císařské konírně Pražského hradu od 22.11.2013 do 23.2.2014. Výstava byla prodloužena do 2.3.2014.\n\n\"Francouzské šlechty v zemích Koruny české\" se týkalo i listopadové číslo časopisu Dějiny a současnost (ĎaS).\n\n"}
{"id": "893272", "url": "https://cs.wikipedia.org/wiki?curid=893272", "title": "Amurská válečná flotila", "text": "Amurská válečná flotila\n\nAmurská válečná flotila (rusky \"Амурская военная флотилия\") je ruská válečná flotila na řece Amur. Její počátky sahají do poloviny 17. století.\n\nPočátky Amurské válečné flotily sahají do roku 1644, kdy se na Amuru objevily první ruské válečné lodi. V letech 1895 až 1897 vznikla Amursko-ussurijská kozácká flotila k ochraně čínsko-ruské hranice. V roce 1905, ke konci rusko-japonské války, vznikla Zvláštní jednotka lodí Sibiřské flotily, do které patřily ruské válečné lodi na Amuru. 28. listopadu 1908 byly veškeré ruské válečné lodi na Amuru vyčleněny do zvláštní Amurské říční flotily, podřízené velení Přiamurského vojenského okruhu Ruské říše.\n\nV prosinci 1917 byla Amurská říční flotila ovládnuta bolševiky a zúčastnila se na straně Rudé armády bojů s bělogvardějci, Československými legiemi a japonskými interventy. 7. září 1918 obsadili hlavní skupinu lodí flotily Japonci, kteří je začlenili do vlastní válečné flotily na Amuru. Amurská říční flotila tak přestala existovat.\n\nJaponci část lodí bývalé Amurské říční flotily zničili, zbývající část pak znovu získali bolševici, kteří je včlenili do nově vytvořené Amurské flotily Lidově-revoluční armády Dálněvýchodní republiky, později několikrát přejmenované. Toto uskupení se opět aktivně účastnilo na bolševické straně ruské občanské války. Po připojení Dálněvýchodní republiky k RSFSR byla Amurská říční flotila včleněna do ozbrojených sil RSFSR a Sovětského svazu.\n\nJako součást ozbrojených sil Sovětského svazu se Amurská říční flotila účastnila bojů na Čínsko-východní železnici, sovětsko-japonské války a čínsko-sovětských pohraničních konfliktů.\n\nPo rozpadu Sovětského svazu se Amurská válečná flotila stala součástí Pohraničních vojsk Ruské federace.\n"}
{"id": "893276", "url": "https://cs.wikipedia.org/wiki?curid=893276", "title": "Daniel Pipes", "text": "Daniel Pipes\n\nDaniel Pipes (* 9. září 1949, Boston) je americký historik, spisovatel a politický komentátor židovského původu. Na Harvardu vystudoval historii se specializací na středověký islám. Napsal řadu prací o tématu islamismu ve světě (zejm. \"In the Path of God: Islam and Political Power\" z roku 2002) i v USA (zejm. \"Militant Islam Reaches America\", též z roku 2002). Věnoval se též tématu konspiračních teorií. Je konzervativní orientace a má blízko k americké republikánské straně, zejména k Rudy Giulianimu. Angažuje se v tématu blízkovýchodního konfliktu, v němž podporuje Izrael.\n\n\nPipesovi předkové měli v Těšíně továrnu na výrobu čokolády. Jeho otec se v polské části města narodil.\n\n\n"}
{"id": "893277", "url": "https://cs.wikipedia.org/wiki?curid=893277", "title": "Nehybný žebřík", "text": "Nehybný žebřík\n\nNehybný žebřík ( \"סולם הסטטוס קוו\", \"sulam status kvo\") je cedrový žebřík, nacházející se nad vnější fasádou a pod oknem chrámu Božího hrobu v Jeruzalémě. První zmínka o něm pochází z roku 1757 a od 18. století stojí na stále stejném místě.\n\nŽebřík je označován jako „nehybný“, protože vzhledem k rozdělení správy chrámu Božího hrobu mezi šest křesťanských církví nemůže být jakékoli příslušenství tohoto chrámu měněno či přesunuto bez souhlasu všech těchto církví.\n\nNa základě nařízení papeže Pavla VI. z roku 1964 má tento žebřík zůstat na svém místě až do ekumenického spojení katolické a pravoslavné církve.\n\n„Nehybnost“ žebříku je však především dána trvajícím sporem mezi Řeckou pravoslavnou církví a Arménskou apoštolskou církví – římsa, na které žebřík stojí, spadá do správy řecké církve, a okno, pod kterým stojí, spadá do správy arménské církve.\n\n"}
{"id": "893279", "url": "https://cs.wikipedia.org/wiki?curid=893279", "title": "Jiří Herold", "text": "Jiří Herold\n\nJiří Karel Herold (16. dubna 1875 Rakovník – 13. listopadu 1934 Praha) byl český violista, hudební pedagog a houslař. Byl koncertním mistrem České filharmonie, violistou Českého kvarteta a Heroldova kvarteta.\n\nJiří Karel Herold byl synem účetního rakovnického pivovaru, klavíristy a varhaníka Adolfa Herolda a Marie Knoblochové. Rod Heroldů žil v domě čp. 81 na nároží ulic Palackého a Vysoké. Studoval na konzervatoři v Praze obor housle u profesora Lachnera, později u profesora a ředitele konzervatoře Antonína Bennewitze. Absolvoval v roce 1895.\n\nOženil se s Markétou Friedlovou, se kterou měl syny Jana, Aurela a Jiřího, ten působil jak operní pěvec a pedagog v Ostravě.\n\nKoncertní kariéru zahájil už během studií na konzervatoři, kdy vystoupil ve 4. ročníku v Rudolfinu s koncertem pro dvoje housle, v 6. ročníku pak se spolužáky pod názvem Smetanovo kvarteto v rodném Rakovníku. Dále koncertoval během povinné vojenské služby v Jihlavě a Vídni v armádním orchestru jako sólista. Po krátké pedagogické zkušenosti nastoupil jako koncertní mistr do orchestru ve Lvově, v roce 1901 se stal koncertním mistrem nově ustavené České filharmonie, kterou řídil Rafael Kubelík. Spolu se spoluhráči z filharmonie založil Jiří Herold Heroldovo pražské smyčcové kvarteto, s nímž koncertoval po celé Evropě. Poté se stal členem Českého kvarteta, kam usedl roku 1906 k violovému pultu po Oskaru Nedbalovi.\n\nPrvní pedagogické zkušenosti sbíral Jiří Herold po vojenské službě jako domácí učitel houslí princezny Fürstenbergové, jejíž rodina pobývala na Leontýnském zámečku u Křivoklátu, ve Vídni a v Opatii. V roce 1922 nastoupil jako profesor na pražskou konzervatoř, kde vyučoval komorní hru.\n\nO houslařství se začal zajímat již během studentských let. Byl v tomto směru ovlivňován pražskými houslaři Ferdinandem Lantnerem a Karlem Boromejským Dvořákem, během pobytu ve Vídni komunikoval s houslařem operního souboru Johannem Stübigerem, a po návratu do Prahy pak s Františkem Lantnerem, Františkem Špidlenem a Josefem Křížem. Vlastní praxi zahájil až v roce 1914, kdy si opatřil materiál a začal zařizovat dílnu. Působil ve svém bydlišti v Praze Na Hřebenkách, postavil přes 50 nástrojů – 43 houslí, 10 viol a dvě violoncella. Používal modely Guarneri a Stradivari. Ačkoliv nebyl profesionálem v této oblasti, jeho nástroje mají dobrou úroveň. Jedno violoncello je ve sbírce Pražské konzervatoře.\n\n"}
{"id": "893281", "url": "https://cs.wikipedia.org/wiki?curid=893281", "title": "Bitva u Bejdova", "text": "Bitva u Bejdova\n\nBitva u Bejdova (u Waidhofenu), též bitva u Kirchbergu nebo bitva u Hartu, se odehrála 14. října 1431 pravděpodobně nedaleko dnešního města Waidhofen an der Thaya (dříve Bejdov) v Rakousku, podle některých historiků 1500 kroků od řeky Dyje u hradu Kirchbergu. Táborští spojenci v čele s Mikulášem Sokolem z Lamberka zde byli při návratu z loupeživé rejsy poraženi družinami rakouských feudálů a některých českých městských posádek pod velením českobudějovického hejtmana Lipolta Krajíře z Krajku.\n\nV prvních říjnových dnech roku 1431 překročily moravsko-rakouské pomezí oddíly šlechticů z řad táborských spojenců, jejichž cílem bylo zmocnit se bohaté kořisti, zejména kvalitního vína, jehož dovoz znesnadňovala obchodní blokáda, kterou na husitské Čechy uvalila katolická církev. České písemné prameny uvádí, že se rejsy účastnilo 600 jezdců a 4500 pěších s 360 vozy, podle zdrojů rakouských šlo o 2000 bojovníků. Jmenovitě byli přítomni Tóma z Chotěmic seděním na Vlašimi, Arnošt Leskovec z Humpolce, Jan Kamarét ze Žirovnice, Sezima z Kunštátu a na Jevišovicích a mladší bratr velitele Mikuláše Sokola z Lemberka Jaroslav. Po překročení hranice družiny českých a moravských zemanů bez odporu protáhli údolím Dyje, vyplenili okolí městečka Pernek a vyloupili ženský klášter v Altenburgu. Poté, co naplnili vozy vínem, obilím i jiným zbožím a sehnali značné množství dobytka, bez řádného zajištění okolí vyrazili na zpáteční cestu. Bezstarostný pohyb na nepřátelském území se jim však stal osudným, neboť 14. října byli poblíž Bejdova zaskočeni vojskem rakouské domobrany, kterou posílili místní sedláci a posádky ze Znojma a Českých Budějovic. Velitelský kádr tohoto uskupení tvořili zkušení válečníci jako českobudějovický hejtman Lipolt Krajíř z Krajku, znojemský hejtman Jiří Laun a Ulrich a Martin Eicingerovi.\n\nNejpodrobněji z českých písemných pramenů o událostech ze 14. října 1431 hovoří \"Kronika\" katolického vojáka Bartoška z Drahonic. Avšak jeho údaje jsou v tomto případě nedostatečně konkrétní a uvedené počty zúčastněných stran, včetně ztrát husitů, značně nadnesené. Výčet zahraničních letopisů, poskytujících ke střetnutí bližší informace, leze nalézt v knize \"Dějiny národu Českého v Čechách a na Moravě\" (Kniha XIII.) od historika Františka Palackého.\n\nAčkoli se o bitvě zmiňuje několik dobových relací, nelze se zcela jednoznačně vyjádřit k jejímu průběhu. Není vyloučeno, že rakousko-české oddíly udeřily na husity ve chvíli, kdy byli nejvíce zranitelní, tedy když se k českým hranicím přesouvali v pochodové koloně. Tento útok byl pro české válečníky fatální, neboť nebyli schopni sestavit vozovou formaci, díky čemuž se nezmohli na výraznější odpor. Nicméně existuje názor starších historiků, že se střetnutí nápadně podobalo bitvě u Lipan. Podle tohoto soudu Češi a Moravané zjistili přítomnost nepřátelských ozbrojenců včas a vozovou hradbu se jim uzavřít podařilo. První soustředěný nápor domácích jednotek pak odrazili a vzápětí vyrazili do otevřeného pole, aby své vítězství završili pronásledováním. Avšak protivníkův ústup byl jen předstíraný, zanedlouho Rakušané útěk zastavili a v součinnosti s jiným oddílem, ukrytým v záloze, příslušníky rejsy zcela rozdrtili.\n\nI přes skutečnost, že nelze přesně stanovit, jakým způsobem bitva probíhala, je zřejmé, že vítězství dolnorakouské hotovosti bylo dokonalé. Historické prameny uvádějí, že na bojišti zůstalo 700 – 1000 mrtvých husitů a 500 – 700 jich bylo zajato. Uprchnout se podařilo jen malé části vojáků, mezi nimiž byli Mikuláš Sokol z Lamberka a Tóma z Chotěmic. Jedním z těch, kdo zůstali v rukou přemožitelů, byl Jaroslav z Lamberka. Zajatci byli odvezeni do Vídně, kde je rakouský vévoda Albrecht držel ještě v lednu roku 1433. Veškerá kořist, děla i vozy padly do rukou domácích jednotek. Písemné prameny naznačují, že příčinou vysokých ztrát mezi Čechy byli především domácí sedláci, kteří v husitech viděli nepřítele, jenž bere jejich těžce vydobytý majetek. Proto, na rozdíl od šlechticů, kteří se kvůli vysokému výkupnému pokoušeli zajmout co nejvíce urozených zajatců, protivníky nemilosrdně pobíjeli.\n\nMezi husity vzbudila porážka u Bejdova vesměs negativní reakce a již 25. listopadu vyrazilo na rakouské území táborské polní vojsko posílené táborskými měšťany a posádkou hradu Ostromeč. Jedním z účelů výpravy bylo Rakušany vystrašit a vynutit si propuštění zajatců. Tento záměr však nevyšel a úspěšnější nebyli ani další táborští politici v čele s Prokopem Holým, kteří vedli o propuštění zadržovaných mužů usilovné jednání. V českém katolickém prostředí a na rakouském území vzbudilo vítězství značný ohlas. Ukořistěné korouhve nechal Albrecht Habsburský vystavit ve své dvorské kapli ve Vídni a na památku události složil znojemský rodák a písař Mikuláš Patschacher oslavnou \"Píseň o vítězství u Bejdova\".\n\n"}
{"id": "893282", "url": "https://cs.wikipedia.org/wiki?curid=893282", "title": "Crystal Dynamics", "text": "Crystal Dynamics\n\nCrystal Dynamics je americké vývojářské studio zabývající se výrobou videoher se sídlem v San Francisco Bay Area. Založena byla v roce 1992 Judy Langem, Madaline Canepa a Davem Morrisem. V roce 1998 bylo studio odkoupeno britským, video herním vydavatelem Eidos Interactive. Společně v roce 2009 Crystal Dynamics a jeho dosavadní vlastník Eidos Interactive byly převzati japonským vývojářským studiem a vydavatelem Square Enix, které ze studia udělalo dceřinou společnost. Crystal Dynamics bylo prvním, licencovaným herním vývojářem pro konzoli 3DO.\n\nCrystal Dynamics byla založena v polovině roku 1992 zkušenými vývojáři ze společnosti Sega – Judy Langem, Madaline Canepa a Davem Morrisem. V roce 1993 byl najat filmový ředitel 20th Century Fox, Strauss Zelnick aby řídil Crystal Dynamics. Studio se dostalo do národních zpráv a v polovině roku 90. let pomohlo odstartovat šílenství okolo multimediálních investic.\nStudio je nejvíce známé díky hrám, jako jsou Legacy of Kain a Gex. Po komerčním a kritickém neúspěchu posledních několika dílů Tomb Raider od původního, vývojářského studia Core Design, byla série Tomb Raider svěřena do rukou Crystal Dynamics. Studio posléze spolupracovalo se studiem Buzz Monkey Software na vývoji . Tomb Raider: Anniversary byl remake původního dílu série. Hra byla vydaná v červnu 2007. Další díl série nesl název a byl vydán v listopadu 2008 pro konzole nové generace.\nOd ledna do června 2009 studio propustilo přes 30 herních vývojářů s odůvodněním, že se studio chce soustředit pouze na sérii Tomb Raider.\nV prosinci 2010 vydavatel Square Enix oznámil nejnovější díl do série Tomb Raider s tím, že hra je vyvíjena téměř 2 roky. Ředitel studia, Darell Gallagher o hře prohlásil:\"„Zapomeňte na vše, co jste o Tomb Raideru věděli, toto je počátek příběhu,který Laru Croft vytvoří.“\"\n\nDne 3. ledna 2012 komunitní manažer Meagen Marie oznámil, že studio v tomto roce oznámí zcela novou herní značku. 23. června 2012 v jednom z podcastů výkonný producent Scot Amos řekl, že nová hra od Crystal Dynamics bude „svěží a známá“ a nabídne podobný zážitek jako nový Tomb Raider.\n"}
{"id": "893285", "url": "https://cs.wikipedia.org/wiki?curid=893285", "title": "Suzuki DR 600", "text": "Suzuki DR 600\n\nSuzuki DR 600 je motocykl firmy Suzuki kategorie enduro, vyráběný v letech 1984-1989.\n\nJe vybaven čtyřdobým vzduchem chlazeným jednoválcem o objemu 600 cm³. Jeho silným konkurentem se stala Honda NX-650 Dominator a v roce 1990 byl proto nahrazen modernějším modelem Suzuki DR 650 se zvýšeným zdvihovým objemem motoru, elektrickým startérem a přepracovaným podvozkem.\n\n\n"}
{"id": "893287", "url": "https://cs.wikipedia.org/wiki?curid=893287", "title": "Římskokatolická farnost Jílové", "text": "Římskokatolická farnost Jílové\n\nŘímskokatolická farnost Jílové (lat. \"Eila\") je územní společenství římských katolíků v Jílovém u Děčína a okolí. Organizačně spadá do děčínského vikariátu, který je jedním z deseti vikariátů litoměřické diecéze.\n\nDo farnosti náleží území těchto obcí:\n\nVe farnosti se nacházejí také další drobné sakrální stavby a pamětihodnosti.\n\nJiž v roce 1384 byla v místě plebánie. Matriky byly vedeny od roku 1669. Od roku 1832 zde byla lokálie. Farnost byla kanonicky zřízena v roce 1849.\n\n\nZ důvodu efektivity duchovní správy byl vytvořen \"farní obvod\" (kolatura) farnosti Děčín IV-Podmokly, jehož součástí je i farnost Jílové, která je tak spravována \"excurrendo\". Přehled těchto kolatur je v tabulce farních obvodů děčínského vikariátu.\n\n\n"}
{"id": "893288", "url": "https://cs.wikipedia.org/wiki?curid=893288", "title": "Alvin Plantinga", "text": "Alvin Plantinga\n\nAlvin Carl Plantinga (* 15. listopadu 1932 Ann Arbor, Michigan) je americký filosof, představitel analytické filozofie a emeritní profesor na University of Notre Dame, kde přednášel v letech 1982–2010. Mezi roky 1963–1982 působil na Calvin College v michiganském Grand Rapids. \n\nZnámé jsou jeho příspěvky k filozofii náboženství a křesťanské apologetice z protestantských pozic. K nejznámějším knihám patří \"God and Other Minds\" z roku 1967. V otázce evoluce je zastánce teorie inteligentního plánu.\n\nV roce 2017 se stal držitelem Templetonovy ceny, označované za „Nobelovu cenu za náboženství“, s odměnou 1,4 milionu dolarů.\n\n\n\n"}
{"id": "893289", "url": "https://cs.wikipedia.org/wiki?curid=893289", "title": "Dominik Landertinger", "text": "Dominik Landertinger\n\nDominik Landertinger (* 13. března 1988, Braunau) je rakouský biatlonista, jehož největším úspěchem v kariéře jsou dvě stříbrné medaile ze ZOH 2010 ve Vancouveru a ZOH 2014 v Soči, a také zlatá medaile ze závodu s hromadným startem na MS v biatlonu 2009, stříbrná z vytrvalostního závodu na šampionátu v norském Oslu v roce 2016 a bronzová ze štafety z domácího šampionátu v Hochfilzenu 2017. Trénuje ho Reinhard Gösweiner. Dominik Landertinger je povoláním voják.\n\nLandertinger je devítinásobným účastníkem mistrovství světa v biatlonu a dvojnásobným účastníkem zimních olympijských her. Jeho největším úspěchem v závodech jednotlivců je zlatá medaile ze závodu s hromadným startem z jihokorejského Pchjongčchangu v roce 2009. Na ZOH v ruské Soči pak získal stříbrnou medaili ve sprintu a na šampionátu v norském Oslu v roce 2016 vybojoval stříbro ve vytrvalostním závodě. V týmovém závodě se rovněž dokázal několikrát umístit na stupních vítězů, když nejprve dokázal se štafetou vybojovat stříbrné medaile na MS v Pchjongčchangu. Následně získal také stříbrnou medaili s rakouským týmem na olympiádě ve Vancouveru. Naposledy pak dokázal získat bronzové medaile ve štafetě na olympiádě v Soči a na MS v rakouském Hochfilzenu v roce 2017.\n\"Poznámka: Výsledky z mistrovství světa se započítávají do celkového hodnocení světového poháru, výsledky z olympijských her se dříve započítávaly, od olympijských her v Soči 2014 se nezapočítávají.\"\n\n\n\n"}
{"id": "893298", "url": "https://cs.wikipedia.org/wiki?curid=893298", "title": "Patagonská poušť", "text": "Patagonská poušť\n\nPatagonská poušť je největší poušť v Jižní Americe a sedmá největší na světě. Její rozloha je 673 000 km². Nachází se v Argentině, malá část leží v Chile.\n\nNa západě ji ohraničují Andy, na východě Atlantský oceán. Směrem na sever poušť přechází do semiaridní oblasti Cuyo.\n\n"}
{"id": "893301", "url": "https://cs.wikipedia.org/wiki?curid=893301", "title": "Seznam měst v Jižní Koreji", "text": "Seznam měst v Jižní Koreji\n\nToto je seznam měst v Jižní Koreji.\n\nJižní Korea se skládá z jednoho speciálního města (특별시, tchukpjolši), jednoho speciálního autonomního města (특별자치시, tchukpjoldžačiši), šesti metropolitních měst (광역시, kwangjokši) a devíti provincií, ve kterých se nacházejí ostatní města (시, ši) Speciální a metropolitní města mají samosprávný status podobný provinciím. \n"}
{"id": "893314", "url": "https://cs.wikipedia.org/wiki?curid=893314", "title": "Johann von Wagner", "text": "Johann von Wagner\n\nJohann rytíř von Wagner (19. dubna 1815 Klokoč – 1894 Samobor), byl rakouský, respektive rakousko-uherský důstojník, polní maršál a předlitavský politik, v roce 1870 ministr zeměbrany Předlitavska.\n\nNarodil se v Klokoči v oblasti Slunj v Chorvatsku, kde jeho otec působil jako důstojníků. Vystudoval Tereziánskou vojenskou akademii ve Vídeňském Novém Městě a působil pak na různých postech v rakouské armádě. Během bojů v roce 1848 se zúčastnil vojenských operací v severní Itálii pod velením generála Eduarda Clam-Gallase. Díky svým bojovým zásluhám byl dále povýšen a vyznamenán. Ve vojenské kariéře pokračoval i po potlačení revoluce. V době bojů v severní Itálii roku 1859 byl jmenován vrchním velitelem 11. armády a účastnil se bitvy u Solferina. Roku 1861 byl povýšen do šlechtického stavu. Počátkem 60. let byl jmenován vojenským velitelem chorvatského bána Josipa Jelačiće. V hodnosti generálmajora se účastnil prusko-rakouské války, respektive byl přidělen k rakouským jednotkám v Istrii. Roku 1868 byl povýšen na polního maršála a stal se vojenským velitelem Dalmácie. V letech 1868–1869 zároveň působil jako místodržící Dalmácie.\n\n1. února 1870 nastoupil do vlády Leopolda Hasnera na pozici ministra zeměbrany Předlitavska. Portfolio si udržel do 12. dubna 1870. Následně odešel v listopadu 1870 do penze. Žil pak v chorvatském Samoboru, kde roku 1894 zemřel.\n"}
{"id": "893322", "url": "https://cs.wikipedia.org/wiki?curid=893322", "title": "Nick Sterling", "text": "Nick Sterling\n\nNicholas James Sterling, (* 18. července 1990, Mesa, Arizona, Spojené státy americké) je americký hudebník, kytarista a skladatel. Na kytaru se začal učit ve věku 7 let. V 10 letech vydal první album. V té době také vystoupil s Alice Cooperem v Silvestrovském koncertu. V roce 2005 vydal své druhé album s názvem \"Life Goes On\". Na albu si nahrál všechny nástroje, dělal vokály a nahrál obě alba. Jeho třetí album \"Invisible\" byl vydáno v roce 2010. Během kariéry hrál se slavnými rockovými muzikanty a skupinami jako jsou Aerosmith, Kid Rock, Cheap Trick, Cinderella, Steve Vai, Joe Satriani, Eric Johnson, Gary Hoey, Peter Frampton, Gavin DeGraw, Bachman-Turner Overdrive, Jackyl, Sebastian Bach, a Guns N' Roses. Od roku 2008 byl fejetonista pro \"Modern guitar magazine\". \n\nDne 12. října 2009 ho angažoval do své skupiny jako kytaristu Sebastian Bach. U Bacha poprvé hrál 12. prosince v Helsinkách, kde hráli, jako předkapela Alice Coopera. Dne 13. srpna 2012, byl vyhozen od Bacha po neshodách v otázce finanční odměny. Bach byl neoblomný. Nakonec Bach uvedl v rozhlasovém rozhovoru, že byl vyhozen z osobních důvodů, kvůli údajnému pití alkoholu před koncertem.\n\nV září 2012 se připojil k Led Zeppelin Tribute bandu - Song Remains The Same, kde se přidal k zpěvákovi Anthony Bianchimu , Harrisonu Walterovi (lead guitar), Fil Lopezovi (drums) a Nickovi Marshallovi (bass guitar) a kde hraje na klávesové nástroje, kytaru a mandolinu. Po odchodu Harisona Waltera do Seatlu, převzal roli sólového kytaristy. Rovněž v Phoenixské kapele, jež se snaží být nejlepší poctou Bad Company a Paulu Rodgersovi - Soul on Fire, hraje na kytaru, klávesy a zpívá spolu se zpěvákem Bradem Thomasem, kytaristou a vokalistou Gregem Bronsonem, baskytaristou a vokalistou Mitchem Northonem a bubeníkem Chuckem Kiddem. Činnost v této skupině ukončil v roce 2015.\n\nV červenci 2014 nahradil v arizonské skupině Sara Robinson & The Midnight Special, hrající blues rock, kytaristu a skladatele Brandona Crofta, se kterým se skupina v nedobrém rozešla 13. července 2014. Skupina nyní hraje v sestavě Sara Robinson - Vox, Nick Sterling - Guitar, Scott Sievers - Drums a Brenden McBride - Bass. Čtyřčlenná skupina čerpá vlivy z rock 'n' roll, blues, soulu a funku 60.-70. let. Skupina ještě s kytaristou Brandonem Croftem vydala CD \"Sara Robinson & The Midnight Special.\" Skupina měla značný ohlas hlavně v Arizoně, Kalifornii, Las Vegas a na Havaji.\n\nSkupina vznikla na začátku roku 2015 v sestavě Nick Sterling - kytara, zpěv, Corey Gloden známý jako frontman skupiny Strange Young Things a autor a kytarista v Arizoně oblíbených Dry River Yacht Club - zpěv, kytara a bývalí Sterlingovi spoluhráči ze skupiny Sara Robinson & Midnight Special: Brenden McBride - bass a bubeník Evan Knisely. Skupina měla brzy dobré ohlasy v časopisech Phoenix New Times a Java Magazine. Jak píše Java Magazine, skupina vychází vstříct fanouškovi opravdového rock'n'rollu, žádné indie, alternative, nebo snad punk. Skupina sama svou hudbu označuje jako classic/progresive rock.\n\nA kromě koncertů v domovském Phoenixu skupina vystoupila na McDowell Mountain Music Festival 2016 a jako hlavní hvězdy na Apache Lake Music Festival 2015. \n\nDne 5. února 2016 vydala skupina debutové album \"Spoils Of War,\" se singlem a videoklipem (Yellowbox Films) Puppycat. Java Magazine jej označuje a jedno z nejlepších rockových alb poslední doby a konstatuje, že Sterlingova sóla sama o sobě stojí za vstupné. Při křtu desky skupina během několika dnů vyprodala Crescent Ballroom v Phoenixu. V současné době skupina úspěšně koncertuje po celém západě USA. \n\n\n\n"}
{"id": "893330", "url": "https://cs.wikipedia.org/wiki?curid=893330", "title": "Marija Muzyčuková", "text": "Marija Muzyčuková\n\nMarija Muzyčuková ( ) * 21. září 1992 ve Stryji) je ukrajinská šachistka, účastnice dvou šachových olympiád žen, přičemž v roce 2010 byla nejlepší hráčkou na 5. místě sestavy. Mistryně světa v šachu (5. dubna 2015 — 14. března 2016).\n\nV roce 2007 získala titul mezinárodní velmistryně. Titul mezinárodního mistra získala v roce 2008. V roce 2015 se v Soči stala mistryní světa v šachu a tím zároveň získala titul šachového velmistra.\n\n"}
{"id": "893331", "url": "https://cs.wikipedia.org/wiki?curid=893331", "title": "Římskokatolická farnost Dolní Poustevna", "text": "Římskokatolická farnost Dolní Poustevna\n\nŘímskokatolická farnost Dolní Poustevna je územní společenství římských katolíků v Dolní Poustevně a okolí. Organizačně spadá do děčínského vikariátu, který je jedním z deseti vikariátů litoměřické diecéze.\n\nDo farnosti náleží území obce:\n\nVe farnosti se nacházejí také další drobné sakrální stavby a pamětihodnosti.\n\nMatriky jsou v lokalitě vedeny od roku 1760. Farnost byla kanonicky zřízena v roce 1852.\n\n\nZ důvodu efektivity duchovní správy byl vytvořen \"farní obvod\" (kolatura) sestávající z přidružených farností spravovaných excurrendo z Dolní Poustevny. Přehled těchto kolatur je v tabulce farních obvodů děčínského vikariátu.\n\n\n"}
{"id": "893338", "url": "https://cs.wikipedia.org/wiki?curid=893338", "title": "Alexander von Petrino", "text": "Alexander von Petrino\n\nAlexander von Petrino, též Alexander von Petrinò (18. května 1824 Vaškivci – 17. dubna 1899 Černovice), byl rakousko-uherský, respektive předlitavský politik z Bukoviny, v letech 1870–1871 ministr zemědělství Předlitavska.\n\nNarodil se v obci Vaškivci v Bukovině (dnes součást Ukrajiny) v rodině řeckého původu, která sem přesídlila z Moldávie po roce 1800, kdy zde získala rozsáhlé pozemkové vlastnictví. Alexander von Petrino převzal po smrti otce správu statku v obci Budenec. Od 60. let 19. století se zapojil do politiky. Již roku 1860 se stal členem Rozmnožené Říšské rady (tehdy ještě jen nevolený poradní orgán). V letech 1861–1875 byl poslancem Bukovinského zemského sněmu.A dlouhodobě vykonával i funkci poslance Říšské rady, konkrétně ve funkčním období 1861–1865 (zvolen za velkostatkářskou kurii v Bukovině, slib složil 3. května 1861), 1867–1870 (městská kurie v Bukovině, rezignoval na jaře 1870 v rámci masových rezignací autonomisticky orientovaných poslanců) a 1870–1871.\n\n13. dubna 1870 se zasedl ve vládě Alfreda von Potockého na pozici ministra zemědělství Předlitavska. Portfolio si udržel do 4. února 1871, přičemž do 28. června 1870 byl pouze provizorním správcem rezortu, pak řádným ministrem.\n\nV prvních přímých volbách do Říšské rady roku 1873 se opět stal poslancem předlitavského parlamentu ve Vídni (velkostatkářská kurie v Bukovině). Slib složil 10. listopadu 1873, rezignace oznámena na schůzi 19. října 1876.\n\nPoliticky byl zastáncem federalismu a prosazoval větší kompetence pro historické země Předlitavska. Coby člen Potockého vlády čelil kritice od německorakouské liberální opozice. Podporoval hospodářský rozvoj Bukoviny a podílel se na vzniku několika hospodářských sdružení v Bukovině. Zasloužil se o rozmach železniční sítě v této zemi. Byl členem družstevního spolku bukovinských Rumunů. V roce 1875 odešel ze zemského sněmu a nadále se věnoval již jen správě rodového velkostatku.\n"}
{"id": "893340", "url": "https://cs.wikipedia.org/wiki?curid=893340", "title": "123 (číslo)", "text": "123 (číslo)\n\nSto dvacet tři je přirozené číslo, které následuje po čísle sto dvacet dva a předchází číslu sto dvacet čtyři. Římskými číslicemi se zapisuje CXXIII.\n\n123 je:\n\n\n\n\nStotřiadvacátým dnem kalendářního roku je 3. květen (v přestupném roce 2. květen).\n"}
{"id": "893343", "url": "https://cs.wikipedia.org/wiki?curid=893343", "title": "Magnesia Litera 2013", "text": "Magnesia Litera 2013\n\nCeny Magnesia Litera 2013 byly vyhlášeny 24. dubna 2013 v Nové scéně Národního divadla v Praze. Vyhlášení vysílala Česká televize v přímém přenosu.\n\n\n\n\n\n\n\n\n\n\n"}
{"id": "893346", "url": "https://cs.wikipedia.org/wiki?curid=893346", "title": "Baltové", "text": "Baltové\n\nBaltové jsou indoevropská etnolingvistická skupina mluvící baltskými jazyky. K Baltům patří pouze dva současné národy, Litevci a Lotyši, ale řadí se k nim též ve středověku vyhynulí Prusové a Kuronci, a dále několik kmenů, jejichž jazyk žije dodnes v nářečních skupinách lotyštiny a litevštiny, jako Žemaité, Zemgalové a Latgalové.\n\nÚzemí, na kterém dnes Baltové žijí, je výrazně menší než v minulosti. Ještě okolo roku 1200 žili přibližně na třikrát větším území než dnes. Starší rozsah osídlení bývá určován na základě toponymie. Podle konzervativního odhadu Aleksandra Vanagase se severní hranice baltského osídlení táhla od severních hranic dnešního Lotyšska k Moskvě, východní od Moskvy k Orlu, jižní podél řeky Sejm až k Západnímu Bugu, západní pak ležela na Visle. Odvážnější odhady považují za severní hranici Baltské moře, východní Volhu, jižní horská pásma na jihu Polska a západní dolní Havolu v dnešním Meklenbursku. Baltská toponyma lze nalézt i na českém území, jedná se například o názvy řek Cidlina, Metuje nebo Úpa.\n\nNa základě glottochronologie došlo v první polovině 14. století př. n. l. k rozpadu baltoslovanské jednoty a okolo roku 800 př. n. l. se od dosud nediferenciované baltštiny oddělila skupina dialektů, předchůdců pozdější pruštiny. Až kolem roku 600 došlo k diferenciaci předchůdců litevštiny a lotyštiny. V téže době Slované asimilovali populace sídlící východně od dnešních baltských národů.\n\nPrvní písemnou zmínkou o Baltech je nejspíše dílo římského historika Tacita z 1. století, které zmiňuje kmeny žijící na pobřeží Baltu, které nazývá Aestii. Další zpráva pochází až z konce 9. století od anglosaského plavce Wulfstana, který se zmiňuje o tehdejších Prusech. Od 10. století se území obývané Balty stalo cílem křesťanských misionářů, jedním z prvních byl pražský biskup Vojtěch. Pokusy o christianizaci nebyly úspěšné, což vedlo od 12. století k pořádání křížových výprav, které měli Balty přinutit přijmout křest násilím. Místní kmenová knížectví křesťanskému tlaku dlouho odolávala a ve 13. století vzniklé Litevské velkoknížectví dokonce expandovalo. Christanizace počala až poté, co roku 1386 velkokníže Jogaila, zakladatel dynastie Jagellonců, přijal křest. Prusko a nynější Lotyšsko bylo na rozdíl od Litvy dobyto a násilně christianizováno už během 13. století.\n"}
{"id": "893347", "url": "https://cs.wikipedia.org/wiki?curid=893347", "title": "Kuri (rozcestník)", "text": "Kuri (rozcestník)\n\nKuri má několik významů:\n\n"}
{"id": "893351", "url": "https://cs.wikipedia.org/wiki?curid=893351", "title": "Alabatis", "text": "Alabatis\n\nAlabatis je litevské božstvo. Jan Łasicki ve svém díle \"De diis Samagitarum\" z konce 16. století o něm uvádí „Alabatis, koho česáči lnu na pomoc volávají“. Podle A. Mierzyńského se ve skutečnosti jedná o slova „ach otče“. Etymologicky je jméno tohoto božstva vykládáno ze slov \"ãlas\" „lysý, vyčerpaný“ a \"bàtis\" „přítel“, jejichž kombinace může označovat některou z fází čištění lnu. Lze jej také považovat za zkomolenou formulaci \"alėk bàti\" „postůj pod vodou, příteli“.\n"}
{"id": "893352", "url": "https://cs.wikipedia.org/wiki?curid=893352", "title": "Nedostatek manganu u rostlin", "text": "Nedostatek manganu u rostlin\n\nNedostatek manganu u rostlin je fyzilogické poškození rostlin, je způsobena nedostatkem příjmu manganu.\nMezi rostlinami se projevují velké druhové rozdíly jak v nárocích, tak i ve schopnosti příjmu Mn z půdy. Nejběžnější je nedostatek manganu v zamokřených půdách, rašelinných půdách, mokřadech a humózních písčitých půdách a tam, kde jsou vysoké hladiny organické hmoty. Mangan může být nedostupný pro rostliny také v místech, kde je pH příliš vysoké, na vápenatých půdách je vázán v nedostupných formách. Vápnění upravuje pH a tím snižuje i obsah vodorozpustných forem manganu v půdním roztoku. V organických sloučeninách je mangan zastoupen v půdě v malém množství a stává se přijatelným teprve po jejich mineralizaci nebo po přechodu do chelátových forem.\nMladší listy bývají nedostatkem postiženy dříve. Pohyblivost manganu v rostlině je velmi nízká, pohybuje se zřejmě v chelátové vazbě. Nejcitlivějšími organelami na nedostatek manganu jsou chloroplasty. Mangan je dále nezbytný pro redukci NO2- z NO3-. Při deficitu manganu se může zvyšovat obsah NO3 v rostlinách jako důsledek nitrátreduktázového systému.\n\nRostliny přijímají mangan jako všechny minerály z půdního roztoku, kde se vyskytuje ve špatně rozpustných oxidech nebo dobře rozpustných chelátech. Cheláty jsou pro příjem příznivější. V rostlinách je mangan důležitou součástí komplexu rozkládajícího vody, který se účastní primární fáze fotosyntézy. Nedostatek poškozuje chloroplasty a je příčinou chlorózy.\n\nHlavními symptomy je mezinervová chloróza (nervatura listů zůstává zelená), tvorba hnědavých a šedavých skvrn na listech. Vážně postižené listy mohou hnědnout a usychat. Nejvýznamnějším příznakem je suchá skvrnitost ovsa. Listy mají šedavé skvrny a svěšují se a hynou aniž by rostlina vytvořila latu. V raném stádiu též nedostatek manganu brzdí odnožování travin.\nMezi postižené rostliny patří brambory, jabloně, hrách, fazol, jetel, řepa a maliník. U řepy a jiných rostlin se zdánlivě projevuje podobnými příznaky jako virová mozaika. Někdy může být zaměněn s poškozením sviluškami.\n\nPrevence spočívá ve zlepšení struktury půdy. Není vhodné zlepšovat půdy ohrožené nedostatkem manganu vápněním.\n\n"}
{"id": "893356", "url": "https://cs.wikipedia.org/wiki?curid=893356", "title": "Let It Roll", "text": "Let It Roll\n\nLet It Roll je největší drum and bassový festival na světě. Na české taneční scéně se pojem Let It Roll objevil již v roce 2002. Let It Roll začínal jako série klubových akcí a následně se konal v pražských továrních halách, které se rychle staly nejnavštěvovanějšími drum and bassovými akcemi v České republice. V roce 2008 se organizátoři rozhodli vedle zimní edice halových akcí uspořádat i letní open air festival. Festival Let It Roll se už od začátku odlišoval od jiných festivalů originálním designem pódií, jejichž vzhled se pravidelně obměňuje a dokresluje tak unikátní atmosféru festivalu. \n\nNa první ročník do prostoru pískovny Oplatil ve Starých Ždánicích u Pardubic dorazilo přes 3000 návštěvníků. Ještě úspěšnějším se stalo druhé pokračování v roce 2009, kdy na festival dorazilo téměř 4000 lidí. V roce 2011 a 2012 pak pozitivní tendenci umocnila návštěvnost 7 000 návštěvníků.\n\nV roce 2013 se festival z místa konání v blízkosti obce Staré Ždánice na Pardubicku přestěhoval do obce Benešov ve Středočeském kraji. Festival v roce 2013 navštívilo přes 15 000 návštěvníků denně. V roce 2015 se festival přesunul na bývalé vojenské letiště u obce Milovice a počet návštěvníků přesáhl číslo 23 000 za jediný den.\n\nV roce 2011 festival Let It Roll expandoval na Slovensko a do Polska. Let It Roll má i zimní verzi festivalu s názvem Let It Roll Winter, která se každoročně pořádá v Česku, na Slovensku a v Polsku. Doprovodná akce Let It Roll On Tour expandovala roku 2012 i za hranice České republiky a uskutečnila se v Rakousku, Maďarsku, Slovensku a Polsku. Stejně tak klubové akce Let It Roll Warm Up překročily české hranice a odehrály se v Itálii, Švýcarsku, Německu, Anglii, Francii, Norsku, Slovinsku, Španělsku, Portugalsku, Holandsku a dokonce i v Jižní Americe v Kolumbii.\n\n\n\n\n\n\n\n\n\n\n\n\n\n\n\n\n\n\n\nJednalo se o první Let It Roll s labelovými noci. Hlavní stage ve tvaru letadla, které se vyrábělo 4 týdny, patřila médiu Drumandbass.cz & Hospitality. Druhou stage obsadili Solution Recordings & Lifted.\n\n\nPlážový Let It Roll s hlavní stagí ve tvaru hlídkové věže pobřežní hlídky. Celý festival se přestěhoval přes silnici ve Starých Žďánicích na ostrovní areál. V tomto roce se poprvé letní Let It Roll konal i mimo hranice ČR, konkrétně na Slovensku a v Polsku.\n\n\nHlavní stage tohoto ročníku byla vydekorována do apokalyptické scény s hořícími barely, vraky aut a první pyro show.\n\n\nLet It Roll poprvé představil hlavní stage ve tvaru velkého robota a zavedl první dramaturgicky promyšlenou Opening Show.\n\n\nRoboti poprvé ovládli všechny stages a ve stejném stylu byl i poprvé vydekorován kompletně celý areál. Hlavní stage tohoto ročníku (robot v pohybu) byla v té době doposud největší postavená stage.\n\n\nNa přání návštěvníků byl festival poprvé třídenní.\n\n\nDesign hlavní stage evokoval kosmickou loď – archu – která uvedla v život robotický festivalový příběh. Kromě hlavního pódia se velké změny dočkala i Madhouse stage. Dalšími novinkami byly: LIR autobus, ve kterém se uskutečnilo 9 bus parties & prodloužená, téměř 20 minutová Openning Show a zahájení série Beats Evolution Conference.\n\n\n\nHlavní stage byla v tomto roce co do rozměrů největší stagí, která kdy byla (na Let It Rollu) postavena. Dvacetiminutová Opening show s hudbou od britského dua Calyx & Teebee návštěvníky zasvětila do další části festivalového příběhu - nesmrtelnosti. Festival představil spoustu inovací, jako je bezhotovostní platební systém, Hangar nonstop stage, nová Open air stage Shredder, BEC Conference stan, nové denní aktivity, upgradovaný Let It Roll bus, kompletní recyklační program Roll In Green a další. \n\n\n\nHlavní stage v tomto roce opět povyrostla co do výšky, dominovaly jí 3 majestátní podobnizny robotů z festivalového příběhu. Ten poodkryl další kapitolu z války mezi znepřátelenými frakcemi, která vedla ke zničení jejich původní planety, ale také znovunalezení ztraceného portálu. Na monumentální dvacetiminutové Opening show se tentokrát podílelo hned 6 producentů - ABIS, Joe Ford, Mefjus, Muzzy, Rido a The Prototypes. Dále se rozšiřoval doprovodný program festivalu, přibylo oblíbených Bus Parties, nabitý program nabídl již podruhé v řadě BEC stan. Festival pak dále pokračuje ve využívání bezhotovostní systému plateb a rozšiřuje ekologické aktivity v rámci programu Roll In Green.\n\nFestival svou oblíbenost mezi fanoušky potvrdil nesčetnými umístěními v britské anketě DrumAndBass Arena Awards, ve světové anketě National DrumAndBass Awards a v Czech Drum&Bass Awards: vždy 1. místo.\n\n\n"}
{"id": "893363", "url": "https://cs.wikipedia.org/wiki?curid=893363", "title": "Kostel svatého Jakuba Staršího (Jindřichovice pod Smrkem)", "text": "Kostel svatého Jakuba Staršího (Jindřichovice pod Smrkem)\n\nKostel svatého Jakuba Staršího u Jindřichovic pod Smrkem je ruina sakrální stavby stojící na jihovýchodním okraji obce při silnici do Dětřichovce. Původně však byl středem zdejší obce. Zbudován byl v polovině 13. století a zasvěcen byl svatému Jakubu Staršímu. K jeho zničení došlo roku 1431 během návratu husitských vojsk z jejich Spanilé jízdy od Baltského moře, kterou vedl Jan Čapek ze Sán. O této události však neexistuje žádný dobový pramen. Podle archeologických vykopávek bylo okolí kostela osídleno ještě během 16. a 17. století. Zánik stavby tedy pravděpodobně nenastal v souvislosti s husitskými válkami, nýbrž až v období třicetileté války a následné protireformace. Proto je pravděpodobné, že kostel zanikl až ve třetí čtvrtině století sedmnáctého.\n\nObjekt je kulturní památkou České republiky a díky příspěvkům z ministerstva kultury mohla proběhnout jeho rekonstrukce.\n\nKostel byl postaven v pozdně románském slohu. Loď byla obdélná zakončená apsidou. Její vnější šířka dosahovala 13 metrů a délka lodě i s presbytářem činila (dle odvození z archivních materiálů) 23 metrů. Okenní otvory byly zaklenuty lomeným obloukem. Vstup do kostela zajišťovaly dvoje dveře. Umístěny byly v severozápadní a druhý v severovýchodní stěně kostela. O podobě střechy nejsou žádné informace. Vedle kostela snad měla stát dřevěná zvonice.\n\nZachovalo se torzo zdiva presbytáře, spolu s relikty lodí a relikty dvou postranních oltářů. Na svislé zdivo bylo užito lomového kameniva, v částech u okenních otvorů došlo k použití i zdiva. Na korunu zdiva bylo užito pískovce, žuly, křemeny a svory.\n\n\n"}
{"id": "893367", "url": "https://cs.wikipedia.org/wiki?curid=893367", "title": "Sisinio de Pretis", "text": "Sisinio de Pretis\n\nSisinio de Pretis, též Sisinio svobodný pán von Pretis-Cagnodo nebo svobodný pán Pretis di Cagnodo Sisinio (14. února 1828 Hamburk – 15. prosince 1890 Vídeň), byl rakousko-uherský, respektive předlitavský státní úředník a politik, v letech 1870–1871 ministr obchodu Předlitavska, v letech 1872–1879 ministr financí Předlitavska.\n\nStudoval na Univerzitě v Innsbrucku, Karlo-Ferdinandově univerzitě v Praze, Univerzitě v Göttingenu a na Univerzitě v Heidelbergu. V roce 1850 získal titul doktora práv. V roce 1852 nastoupil do státních služeb jako úředník finanční prokuratury v Terstu. Od roku 1853 působil jako úředník na místodržitelství v Rakouském přímoří. V roce 1855 přešel jako koncipista na plavební úřad. V roce 1862 se stal tajemníkem na nově zřízeném rakouském ministerstvu námořnictví, kde se roku 1865 stal sekčním radou. Po zrušení ministerstva přešel na ministerstvo obchodu, kde působil od roku 1866 jako ministerský rada a expert na celní otázky. V roce 1867 se na tomto rezortu stal sekčním šéfem.\n\n13. dubna 1870 zasedl ve vládě Alfreda von Potockého na pozici ministra obchodu Předlitavska coby sekční šéf pověřený provizorně vedením rezortu. Portfolio si udržel do 4. února 1871. Podruhé se do vládní funkce dostal 15. ledna 1872, kdy se ve vládě Adolfa von Auersperga stal dodatečně ministrem financí Předlitavska. V roce 1878, kdy končila Auerspergova vláda, ho dokonce Eduard Herbst navrhl na nového předsedu vlády. Kvůli slabé pozici v parlamentu (podporu plánované vládě stáhl i sám Herbst) ale de Pretis pověření vzdal. Post ministra financí si pak udržel do 12. srpna 1879 i v následné vládě Karla von Stremayra. Ve funkci ministra financí se musel vyrovnávat s dlouhým obdobím ekonomické recese po krachu na vídeňské burze roku 1873.\n\nV letech 1871–1872 a opět po odchodu z vlády v období let 1879–1888 zastával funkci místodržícího Rakouského přímoří.\n\nByl aktivní i v parlamentní politice, v níž měl blízko k německým liberálům (Ústavní strana). Byl poslancem Českého zemského sněmu, kam byl zvolen v zemských volbách v roce 1870 za kurii městskou, obvod Frýdlant, Chrastava. Rezignoval v srpnu 1871. Na sněm se vrátil v zemských volbách v roce 1872, nyní za kurii velkostatkářskou, nesvěřenecké velkostatky. Mandát zde obhájil i v zemských volbách v roce 1878. Tehdy byl uváděn jako zástupce Strany ústavověrného velkostatku.\n\nZemský sněm ho roku 1870 zvolil i poslancem Říšské rady (celostátní zákonodárný sbor, tehdy ještě nevolený přímo, nýbrž tvořený delegáty jednotlivých zemských sněmů). 10. listopadu 1870 složil poslanecký slib. V Říšské radě zasedal i ve funkčním období 1871–1873. Reprezentoval velkostatkářskou kurii v Čechách. Slib složil 7. května 1872. Do poslanecké sněmovny se vrátil po volbách do Říšské rady roku 1879 (nyní už přímá volba), opět za velkostatkářskou kurii v Čechách. Slib složil 21. listopadu 1879, rezignace na mandát byla oznámena na schůzi 17. března 1882.\n\nZasedal ve vedení banky Bodencreditanstalt a stal se doživotním členem Panské sněmovny. Ke konci své profesní dráhy byl prezidentem Rakouských státních drah.\n"}
{"id": "893384", "url": "https://cs.wikipedia.org/wiki?curid=893384", "title": "Erotické prádlo", "text": "Erotické prádlo\n\nErotické prádlo je spodní prádlo určeno ke zvýšení sexuální touhy. Toto spodní prádlo je zpravidla využíváno ženami, ale objevuje se i tento typ prádla určený pro muže.\n\nToto prádlo se začalo používat v 19. století, jednalo se o kalhotky, které používaly při tanci tanečnice, lákaly tím hosty na své představení. Používaly je také prostitutky. Spodní prádlo se do té doby prakticky nepoužívalo a až příchod 1. světové války rozšířil kalhotky po Evropě. V té době se začaly objevovat i tanga a to hlavně na ženách, které nechtěly schovávat svá krásná pozadí.\n\n"}
{"id": "893389", "url": "https://cs.wikipedia.org/wiki?curid=893389", "title": "Auseklis", "text": "Auseklis\n\nAuseklis (zdrobněle \"Auseklītis\" nebo \"Ausekliņš\", ženský tvar \"Auseklīte\") je personifikace Jitřenky v lotyšském folklóru. Zpravidla se jedná o muže, jen Auseklīte je ženského rodu. Objevuje se v lidových písních a jedné pověsti a má vždy pozitivní úlohu. Jeho funkcí v příbězích je určování času nebo se používá jako metafora něčeho krásného, dívčího věnečku, milého či jediného bratra. V písních s mytologických obsahem se Jitřenka, pod jménem Auseklise, objevuje pouze jako zlatý kohout co ráno budí bohy. Je v nich však třetí nejzmiňovanější postavou, ač se mu věnují jen písně týkající se kosmologie. Nejsou doklady že by byl u předkřesťanských Lotyšů pěstován jeho kult.\n"}
{"id": "893391", "url": "https://cs.wikipedia.org/wiki?curid=893391", "title": "Chantilly (krajka)", "text": "Chantilly (krajka)\n\nChantilly je paličkovaná krajka z černé hedvábné příze (viz \"Denninger\").\n\nKrajka zhotovená podobným způsobem se nosila už v 17. století, ale v 18. století došlo ke skutečnému rozmachu výroby tohoto druhu krajek v městečku Chantilly a varianty nebo imitace těchto výrobků se jménem chantilly označují ještě i v 21. století.\n\nV 19. století byla pracovní síla v Chantilly (v okolí Paříže) příliš drahá, proto se chantilly začaly vyrábět v Bayeux, v Grammond (např. v okolí Calvados se v polovině století zabývalo s chantilly na 50 000 krajkářek) a později i za hranicemi Francie.\nAsi od poloviny 19. se chantilly vyrábějí na bobinetovém stroji a od 20. století pocházejí tyto krajky také z rašlů (viz \"Denninger\").\n\nNa začátku 21. století se z chantilly šijí např. luxusní oděvy, erotické spodní prádlo aj. O rozsahu výroby nejsou zveřejňovány žádné údaje.\n\nNa paličkovaném tylovém podkladu (známém už od 17. století) se zhotovily \"polohodem\" ornamenty a zdůraznily konturami z tlustější niti. Na chantilly se používala výhradně černě (oxydem železitým) obarvená grenadine, matná hedvábná příze se zákrutem až 2000/m v jemnostech 2-12 tex. \n\nNa bobinetových strojích se vyrábí chantilly speciální dvouosnovní (\"Grundbaum\") technikou. Vyznačuje se bohatým vzorováním s odstíněným vyobrazením listů a květů. Oproti historickým ručně paličkovaným ornamentům s hladkým povrchem jsou na bobinetech znatelné vroubky tvořené příčnou nití, zpravidla hrubší než ostatní materiál na krajce. Bobinetové chantilly se zařazují ke skupině krajek „\"bobbinfining\"“. (viz \"Schöner\" str. 199-204) \n\nNa rašlových strojích se dá chantilly napodobit pletením s použitím vzorovací útkové niti (viz \"Schöner\" str. 292-294) \n"}
{"id": "893392", "url": "https://cs.wikipedia.org/wiki?curid=893392", "title": "Římskokatolická farnost Lobendava", "text": "Římskokatolická farnost Lobendava\n\nŘímskokatolická farnost Lobendava (lat. \"Lobendavia\") je územní společenství římských katolíků v Lobendavě a okolí. Organizačně spadá do děčínského vikariátu, který je jedním z deseti vikariátů litoměřické diecéze.\n\nDo farnosti náleží území těchto obcí:\n\nVe farnosti se nacházejí také další drobné sakrální stavby a pamětihodnosti.\n\nDatum založení není známo. Matriky jsou vedeny od roku 1760. V roce 1674 byla farnost již kanonicky zřízena.\n\n\"Začátek působnosti jmenovaného v duchovní správě farnosti od:\"\nZ důvodu efektivity duchovní správy byl vytvořen \"farní obvod\" (kolatura) farnosti Dolní Poustevna, jehož součástí je i farnost Lobendava, která je tak spravována \"excurrendo\". Přehled těchto kolatur je v tabulce farních obvodů děčínského vikariátu.\n\n\n"}
{"id": "893393", "url": "https://cs.wikipedia.org/wiki?curid=893393", "title": "Rostlinolékařství", "text": "Rostlinolékařství\n\nRostlinolékařství též ochrana rostlin nebo fytopatologie je vědní disciplína, která se zabývá se působením a životními pochody u různých živých organismů, především však rostlin, za účelem ochrany a podpory rozvoje rostlin, pro zemědělské účely. Je vědním oborem který patří mezi zemědělské obory.\nRostlinolékařství se zabývá prevencí poškození, péčí o správný vývoj rostlin i léčbou chorob a poškození.\n\n\n\nPatogenní organismy mohou způsobovat lehké nebo vážné poruchy rostlin buď v některých fenofázích nebo během celého života rostliny nebo i úhyn. Některé patogenní organismy způsobují šířící se epidemie. Mezi nejvážnější patogenní organismy patří\n\nFytopatologie se zabývá parazitickými rostlinami jako je jmelí i plevelnými rostlinami, které mohou být buď hostitelskými rostlinami patogenů nebo odebírají z půdy nebo přímo rostliny živiny.\n"}
{"id": "893394", "url": "https://cs.wikipedia.org/wiki?curid=893394", "title": "The Queers", "text": "The Queers\n\nThe Queers je americká punkrocková skupina založená v roce 1981 v Portsmouthu v americkém státě New Hampshire. Původní sestavu skupiny tvořil zpěvák a kytarista Joe Queer (vlastním jménem Joe King), baskytarista Tulu (vlastním jménem Scott Gildersleeve) a bubeník Wimpy Rutherford (vlastním jménem Jack Hayes). V této sestavě skupina existovala do roku 1984, kdy se rozpadla. Poprvé byla obnovena v roce 1986, ale z původní sestavy zde byl pouze Queer. V roce 1990 byla obnovena podruhé a od té doby existuje dodnes. Ve skupině se prostřídalo mnoho dalších hudebníků a jediným stálým členem je Queer.\n\n\n"}
{"id": "893396", "url": "https://cs.wikipedia.org/wiki?curid=893396", "title": "Gary Lucas", "text": "Gary Lucas\n\nGary Lucas (* 20. června 1952 Syracuse, New York, USA) je americký kytarista, zpěvák, hudební producent a skladatel. Spolupracoval s mnoha hudebníky, mezi které patří John Zorn, Jeff Buckley, Captain Beefheart nebo Bob Neuwirth. V roce 1996 nahrál album \"Pražská Strašidla\" společně s českou skupinou Urfaust. Své album z roku 2000, nazvané \"Street of Lost Brothers\", vydal u Zornovo vydavatelství Tzadik Records a mimo vlastních skladeb je na něm i coververze skladby „European Son“ od The Velvet Underground a „Ride of the Valkyries“ od Richarda Wagnera.\n\n"}
{"id": "893397", "url": "https://cs.wikipedia.org/wiki?curid=893397", "title": "Olovo-205", "text": "Olovo-205\n\nOlovo-205 (značka Pb nebo Pb) je jedním z izotopů olova. Tvoří jakousi „mezeru“ ve stabilních izotopech olova, neboť oba „sousední“ izotopy tohoto prvku (Pb a Pb), stejně tak i Pb a Pb, jsou stabilní. Jeho poločas přeměny činí 1,73×10 let, a tak jde o nejstabilnější radioizotop olova.\n\n"}
{"id": "893398", "url": "https://cs.wikipedia.org/wiki?curid=893398", "title": "III. třída okresu Liberec", "text": "III. třída okresu Liberec\n\nIII. třída okresu Liberec patří společně s ostatními třetími třídami mezi deváté nejvyšší fotbalové soutěže v Česku. Je řízena Okresním fotbalovým svazem Liberec. Hraje se každý rok od léta do jara se zimní přestávkou. Pro ročník 2016/2017 jsou týmy rozděleny do tří skupin. Ve dvou skupinách označených skupina SEVER B a C (převážně Frýdlantsko) a skupina JIH A. Vítěz každé ze skupin postupuje do okresního přeboru II. třídy okresu Liberec.\n\n</div>\n"}
{"id": "893399", "url": "https://cs.wikipedia.org/wiki?curid=893399", "title": "Chybová funkce", "text": "Chybová funkce\n\nV matematice pojem chybová funkce (také Gaussova chybová funkce) označuje speciální funkci, která není elementární; sigmoidního tvaru; se kterou se lze setkat ve statistice, teorii pravděpodobnosti atd. Je definována jako:\n\nDoplňková chybová funkce, značná \"erfc\", je definována jako:\n\nImaginární chybová funkce, značená \"erfi\", je definována jako:\n\nPokud je chybová funkce vypočítána pro libovolný komplexní argument \"z\", pak je výsledná komplexní chybová funkce obvykle brána v omezené formě, jako Krampova funkce:\n"}
{"id": "893404", "url": "https://cs.wikipedia.org/wiki?curid=893404", "title": "Ferdinand Bučina", "text": "Ferdinand Bučina\n\nFerdinand Bučina (26. října 1909, Nusle – 10. listopadu 1994, Praha) byl český fotograf a filmař.\n\nNarodil se v Nuslích u Prahy v rodině obchodníka s potravinami Josefa Bučiny a jeho manželky Marie, rozené Špičkové. Později se rodina přestěhovala na Smíchov. V jedenácti letech se stal členem skautského oddílu. Zde si vytvořil vztah k přírodě i skautskou hierarchii životních hodnot. Našel tu celoživotní přátele, například budoucího keramika Jana Kutálka, i svou budoucí manželku Vlastu Sychrovskou. Ze skautského prostředí rovněž pocházejí první Bučinovy fotografie z poloviny dvacátých let.\n\nOd roku 1920 studoval na smíchovském gymnáziu, kde 8. června 1928 úspěšně odmaturoval. Na přání rodičů se zapsal ke studiu na právnickou fakultu Univerzity Karlovy. Po dvou letech ale studia zanechal. Poté pracoval v obchodě svého otce.\nV roce 1936 se oženil a se svou ženou Vlastou plánovali svatební cestu do Bolívie ve spolupráci s františkánským misionářem a Česko - bolivijskou obchodní společností. Pro tuto cestu si zakoupil dvouokou zrcadlovku Rolleiflex a reportážní filmovou kameru Zeiss Ikon \"Kinamo\" na film 35 mm. Výprava byla pro obavy rodičů o rok odložena a novomanželé se vydali na svatební cestu na Podkarpatskou Rus. Pro převážení fotografické a filmové techniky měli místního průvodce s huculským koníkem. Během cesty pořídil řadu fotografií a filmových reportáží. Negativy vždy jednou za čas v improvizovaných podmínkách vyvolal a zajímavé náměty doplnil doprovodnými texty a odeslal do pražských redakcí, takže byly ještě před návratem novomanželů publikovány v tisku (časopisy \"Ahoj\" a \"Ozvěny domova i světa\") i ve filmu (filmový žurnál \"UFA\", \"Československý filmový týdeník\"). Například fotografie, které pořídil 9. června v užhorodské cikánské škole vyšly v časopisu \"Ahoj\", který si autor ještě na Ukrajině zakoupil o necelé tři týdny později. Tématy Bučinových fotografií byla nejen krajina a příroda ale též motivy etnografické a sociální, jako jsou práce vorařů, život na horských salaších, reportáže z cikánské školy v Užhorodu, z užhorodského tržiště nebo z prostředí ortodoxních Židů v tomto městě.\n\nPo návratu z Podkarpatské Rusi vystavil několik fotografií ze své cesty ve výkladní skříni obchodníka s fotografickými potřebami Karla Popa ve Spálené ulici. Na základě těchto fotografií si jej všiml architekt Petr Flenyko a pověřil jej pracemi pro oddělení cizineckého ruchu ministerstva obchodu. Pro ministerstvo obchodu pak fotografoval a filmoval až do roku 1939. Protože fotografie byla prohlášena řemeslnou živností, musel požádat o živnostenský list, který mu byl udělen 15. ledna 1937. Nejvýznamnější výsledky Bučinovy fotografické činnosti na poli propagace cestovního ruchu byly uveřejněny na výstavě \"Fotografie ve službách cestovního ruchu\" v Uměleckoprůmyslovém muzeu v Praze, Praha 1941. Jednalo se o 113 velkoformátových fotografií (50 x 60 až 100 x 120 cm) z archivu ministerstva obchodu, kdy Bučina byl autorem naprosté většiny z nich.\n\nV době po mobilizaci v roce 1938 působil jako fotograf a kameraman u armádního zpravodajského útvaru. Pak nastoupil jako kameraman u Českého zvukového týdeníku – Aktuality. Většinu války (1940–1944) pracoval jako laborant u firmy Illek a Paul v Praze na Karlově náměstí. Během války vznikla i jeho kniha \"Lidé z Javorníka\". Fotografie pro ni byly pořízeny během devatenácti dnů na přelomu února a března 1941 v Javorníku nad Veličkou, kniha vyšla na Vánoce 1941.\n\nPo roce 1946 pracoval pro Československý zpravodajský film, později také pro Propagační a Krátký film. Při natáčení propagačních filmů o rybolovu a myslivosti spolupracoval mimo jiné i s fotografem Slávou Štochlem. Své zkušenosti s pobytem v přírodě a s jejím fotografováním využil v obrazových knihách pro děti a mládež \"Co děti viděly na louce\" (1954) a \"Plátěná osada\" (1956).\n\nVěnoval se rovněž fotografii architektonických a uměleckých památek. Ty vyšly knižně v publikacích pro zahraničí \"Prager notturno\" (Pražské nokturno, 1957), \"Ein Steinerner traum des mittleralters\" (Město středověkého kouzla, 1958) a \"A book of madonas\" (Kniha madon, 1958) v nakladatelství Artia.\n\nVe třicátých letech se věnoval makrofotografii přírodních motivů. Svou zkušenost v tomto oboru později zúročil v publikaci \"Amatér mezi rostlinami a zvířaty\" a \"Co děti viděly na louce\".\n\nV roce 1937 experimentoval s materiálem Autochrom.\n\nNatočil řadu reportáží, které byly promítány v rámci filmového žurnálu UFA a Československého filmového týdeníku. Prvními úspěšnými filmy byly reportáže o amerických bizonech chovaných maďarským grófem Széchenyim pod Vihorlatem na Slovensku a film o lovu jelenů v Tatrách, které pořídil během své svatební cesty v roce 1936.\n\nPřed druhou světovou válkou se obchodník s fotografickými potřebami Karel Pop stal zástupce francouzské firmy Pathé, která uvedla na trh nový kinematografický formát Pathé Baby - 9,5 mm s perforací uprostřed filmového pásu. Ferdinand Bučina měl natočit film, propagující tento nový filmový systém. Jako námět byl vybrán zánik Svatojánských proudů. Scénář napsal Petr Karásek a režie se ujal O. Turek. Exteriéry byly pořízeny v září 1939. Válečné události ale realizaci filmu neumožnily. Po skončení války Bučina prodal natočený materiál Krátkému filmu.\n\nPo druhé světové válce působil jako scenárista, kameraman i režisér filmů propagujících cestovní ruch. Takovýchto filmů realizoval více než dvacet.\n\n\n\n\n\n\n\n\nZastoupení ve sbírkách\n\n- Muzeum Hlavního města Prahy\n"}
{"id": "893406", "url": "https://cs.wikipedia.org/wiki?curid=893406", "title": "Římskokatolická farnost Mikulášovice", "text": "Římskokatolická farnost Mikulášovice\n\nŘímskokatolická farnost Mikulášovice (lat. \"Nixdorfium\") je územní společenství římských katolíků v Mikulášovicích a okolí. Organizačně spadá do děčínského vikariátu, který je jedním z deseti vikariátů litoměřické diecéze.\n\nDo farnosti náleží území těchto sídel:\n\nVe farnosti se nacházejí také další drobné sakrální stavby a pamětihodnosti mezi něž patří např. Endlerův kříž. Na území farnosti dříve stály dvě dnes již zaniklé kaple: Melchiorova kaple a kaple svatého Josefa.\n\nDatum založení tzv. \"staré farnosti\" není známo. Matriky jsou vedeny od roku 1780.\n\n\"Začátek působnosti jmenovaného v duchovní správě farnosti od:\"\n\nV pohnuté době po skončení druhé světové války, kdy bylo původní obyvatelstvo Mikulášovic vysídlováno a kdy zároveň přicházeli noví obyvatelé, se odehrál poněkud neobvyklý příběh. Do města přišel nový kněz Wöhner, který zaujal občany svým velmi svérázným chováním. Při bohoslužbách pouze předstíral znalost latiny a dopouštěl se mnoha chyb. Svůj volný čas trávil velmi často v hostinci \"U Lumpa\" (čp. 375, zbořená), kde se svým kostelníkem hrával na harmoniku, holdoval alkoholickým nápojům a celkově se choval na kněze nepatřičně. Farní kronika uvádí, že v Mikulášovicích působil téměř dva roky, zatímco údaje o vyšetřování záležitosti na litoměřické biskupské konzistoři uvádí časové období působení falešného duchovního okolo jednoho měsíce než byl odhalen. Poté se zjistilo, že není knězem, nýbrž krejčím pocházejícím od Veselí nad Moravou. Během války byl totálně nasazen ve Vídni, kde pomáhal jako kostelník. Znalosti, které zde pochytil, využil při svém působení v mikulášovické farnosti. Za svou činnost stanul před soudem. Všechny jím provedené obřady (zejména křty a svatby) byly prohlášeny za neplatné a musely být provedeny znovu.\n\nVelikonoční jízdy (německy \"Osterreiten\" či \"Kreuzreiten\") jsou prastarou hornolužickou tradicí, která oslavuje zmrtvýchvstání Krista. V Mikulášovicích byly velikonoční jízdy organizovány Spolkem velikonočních jezdců (\"Osterreiterverein Nixdorf\") založeným roku 1844. Sídlem spolku byla místní část Salmov a hlavní náplní bylo právě každoroční pořádání velikonočních jízd. Po velikonoční mši svaté se před kostelem shromáždili jezdci na koních (v počtu 60 a více). K jezdcům se přidal zástup věřících a po požehnání a předání korouhví se vydalo procesí na slavnostní jízdu městem. Jezdci prošli prakticky celé Mikulášovice, včetně místních částí Salmova, Mikulášoviček a Tomášova. Zastavovali se u větších statků a většiny kaplí. Během jízdy se zpívaly písně, povětšinou křesťanské, ale také zpěvy oslavující příchod jara. Samotní jezdci byli oděni v černých oblecích, na hlavách nesli cylindry, koně měli sváteční postroje. Peníze, které jezdci vybrali, použili většinou na dobročinné účely (např. stavba hřbitovního kříže, zakoupení varhan apod.).\nTradice velikonočních jízd ukončili roku 1938 nacisté. Po skončení druhé světové války nebyly velikonoční jízdy pochopitelně obnoveny; původní obyvatelé museli i se svými tradicemi odejít a nastupující komunistický režim křesťanským tradicím nepřál. Mikulášovické velikonoční jízdy byly obnoveny roku 2011 místním učitelem Romanem Klingerem, jehož pradědeček Franz Mayer byl posledním předsedou Spolku velikonočních jezdců.\n\nZ důvodu efektivity duchovní správy byl vytvořen \"farní obvod\" (kolatura) farnosti Dolní Poustevna, jehož součástí je i farnost Mikulášovice, která je tak spravována \"excurrendo\". Přehled těchto kolatur je v tabulce farních obvodů děčínského vikariátu.\n\n\n"}
{"id": "893408", "url": "https://cs.wikipedia.org/wiki?curid=893408", "title": "Adolf von Tschabuschnigg", "text": "Adolf von Tschabuschnigg\n\nAdolf Ignaz rytíř von Tschabuschnigg, psáno též von Tschabuschnig (20. července 1809 Klagenfurt – 1. listopadu 1877 Vídeň), byl rakousko-uherský, respektive předlitavský spisovatel, státní úředník a politik, v letech 1870–1871 ministr spravedlnosti Předlitavska, v roce 1870 krátce i ministr kultu a vyučování Předlitavska.\n\nPocházel z korutanské šlechtické rodiny. Od roku 1835 působil ve státní službě. V roce 1848 byl poslancem Korutanského zemského sněmu. V roce 1859 se stal dvorním radou u nejvyššího soudního dvora.\n\nOd roku 1861 zasedal jako poslanec na Říšské radě ve Vídni, kam ho zvolil Korutanský zemský sněm (celostátní zákonodárný sbor tehdy ještě nebyl volen přímo, ale tvořen delegáty jednotlivých zemských sněmů) za velkostatkářskou kurii. Setrval tu do konce funkčního období Říšské rady a pak v ní zasedal v následujícím funkčním období od roku 1867 až do roku 1870 (opět velkostatkářská kurie v Korutanech). Později byl členem Panské sněmovny. Profiloval se i jako spisovatel. V počátcích tvorby ho ovlivnili mladoněmci. Publikoval romány \"Die Industriellen\" (1854) a \"Sünder und Toren\" (1875), v nichž se zaměřoval na sociální kritiku.\n\n13. dubna 1870 zasedl ve vládě Alfreda von Potockého na pozici ministra spravedlnosti Předlitavska. Portfolio si udržel do 4. února 1871. Kromě toho byl od 13. dubna 1870 do 28. června 1870 v této vládě i ministrem kultu a vyučování Předlitavska jako prozatímní správce rezortu.\n"}
{"id": "893411", "url": "https://cs.wikipedia.org/wiki?curid=893411", "title": "Oostelijk Flevoland", "text": "Oostelijk Flevoland\n\nOostelijk Flevoland ( \"Východní Flevoland\") je název polderu v Nizozemsku, který vznikal mezi roky 1950 a 1959 ohrázováním a odvodněním části jezera IJsselmeer v rámci projektu Zuiderzeewerken. Má rozlohu 540 km² a je součástí dvojpolderu Flevopolder, který je dále tvořen polderem Zuidelijk Flevoland (Jižní Flevoland). Z administrativně-územního hlediska je součástí provincie Flevoland, jejíž hlavní město Lelystad se rozkládá právě na tomto polderu. Po obvodu polderu jsou rozmístěny 3 přečerpávací stanice, které pumpují vodu z polderu do okolního jezera. Na severu je ohraničen vodami IJsselmeer, na východě a jihu jezery Ketelmeer, Vossemeer, Drontermeer, Veluwemeer (tzv. okrajová jezera - Randmeer), na západě pak hrází Knardijk, která ho odděluje od polderu Jižní Flevoland. \n"}
{"id": "893412", "url": "https://cs.wikipedia.org/wiki?curid=893412", "title": "Halové mistrovství Evropy v atletice 2007 – běh na 60 metrů překážek žen", "text": "Halové mistrovství Evropy v atletice 2007 – běh na 60 metrů překážek žen\n\nBěh na 60 metrů překážek žen na halovém ME 2007 se uskutečnil dne 2. března v hale National Indoor Arena (The NIA) v britském Birminghamu. Zlato vybojovala Švédka Susanna Kallurová, jež zvítězila časem 7,87 s a obhájila titul z předchozího šampionátu v Madridu. \n\nPoznámka: SB = výkon sezóny\n\n"}
{"id": "893414", "url": "https://cs.wikipedia.org/wiki?curid=893414", "title": "Laškar-e Balúčistán", "text": "Laškar-e Balúčistán\n\nLaškar-e Balúčistán(persky,urdsky:لشکر بلوچستان ) (také LeB) je separatistická-ozbrojená skupina založená v Balúčistánu, horském regionu Pákistánu, která usiluje o nezávislost na Pákistánu. Skupina LeB se stala známou poté, co potvrdila zodpovědnost za několik bombových útoků v Láhoru, Karáčí a Kvétě. Zahynulo několik lidí a mnoho bylo zraněno.\n\nOrganizace je odnoží Balúčistánské osvobozenecké armády a operuje ve vzdálených oblastech pákistánského Balúčistánu. V současnosti jej vede Javed Mengal, syn Ataulláha Mengala. Chán Balúč je mluvčím skupiny.\n\nVěří se, že Laškar-e Balúčistán má několik táborů v Balúčistánu i v Afghánistánu.\n\nLaškar-e Balúčistán se skládá z praporů, každý obsahuje 20 partyzánů a je veden vlastním velitelem praporu. Každý velitel praporu pracuje pod vrchním velitelem LeB Javed Mengalem.\n\nV srpnu 2012 byla LeB jako teroristická označena pákistánskou vládou. V mezinárodním měřítku byla označena jako teroristická skupina i ministerstvem vnitra Spojeného království. Důsledkem tohoto kroku je zákaz vstupu osob spojených z Leb na půdu Spojeného království.\n\nPákistán opakovaně obvinil Indii z podpory balúčských militantních skupin v souvislosti s destabilizací regionu. Indie však kategoricky popřela obvinění, že nebyly poskytnuty konkrétní důkazy.\n\n"}
{"id": "893415", "url": "https://cs.wikipedia.org/wiki?curid=893415", "title": "Produkt (obchod)", "text": "Produkt (obchod)\n\nProdukt je jednou ze 4 základních složek marketingového mixu.\n\nDůkladný popis, charakteristiku a rozbor produktu v rámci marketingu zachycuje nespočet odborných literatur i článků. Produkt můžeme definovat následovně:\n\n\nV běžném tržním prostředí procházejí produkty uvedené na trh čtyřmi fázemi, viz obr. č. 2, které poskytují jedinečné příležitosti, ale i hrozby dosažení ziskovosti. Konkurenční klima je v každé fázi životního cyklu produktu jiné. Proto je velice důležité, ne-li nezbytné, měnit během jednotlivých fází marketingové strategie podniku.\n\n\nKvalita produktu má dva rozměry, a sice úroveň a konzistentnost. Při vývoji produktu si musí oddělení marketingu zvolit úroveň kvality, která znamená jeho schopnost plnit své funkce. Zahrnuje celkovou trvanlivost, spolehlivost, přesnost, opravy a další oceňované vlastnosti. Z marketingového pohledu je třeba měřit kvalitu podle toho, jak je vnímána kupujícím. Jen málo firem nabízí nejvyšší možnou kvalitu, protože jen málo zákazníků chce nebo si může dovolit vysokou kvalitu, například vozů Rolls-Royce či hodinek Rolex.\n\nKromě úrovně znamená vysoká kvalita také určitou konzistentnost. To znamená, že produkt musí odpovídat určitému standardu (je bez vad). V tomto smyslu může mít například automobil od Nissanu stejnou kvalitu jako Rolls-Royce.\n\nLogo představuje konstantu sloužící k jednoznačné identifikaci firmy, či jejího konkrétního produktu, s určitou signální funkcí. Představuje důležitý prvek pro komunikační aktivity. Existují určité požadavky na dobré logo vycházející z jeho funkcí:\n\nObal produktu plní řadu funkcí. Jeho prvotním úkolem je ochrana výrobku, což je především technická a technologická záležitost a rovněž musí splňovat požadavky zákonných norem. Obal musí být funkční jak pro skladování výrobku, tak pro jeho následnou spotřebu. Musí tedy odpovídat způsobu používání, například pokud se produkt nespotřebuje najednou, musí být možné ho znovu uzavřít. Obal plní požadavky výroby, obchodu, legislativy i spotřebitelů. Obal je totiž to první, co spotřebitele oslovuje.\n\nZ pohledu distribuce plní obal ochrannou funkci, skladovací, dopravní, manipulační a informační, která v sobě zahrnuje identifikaci produktu, upozornění na jeho vlastnosti, složení, reprezentaci zboží či návod na použití. Významná je ovšem i estetická funkce obalu, kterou určuje tvar, barva a povrch a tím se ovlivňuje prodejní schopnost produktu. Možným způsobem shrnutí požadavků na obaly jsou „Funkční kritéria pro balení dle EU“ a mají následující body:\n\n"}
{"id": "893416", "url": "https://cs.wikipedia.org/wiki?curid=893416", "title": "Halové mistrovství Evropy v atletice 2007 – běh na 3000 metrů žen", "text": "Halové mistrovství Evropy v atletice 2007 – běh na 3000 metrů žen\n\nBěh na 3000 m žen na halovém ME 2007 se uskutečnil dne 4. března v hale National Indoor Arena (The NIA) v britském Birminghamu. Zlato vybojovala Polka Lidia Chojecká, jež zvítězila časem 8:43,25 a obhájila titul z předchozího šampionátu v Madridu.\n\nPoznámka: NR = národní rekord, PB = osobní rekord, SB = výkon sezóny\n\n"}
{"id": "893419", "url": "https://cs.wikipedia.org/wiki?curid=893419", "title": "Halové mistrovství Evropy v atletice 2007 – běh na 1500 metrů žen", "text": "Halové mistrovství Evropy v atletice 2007 – běh na 1500 metrů žen\n\nBěh na 1500 m žen na halovém ME 2007 se uskutečnil ve dnech 2. a 3. března v hale National Indoor Arena (The NIA) v britském Birminghamu. Zlato vybojovala Polka Lidia Chojecká, jež zvítězila časem 4:05,13. O den později uspěla rovněž na dvojnásobné trati.\n\nPoznámka: PB = osobní rekord, SB = výkon sezóny\n\n"}
{"id": "893420", "url": "https://cs.wikipedia.org/wiki?curid=893420", "title": "Zuidelijk Flevoland", "text": "Zuidelijk Flevoland\n\nZuidelijk Flevoland ( \"Jižní Flevoland\") je název polderu v Nizozemsku, který vznikal mezi roky 1950 a 1959 ohrázováním a odvodněním části jezera IJsselmeer v rámci projektu Zuiderzeewerken. Má rozlohu 430 km² a je součástí dvojpolderu Flevopolder, který je dále tvořen polderem Oostelijk Flevoland (Východní Flevoland). Z administrativně-územního hlediska je součástí provincie Flevoland. Na severu je ohraničen vodami Markermeer, na západě a jihu jezery Nuldernauw, Wolderwijd, Nijkerkernauw, Eemmeer, Gooimeer, IJmeer (tzv. okrajová jezera – Randmeer), na východě pak hrází Knardijk, která ho odděluje od polderu Východní Flevoland. Na polderu se nachází město Almere, které je součástí metropolitní oblasti Amsterodamu.\n"}
{"id": "893422", "url": "https://cs.wikipedia.org/wiki?curid=893422", "title": "Karl Distler", "text": "Karl Distler\n\nKarl Distler byl rakousko-uherský, respektive předlitavský státní úředník a politik, v roce 1870 krátce ministr financí Předlitavska.\n\n13. dubna 1870 zasedl ve vládě Alfreda von Potockého na pozici ministra financí Předlitavska jako prozatímní správce rezortu. V té době zastával post sekčního šéfa ministerstva. Portfolio si udržel do 5. května 1870, kdy ho vystřídal řádný ministr. Nebyl předtím politicky výrazněji znám. Jako dosavadní vysoký ministerský úředník se před nástupem do vlády významně podílel na přijetí zákona o dani z příjmu.\n"}
{"id": "893423", "url": "https://cs.wikipedia.org/wiki?curid=893423", "title": "Halové mistrovství Evropy v atletice 2007 – běh na 800 metrů žen", "text": "Halové mistrovství Evropy v atletice 2007 – běh na 800 metrů žen\n\nBěh na 800 m žen na halovém ME 2007 se uskutečnil ve dnech 2. – 4. března v hale National Indoor Arena (The NIA) v britském Birminghamu. Zlato vybojovala Ruska Oksana Zbrožeková, jež zvítězila časem 1:59,23.\n\n"}
{"id": "893426", "url": "https://cs.wikipedia.org/wiki?curid=893426", "title": "Balúčistánská osvobozenecká spojená fronta", "text": "Balúčistánská osvobozenecká spojená fronta\n\nBalúčistánská osvobozenecká spojená fronta (BOSF) je balúčská vojenská organizace v Pákistánu. Stala se známou po únosu amerického pracovníka UNHCR Johna Soleckeho z Kvéty 2. února 2009. BOSF žádal propuštění tisíců uvězněných balúčských nacionalistů, kteří byli zadržováni pákistánskou vládou od balúčského povstání. Skupina nakonec Soleckeho propustila 4. dubna 2009 z humanitárních důvodů ačkoliv nebyly její požadavky splněny. Veterán balúčských nacionalistů Khair Bakhsh Marri požadoval po BOSF, aby Soleckeho propustila. Řekl, že útok na hosty není užitečný ve věci Balúčského strádání.\n\nBOSF potvrdila útok z 25. října 2009, při kterém zabila Shafiqa Ahmeda Khana, ministra školství Provincie Balúčistán.\n\nO BOSF existuje pouze málo informací, ale věří se, že vznikly z kádrů balúčské studentské organizace.\n"}
{"id": "893431", "url": "https://cs.wikipedia.org/wiki?curid=893431", "title": "Halové mistrovství Evropy v atletice 2007 – běh na 400 metrů žen", "text": "Halové mistrovství Evropy v atletice 2007 – běh na 400 metrů žen\n\nBěh na 400 m žen na halovém ME 2007 se uskutečnil ve dnech 2. a 3. března v hale National Indoor Arena (The NIA) v britském Birminghamu. Titul vybojovala Britka Nicola Sandersová, jež zvítězila výkonem 50,02 s. Tímto časem vytvořila dosud platný britský halový rekord.\n\nPoznámka: NR = národní rekord, PB = osobní rekord, SB = výkon sezóny\n\n"}
{"id": "893432", "url": "https://cs.wikipedia.org/wiki?curid=893432", "title": "Two Steps from Hell", "text": "Two Steps from Hell\n\nTwo Steps from Hell je skupina skladatelů založená v roce 2006 svými hlavními představiteli Thomasem Bergersenem a Nickem Phoenixem. Původním záměrem skupiny byla produkce trailerové hudby, která se používá v krátkých upoutávkách určených nejčastěji k propagaci filmů a videoher, s nárůstem popularity se ale skupina začala soustředit více na běžné posluchače.\n\nHudba Two Steps from Hell je převážně orchestrální, často s elektronickými prvky. Žánrově vychází z trailerové a filmové hudby, skladatelé se ale nevyhýbají i jiným stylům a jejich tvorba se mísí s klasickou hudbou, různými žánry populární hudby a world music. Jedním z typických znaků jsou výrazné ženské vokály zahrnuté v mnoha skladbách.\n\nSkupina byla založena v roce 2006 v Los Angeles Thomasem Jacobem Bergersenem a Nickem Phoenixem a stala se významným producentem hudby. Skladba \"Heart of Courage\" byla použita na začátku poháru UEFA Euro 2012 a na finále atletiky na OH v Londýně 2012. Dnes je v seznamu trailerů jejich hudba v sérii Harry Potter a Fénixův řád, Harry Potter a Relikvie smrti, Harry Potter a Relikvie smrti, Star Trek, Fighter, Zrození Planety opic, Anna Kareninová, Tahle země není pro starý, 2012, , , , , Počátek, , Temný rytíř, , , Princ z Persie. Jejich hudba je i v trailerech na hry Mass Effect 2, Mass Effect 3, Killzone 3, . V roce 2010 začala skupina kromě alb určených pro využití v průmyslu vydávat také alba pro veřejnost.\n\nTwo Steps From Hell často spolupracuje s Capellen Orchestra (např. alba Dynasty, Legend, Power of Darkness, Invincible, Illusions, Nero, SkyWorld) a jejím zakladatelem, českým dirigentem Petrem Pololáníkem. Díky této spolupráci se pod tvorbou Two Steps From Hell výrazně podepisují i Češi.\n\nV červnu 2013 uspořádali ve Walt Disney Concert Hall v Los Angeles první koncert pro veřejnost, na kterém zahráli některé z nejznámějších skladeb, např. Heart of Courage, Protectors of the Earth, To Glory, Strength of a Thousand Men, Black Blade nebo Breathe. Dne 26. června 2013 Bergersen oznámil, že se další koncert bude konat v Evropě.\n\nAlba pro veřejnost obsahují vybrané skladby z průmyslových alb (např. alba Invincible, Archangel, Classics Volume 1 a 2) i zcela nové (např. alba Skyworld, Battlecry). Alba pro veřejnost s velkým množstvím nových skladeb byla vydána také jako alba pro průmysl, často s alternativními verzemi skladeb a v některých případech také s přidanými skladbami. Sólová alba Thomase Bergersena a Nicka Phoenixe byla vydána pod jejich jménem, ale jsou považována za součást tvorby Two Steps from Hell.\n\nOd roku 2017 vydává skupina alba v sérii \"Anthology\". Tato alba obsahují alternativní verze skladeb a skladby, které předtím nebyly vydány pro veřejnost v některém z jiných alb.\n\n\n\n\n\nNásledující alba byla vytvořena jinými skladateli a vydána pod značkou Two Steps from Hell, ale nejsou prezentována jako součást jejich primární knihovny.\n"}
{"id": "893433", "url": "https://cs.wikipedia.org/wiki?curid=893433", "title": "Halové mistrovství Evropy v atletice 2007 – běh na 60 metrů žen", "text": "Halové mistrovství Evropy v atletice 2007 – běh na 60 metrů žen\n\nBěh na 60 m žen na halovém ME 2007 se uskutečnil dne 3. a 4. března v hale National Indoor Arena (The NIA) v britském Birminghamu. Titul vybojovala výkonem 7,12 s belgická sprinterka Kim Gevaertová, která tímto počinem dovršila zlatý hattrick, když dokázala uspět rovněž na halovém ME 2002 a halovém ME 2005. \n\nPoznámka: PB = osobní rekord\n\n"}
{"id": "893434", "url": "https://cs.wikipedia.org/wiki?curid=893434", "title": "Sony Open Tennis 2013", "text": "Sony Open Tennis 2013\n\nSony Open Tennis 2013, také známý pod názvem Miami Masters 2013, byl společný tenisový turnaj mužského okruhu ATP World Tour a ženského okruhu WTA Tour, hraný v areálu Tennis Center at Crandon Park na otevřených dvorcích s tvrdým povrchem. Konal se mezi 18. až 31. březnem 2013 ve floridském Key Biscayne jako 29. ročník turnaje.\n\nMužská polovina se po grandslamu řadila do druhé nejvyšší kategorie okruhu ATP World Tour Masters 1000 a její dotace činila 5 185 625 amerických dolarů. Ženská část se shodným rozpočtem 5 185 625 dolarů byla také součástí druhé nejvyšší úrovně okruhu WTA Premier Mandatory. Miamská událost tradičně navázala na Indian Wells Masters.\n\nRekordní šestý titul na turnaji získala americká světová jednička Serena Williamsová, čímž překonala pět trofejí Steffi Grafové.\n\nCelkový rozpočet mužského i ženského turnaje činí 5 185 625 dolarů.\n\n\nNásledující hráčí obdrželi divokou kartu do hlavní soutěže:\n\nNásledující hráči postoupili z kvalifikace:\n\n\n\n\n\nNásledující páry obdržely divokou kartu do hlavní soutěže:\n\n\nNásledující hráčky obdržely divokou kartu do hlavní soutěže:\n\nNásledující hráčky postoupily z kvalifikace:\n\n\n\n\n\nNásledující páry obdržely divokou kartu do hlavní soutěže:\n\nNásledující pár nastoupil do soutěže z pozice náhradníka:\n\n\n\n\n\n"}
{"id": "893438", "url": "https://cs.wikipedia.org/wiki?curid=893438", "title": "Ludwig von Holzgethan", "text": "Ludwig von Holzgethan\n\nLudwig von Holzgethan (1. října 1810 Vídeň – 11. června 1876 Vídeň), byl rakousko-uherský, respektive předlitavský státní úředník a politik, v letech 1864–1865 ministrem financí Rakouského císařství, v období let 1870–1872 ministr financí Předlitavska, od roku 1872 do roku 1876 ministr financí Rakouska-Uherska. V roce 1871 krátce i předseda vlády Předlitavska (vláda Ludwiga von Holzgethana).\n\nVystudoval právo na Vídeňské univerzitě. Roku 1833 získal titul doktora práv. V roce 1831 vstoupil do státních služeb ve finanční správě. V roce 1850 byl vyslán jako finanční rada do Verony. V roce 1852 byl jmenován ministerským radou a finančním prefektem v Benátkách. Roku 1856 povýšen do šlechtického stavu. V roce 1859 vedl finanční správu Království lombardsko-benátského (tehdy zčásti ještě pod rakouskou vládou). V roce 1860 byl zmiňován mezi kandidáty na post ministra financí Rakouského císařství.\n\nNakonec se členem vlády nestal, ale o několik let později na ministerský post přece jen usedl. Ve vládě Rainera Ferdinanda Habsbursko-Lotrinského se 5. června 1864 stal ministrem financí Rakouského císařství coby provizorní správce rezortu poté, co rezignoval dosavadní ministr Ignaz von Plener. Ministrem zůstal do 27. července 1865. V roce 1865 byl jmenován doživotním členem Panské sněmovny.\n\nPo rakousko-uherském vyrovnání se objevil 5. května 1870 jako člen vlády Alfreda von Potockého na pozici ministra financí Předlitavska, zpočátku jako provizorní správce rezortu, od 28. června 1870 jako řádně jmenovaný ministr (podle jiného zdroje jmenován nejprve ministrem bez portfeje a řádným ministrem financí se stal 30. června 1870). Portfolio si udržel i v následujících kabinetech (vláda Karla von Hohenwarta, vláda Ludwiga von Holzgethana) a jako provizorní správce rezortu i zčásti ve vládě Adolfa von Auersperga. Ministrem financí byl do 15. ledna 1872.\n\nVrchol jeho politické dráhy nastal v roce 1871, kdy po konci vlády Karla von Hohenwarta nastoupil sám na post předsedy vlády Předlitavska (vláda Ludwiga von Holzgethana. Ta měla jen krátké trvání (od 27. října 1871 do 22. listopadu 1871 a sestávala převážně z úřednických ministrů. Do jejího působení spadají ostré debaty na politické scéně ohledně takzvaných Fundamentálních článků, tedy souboru státoprávních a správních reforem, které dojednala předchozí Hohenwartova vláda a které měly posílit postavení českých zemí. Holzgethan o výsledcích jednání seznámil v srpnu 1871 vládu a sám se vyjádřil proti přijetí Fundamentálních článků. Jeho postoj pak předznamenal silnou opozici zejména z řad německých centralistických liberálů ale i uherských politiků. Fundamentální články pak nebyly implementovány.\n\nPoté, co skončil na postu předsedy vlády a roku 1872 i na pozici předlitavského ministra financí, stal se společným ministrem financí Rakouska-Uherska. Tuto funkci držel od 15. ledna 1872 do 11. června 1876.\n"}
{"id": "893450", "url": "https://cs.wikipedia.org/wiki?curid=893450", "title": "Miloš Weingart", "text": "Miloš Weingart\n\nMiloš Weingart (21. listopadu 1890 Praha-Nové Město – 12. ledna 1939 Praha) byl český jazykovědec, slavista, bohemista, bulharista, slovakista, byzantolog, literární historik, překladatel, publicista, editor staroslověnských a církevněslovanských památek a vysokoškolský pedagog.\n\nV letech 1909–1913 vystudoval klasickou a slovanskou filologii a srovnávací jazykozpyt na Filozofické fakultě Univerzity Karlovy, souběžně (1910–1914) pracoval jako knihovník Slovanského semináře FF UK, v závěru studia (1913) získal doktorát filozofie.\n\nV letech 1914–1918 působil jako profesor reálného gymnázia v Praze–Smíchově, paralelně byl od roku 1915 až do 1918 vedoucím Kanceláře Slovníku jazyka českého ČAVU. Po habilitaci v roce 1919 byl jmenován soukromým docentem pro obor slovanské filologie na FF UK (1919–1921), v tomto období rovněž vykonával funkci sekretáře Extenze českých vysokých škol pražských a externě vyučoval na Státní konzervatoři v Praze.\nPo založení Univerzity Komenského v Bratislavě již jako řádný profesor slovanské filologie působil na tamní filozofické fakultě (1921–1926), ve funkčním období 1924–1925 stál v jejím čele jako děkan, v následujících letech se stal rektorem (1925–1926) a prorektorem (do 31. prosince 1926) bratislavské univerzity. Počátkem roku 1927 se vrátil jako řádný profesor srovnávacího jazykozpytu slovanského a staroslověnštiny na FF UK v Praze, kde přednášel až do své smrti v roce 1939. I zde vykonával akademické funkce, děkanem FF UK byl v letech 1930–1931, proděkanem 1931–1932. Patřil k zakládajícím členům Pražského lingvistického kroužku, v roce 1934 na své členství rezignoval.\n\nV jeho rozsáhlé akademické, badatelské, publicistické, ediční a organizační činnosti zaujímaly nejdůležitější místo práce paleoslovenistické s akcenty mluvnickými, lexikologickými, literárně historickými a textologickými. Zabýval se rovněž srovnávacím slovanským jazykozpytem, studiem byzantsko-slovanských vztahů, zajímal se o zvukovou kulturu spisovného jazyka i hudební stránku mluvené řeči. Vedle řady studií z oblasti bohemistiky, slovakistiky a bulharistiky věnoval pozornost dějinám a organizaci slavistiky, k jejímž předním a výrazným osobnostem v období mezi dvěma světovými válkami patřil.\n\n\n\n\n\n\n"}
{"id": "893451", "url": "https://cs.wikipedia.org/wiki?curid=893451", "title": "Julia Fischerová", "text": "Julia Fischerová\n\nJméno a příjmení Julia Fischerová má více známých nositelů:\n\n"}
{"id": "893454", "url": "https://cs.wikipedia.org/wiki?curid=893454", "title": "Victor Widmann-Sedlnitzky", "text": "Victor Widmann-Sedlnitzky\n\nVictor Widmann-Sedlnitzky, též Victor von Widmann-Sedlnitzky či Victor Freiherr von Widmann-Sedlnitzky (8. září 1836 – 25. ledna 1886 Vídeň), byl rakousko-uherský, respektive předlitavský politik, v roce 1870 krátce ministr zeměbrany Předlitavska.\n\nPocházel z vlivného šlechtického rodu Widmann-Sedlnitzky původem z Moravy a Slezska, jeho strýcem byl moravský zemský hejtman Adalbert Widmann. Měl funkci císařského komořího. Držel fideikomisní velkostatek Luka nad Jihlavou. Roku 1864 se oženil a .\n\nV letech 1867–1870 zasedal jako poslanec na Říšské radě ve Vídni. Sem ho zvolil Moravský zemský sněm (celostátní zákonodárný sbor tehdy ještě nebyl volen přímo, ale tvořen delegáty jednotlivých zemských sněmů). Reprezentoval velkostatkářskou kurii na Moravě. V roce 1874 se stal členem Panské sněmovny.\n\n5. května 1870 zasedl ve vládě Alfreda von Potockého na pozici ministra zeměbrany Předlitavska. Portfolio si udržel jen do 28. června 1870. Podle jiného zdroje vládu opustil až v prosinci 1870.\n\nJeho syn Antonín Widmann-Sedlnitzky hospodařil na velkostatku v Lukách nad Jihlavou a byl rovněž aktivní v politice. V roce 1896 byl zvolen na Moravský zemský sněm za kurii velkostatkářů.\n"}
{"id": "893456", "url": "https://cs.wikipedia.org/wiki?curid=893456", "title": "Jonas Jonasson", "text": "Jonas Jonasson\n\nJonas Jonasson (celým jménem \"Pär-Ola Jonas Jonasson\", původně \"Per Ola Jonasson\") (* 6. července 1961, Växjö, Švédsko) je švédský spisovatel a novinář. Autor knihy \"Stoletý stařík, který vylezl z okna a zmizel\".\n\nJonasson se narodil jako syn řidiče záchranné služby a zdravotní sestry ve Växjö v jižním Švédsku. Po studiu švédštiny a španělštiny na univerzitě v Göteborgu pracoval do roku 1994 pro deník \"Smålandsposten\" a později večerník \"Expressen\" v rodném Växjö. O dva roky později založil vlastní mediální společnost \"OTW\", ve které pracovalo 100 zaměstnanců. Pracoval i jako producent švédské televize \"TV4\". Po dvaceti letech trpěl bolestmi zad a syndromem vyhoření. Během léčby se rozhodl v roce 2005 změnit životní styl, prodal svou společnost a odstěhoval se do Södermanlandu v jihovýchodním Švédsku s kočkou Molotov, která se objevila i v jeho prvním románu. V únoru 2007 měl svatbu s norskou manželkou a přestěhoval se s ní do městečka Ponte Tresa u Luganského jezera ve Švýcarsku. Zde se rozhodl dokončit dlouho plánovanou knihu \"Stoletý stařík, který vylezl z okna a zmizel\". Narodil se mu syn, rozvedl se a syna získal do péče. Od roku 2010 s ním žije na ostrově Gotland. Z českých spisovatelů má v oblibě Jaroslava Haška a Milana Kunderu.\n\n\n\n\n\n"}
{"id": "893460", "url": "https://cs.wikipedia.org/wiki?curid=893460", "title": "Čtyřlístek ve službách krále", "text": "Čtyřlístek ve službách krále\n\nČtyřlístek ve službách krále (2013) je český animovaný film Michala Žabky. Jde o zfilmovaný příběh, jeho námět pochází z oblíbených komiksových postav. Snímek byl natočen podle scénáře manželů Lamkových.\n\nPředpremiéra snímku, původně naplánovaná na 26. ledna 2013 v kině Máj v Doksech na Českolipsku, odkud Čtyřlístek pochází a kde má i vlastní muzeum, i celostátní premiéra, která měla proběhnout 31. ledna 2013, musely být vlivem technických problémů zrušeny. Film nakonec do kin přišel až zhruba o měsíc později, 28. února 2013.\n\nNa Anifilmu v roce 2014 byl \"Čtyřlístek ve službách krále\" jedním z deseti filmů v soutěži.\n\n\"Údaje o divácích a tržbách jsou uvedeny kumulativně, zdrojem jsou data převzatá ze stránek Unie filmových distributorů\".\n\nFilm byl s 269 546 diváky třetím nejnavštěvovanějším českým filmem roku 2013 v kinech v Česku. V celkové návštěvnosti je na pátém místě.\n\n\n"}
{"id": "893467", "url": "https://cs.wikipedia.org/wiki?curid=893467", "title": "Římskokatolická farnost Telnice", "text": "Římskokatolická farnost Telnice\n\nŘímskokatolická farnost Telnice je územní společenství římských katolíků s farním kostelem svatého Jana Křtitele v děkanátu Modřice. Do farnosti patří obce Telnice a Sokolnice.\n\nNa místě současného farního kostela stával románsko-gotický chrám zřejmě z přelomu 13. a 14. století, z něhož se dochovala věž. Nový barokní kostel byl postaven v letech 1726–1734. Dne 2. prosince 1805 během bitvy u Slavkova byla dělostřeleckou palbou vybita všechna okna a byla poškozena klenba kostela. Po nutných opravách byla na památku bitvy u Slavkova zasazena do omítky věže kostela dělová koule.\n\nVe farnosti jsou aktivní modlitební společenství všech věkových skupin a zájmů - dětí, mládeže, ministrantů, matek, manželů, seniorů, scholy, aktivní je chrámový sbor.\nFarnost je zapojena do projektu Noc kostelů.\nKaždoročně se ve farnosti koná tříkrálová sbírka. v roce 2015 se při ní v Telnici vybralo 47 543 korun a v Sokolnicích 63 609 korun.\n\nNa 14. června připadá Den vzájemných modliteb farností za bohoslovce a bohoslovců za farnosti brněnské diecéze. Adorační den se koná nejbližší neděli po 27. listopadu.\n\n"}
{"id": "893469", "url": "https://cs.wikipedia.org/wiki?curid=893469", "title": "Next Time", "text": "Next Time\n\nNext Time (v makedonské cyrilici někdy „Некст Тајм“) je severomakedonské bratrské rockové duo. Jeho členy jsou dvojčata Stefan (zpěv) a Martin (kytara, doprovodné vokály) Filipovski.\nFormace vešla ve známost reprezentací Makedonie na Eurovizi 2009 v Moskvě s písní „\"Nešto Što Kje Ostane\"“.\n\nNext Time, původně garážová kapela, byli objeveni v roce 2008 hudebníkem a producentem Jovanem Jovanovem, který bratrům nabídl smlouvu s vydavatelstvím Plan B Production. V Jovanovově produkci vydali v květnu 2008 debutový singl „\"Ne Veruvam Vo Tebe\"“ („\"Не верувам во тебе\"“), který zabodoval v makedonských hitparádách.\n\nS následujícími singy „\"Me Misliš Li?\"“ („\"Ме мислиш ли?\"“), „\"Me Ostavi Sam Da Živeam\"“ („\"Ме остави сам да зивеам\"“) a „\"Bez Tebe Tivko Umiram\"“ (Без тебе тивко умирам) vystoupili na řadě festivalů (mimo jiné MakFest či Ohrid Fest) a obdrželi několik ocenění.\nV prosinci 2008 Next Time vydali stejnojmenné debutové album, díky kterému nabyli ve své domovině značné popularity.\nV únoru 2009 se následně zúčastnili soutěže \"Skopje Fest\", jejíž vítěz získá právo reprezentovat Makedonii na Eurovizi. S písní „\"Nešto Što Kje Ostane\"“ („\"Нешто што ќе остане\"“) zvítězili se ziskem 4 176 diváckých hlasů (pouze o osm víc než finalista na druhém místě) a sedmi bodů od odborné poroty (4. místo; v kompletním součtu však získali nejvíce bodů).\n\n12. května 2009 Next Time vystoupili v prvním semifinále Eurovize 2009. Se ziskem 45 bodů obsadili 10. místo, odborná porota však jako desátého postupujícího vybrala skupinu Waldo's People, zástupce Finska.\n\n\n\n"}
{"id": "893472", "url": "https://cs.wikipedia.org/wiki?curid=893472", "title": "Antracyt", "text": "Antracyt\n\nAntracyt (; – \"Antracit\") je hornické město významné těžbou uhlí v Luhanské oblasti na Ukrajině. Leží zhruba 70 kilometrů na jih od Luhanska, 130 kilometrů na východ od Doněcku a jen 32 kilometrů od hranice s ruskou Rostovskou oblastí. Je pojmenováno po antracitu, který se zde ve velkém těží. V roce 2011 ve městě žilo zhruba 55 tisíc obyvatel.\n\nOd 18. července 1942 do 19. února 1943 trvala okupace německými vojsky, v jejichž týlu operoval partyzánský oddíl pod velením I. E. Voronajeva. Město bylo osvobozeno vojsky Jihozápadního frontu 20. února 1943. Vojenská vyznamenání obdrželo celkem 7100 obyvatel (každý čtvrtý), šest bylo vyznamenáno Zlatou hvězdou hrdiny Sovětského svazu, tři obdrželi Řád slávy.\n\n\n"}
{"id": "893475", "url": "https://cs.wikipedia.org/wiki?curid=893475", "title": "Julia Fischerová (houslistka)", "text": "Julia Fischerová (houslistka)\n\nJulia Fischer, přechýleně Julia Fischerová (* 15. června 1983 Mnichov, Německo), je německá houslistka a klavíristka. \n\nJulia Fischerová se narodila v Mnichově německému otci a slovenské matce. Její rodiče se poznali v Praze. Matka, klavíristka Viera Fischer (rozená Krenková) pochází z Košic, otec, matematik Frank-Michael Fischer, ze Saska, tehdy Německé demokratické republiky. V roce 1972 odešli do Bavorska. \n\nNa housle se začala učit před svými čtvrtými narozeninami, učila se Suzukiho metodou, první lekce houslí absolvovala u Helge Thelena. Jen o několik měsíců později začala s výukou hry na klavír, její první učitelkou byla její matka. \n\nV osmi letech začala studovat na Leopold-Mozart-Zentrum v Augsburgu pod vedením Lydie Dubrovskaje. V devíti letech byla přijata na Musikhochschule München, kde studovala pod vedením Any Chumachencové.\n\nV roce 1995 obsadila 1. místo na mezinárodní soutěži Yehudi Menuhina.\nOd října 2006 vyučovala na Hochschule für Musik und Darstellende Kunst Frankfurt am Main a stala se tak nejmladší vysokoškolskou profesorkou v Německu. Od října 2011 vyučuje na Hochschule für Musik und Theater München.\n\nKromě rodné němčiny hovoří plynně slovensky, anglicky a francouzsky.\n\nJulia Fischer žije se svým manželem a dvěma dětmi v Gautingu u Mnichova. \n\n\nNa natáčení hudebních CD spolupracovala mj. s dirigentem Jakovem Kreizbergem.\n\n"}
{"id": "893477", "url": "https://cs.wikipedia.org/wiki?curid=893477", "title": "Čchonan", "text": "Čchonan\n\nČchonan je město v Jižní Koreji na samém severovýchodě provincie Jižní Čchungčchong. Nachází se 83,6 km na jih od hlavního města Soulu.\n\nPrůměrná teplota ve městě je 12,5 °C, nejvyšší zaznamenaná teplota 34,2 °C a nejnižší zaznamenaná teplota -13,4 °C. Město je centrem rychle se rozvíjející oblasti v Jižním Čchungčchongu, která těží z blízkosti k Soulu. Město je dopravním uzlem, kříží se zde několik dálnic a do města dokonce vede linka metra ze Soulu.\n\n"}
{"id": "893480", "url": "https://cs.wikipedia.org/wiki?curid=893480", "title": "Hořčice (rod)", "text": "Hořčice (rod)\n\nHořčice (\"Sinapis\") je nevelký rod převážně jednoletých žlutě kvetoucích bylin z čeledě brukvovitých, které mají olejnatá semena ostré chuti. Rostliny rodu hořčice rostou, ať již v důsledku úmyslného rozšíření nebo nahodilého zavlečení, téměř po celém světě.\n\nPojmenování \"hořčice\" se nesprávně používá i pro některé rostliny z rodu brukev, které sice mají semena také ostře palčivá, ale taxonomicky do rodu hořčice (\"Sinapis\") nepřísluší. Tyto druhy, pocházející většinou ze severní Afriky, Asie a Evropy, se již před staletími uplatňovaly jako užitkové rostliny a jejich název hořčice je historický. Např. název\n\nPouze níže uvedené druhy nesou oprávněně botanické jméno hořčice; prvé tři se vyskytují i v České republice:\n\nJsou to jednoleté byliny s přímými, pevnými, jednoduchými nebo rozvětvenými lodyhami dorůstajícími do výše až 0,8 m. Jsou lysé nebo pouze s jednoduchými chlupy a mají dva druhy listů. Přízemní řapíkaté vyrůstající obvykle v růžici a bývají lyrovitě jedno- nebo dvojnásobně zpeřené, zřídka nedělené a jen hrubě zubaté. Lodyžní listy bez palistů jsou krátce řapíkaté nebo přisedlé, ne však objímavé, jejich čepele jsou zubaté, laločnaté nebo ojediněle i celistvé, směrem vzhůru se zmenšují.\n\nDrobné pravidelné květy bez listenů vyrůstají na stopkách které jsou vztyčené nebo směřují šikmo vzhůru, vytvářejí květenství hrozen. Čtyřčetné oboupohlavné květy mají rozevřené kališní lístky vyrůstající ve dvou přeslenech, jsou podlouhlého tvaru a na koncích jsou ohrnuté. Žluté korunní lístky rostou v jednom kruhu, střídají se s kališními, jsou obvejčité, na vrcholu tupé nebo s mělkým zářezem. Šest čtyřmocných tyčinek vyrůstajících ve dvou kruzích má tenké nitky zakončené podlouhlými prašníky. V květu jsou dále čtyři nektarové žlázy. Gyneceum je tvořeno dvěma plodolisty, dvoudílný semeník je zakončen hlavičkovitou bliznou. Květy se opylují vlastním i cizím pylem přenášeným hmyzem. Jsou to rostliny dlouhodenní a poměrně dobře snášejí sucho.\n\nPlody jsou výrazně zobákovité, válcovité, dvoudílné, pukavé šešule 2 až 5,5 cm dlouhé vyrůstající na vztyčených nebo do strana se rozbíhajících stopkách. V každé části mají po 2 až 24 kulovitých, bezkřídlých semenech která po navlhčení slizovatí.\n\nRostliny rodu hořčice mají odděleně v buňkách thioglykosidy (glukosinoláty neboli sirné glykosidy – například sinigrin či sinalbin) a enzymy myrozinázy. Po porušení rostlinných pletiv se tyto dostávají do styku, glukosinoláty jsou enzymy štěpeny a vznikají isothiokyanáty (hořčičné silice) se specifickou vůní a ostrou chutí, nejvíce je jich obsaženo semenech. Proto se již po staletí vyrábí z drcených hořčičných semen, hlavně z hořčice bílé, známá pochutina hořčice. Z 1 kg hořčičného semene se vyrobí cca 6 kg konečného produktu hořčice.\n\nHořčičný olej lisovaný za studena se tradičně používal v kosmetice, při masážích i v léčitelství k vnitřnímu použití, v současnosti se ale v Evropské unii již téměř nepoužívá. Thioglykosidy se řadí mezi fytoncidy, které prokazují antimikrobiální vlastnosti, inhibují některé druhy mykotoxigenních plísní, např. aspergilózu způsobovanou rodem \"Aspergillus\".\n\nNezanedbatelné je také používání rostlin hořčice jako meziplodiny na zelené hnojení, dávají za krátkou dobu mnoho zelené hmoty, která se v půdě spolehlivě rozkládá. Jako píce není hořčice pro velký obsah thioglykosidů vhodná, zato ze zbytků semen po vylisování lze připravovat výživná krmiva.\n\n\n \n"}
{"id": "893481", "url": "https://cs.wikipedia.org/wiki?curid=893481", "title": "Péter Pázmány", "text": "Péter Pázmány\n\nPéter kardinál Pázmány, slovensky Pázmaň (4. říjen 1570, Oradea – 19. března 1637, Bratislava), byl uherský římskokatolický kněz, jezuita, ostřihomský arcibiskup, kardinál, představitel protireformace v Uhrách a zakladatel univerzity v Trnavě.\n\nNarodil se ve Velkém Varadíně v Sedmihradsku (dnes Oradea v Rumunsku) v kalvinistické rodině, pod vlivem nevlastní matky přestoupil 1583 na katolictví a vstoupil do jezuitského řádu. Noviciát absolvoval v Krakově a ve Vídni, kde studoval filosofii, v letech 1593–1597 vystudoval teologii v Římě a byl vysvěcen na kněze. Působil jako profesor filosofie a teologie ve Štýrském Hradci, od roku 1601 jako misijní kazatel v Šale a v Košicích. Od roku 1607 byl ve službách uherského arcibiskupa, který tehdy sídlil v Trnavě, protože Ostřihom byla obsazena Turky. Po smrti svého předchůdce Františka Forgáče se stal roku 1616 arcibiskupem a roku 1629 byl jmenován kardinálem. Zemřel v Bratislavě a byl pochován v dómě sv. Martina.\n\nDne 14. května 1634 uzavřel kupní smlouvu se Zdeňkem Žampachem z Potštejna, na jejímž základě získal rozsáhlé východomoravské panství Vsetín (intabulace roku 1635).Po Pázmányho smrti vsetínské panství připadlo jeho synovci Mikulášovi.\n\nPázmány se věnoval protireformačnímu působení, k němuž byl jeho řád určen, a to hlavně podporou katolického vzdělávání. Přeložil do maďarštiny „Následování Krista“ Tomáše Kempenského a sám napsal několik náboženských knih. Roku 1619 založil v Trnavě katolickou kolej, 1623 ve Vídni kolej \"Pazmaneum\" a v Trnavě kněžský seminář. V Bratislavě založil jezuitskou teologickou školu a v Nových Zámcích a Kremnici františkánské kláštery. Roku 1635 založil v Trnavě univerzitu, roku 1777 přeloženou do Budapešti. Na ni navazuje současná Univerzita Loránda Eötvöse a Katolická univerzita Petra Pázmánye v Budapešti i Trnavská univerzita v Trnavě.\n\n"}
{"id": "893493", "url": "https://cs.wikipedia.org/wiki?curid=893493", "title": "Objektofilie", "text": "Objektofilie\n\nObjektofilie je sexuální deviace, která se projevuje výraznou emocionální a často také romantickou touhou s cílem navázat vztah s konkrétními neživými objekty. Jedinci s takto projevenými preferencemi mohou cítit silné emoce přitažlivosti, lásky a oddanosti k určitým věcem nebo stavbám, ke kterým se upínají. Pro některé z těchto jedinců je sexuální přitažlivost nebo emotivní navázání vztahu s lidmi bráno jako něco nepochopitelného. Někteří z objektofilů také často věří v animismus a v opětování na základě přesvědčení, že předměty mají duši, inteligenci a pocity, tudíž jsou schopny komunikovat. Na rozdíl od sexuálního fetišismu, předměty jsou objektofilem chápány jako rovnocenní partneři, nikoli jako prostředky k dosažení vylepšení vztahu.\n\nV únoru 2008 Erika Eiffel, objektofilka žijící nedaleko San Franciska, založila internetovou stránku Objectùm-Sexuality Internationale. Jedná se o naučný projekt a mezinárodní online komunitu pro všechny jedince s tímto fenoménem. Stránky také slouží jako informační tabule pro veřejnost. Tomuto projektu se nedlouho po jeho zveřejnění dostalo velkého zájmu ze strany médií.\nEiffel, jejíž jméno je odvozeno od manželství s Eiffelovou věží (2007), vystoupila jako mluvčí v několika talk-show, radio-vysíláních, televizních pořadech, dokumentech a magazínech po celém světě.\nLogo její organizace se skládá z červeného švédského plotu, který představuje plot Eklöf Berliner-Mauerové. Ta byla oficiálně první ženou, která se veřejně přihlásila k objektofilii. Plot symbolizuje hranici a transparentnost.\n\nDo roku 2009 byla objektofilie jako vztah osoby a neživého předmětu považována za pouhou kuriozitu a senzaci v médiích. Lékaři, psychologové a sexuologové kategorizovali objektofilii jako druh parafilie. A to i přes fakt, že zde nebylo množství dokumentů nebo vyšetření.\n\nV únoru 2009 kontaktovala sexuoložka dr. Amy Marshová sdružení Objectùm-Sexuality Internationale. Se souhlasem a svolením Eriky Eiffel a 21 anglicky hovořícími členy Objectùm-Sexuality Internationale, provedla dr. Marshová studii s cílem poskytnou co nejvíce informací zainteresovaným odborníkům a zástupcům ze strany médií. Jedná se o první známý případ kvantitativního a kvalitativního sběru dat shromážděného z této komunity a poskytnutí nahlédnutí do celé situace. To povzbudilo dr. Marshovou k tomu, aby přijala objektofilii jako sexuální orientaci, nikoli jako parafilii. Výsledky studie byly zveřejněny pod názvem: Love Among the Objectum Sexuals (Láska mezi milovníky objektů). \n\nObjektofilie se rychle stala mainstreamem dnešní doby a dostalo se ji předních míst v médiích poté, co televize ABC News v pořadu Good Morning America a Tyra Banks Show hostila Eriku Eiffel. Probíral se její vztah k Eiffelově věži a také to, jak ji její láska k neživým předmětům umožnila stát se dvojnásobnou mistryní světa v lukostřelbě. Také byla dotázána na svůj projekt Objectùm-Sexuality Internationale a její roli mluvčí.\n\nDalším člověkem, kterému se dostalo mediálního zájmu byla dr. Amy Marshová. ABC News nadneslo otázku objektofilie vs. parafilie. Dr. Marshová se podělila o svůj poznatek z nedávné studie, kterou provedla. Odhalila tak svůj názor a řekla, že podporuje objektofilii jako legitimní orientaci, avšak s dalšími vyžadovanými studiemi.\nKdyž byla Tyrou Banks dotázána, zda trauma z dětství hraje roli při vzniku objektofilie, dr. Marshová řekla, že její výzkum toto tvrzení nenaznačil. Podotkla, že pokud by to tak skutečně bylo, existovalo by zde větší množství lidí s objektofilií.\nV létě roku 2009 byla Erika Eiffel pozvána Institutem pro pokročilá studia o lidské sexualitě, aby poskytla hodinovou prezentaci studentům sexuologie, sexuálním terapeutům a pedagogům. Prezentace byla moderována dr. Marshovou.\nByla zaznamenána a uložena do archivu v knihovně tamního institutu.\n\nDr. Marshová píše pro web Carnal Nation týdenní sloupky s názvem rubriky Love's Outer Limits. \nZapočala s třemi sloupky: People Who Love Objects (Lidé, kteří milují objekty). Také publikovala dílo \n\"Love Among the Objectum Sexuals\".\n\nV březnu roku 2012 poskytla britská občanka Amanda Liberty interview deníku Daily Mail. Popisuje v něm své romantické pocity, které cítí k Soše Svobody.\n\nLiberty řekla: „\"Ona je mou vzdálenou milenkou a já jsem naprosto ohromena jejím úžasem. Ostatní lidé budou možná šokování tím, jak můžu prožívat romantické pocity s neživým objektem, ale já nejsem jako ostatní.\"“\n\nV ten samý měsíc proběhlo deníkem Daily Mail další interview, tentokrát se čtyřicetiletou Reighner Deleighniovou. Jednalo se o její romantický vztah s 91 cm vysokou, mramorovou soškou řeckého boha Adónise. Tuto sošku koupila za bezmála 12 tisíc korun a pojmenovala ji přezdívkou Hans. Pozdější příklad se týkal Val Therouxové, 64leté Kanaďanky, která létala každoročně tisíce mil z Kamloopsu do Velké Británie, aby tam spatřila dub, do kterého se zamilovala. Během léta 2012, Babylonia Aivazová, rodačka ze Seattlu, byla provdána za 107 let staré skladiště. Avšak tento konkrétní vztah není popisován jako objektofilie, vzhledem k politicko-protestní povaze jejího sňatku.\n\nNational Geographic se v roce 2011 také zmínil o objektofilii v jednom dílu pořadu Taboo. Episoda se jmenovala \"Forbidden Love\" (Zakázaná láska). Dále pak postava Leigh Swifta z komediálního seriálu Kauzy z Bostonu, která sama sebe prohlašovala za objektofila.\n\nRichard Burgi se objevil jako hostující hvězda v seriálu Plastická chirurgie s.r.o. Ztvárnil zde plastického chirurga se silnou sexuální a emocionální přitažlivostí k nábytku (především k pohovkám). Označoval sám sebe za objektofila a citoval text z webu Objectùm-Sexuality Internationale.\n\nV červenci roku 2010 společnost The Music Theatre Company produkovala divadelní hru s názvem \"Erika's Wall\" (Eričina zeď), líčící zamilovaný příběh Eriky Eiffel a její dlouhodobý vztah s Berlínskou zdí. \nV březnu roku 2012 The Music Theatre Company přišlo s částí písně „My Strange Addiction“ (Má zvláštní závislost), ve které vystupoval muž emočně a sexuálně vázán ke svému autu. Podobně je to v případě písně „I'm in love with my car“ (Miluju své auto) od skupiny Queen, jenž pochází z alba \"A Night At The Opera\". V písni se zpívá o člověku, který je citově vázán ke svému automobilu.\n"}
{"id": "893499", "url": "https://cs.wikipedia.org/wiki?curid=893499", "title": "Albrecht Rakouský", "text": "Albrecht Rakouský\n\nAlbrecht Rakouský (celým jménem: \"Albrecht František Josef Karel Bedřich Jiří Hubert Maria Habsbursko-Lotrinský\"; 24. července 1897, Weilburg – 23. července 1955, Buenos Aires) byl rakouský arcivévoda pocházející z těšínské linie Habsbursko-Lotrinské dynastie.\n\nNarodil se jako deváté dítě a zároveň jediný syn arcivévodovi Bedřichu Rakouskému a Isabelle z Croye a Dülmenu. V roce 1915 narukoval v první světové válce. Nejprve povýšil na poručíka a poté získal hodnost nadporučíka. Po převratu se o něm hodně mluvilo jako o možném kandidátovi na uherský trůn. V Maďarsku měl rozsáhlé pozemky a po matčině linii Croyů se cítil být spřízněn s Arpádovci. Zemřel v roce 1955 v Buenos Aires. Pohřben byl v Halbthurnu (Burgenland).\n\nAlbrecht byl třikrát ženatý. Všechny sňatky však byly morganatické.\n\n"}
{"id": "893500", "url": "https://cs.wikipedia.org/wiki?curid=893500", "title": "Česko na Halovém mistrovství Evropy v atletice 2009", "text": "Česko na Halovém mistrovství Evropy v atletice 2009\n\nHalového ME v atletice 2009 se v italském Turíně ve dnech 6. – 8. března zúčastnilo 14 českých atletů (7 mužů a 7 žen). V bodovém hodnocení se Česko umístilo na 12. místě s 21 body. \n\nČeští atleti vybojovali jednu stříbrnou a dvě bronzové medaile. O první se postarala překážkářka Lucie Škrobáková, která ve finále posunula hodnotu českého halového rekordu v běhu na 60 m překážek na 7,95 s a získala stříbrnou medaili. O tři setiny sekundy prohrála jen s Belgičankou Eline Beringsovou. Brzy poté vybojoval na stejné trati medaili i Petr Svoboda, jenž získal bronz. V semifinále zaběhl časem 7,55 s nový český halový rekord.\n\nDruhou bronzovou medaili vybojoval vícebojař Roman Šebrle v sedmiboji. Výkonem 6 142 bodů zkompletoval sadu medailí z halových evropských šampionátů, když po stříbru v roce 2000, následně třikrát vybojoval zlato (2002, 2005, 2007). Do finálových klání postoupila již jen výškařka Iva Straková, která ve finále obsadila výkonem 192 cm 7. místo. Od medaile ji dělily čtyři centimetry. Výšku 196 cm, kterou překonala těsně před HME na Mítinku světových rekordmanů i na halovém mistrovství ČR v Praze, v Turíně již skočit nedokázala.\n\nSedmiboj\n\nPětiboj\n\n"}
{"id": "893501", "url": "https://cs.wikipedia.org/wiki?curid=893501", "title": "Trnavská univerzita v Trnavě", "text": "Trnavská univerzita v Trnavě\n\nTrnavská univerzita v Trnavě () je slovenská veřejná vysoká škola, založená roku 1992. Má čtyři fakulty v Trnavě a jednu v Bratislavě.\n\nV Trnavě založil roku 1635 arcibiskup Péter Pázmány první vysokou školu v Uhrách. Měla fakultu svobodných umění a fakultu teologickou, roku 1669 přibyla fakulta právnická a roku 1769 lékařská. Roku 1777 byla přesunuta do Budapešti. Jejím právním nástupcem je Univerzita Lóránda Eötvöse v Budapešti.\n\nNová Trnavská univerzita byla založena roku 1992, prvním rektorem byl prof. RNDr. Anton Hajduk. Má fakultu filozofickou, pedagogickou, právnickou a fakultu zdravotnictví a sociální práce, které sídlí v Trnavě, a fakultu teologickou v Bratislavě. Rektorem je od roku 2011 prof. JUDr. Marek Šmid, Ph.D.\n\n\n\n"}
{"id": "893511", "url": "https://cs.wikipedia.org/wiki?curid=893511", "title": "Římskokatolická farnost Židlochovice", "text": "Římskokatolická farnost Židlochovice\n\nŘímskokatolická farnost Židlochovice je územní společenství římských katolíků s farním kostelem Povýšení svatého Kříže v děkanátu Modřice. Do farnosti patří kromě Židlochovic také Hrušovany u Brna, Unkovice a Vojkovice.\n\nPůvodní gotický kostel v Židlochovicích je poprvé připomínán v roce 1350. Po husitských válkách byl v roce 1446 znovu vysvěcen. Opraven a upraven do barokního stylu byl na konci 17. století, k dalším opravám došlo po roce 1760, kdy s částí města vyhořel. Jeho vnitřní zařízení bylo demontováno mezi lety 1816 a 1840 (kdy byl využíván už především novější kostel Povýšení svatého Kříže.\n\nFarářem je od 1. prosince 2011 P. Mgr. Mgr. Pavel Cebula.\n\nZ farnosti (konkrétně z Unkovic) pochází R. D. Stanislav Mahovský, který byl vysvěcen 23. června 2007.\n\nNa 22. února připadá Den vzájemných modliteb farností za bohoslovce a bohoslovců za farnosti brněnské diecéze. Adorační den se koná nejbližší neděli po 4. říjnu.\n\nVe farnosti se pravidelně pořádá tříkrálová sbírka. V roce 2015 se při ní vybralo v Židlochovicích 76 754 korun.\n\nFarnost se účastní projektu Noc kostelů. V roce 2019 při Noci kostelů byla v Židlochovicích mj. zpřístupněna věž kostela, během večera hrála farní kapela. Navštívit bylo možné také kostel v Hrušovanech..\n\n"}
{"id": "893519", "url": "https://cs.wikipedia.org/wiki?curid=893519", "title": "Úmoří Azovského moře", "text": "Úmoří Azovského moře\n\nÚmoří Azovského moře patří k menším úmořím na rozhraní Evropy a Asie a je součástí úmoří Atlantského oceánu. Tvoří je oblast, ze které do Azovského moře přitéká voda buď přímo nebo prostřednictvím jeho přítoků. Jeho hranici tvoří rozvodí se sousedními úmořími. Na jihu a západě je to úmoří Černého moře a na severu a východě bezodtoké povodí Kaspického moře. Nejvyšším bodem úmoří je s nadmořskou výškou 5642 m Elbrus na Kavkaze.\n"}
{"id": "893529", "url": "https://cs.wikipedia.org/wiki?curid=893529", "title": "Klášter sester dominikánek (Střelice)", "text": "Klášter sester dominikánek (Střelice)\n\nKlášter sester dominikánek v obci Střelice v okrese Brno-venkov se nachází v ulici Tetčické.\n\nŘeholnice z České kongregace sester dominikánek, které se v roce 1915 usadily dočasně v Lomnici, zakoupily roku 1918 rozestavěný zámeček západně od Střelic. Ten si nechal stavět baron Albert Herberstein, kvůli nedostatku finančních prostředků jej však prodal sestrám. Ty zde provedly nejnutnější úpravy a již v roce 1919 byly do tohoto nového ústavu převezeny z Lomnice mentálně postižené děti. V přízemí se nacházela kaple Panny Marie Bolestné, v ústavu fungovala pomocná škola. Zámeček byl postaven v letech 1913–1914 a 1919, navrhl jej brněnský architekt Bohumír Čermák. Jednalo se o jednopatrovou vilu s mansardovou střechou a 20 pokoji, jež stála na místě dnešní budovy č. o. 71a. V roce 1933 byly před zámečkem, na místě hájenky, postaveny hospodářské budovy (dnes č. o. 69). Sestry zde působily i během druhé světové války (vyjma krátkého období na jejím konci) a po ní. Pomocná škola však byla v roce 1948 zestátněna, sociální ústav potkal podobný osud o dva roky později, přičemž sestry v něm nadále, až do roku 1984, pracovaly. V roce 1963 byl původní klášterní areál darován státu.\n\nRoku 1968 kongregace rozhodla o postavení nového konventního domu (č. o. 67) vedle ústavu, který sestry, sdružené ve stavebním bytovém družstvu Veritas, postavily v letech 1970–1972. Navrhl jej architekt Viktor Dohnal, hlavní obytná část je třípatrová, navazuje na ni jednopatrový trakt s provozními místnostmi, kolmo přízemní objekt a také kaple. Těsně před dokončením ale budovu fakticky převzal stát a od roku 1976 do ní umístil domov důchodců. V 80. letech 20. století vznikla správní budova ústavu (č. o. 71), v roce 1989 byl původní zámeček zbořen a na jeho místě byla postavena nová třípatrová budova (č. o. 71a). Celý areál byl v letech 1990 a 1991 vrácen kongregaci, jež si ponechala pouze nový konventní dům (č. o. 67), který sestry nechaly upravit a zřídily zde kapli Nejsvětější Trojice. Od roku 1993 zde působí komunita sester dominikánek a objekt slouží jako charitní dům pro řeholnice a dům pro zotavení kněží.\n\nVe zbytku areálu nadále po roce 1989 působí sociální ústav, nyní jako domov pro osoby se zdravotním postižením Zámeček Střelice, příspěvková organizace Jihomoravského kraje. V letech 2000 a 2001 byly původní hospodářské budovy kláštera (č. o. 69) výrazně přestavěny.\n\n"}
{"id": "893530", "url": "https://cs.wikipedia.org/wiki?curid=893530", "title": "Městská památková zóna Vinohrady, Žižkov, Vršovice", "text": "Městská památková zóna Vinohrady, Žižkov, Vršovice\n\nMěstská památková zóna Vinohrady, Žižkov, Vršovice v Praze zahrnuje převážnou část Vinohrad, okrajovou část Nového Města a starší, západní části Žižkova a Vršovic. Zasahuje území městských částí Praha 2, Praha 3 a Praha 10. Byla ustanovena vyhláškou hl. m. Prahy ze dne 28. září 1993.\n\nDo zóny patří téměř celé Vinohrady. Zahrnuta není nejvýchodnější část (hranici tvoří autobusová trasa mezi zastávkami Bělocerkevská a Želivského, t. j. ulice Benešovská, U zdravotního ústavu, Soběslavská, Votická), takže do zóny nespadá areál vinohradské nemocnice, hřbitovů a krematoria v Praze 10 ani oblast Soběslavské a Květné ulice a Hollarova náměstí. \n\nNa západní straně je hranice zóny podle plánku z vyhlášky zarovnaná podle severojižní magistrály, resp. Nuselského mostu a Sokolské a Mezibranské ulice, t. j. do památkové zóny nespadá západní část parku Folimanka. Národní muzeum, Čelakovského sady a část Vinohrad spadající do městské části Praha 1 (Federální shromáždění a Státní opera) nejsou součástí památkové zóny, ale Pražské památkové rezervace. Hlavní nádraží je mezi tato dvě památková území rozděleno přibližně podle hranice Nového Města a Vinohrad. \n\nDo zóny spadá pás Nového Města mezi Sokolskou a Legerovou ulicí a bloky východně od Legerovy ulice, z nichž některé katastrálně patří také k Novému Městu. Za Sokolskou ulicí již na památkovou zónu navazuje Pražská památková rezervace. \n\nZahrnuje celou západní část Žižkova, bez Vrchu sv. Kříže a vrchu Vítkova. \n\nMezi Seifertovou a Husitskou ulicí do ní spadají ulice Příběnická, Řehořova, Orebitská, Husinecká, Krásova, Blahníkova, Kostnické náměstí, Jeronýmova, Štítného, Dalimilova, Cimburkova, Milíčova, Chlumova, Lipanská, Lupáčova, Rokycanova, Prokopova (od Husitské po Rokycanovu), Havlíčkovo náměstí, Prokopovo náměstí, severně od Husitské ulice pás zástavby až k cyklostezce, včetně ulic U božích bojovníků a Pod Vítkovem.\n\nVýběžek zóny v údolí podél Koněvovy a Roháčovy ulice dosahuje až k okolí křižovatky Ohrada (včetně bloku mezi ulicemi Jana Želivského, Biskupcova, Rečkova a Koněvova a bloku v ulici Na Ohradě), na jihu je ohraničen Jeseniovou ulicí (nejsou zahrnuty bloky novostaveb mezi ulicemi Roháčova, Blahoslavova, Jeseniova a Ostromečská a mezi ulicemi Roháčova, Rokycanova, Jeseniova a Českobratrská, je však zahrnuto Komenského náměstí i s komplexem základní školy mezi ulicemi Českobratrské, Jeseniova a Blahoslavova), zahrnuje ulice Lukášova, Ostromečská, Černínova, Tovačovského, Žerotínova, náměstí Barikád, Koldínova, Domažlická, Hájkova, Zelenky Hajského a západní část Biskupcovy ulice, na severní straně je ohraničena vítkovskou cyklostezkou (zahrnuje Tachovské náměstí) a Kališnickou ulicí. \n\nJižně od Seifertovy ulice navazuje žižkovská část zóny na vinohradskou, tedy dosahuje k hranici probíhající po ulicích Seifertova, Italská, Vozová, Slavíkova a Ondříčkova, Bořivojova, Lucemburská, Radhošťská a Vinohradská. Do zóny spadá náměstí W. Churchilla a ulice U Rajské zahrady, Siwiecova, Krásova, Přibyslavská, Víta Nejedlého, Čajkovského, Lipanská, Sladkovského náměstí, Vlkova, Bořivojova, Ježkova, Chvalova, Kubelíkova, Táboritská (mimo areál hotelu Olšanka), Ševčíkova, Křížkovského, Zvonařova, Pospíšilova, Škroupovo náměstí, Blodkova, Mahlerovy sady se starým židovským olšanským hřbitovem a s televizním vysílačem, Žižkovo náměstí a bloky jižně od něj až k Lucemburské ulici, Baranova, Sudoměřská, Jičínská, Křišťanova a východní části Lucemburské a Přemyslovské. \n\nDo zóny spadají Olšanské hřbitovy i Židovské hřbitovy, jižně a východně od židovských hřbitovů hranice zóny kopíruje hranici Žižkova s Vinohrady a Strašnicemi (do zóny spadá i hotel Don Giovanni a bývalá židovská nemocnice). Nákladové nádraží Žižkov a zástavba v okolí Olšanské ulice do zóny zahrnuty nejsou.\n\nZ Vršovic je součástí památkové zóny jejich severozápadní část. Jižní hranici mezi hranicí Nuslí u Otakarovy ulice a křižovatkou u Koh-i-nooru tvoří Vršovická ulice. Východní hranice prochází ulicemi Moskevská, Kavkazská, Moldavská, Kodaňská, 28. pluku, Konopišťská.\n\nPosláním památkové zóny je zachovat a nadále chránit kulturně-historické a urbanisticko-architektonické hodnoty vybraných částí území města.\n\nPodle citované vyhlášky je předmětem ochrany v památkových zónách: \n\nNa území zóny se nachází několik desítek kulturních památek. Mj. je zde dvojdům bratří Čapků, Rangherka, Kostel Nejsvětějšího Srdce Páně nebo budova Českého rozhlasu na Vinohradské třídě.\n\n\n"}
{"id": "893533", "url": "https://cs.wikipedia.org/wiki?curid=893533", "title": "Ledolam (rozcestník)", "text": "Ledolam (rozcestník)\n\nLedolam je ve svém původním významu konstrukce, která chrání stavbu před poškozením při ledochodu (pohybu ledových ker)\n\n\n"}
{"id": "893541", "url": "https://cs.wikipedia.org/wiki?curid=893541", "title": "Sony Open Tennis 2013 – mužská dvouhra", "text": "Sony Open Tennis 2013 – mužská dvouhra\n\nDo soutěže mužské dvouhry na tenisovém turnaji Sony Open Tennis 2013 nastoupilo devadesát šest hráčů. Z kvalifikace postoupilo dvanáct tenistů. Dvojnásobný obhájcem titulu byl srbský první hráč světa Novak Djoković, kterého v osmifinále vyřadil patnáctý nasazený Němec Tommy Haas.\n\nPoprvé v historii turnaje nepostoupil do čtvrtfinále žádný reprezentant Spojených států, když poslední z nich Sam Querrey vypadl ve čtvrtém kole s českým tenistou Tomášem Berdychem. Poprvé se také mezi posledních osm tenistů probojovali pouze Evropané.\n\nVítězem se stal druhý nasazený Skot Andy Murray, který ve finále porazil španělskou turnajovou trojku Davida Ferrera po rovnocenném zisku prvních dvou sad 2–6 a 6–4, až v tiebreaku rozhodujícího setu 7–6, když zkrácená hra skončila poměrem míčů 7–1. Murray si tak po triumfu na Miami Masters 2009 připsal druhý titul z turnaje.\n\nVšech třicet dva nasazených mělo volný los do druhého kola.\n\n\n\n"}
{"id": "893543", "url": "https://cs.wikipedia.org/wiki?curid=893543", "title": "Manušická kaple", "text": "Manušická kaple\n\nManušická kaple je církevní stavba v Manušicích u České Lípy z roku 1910 zasvěcená Nanebevstoupení Páně (někdy bývá uváděno zasvěcení Nejsvětější Trojici). Patří městu Česká Lípa, je prázdná, pro církevní potřeby nepoužívaná, v roce 2012 byla opravena.\n\nKaple se nachází na území patřícím geomorfologicky do Českolipské kotliny, která je součástí Zákupské pahorkatiny, na rovině, v nadmořské výšce 260 metrů v Manušicích (katastru Manušice 691542), obci připojené administrativně k městu Česká Lípa. Vedle kaple byl zbudován nevelký rekreaci určený koutek.\n\nKaple stojí u křižovatky Cyklostezky Varhany a obcí průchozí silnice, kudy projíždí linka MHD 206 z České Lípy. Kolem kaple vede modře značená turistická trasa 1673 z České Lípy do Nového Boru.\n\nPo absenci údržby ze strany majitele kaple města České Lípy se rozhodlo město vyřešit zchátralý stav odprodejem. Součástí prodeje byl i pozemek, kde místní obyvatelstvo provozovalo kulturní akce a na kterém na příslib města počítalo s vybudováním veřejného dětského koutku. Svůj nesouhlas s prodejem kaple proto vyjádřilo petiční akcí, pod kterou se podepsala více jak polovina z celkového počtu obyvatel. Za záchranu kaple také místní občanstvo založilo občanské sdružení „Za rozvoj Manušic”. Na nesouhlasný postoj zareagovalo město tím, že ji převedlo do nájmu občanského sdružení Drobné památky severních Čech, které vykazuje již řadu let na tomto poli velké úspěchy. Obyvatelé Manušic mezi sebou vybrali několik tisíc korun na záchranu a obnovu, Miroslav Pröller, člen „Výboru pro rozvoj města a památky” a předseda občanského sdružení „Drobné památky severních Čech” se o kontakt s radnicí snažil marně. Výbor pro rozvoj města a památky dokonce městu nabídl využít na opravu nevyužité finanční prostředky z nerozdělených grantů na nemovitosti v městské památkové zóně. Na jaře 2011 zaslalo občanského sdružení Drobné památky severních Čech městu seznam nutných prací a rozpočet opravy kaple v Manušicích městu prostřednictvím realitní kanceláře. Po následné mediální přestřelce řešící, kdo za nedobrý stav památky může, kapli město Česká Lípa převzalo zpět do své péče a nechalo v roce 2012 nákladem 300 tisíc korun opravit. Stavební práce prováděla firma „Stavby Novák”.\n\n"}
{"id": "893547", "url": "https://cs.wikipedia.org/wiki?curid=893547", "title": "Dům Simpsonových", "text": "Dům Simpsonových\n\nEvergreen Terrace 742 je smyšlená ulice a číslo domu rodiny Simpsonových, žijících ve Springfieldu, ze seriálu Simpsonovi a celovečerního filmu Simpsonovi ve filmu. Dům je v seriálu majetkem Homera Simpsona. Na levé straně od domu (z pohledu ze silnice) je dům Homerem nenáviděného souseda jménem Ned Flanders Evergreen Terrace 744. Dům napravo od domu Simpsonových byl obydlen hned několika lidmi - např. Levákem Bobem, Ruth a Laurou Powers, nebo Connie a Bonnie Flandersovými \"(neteřemi Neda Flanderse)\".\n\nDům je světle růžový (v dřívějších epizodách seriálu byl hnědý). Dům Simpsonových je patrový dům se sklepem a podkrovím. Budova je asi 15 m široká.\n\nDveřmi se dostaneme do předsíně, kde se obloukem vlevo dostaneme do obývacího pokoje a kuchyně, levý oblouk vede do jídelny. Z jídelny a obývacího pokoje vedou arkýře. Z předsíně vedou schody do druhého patra. Zezadu domu jsou schody do suterénu (v některých epizodách jsou tyto dveře nahrazeny skříní).\n\nVe druhém poschodí jsou ložnice. Marge a Homer mají společnou ložnici s koupelnou. Na patře se také nachází pokoje Barta, Lízy a Maggie Simpsonových.\n\nZadní část pozemku (zahrada) je ohraničena dřevěným plotem a živým plotem. Na zahradě je terasa a Bartův \"Treehouse\" - dům na stromě \"(viz obrázek)\". V některých dílech bývá u plotu Neda Flanderse houpací síť, ve které spí Homer.\n\nV suterénu se nachází pračka, sušička, hlava sochy (kterou Bartovi dal pan Burns jako odměnu, když Bart Burnsovi daroval krev). Někdy se tam objeví stůl na stolní tenis, lednička a další. V jedné z epizod dokonce Marge zjistí, že sklep dříve bývala sauna.\n\nV obývacím pokoji se nachází 2 červené pohovky, ve většině epizod se však objevuje jen 1. Nad gaučem visí jednoduchý obraz lodi. V jedné z epizod Homer obraz zničí a ze skříně vytáhne jeho repliku.\n\nV dřívějších dílech se adresa různě měnila - Evergreen Terrace 1094, 1092, 59, 94, 430, 723 a 1024. V jednom z dílů měli Simpsonovi adresu Spalding Way 430. Ta současná adresa (v novějších dílech) je Evergreen Terrace 742. Telefonní číslo není přesně určeno, vždy se mění. Nově však začíná čísly 555.\n"}
{"id": "893551", "url": "https://cs.wikipedia.org/wiki?curid=893551", "title": "Karol Praženica", "text": "Karol Praženica\n\nKarol Praženica (* 15. listopadu 1970) je bývalý slovenský fotbalový obránce a současný fotbalový trenér.\n\nHrál za FK Dukla Banská Bystrica, SK Slavia Praha, FK Dukla Praha, HNK Hajduk Split, OFI Kréta, 1. FC Košice, Fortunu Düsseldorf, SK Dynamo České Budějovice a MATÁV SC Sopron. V československé a české lize nastoupil ve 105 utkáních a dal 2 góly. Za slovenskou reprezentaci nastoupil v 6 utkáních. V roce 1995 vyhrál s Hajdukem Split chorvatskou ligu.\n\nVedl mj. Rimavskou Sobotu, kde se v lednu 2014 nedohodl na nové smlouvě.\n\n"}
{"id": "893553", "url": "https://cs.wikipedia.org/wiki?curid=893553", "title": "Hajniště (železniční zastávka)", "text": "Hajniště (železniční zastávka)\n\nHajniště je železniční zastávka na trati číslo 039 spojující Frýdlant s Jindřichovicemi pod Smrkem. Situována je v jižní části obce, východně od místní komunikace (poblíž nechráněného železničního přejezdu u domu čp. 103). Jižně od kolejiště je vybudována zděná čekárna. Na východní straně (na řasnickém zhlaví) odbočuje jihozápadním směrem železniční vlečka do vojenského objektu (muničního skladu) na vrchu Chlumu.\n\nNa zastávce zastavují osobní vlaky linky L61 \"Liberec – Frýdlant v Čechách – Nové Město pod Smrkem – Jindřichovice pod Smrkem\". Zastávka je na znamení.\n\n"}
{"id": "893559", "url": "https://cs.wikipedia.org/wiki?curid=893559", "title": "Cut-off time", "text": "Cut-off time\n\nCut-off time je čas, do kterého banka přijímá nebo přebírá platební příkazy, které se realizují se splatností v tentýž den. Cut-off time je určen přesnou hodinou, jako hranicí pro příjem příkazů. Po této době jsou přijaty platební příkazy realizované se splatností následující den.\n\nCut-off time se může lišit pro tuzemský a zahraniční platební styk. U přeshraničních plateb může být rozdílný pro příjem plateb ze zahraničí a odesílání plateb do zahraničí.\n"}
{"id": "893566", "url": "https://cs.wikipedia.org/wiki?curid=893566", "title": "Rebelka", "text": "Rebelka\n\nRebelka (v anglickém originále Brave) je americká animovaná pohádka z roku 2012 studia Pixar distribuovaný firmou Walt Disney Pictures. Režii snímku provedli Mark Andrews a Brenda Chapman, která byla i spoluautorkou scénáře. Hudbu složil Patrick Doyle. Snímek získal Zlatý glóbus a Oscara pro rok 2012 za nejlepší animovaný film.\n\nDěj pohádkově a mysteriózně laděného snímku pojednává o fiktivním rodinném konfliktu, který proběhne mezi pradávnou skotskou královnou-matkou Elinor a její prvorozenou dcerou princeznou Meridou. Odehrává se někdy na konci starověku ve Skotsku, v období kdy vznikaly první skotské legendy, báje a pověsti. V komediální rovině pak paroduje některé současné skotské zvyky a obyčeje.\n\n\n\n\nRusovlasá princezna Merida, princezna z DunBrochu, je prvorozená dcera skotského krále Ferguse a královny Elinor. Již od útlého dětství je velmi živá, temperamentní, svéhlavá a impulzivní dívka. Děj snímku začíná v době jejího dětství v den jejích narozenin, kdy od svého otce Frguse dostane jako dárek svůj první luk a začne se poprvé učit lukostřelbě. Merida vystřelí svůj první šíp, který jí zaletí do hlubokého lesa. Vydá se najít svůj ztracený šíp, přitom zde poprvé narazí na světélkující bludičky. Týž den však rodinu napadne velký a zlý medvěd Mordu, který těžce poraní krále Ferguse tak, že přijde o levou nohu, královna Elinor společně s dcerou Meridou však před medvědem stačí uprchnout na koni pryč.\n\nDalší děj se odehrává v době princeznina dospívání v době, kdy je jí 16 let. Z princezny Meridy se stala výborná lučištnice, jezdkyně na koni a bojovnice s mečem. Velmi ráda se toulá po lesích, leze po skalách a vysedává na břehu horského jezera. Její bodrý tatínek král Fergus nosí na své levé noze protézu. Kromě ní do královské rodiny přibyli i tři nezbední a nenechaví rusovlasí bratříčkové, tři malí velmi rozverní princové Harris, Hubert a Hamish, které má Merida velice ráda a je vůči jejich dětským alotriím schovívavá. Matka královna Elinor nicméně svoji dceru vychovává jakožto budoucí dámu, ženu vladaře, princeznu a možnou královnu. Vychovává ji direktivně podle svého a k obrazu svému, o tužby, přání a pocity své dospívající dcery Meridy se ale pramálo zajímá. V rámci této výchovy jí také vypráví prastarou legendu o čtyřech princích, jejichž královská říše zanikla poté, co po otcově smrti se nejstarší syn pokusil, v rozporu s otcovým přáním, získat všechnu královskou moc pouze pro sebe. Konečnou konfliktní situaci v rodině pak královna Elinor způsobí tím, že odešle dopis třem spřáteleným klanům kvůli Meridiným plánovaným královským zásnubám aniž by jí o tom cokoliv řekla.\n\nPoté, na podkladě královniny písemné pozvánky, po horském jezeře připlují na oficiální návštěvu tři lodě se třemi lordy a jejich syny, silný MacGuffin, bručivý Macintosh a hádavý Dingwall. Merida se ale vdávat vůbec nechce, krom toho se jí ani jeden z mladých lordů vůbec nezamlouvá. Proto ona sama navrhne po úvodním oficiálním uvítání v trůnním sále, že o její ruku budou soutěžit prvorození potomci z přítomných rodů, sama pak navrhne velký královský závod v její oblíbené lukostřelbě. Aby úmyslně porušila tradici a dala tak ostře najevo svůj nesouhlas, sama se, jakožto prvorozená ze slavného klanu DunBrochů, zúčastní této soutěže o ruku princezny z DunBrochu, tedy soutěží o svoji vlastní ruku. Stane se tak v rozporu se všemi pravidly a k všeobecné nelibosti všech přítomných a zejména matky Elinor. Celou soutěž pak vyhraje, což skončí prudkou rodinnou hádkou. Matku její vzpurné chování nakonec rozzuří natolik, že jí posléze její luk hodí do ohně v krbu. Merida se také rozzuří a rozetne mečem královnou Elinor vyšitou tapiserii, na které je vyobrazena ona sama společně s oběma svými královskými rodiči. Poté uteče pryč, usedne na svého koně Anguse a odjede na něm z hradu pryč do lesa.\n\nV lese se opět setká s bludičkami, které ji nejprve zavedou na tajemné obřadní místo (dosti podobné proslulému britskému Stonehenge), pak jí odtud zavedou i do blízkého obydlí čarodějnice.\n\nČarodějnice se nejprve snaží předstírat, že je jen pouhá řezbářka (fakticky ale vyřezává jen samé postavy medvědů). Poté, co Merida spatří kouzelné koště, které samo zametá a objeví se čarodějnický pomocník v podobě havrana (krkavce), se čarodějnice ke svému čarodějnictví přizná. Nejprve se ale snaží princezně prodat něco ze svých řezbářských výtvorů, když to Merida odmítne, snaží se jí násilím vyhnat pryč. Posléze když Merida řekne, že koupí všechny řezbářské výrobky + 1 kouzlo, čarodějnice ustoupí. Poté, co jí ale Merida sdělí, že potřebuje kouzlo, které by změnilo její matku královnu, a tím změnilo i její vlastní osud, čarodějnice utrousí, že prince a princezny nerada dělá, že bylo mnoho reklamací a že poslední byl princ, který si od ní koupil mahagonové prkénko od záchodu. Nicméně nakonec kouzlo (za asistence svého čarodějnického pomocníka havrana/krkavce) vytaví a upeče v magickém kotli do podoby kouzelného koláčku. Nicméně Meridě ke kouzlu samotnému vůbec nic důležitého nesdělí.\n\nMedida se s koláčkem vrátí do otcova hradu, podstrčí jej matce \"na usmířenou\" k snědku. Kouzlo postupně zapůsobí a královna se opravdu změní z člověka ve velkou hnědou medvědici. Tři malí princové pomohou Meridě matku-medvědici vyvést z hradu pryč před králem Fergusem, který je medvědobijec. Za odměnu jim Merida dovolí sníst v kuchyni co zde najdou (což je jejich oblíbená kratochvíle). Malí princové zde pak objeví zbytek kouzelného koláčku, po jeho ochutnání se také oni promění ve 3 malá medvíďata. Zoufalá Merida s matkou Elinor unikne otci a i všem dalším mužům-medvědobijcům. Za pomocí svých tří bratříčků, vyvede matku-medvědici z hradu do lesa. Zde společně stráví několik dní. Merida je obě živí lovem zvěře a ryb, učí matku poznávat přírodu a lovit i jíst ryby a lesní plody. Snaží se také najít chaloupku čarodějnice, neboť nutně touží zjistit jak se dá matka odčarovat zpět. Při jedné z výprav do lesa pak obě skutečně čarodějnou chýši najdou - čarodějnice však není osobně přítomna, nicméně jí však její obraz v čarodějném kotli napoví možné řešení. Obraz z kotle jí sdělí, že návrat do původního stavu je možný do 2. východu slunce, jinak se stane kouzlo trvalým. Kromě toho jí sdělí i nápovědu: \"Chceš-li změnit osud Váš, zpřetrhaná pouta svaž\".\n\nNa skutečné řešení svého problému pak Merida přijde poté, co je bludičky zavedou na neznámé osamělé místo, kde naleznou dávnou zříceninu starého zaniklého hradu. Merida zde spadne do sklepního podzemí, kde najde prasklý reliéfní výjev pocházející z pradávné minulosti, který jí napoví správné řešení jejich problému. Na prasklém kamenném reliéfu je vyobrazen nejstarší princ, který se po otcově smrti oddělil od ostatních 3 bratrů-princů a způsobil tak zánik království. Merida přijde na to, že je nutno obnovit zpřetrhaná pouta, obnovit staré zpřetrhané rodinné vztahy. V troskách starého hradu však na ni číhá velký strašný medvěd Mordu, kterému s vypětím všech sil obě uniknou, matka-medvědice Meridu na svých zádech odnese pryč. Aby vše napravily, vydají se společně s matkou-medvědicí zpátky na svůj hrad klanu Dunbrochů, kde Merida hodlá sešít poničenou tapiserii s obrazem jejich rodiny - symbol poničených rodinných vztahů.\n\nNicméně v hradu se lordi s králem škorpí a hádají, bojují spolu různé souboje a vedou všeliké válečnické hry. Merida vstoupí doprostřed této válečné vřavy a pronese, k velké radosti matky Elinor o otce Ferguse, ke všem přítomným státnický proslov a zajistí tak klid a vzájemný smír, všem se také omluví za své nevhodné chování, které jim vysvětlí. Zde se zachová, k radosti své matky, jako skutečná budoucí dáma (možná budoucí královna). Svou královskou řečí odvede pozornost všech přítomných mužů natolik, že také umožní matce-medvědici, aby za jejich zády nepozorovaně pronikla do jedné z komnat hradu. Merida se pak s matčinou pomocí snaží sešít poničenou tapiserii, nicméně je zde obě dvě objeví král Fergus. Nevěří Meridě, že medvědice je zakletá královna Elinor a začne s medvědicí bojovat. Ta poplašená uteče z hradu pryč, všichni přítomní muži ji společně pronásledují. Král však Meridu zamkne v komnatě a klíč nechá u komorné, které zakáže Meridu pustit ven. Merida je nucena nejen urychleně sešít tapiserii, ale i sehnat klíč, aby se dostala ven. V tom jí pomůžou její tři malí bratříčci-medvíďata. Lstí získají od komorné klíč a Meridu osvobodí. Všichni společně pak nasednou na Meridina koně Enguse a upalují za muži zachránit matku Elinor. Merina během jízdy sešívá poničenou tapiserii. Muži nakonec medvědici doženou a spoutají lany na starobylém obřadním místě. Sem nakonec dorazí i Merida, zde svoji matku brání i proti svému rozzuřenému otci, který nemůže uvěřit, že to není žádná medvědice, ale zakletá královna, jeho žena. Nakonec vše vyřeší velký strašný medvěd Mordu, který je všechny přepadne. Král Fergus s ním neúspěšně bojuje, pomocí meče a luku s ním bezúspěšně bojuje i sama Merida. Když už se zdá, že medvěd Mordu Meridu přemůže a zakousne, matka-medvědice se vyrve ze všech pout a začne s velkým medvědem Morduem sama zápasit, nakonec se jí ho podaří udolat - na velkého medvěda se zřítí jeden z obřadních kamenů a zahubí jej. Z medvěda se uvolní duch zakletého prince, o kterém se zmiňovala čarodějnice (což možná byla ona zmíněná reklamace kouzla), o kterém také vyprávěly ony dávné legendy a jenž pocházel z oné tajemné zříceniny v lese.\n\nMerida pochopí, že zde do 2. východu slunce může matku a bratry odčarovat zpět. Přikryje matku sešitou tapiserií, matce se omluví a v slzách ji poprosí o odpuštění, řekne že jí má ráda a poprosí, aby ji kouzlo vrátilo zpět. Což se nakonec i stane. Matka i malí princové se pod prvními slunečními paprsky promění zpět do lidské podoby. Všichni čtyři, včetně královny Elinor, jsou ale úplně nazí.\n\nObě dvě ženy se však změnily a začnou si navzájem rozumět - Merida konečně dospěla v ženu a Elinor pochopila svoji chybu, kterou udělala při výchově své dcery. Obě společně pak vyšívají novou tapiserii se zrzavou princeznou Meridou a velkou medvědicí Elinor. Lordi odjíždějí na lodích zpět domů, na jedné z lodí však neplánovaně odjíždějí i tři nezbední princové, zoufalý král Fergus vesluje za nimi v pramici po jezeře. Matka královna Elinor s dcerou princeznou Meridou se společně projíždějí lesem na koni kolem horského jezera ve vzájemné lásce, úctě i porozumění. Po titulcích dorazí i objednávka řezbářských produktů.\nDějový motiv proměny člověka v medvěda a naopak je v tomto filmu velmi podobný disneyovskému snímku \"Medvědí bratři\" z roku 2003.\n\n"}
{"id": "893568", "url": "https://cs.wikipedia.org/wiki?curid=893568", "title": "Wmii", "text": "Wmii\n\nwmii je správce oken pro X Window System pod licencí MIT. Je napsaný v Céčku a přenositelný v rámci UN*Xového prostředí. Nabízí různé režimy umisťování oken, přičemž v základním režimu funguje jako dlaždicový správce oken.\n\nVychází ze své starší verze \"wmi\" (napsané v C++), a inspiruje se jinými správci oken jako jsou ratpoison nebo Ion. Ovládá se klávesnicí nebo myší, přičemž se pro určení směru používají klávesy hjkl ve stylu editoru vi. Po vzoru operačního systému Plan 9 nabízí meziprocesovou komunikaci přes virtuální souborový systém protokolem 9P. Jeho konfigurace má podobu skriptů nad tímto souborovým systémem a poslední verze nabízejí podporu pro skripty v Bournově shellu, v Pythonu a v Ruby.\n\n"}
{"id": "893573", "url": "https://cs.wikipedia.org/wiki?curid=893573", "title": "Chantilly (rozcestník)", "text": "Chantilly (rozcestník)\n\nSlovo Chantilly má následující významy:\n\n"}
{"id": "893574", "url": "https://cs.wikipedia.org/wiki?curid=893574", "title": "Jaroslav Žváček", "text": "Jaroslav Žváček\n\nJaroslav Žváček (* 1989 Šumperk) je český spisovatel, autor knihy \"Lístek na cestu z pekla\", která získala cenu Magnesia Litera v kategorii \"Objev roku\" a taktéž byla nominována na Cenu Jiřího Ortena. \n\nVětšinu života strávil v Bludově, poté odjel studovat scenáristiku na pražské FAMU, kde je až dosud. Žije v Praze 4 – Nuslích.\n\nDle jeho scénáře byl natočen film \"Kobry a užovky\". Pro A studio Rubín vytvořil divadelní hru \"Obludov\". Scenáristicky se podílel na seriálu \"Vinaři\". \n\n"}
{"id": "893577", "url": "https://cs.wikipedia.org/wiki?curid=893577", "title": "Dietrichsteinský palác", "text": "Dietrichsteinský palác\n\nDietrichsteinský palác (též Dietrichštejnský nebo Ditrichštejnský) může být:\n"}
{"id": "893578", "url": "https://cs.wikipedia.org/wiki?curid=893578", "title": "Francesco Antonioli", "text": "Francesco Antonioli\n\nFrancesco Antonioli (* 14. září 1969, Monza, Itálie) je bývalý italský fotbalista hrající na postu brankáře.\n\n"}
{"id": "893585", "url": "https://cs.wikipedia.org/wiki?curid=893585", "title": "Seznam měst v Severní Koreji", "text": "Seznam měst v Severní Koreji\n\nToto je seznam měst v Severní Koreji.\n"}
{"id": "893587", "url": "https://cs.wikipedia.org/wiki?curid=893587", "title": "Växjö", "text": "Växjö\n\nVäxjö () je švédské město v provincii Småland, 195 km jihovýchodně od Göteborgu. V roce 2010 zde žilo přes 60 000 obyvatel. Název vznikl pravděpodobně sloučením slov \"väg\" (cesta) a \"sjö\" (jezero). Město leží mezi jezery, přes které v zimě po zamrznutí vedla cesta. Podle legendy sem křesťanství přinesl misionář Sigfrid, od roku 1170 zde bylo biskupství a poutní místo. Městská práva získalo od krále Magnuse IV. 13. února 1342. Vzhledem k umístění mezi soupeřícím Švédskem a Dánskem bylo mnohokrát zničeno, ovšem mohlo i těžit z přeshraničního obchodu.\n\nVe městě stojí katedrála ze 14. století. U jejího vchodu je runový kámen. V okolí jsou hrady Teleborg a Kronoberg. Sídlí zde univerzita Linnaeus, pojmenovaná po Carlu Linné, který ve městě od roku 1716 studoval.\n\n\n"}
{"id": "893588", "url": "https://cs.wikipedia.org/wiki?curid=893588", "title": "Mistrovství světa v rychlobruslení na jednotlivých tratích 2013", "text": "Mistrovství světa v rychlobruslení na jednotlivých tratích 2013\n\nMistrovství světa v rychlobruslení na jednotlivých tratích 2013 se konalo ve dnech 21.–24. března 2013 v rychlobruslařské hale Adler-Arena v ruském Soči. Jednalo se o 15. mistrovství světa v rychlobruslení na jednotlivých tratích.\n\nČeskou výpravu tvořily Karolína Erbanová (500 m, 1000 m, 1500 m) a Martina Sáblíková (3000 m, 5000 m; kvalifikovala se i na trať 1500 m, trenér ji ale odhlásil).\n\nZávodu se zúčastnilo 24 závodníků.\nZávodu se zúčastnilo 24 závodníků.\n\nZávodu se zúčastnilo 24 závodníků.\nZávodu se zúčastnilo 23 závodníků.\nZávodu se zúčastnilo 14 závodníků.\nZávodu se zúčastnilo osm týmů.\nZávodu se zúčastnilo 24 závodnic.\nZávodu se zúčastnilo 22 závodnic.\n\nZávodu se zúčastnilo 18 závodnic.\n\nZávodu se zúčastnilo 24 závodnic.\nZávodu se zúčastnilo 16 závodnic.\nZávodu se zúčastnilo osm týmů.\n"}
{"id": "893597", "url": "https://cs.wikipedia.org/wiki?curid=893597", "title": "Rodokmen pánů z Hradce", "text": "Rodokmen pánů z Hradce\n\nRodokmen pánů z Hradce a nejbližších příbuzných:\n\nVítek I. z Prčice (před 1169 – 1194)\n\nOldřich III. z Hradce (1299-1348) ∞ (I) Markéta z Korutan; ∞ (II) Klára z Bílkova\n\n\n"}
{"id": "893598", "url": "https://cs.wikipedia.org/wiki?curid=893598", "title": "Oddset Hockey Games 2012", "text": "Oddset Hockey Games 2012\n\nOddset Hockey Games 2012 byl turnaj v rámci série Euro Hockey Tour 2011/2012, který probíhal od 9. do 12. února 2012. Úvodní zápas turnaje mezi finskou a ruskou hokejovou reprezentací se uskutečnil pod širým nebem na Olympijském stadiónu v Helsinkách, ostatní zápasy proběhly v Ericsson Globe Areně ve švédském Stockholmu. Turnaj se přejmenoval z LG Hockey Games na Oddset Hockey Games. Švédsko zvítězilo na turnaji už druhý rok v řadě, česká reprezentace obsadila druhé místo.\n\n\"Z = Odehrané zápasy; V = Výhry; VP = Výhry v prodloužení/nájezdech; PP = Prohry v prodloužení/nájezdech; VG = vstřelené góly; OG = obdržené góly; B = Body\"\n\n\"Z = Odehrané zápasy; G = Vstřelené góly; A = Asistence; B = Body; VG = vstřelené góly; TM = Trestné minuty; POZ = Pozice\"\n\nVybráni direktoriátem turnaje.\n"}
{"id": "893615", "url": "https://cs.wikipedia.org/wiki?curid=893615", "title": "Marie Terezie Rakousko-Těšínská", "text": "Marie Terezie Rakousko-Těšínská\n\nMarie Terezie Rakousko-Těšínská (15. července 1845, Vídeň – 8. října 1927, Tübingen) byla rakouská arcivévodkyně a vévodkyně württemberská z těšínské větve Habsbursko-lotrinské dynastie\n\nByla nejstarší dcerou arcivévody Albrechta Fridricha, posledního knížete těšínského a jeho ženy Hildegardy Luisy Bavorské. Mládí strávila s rodiči a se sestrou ve Vídni, kde byla vychována jako katolička. S manželem žili v Rakousku, aby mohli být nablízku otci Marie Terezie, arcivévodovi Albrechtu Fridrichovi. Zemřela v roce 1927 a pohřbena byla v Altshausenu ve Württembersku.\n\nV roce 1865 se provdala za vévodu Filipa Württemberského (1838–1917), s nímž měla pět dětí.\n\n"}
{"id": "893618", "url": "https://cs.wikipedia.org/wiki?curid=893618", "title": "Pohár federace 1970", "text": "Pohár federace 1970\n\nPohár federace 1970 byl 8. ročník týmové tenisové soutěže žen v Poháru federace, od roku 1995 konané pod názvem Fed Cup. Soutěž se odehrála mezi 19. až 24. květnem 1970 na otevřených antukových dvorcích Freiburského tenisového klubu. Turnaj proběhl podruhé na západoněmecké půdě, když jej hostilo město Freiburg.\n\nSoutěže se zúčastnilo dvacet dva zemí. Čtvrté vítězství si připsalo družstvo Austrálie, které ve finále zdolalo hráčky Západního Německa. Výhru Australankám zajistily dvěma body z dvouher Karen Krantzckeová a Judy Daltonová, když přehrály Němky Helgu Höslovou a Helgu Niessenovou. Všechny čtyři singlistky nastoupily do čtyřhry, v níž si australská dvojice připsala třetí bod.\n\nTurnaj zahrnoval hlavní soutěž hranou vyřazovacím systémem, z níž vzešel celkový vítěz Poháru federace. Podruhé se uskutečnil tzv. turnaj útěchy, do nějž nastoupily týmy vyřazené v prvním a druhém kole hlavní soutěže.\n\n<br>\n"}
{"id": "893621", "url": "https://cs.wikipedia.org/wiki?curid=893621", "title": "Summit High School", "text": "Summit High School\n\nSummit High School může být:\n\n"}
{"id": "893629", "url": "https://cs.wikipedia.org/wiki?curid=893629", "title": "Summit High School (New Jersey)", "text": "Summit High School (New Jersey)\n\nSummit High School je střední škola ve městě Summit v americkém státě New Jersey. Vznikla v roce 1888 a ve školním roce 2010−2011 sem docházelo 1 024 žáků. Mezi absolventy školy patří například programátor Dennis Ritchie nebo baseballista Willie Wilson.\n"}
{"id": "893636", "url": "https://cs.wikipedia.org/wiki?curid=893636", "title": "World of Subways", "text": "World of Subways\n\nWorld Of Subways je herní série dopravních simulátorů. Výrobcem všech dílů je TML Studios, distributorem Aerosoft. Hry používají C4 Engine.\n\nSérii tvoří čtyři díly, každý z nich obsahuje jednu linku metra. První díl (\"World Of Subways Volume 1: The Path\") vyšel v roce 2008 a obsahoval linku spojující New Jersey a New York. Druhý díl, z konce roku 2009 (\"World Of Subways Volume 2: U7 - Berlin\") zahrnoval trasu U7 berlínského metra. Třetí díl (\"World Of Subways Volume 3: London Underground Circle Line\") vyšel v dubnu 2011 a zaměřil se na linku londýnského metra. Čtvrtý díl se opět odehrává v New Yorku tentokrát na trase 9 (Queens - Manhattan Line) . Děj se odehrává na přelomu 70. a 80. let. Na Steamu hra vyšla 23. března 2013.\n\nWord of Subways vol.3 je kvalitní simulátor londýnského metra. Na tomto simulátoru se můžete seznámit s legendárním vlakem C-stock a je tam nahrána trasa Circle line.V tomto simulátoru je velmi dobrá grafika a okolí. Na každé stanici je nahrané hlášení které je ve skutečném metru.Můžete plnit mise, jezdit podle jízdního řádu a dokonce se svézt jako cestující. Před nástupem do služby musíte správně zprovoznit soupravu. Hra si vedla na trhu dobře, ale díky mladšímu bratříčkovi World of Subways vol.4 se prodává už jen zřídka. Do vydání World of Subways 4 se dala považovat za nejlepší simulaci z metra, jak graficky tak i rozmanitostí obsahu.\n\nJak zprovoznit soupravu:\n\n"}
{"id": "893640", "url": "https://cs.wikipedia.org/wiki?curid=893640", "title": "Eduardova skála", "text": "Eduardova skála\n\nEduardova skála (dříve též \"Eduardův kámen\") je skalní útvar v okrese Most v Krušných horách, v nadmořské výšce 908 m, na okraji lesa nad Malým Hájem, západně od Lesenské pláně.\n\nNa vrcholu skály byl vytvořen žulový triangulační sloup. Skála umožňuje rozhled po části Krušných hor – od Medvědí skály na jihovýchodě, přes Lesenskou pláň, Liščí vrch, Horu Svaté Kateřiny na severu, Malý Háj a Rudolice v Horách na západě, Kamenný vrch a údolí Telčského potoka až k Lesné na jihu. Jižní a východní stranu skály, stejně jako blízké dvě skalky a Koutovou skálu, využívají horolezci.\n\nPřímo ke skále žádná turistická stezka nevede. Nicméně v blízkosti vede modře značená turistická stezka od Lesná k Rudolickému rybníku a zelená turistická značka od Hory Svaté Kateřiny, pokračující na Svahovou. Nedaleko vede také trasa NS Gabrielka.\n\n"}
{"id": "893641", "url": "https://cs.wikipedia.org/wiki?curid=893641", "title": "Neurochirurgie", "text": "Neurochirurgie\n\nNeurochirurgie je jedno z odvětví chirurgie zabývající se léčbou onemocnění, která postihují nervový systém, tedy mozek, periferní nervovou soustavu, páteř a míchu. Tento obor řeší nemoci, které souvisí s úrazy mozku nebo míchy, mozkovými a míšními nádory, degenerativním onemocněním páteře atd. Jako samostatný obor, který řeší expanzivně chovající se léze, se vyčlenila onkochirurgie a také cévní chirurgie, která se zabývá degenerativním onemocněním páteře či funkčními nervovými chorobami, jakými jsou například bolest hlavy nebo epilepsie. Neurochirurgie úzce souvisí s neurologií, která se však zabývá pouze diagnostikou a konzervativní terapií. Lékař specializující se na tento obor se nazývá neurochirurg.\n\nJako jedno z prvních neurochirurgických pracovišť v Československu vzniklo v 60. létech 20. století v ÚVN v Praze. Toto pracoviště bylo založeno akademikem Zdeňkem Kuncem v roce 1959. I v současné době zajišťuje oborové atestace a patří stále k nejlépe pracujícím neurochirurgickým zařízením v České republice.\n\nV současné době většina neurochirurgických zařízení v České republice disponuje nejmodernějšími přístroji. Mezi základní neurochirurgické přístroje patří operační mikroskopy, peroperační navigace, fibroskop, peroperační elektrofyziologická monitorace, ultrazvukový aspirátor a řada dalších. V posledních letech navíc začala neurochirurgie spolupracovat s dalšími lékařskými obory (plastická chirurgie, ORL, aj.).\n\nViz článek Neurologie.\n\n\n"}
{"id": "893643", "url": "https://cs.wikipedia.org/wiki?curid=893643", "title": "Spojené státy americké na Letních olympijských hrách 1992", "text": "Spojené státy americké na Letních olympijských hrách 1992\n\nSpojené státy americké na Letních olympijských hrách v roce 1992 reprezentovalo 545 sportovců, z toho 190 žen a 355 mužů, ve 28 sportech.\n\n"}
{"id": "893645", "url": "https://cs.wikipedia.org/wiki?curid=893645", "title": "Lukáš Ladra", "text": "Lukáš Ladra\n\nLukáš Ladra (L.L.G.) (12. října 1966, Žatec - 19. března 2012, Praha) byl zakladatelem a prvním šéfredaktorem Excaliburu, prvního českého časopisu věnovaného počítačovým hrám, recenzent počítačových her a výrazná osobnost českého světa hry .\n\nLukáš Ladra se narodil v Žatci. Jeho otec byl stavební inženýr, matka byla učitelkou. Když v Žatci skončil první třídu základní školy, odstěhovala se rodina do Prahy. Po ukončení základní školy studoval Lukáš na Střední průmyslové škole stavební v Dušní ulici v Praze. Po maturitě pracoval rok v Nymburce jako stavební mistr, poté byl přijat na pražskou Právnickou fakultu UK. Ze studií ve 2. ročníku odešel a až do listopadu 1989 pracoval na stavbě jako zedník.\n\nJeště na střední škole se stal uživatelem počítače ZX Spectrum, později si pořídil počítač Amiga a stal se členem jeho klubu. Zde se seznámil s Martinem Ludvíkem a protože Ludvík měl k dispozici výkonný počítač a velký monitor, začali společně ve druhé polovině roku 1990 připravovat vydávání časopisu věnovaného výlučně počítačovým hrám. Lukáš Ladra pro časopis vymyslel název \"Excalibur\" a stal se jeho šéfredaktorem. První číslo, které vyšlo v lednu 1991, bylo černobílé s barevnou obálkou a prakticky jej musel napsat a typograficky upravit sám. Teprve postupně vybudoval malou redakci časopisu, ve které byli např. Jakub Červinka (Červ) a pozdější šéfredaktoři Excaliburu, dvojice Jan Eisler (ICE) a Andrej Anastasov (Andrew). Lukáš Ladra podepisoval své recenze značkou L.L.G., za což si později mezi přáteli vysloužil přezdívku \"Guláš\".\nČasopis provázely nečekané potíže, které souvisely s polistopadovým vývojem společnosti. Rozpadla se dosavadní distribuční síť novin a časopisů a přestože byl o časopis mezi mladými lidmi velký zájem, nedostal se na všechny prodejní stánky. Také tiskárny teprve čekaly na privatizaci, odsouvaly tisk nového časopisu na pozdější termíny, a proto Excalibur nedodržoval plánovanou měsíční periodicitu. Vydavatel Martin Ludvík navíc odmítal soustředit své úsilí na celkem úspěšný časopis a souběžně zahajoval vydávání dalších dvou až tří titulů, které vždy komerčně propadly. Když neuspěla snaha redakce dohodnout s vydavatelem větší podporu Excaliburu, Lukáš Ladra z redakce odešel a své recenze již zveřejňoval pouze sporadicky v časopise Score.\n\nPo odchodu z Excaliburu se Lukáš Ladra profesionálně zabýval tvorbou podkladů pro polygrafický průmysl a spolupracoval s řadou časopisů. Jeho celoživotní zálibou se stala sběratelská karetní hra MTG (). Dosáhl ve hře řadu úspěchů jak na turnajích v USA, tak v Evropě.\n\nZemřel nečekaně v březnu 2012. Rozloučit se s \"otcem české herní žurnalistiky\", jak jej pojmenoval František Fuka, přišlo mnoho jeho přátel, kteří si tím připomněli začátky rozvoje počítačových her v Čechách.\n\n"}
{"id": "893651", "url": "https://cs.wikipedia.org/wiki?curid=893651", "title": "WOS", "text": "WOS\n\nZkratka WOS má více významů:\n\n"}
{"id": "893653", "url": "https://cs.wikipedia.org/wiki?curid=893653", "title": "Prunéřovské údolí", "text": "Prunéřovské údolí\n\nPrunéřovské údolí je údolí v Krušných horách, táhnoucí se od Prunéřova podél Prunéřovského potoka k hradu Hasištejn a následně podél potoka dále. Roste zde řada památných stromů (smrk ztepilý) a u skalního útvaru Kokrháč chráněná medvědice lékařská. Také se zde nachází 8 metrů vysoký Kýšický vodopád, přístupný po přebrodění potoka a obejití skalního ostrohu. Místy jsou zbytky po důlní činnosti, většinou v podobě vchodů do šachet ze 13.-18. století.\n\nNení bez zajímavosti, že ačkoliv částí údolí vede modře značená turistická stezka od Prunéřova přes Hasištejn na Celnou, je v průvodcích uváděno jen minimálně.\n\n"}
{"id": "893655", "url": "https://cs.wikipedia.org/wiki?curid=893655", "title": "Římskokatolická farnost Krásná Lípa u Rumburka", "text": "Římskokatolická farnost Krásná Lípa u Rumburka\n\nŘímskokatolická farnost Krásná Lípa u Rumburka (lat. \"Schoenlinda\") je územní společenství římských katolíků v Krásné Lípě a okolí. Organizačně spadá do děčínského vikariátu, který je jedním z deseti vikariátů litoměřické diecéze.\n\nDo farnosti náleží území obce:\n\nVe farnosti se nachází také křížová cesta a další drobné sakrální stavby a pamětihodnosti.\n\nFarnost pochází z roku 1361. Od roku 1651 jsou vedeny matriky. Opětně byla kanonicky zřízena v roce 1724.\n\n\nZ důvodu efektivity duchovní správy byl vytvořen \"farní obvod\" (kolatura) sestávající z přidružených farností spravovaných excurrendo z Krásné Lípy. Přehled těchto kolatur je v tabulce farních obvodů děčínského vikariátu.\n\n\n"}
{"id": "893663", "url": "https://cs.wikipedia.org/wiki?curid=893663", "title": "Telčské údolí", "text": "Telčské údolí\n\nTelčské údolí je jedno z nejzachovalejších údolí v Krušných horách. Rozkládá se podél Telčského potoka, pramenícího v rašeliništi Na spáleništi, nedaleko Lesné. Svahy údolí lemují různé skalní útvary – např. \"Na Volárně\", \"Rolnička\", \"Lesní masiv\" či \"Velká stěna\". Nedaleko hranic s Německem ústí do Načetínského údolí, kterým protéká Načetínský potok. V blízkosti ústí a soutoku obou potoků se rozkládá PR Buky a javory v Gabrielce. V letech 1779-1955 zde stávala osada Gabrielina Huť, po odsunu Němců téměř vylidněná. Do současnosti se po ní dochoval Lesní rybník a drobné zbytky budov.\n\nÚdolím vede modře značená turistická stezka od Rudolic v Horách na Brandov a také trasa NS Gabrielka.\n\n"}
{"id": "893664", "url": "https://cs.wikipedia.org/wiki?curid=893664", "title": "Mistrovství Evropy v judu 1962", "text": "Mistrovství Evropy v judu 1962\n\nMistrovství Evropy se konalo v Essenu v Západním Německu 12. května 1962.\n\nSoučástí mistrovství Evropy v judu byla mimo soutěže ve váhových kategoriích i soutěž týmů, individuální soutěže podle technických stupňů, kategorie bez omezení a soutěž amatérů.\n\nJe velmi obtížně doložitelný systém turnaje mistrovství Evropy do roku 1965. Judisté byli nalosováni do klasického pavouku, ze kterého dva postoupili do finále. Poražení semifinalisté se mohli právem pyšnit děleným třetím místem. Je tu však potíž právě s pravidly jednotlivých turnajů do roku 1965. V některých ročnících jsou zmínky o utkání o třetí místo mezi poraženými semifinalisty. Kvůli absenci oficiálních výsledků jsou veškeré informace čerpány z novin a různých časopisů a ty se v tomto směru liší. Z tohoto důvodu poražení semifinalisté nejsou uvedeni. Budou doplněni v případě doložení oficiálními výsledky nebo fotografií ze stupně vítězů.\n"}
{"id": "893673", "url": "https://cs.wikipedia.org/wiki?curid=893673", "title": "Alergologie", "text": "Alergologie\n\nAlergologie je lékařský obor, zaměřený na léčbu alergií.\n\nAlergie je nesnášenlivost určité látky. Může to být potravina, pyl, prach, ve vzácných případech se může objevit dokonce i alergie na slunce nebo chlad. K projevům alergie patří kašel, rýma, pálení a slzení očí. Komplikací alergie je astma. Život ohrožující je anafylaktický šok.\nKožní prick testy \n\nK zmírnění příznaků se používají léky tlumící zánět, snižující uvolňování histaminu a relaxujíxí dýchací svalstvo. Odstranění alergických reakcí je možné desenzibilizací.\n\n"}
{"id": "893675", "url": "https://cs.wikipedia.org/wiki?curid=893675", "title": "Ferenc Kemény", "text": "Ferenc Kemény\n\nFerenc Kemény [\"kemeň\"] (17. července 1860 \"Nagybecskerek\", dnes Zrenjanin, Srbsko – 21. listopadu 1944 Budapešť) byl maďarský reformní pedagog, pacifista a jeden ze zakládajících čenů Mezinárodního olympijského výboru (MOV).\n\nNarodil se v židovské rodině ve Vojvodině, roku 1883 vystudoval v Budapešti učitelství matematiky a fyziky a hodně cestoval po Německu, roku 1884 pobýval v Paříži, kde se na přednáškách seznámil s mladým Pierre de Coubertinem. Zaujala ho Coubertinova myšlenka, že by se sport měl stát součástí školního vzdělávání, ale zajímal se hlavně o vznikající mírové hnutí. Podle maďarských údajů to byl právě Kemény, kdo inspiroval Coubertina, aby se sport využil k podpoře míru, například obnovením starých Olympijských her.\n\nPo návratu do Uher byl učitelem a ředitelem v Egeru a roku 1894 dostal od Coubertina pozvánku na mezinárodní sportovní kongres na pařížské Sorbonně, kde byl založen MOV. Rakouské ministerstvo mu v tom nebránilo, nedalo mu ale ani pověření ani podporu. Byl na tom tedy podobně jako Jiří Guth-Jarkovský, ale Kemény na kongres nejel a stal se členem výboru na Coubertinův návrh. Věnoval se mírovému hnutí a na rok 1896, kdy se velkolepě slavilo tisíc let od založení města, svolal do Budapešti světový kongres mezinárodního mírového hnutí (\"Bureau international permanent de la paix\"). Když organizace prvních Olympijských her v Athénách 1896 narážela na finanční potíže, navrhoval je přesunout do Budapšti. Nakonec byl vedoucím malé maďarské výpravy do Athén, kde působil i jako rozhodčí, a podobně vedl maďarské olympijské výpravy 1900 do Paříže a 1904 do St. Louis. Jak význam olympiád vzrůstal, rostl i odpor maďarských aristokratů, kteří ho nepokládali za vhodného reprezentanta země. Přes Coubertinovu podporu musel 1907 odstoupit a olympijských her v Londýně 1908 se účastnil jen jako divák.\n\nVěnoval se pak pouze pedagogice, roku 1934 byl spoluvydavatelem \"Encyclopedia of Paedagogy\", ale za války nemohl pokračovat a roku 1944, když měl být deportován do koncentračního tábora, spáchal i s manželkou sebevraždu.\n\n\n"}
{"id": "893678", "url": "https://cs.wikipedia.org/wiki?curid=893678", "title": "Zlonický potok", "text": "Zlonický potok\n\nZlonický potok (do soutoku s Žerotínským potokem v Klobukách nazývaný také Bílichovský potok) je potok, který odvodňuje část severozápadního a severního Slánska v okrese Kladno, jeden z hlavních přítoků Bakovského potoka v povodí dolní Vltavy. Protéká celou řadou obcí, z nichž nejvýznamnějšími sídly jsou Klobuky a Zlonice.\n\nPotok pramení v lesích severovýchodního Džbánu, zhruba ¾ km vsv. od vesničky Bor, v nadmořské výšce 425 m (jeho pramen nese název \"Karlova studánka\" a leží na území Přírodního parku Džbán).\n\nOd pramene Zlonický potok plyne severovýchodním směrem, prvních několik kilometrů lesnatým \"Bílichovským údolím\", z něhož pod Bílichovem vystupuje do otevřené krajiny Dolnooharské tabule.\n\nU Klobuk Zlonický potok zleva přijímá nejvýznamnější ze svých přítoků, Žerotínský potok, a stáčí svůj běh k východu. Odtud přes Zlonice až po Tmáň jeho mělké a otevřené údolí využívá železnice (úseky tratí 110 a 096). Okolní krajina až po ústí je zemědělská, takřka bezlesá. Do Bakovského potoka se Zlonický potok vlévá z levé strany jižně od Nabdína na Velvarsku, v nadmořské výšce 190 m.\n\nPoblíž Bílichova se na potoce nacházejí celkem 4 rybníky, jižně od Klobuků pak další dva.\n\nChráněnou kulturní památkou na Zlonickém potoce je kamenný silniční most se sochou sv. Jana Nepomuckého ve vesnici Tmáň.\n\n\"(L = levý, P = pravý)\"\n"}
{"id": "893679", "url": "https://cs.wikipedia.org/wiki?curid=893679", "title": "Nedostatek vápníku u rostlin", "text": "Nedostatek vápníku u rostlin\n\nNedostatek vápníku u rostlin je fyziologická porucha rostlin, je způsobena nedostatkem příjmu vápníku. Často může být nedostatek vápníku u rostlin výsledkem nízké transpirace celé rostliny nebo postižené tkáně. Rostliny jsou citlivé na lokalizovaný nedostatek vápníku, protože vápník není přepravován floémem. Příjem, transport a redistribuce vápníku jsou podmíněny tendencí vápníku tvořit poměrně málo rozpustné až nerozpustné sloučeniny. Proto je v rostlině jeho pohyb velmi malý a využitelnost prakticky zanedbatelná, což vyúsťuje na jedné straně v postupném zvyšování jeho obsahu ve starších listech a na druhé straně v chronický nedostatek vápníku ve vrcholových a rostoucích meristémech. Vzdor tomu, že přeprava vápníku v rostlině je na úrovni orgánů nepatrná, je naopak velmi nápadná postupná přeměna jeho funkce na buněčné úrovni. Z toho vyplývá, že vápník je prvek u nějž na základě jeho chemické analýzy nelze přímo usuzovat na jeho skutečnou potřebu. Vápník přijímá rostlina během celého svého vývoje. Nároky na vápník neodpovídají vždy vztahu k půdní reakci. Různé druhy rostlin mají různou potřebu vápníku. Vápník v půdě omezuje rozvoj četných choroboplodných zárodků a škůdců v půdě. Jeho nedostatek se projevuje nejdříve na mladých orgánech a růstových vrcholech.\nKyselé a písčité půdy často obsahují méně vápníku. Nerovnoměrná vlhkost půdy a nadužívání hnojiv může také způsobit nedostatek vápníku. Někdy i v půdě s dostatečnou zásobou vápníku v půdě může rostlina trpět nedostatkem vápníku, pokud je vápník v půdě obsažen v pro rostlinu těžko dostupné formě. Půdy obsahující velké množství fosforu jsou náchylnější k vytváření nerozpustných forem vápníku.\n\nVedle chloróz je charakteristická zvláště chlorotická kropenatost mladších listů. Symptomy se prohlubují na mladších listech. Příznaky nedostatku vápníku se objeví nejprve jako lokalizované odumírání tkáně vedoucí k zakrslému růstu rostlin. Okraje listů jsou nekrotické, mladé listy se stávají zvlněnými nebo se nerozvinuté čepele stávají hákovitě zakřivenými. Vegetační vrcholy odumírají, Rostliny jsou povadlé. Obecně platí, že nový růst a rychle rostoucí tkáně rostliny ovlivněny jako první. Staré listy jsou jen zřídka ovlivněny, pokud vůbec, protože vápník se ve vysokých koncentracích v starších listech akumuluje. U fazolu jsou listy tmavo až šedozelené a svraskalé. Řepa zastavuje růst a listy žloutnou. U hrachu se listy svinují a stonek u kořene zahnívá.\nJestliže listy neodumřou, tvoří se ve střední části čepele tmavé nekrózy. Chlorotickým a nekrotickým změnám předchází hnědnutí nervatury listů. Na kořenovém krčku se vylučují kapky sekretu, část stonku nad kořenem stává sklovitou a hnědne. Poškození se rozšiřuje dolů ke kořenům. Kořeny se silně větví, nerostou do délky, hnědnou, slizovatí a odumírají. Výhony v paždí listů zakrňují. Rostliny nabývají keřovitý vzhled.\nReprodukční orgány jsou rovněž postiženy. Tvorba semen a plodů je velmi zpomalena ačkoliv tvorba květů probíhá normálně. Pyl může být sterilní a u obilovin jsou plevy prázdné. Semena jsou malá a zasychají. \nNěkteré příznaky nedostatku vápníku jsou zcela specifické u některých rostlin. U zelí, kapusty a růžičkové kapusty se projevy nedostatku vápníku objevují jako zhnědnutí uvnitř hlávek a černé nekrózy nebo jako černání vrcholových částí nebo podobně jako u salátu černání špiček listů. Spíše než pouze o nedostatek vápníku jde u brukvovité zeleniny i o projevy nadbytku dusíku a vody. Příznaky se zvyšují s délkou skladování. U mrkve se objevují černé nekrotizující skvrny. U celeru se nedostatek vápníku projevuje zakrnělým růstem, středové listy jsou zakrnělé.\nU paprik a rajčat tato porucha ve výživě rostliny vápníkem nápadně postihuje plody a ty jsou pak zdeformované a na špičce plodu se objevuje černá nekrotizující skvrna. Porucha je někdy nazývána černání pupku rajčete. Někdy může způsobit vznik poruch i rychlý růst a především přílišné používání dusíkatých hnojiv.\nFyziologická skvrnitost jablek také hořká skvrnitost jablek nebo pihovitost jablek je fyziologická porucha která se projevuje především na mladých bujně rostoucích stromech s malou násadou velkých plodů. Plody mají oblasti s tmavými propadlými skvrnami, chuť těchto oblastí je hořká. Příčinou onemocnění je narušení metabolismu uhlohydrátů a následně vodního režimu v důsledku nedostatku vápníku v plodech. výskyt ovlivňují povětrnostní a půdní podmínky a nevyrovnaná výživa, především nadbytek dusíku a draslíku. některé odrůdy jsou náchylnější než jiné.\n\n"}
{"id": "893680", "url": "https://cs.wikipedia.org/wiki?curid=893680", "title": "Nový židovský hřbitov v České Lípě", "text": "Nový židovský hřbitov v České Lípě\n\nNový židovský hřbitov se v České Lípě již neexistuje, byl postupně zlikvidován. Na jeho místě jsou pozemky a stavby českolipské základní školy Špičák.\n\nKoncem 19. století středověké hřbitovy rozrůstajícímu se městu nedostačovaly a do jednání o zřízení centrálního hřbitova se zapojila i židovská náboženská obec. Byla si vědoma, že starý, neoplocený židovský hřbitov nestačí, navíc bylo jeho okolí zastavováno, byla poblíž vybudována železniční trať. Nicméně nebyla přijatelná možnost mít židovské hroby vedle křesťanských, bylo třeba mít nový židovský hřbitov oddělený, samostatný. V nacionálně rozděleném městě se však založení takového hřbitova odsouvalo a spory se přesouvaly i na instituce v Praze.\n\nV letech 1904 – 1905 byly uspořádány mezi židovskými spolky sbírky a v sousedství nového centrálního hřbitova byl zakoupen pozemek, židovský hřbitov na něm byl se souhlasem vedení města založen. Byla zde založena i obřadní síň, která byla postavena v historizujícím stylu. V pravém křídle budovy byl byt hrobníka.\n\nNový hřbitov byl zkolaudován 17. listopadu 1905 a využíván byl do začátku II. světové války. Před jejím začátkem mnoho židovských rodin z města emigrovalo. V roce 1938 byla synagoga vypálena a majetek Židů byl postupně rozprodán. V době války byli zbývající Židé deportováni do koncentračních táborů a po válce jich ve městě zůstalo velice málo, spíše se jednalo o nově přistěhované.\n\nPo roce 1970 město nechalo hřbitov zrušit, obřadní síň byla zbořena a likvidace celého areálu byla dokončena roku 1983. Na části bývalého hřbitova dnes stojí budovy a pozemky základní školy.\n\nMěstská radnice v České Lípě nechala na místě zrušeného hřbitova u nové, základní školy Špičák v roce 2004 nákladem 640 tisíc Kč vybudovat památník sedmnácti židovských obětí pochodu z koncentračního tábora Schwarzheide. Památník i přes uzamčení trpí vandalismem.\n\n\n"}
{"id": "893683", "url": "https://cs.wikipedia.org/wiki?curid=893683", "title": "Mokpcho", "text": "Mokpcho\n\nMokpcho je město v Jižní Koreji v provincii Jižní Čolla. Nachází se v severozápadním výběžku Korejského poloostrova. Za japonské okupace Koreje v letech 1910-1945 se jednalo o důležité přístavní město, za což vděčilo výhodné poloze mezi Japonským souostrovím, Koreou a Čínou. Má také dobrý přístav chráněný před vysokým přílivem a tsunami množstvím ostrovů a ostrůvků, které město obklopují. Po odchodu Japonců ale význam města postupně upadal. Dnes je tu k vidění historické centrum a hora Judal, na které se každoročně koná květinový festival.\n\nV Mokpcho končí železniční trať Tedžon – Mokpcho a vysokorychlostní trať Tedžon – Mokpcho.\n\nV roce 2013 a 2014 se zde konal světový pohár ve sportovním lezení, závodilo se v lezení na obtížnost a rychlost.\n\n"}
{"id": "893688", "url": "https://cs.wikipedia.org/wiki?curid=893688", "title": "Soraya Arnelas", "text": "Soraya Arnelas\n\nSoraya Arnelas Rubiales (* 13. září 1982, Valencia de Alcántara, Cáceres), známější pod přezdívkou Soraya, je španělská populární zpěvačka.\nJe známá díky účasti ve španělské talentové reality-show \"Operación Triunfo\" a reprezentaci Španělska na Eurovizi 2009 v Moskvě, kde s písní \"\"La Noche Es Para Mí\"\" obsadila dělené 23. místo se ziskem 23 bodů.\n\nSoraya se narodila v malém městě Valencia de Alcánzara blízko portugalských hranic (provincie Cáceres). Ve věku 11 let se s rodinou přestěhovala do Madridu, kde toužila studovat herectví. Stala se letuškou ve společnosti Iberworld.\n\nV roce 2005 se Soraya přihlásila do čtvrté řady španělské televizní reality-show \"Operación Triunfo\", v níž skončila na druhém místě se ziskem 47% diváckých hlasů. V prosinci vydala v produkci Kikeho Santandera debutové album \"Corazón De Fuego\", které se zanedlouho stalo platinovým díky prodeji 160 000 kopií.\n\nDruhé album \"Ochenta's\" zpěvačka vydala koncem listopadu 2006. Počin byl směsicí klasických hitů osmdesátých let a nových písní v angličtině. Album se dlouho drželo mezi nejprodávanějšími nahrávkami a rovněž bylo oceněno platinovou deskou.\n\nAlbum \"Dolce Vita\", které vyšlo v roce 2007, navazovalo na svého předchůdce coby směs coverů hitů osmdesátých let (mimo jiné Soraya přezpívala písně od Eurythmics, Cyndi Lauper, Modern Talking či Kylie Minogue. Kompilace obsadila páté místo v žebříčku španělských alb a získala zlatý certifikát za prodej 40 000 kopií během dvou měsíců. Dále vyšla v anglických žebříčcích iTunes a 7digital.\n\nČtvrté album \"San Miedo\" obsahovalo na rozdíl od svých předchůdců dvanáct původních písní. Obsahovalo mimo jinéduet s Kate Ryan, \"\"Caminaré\". Přestože album debutovalo v hitparádě až na 21. místě, udrželo se v žebříčcích po 22 týdnů a díky re-edici se do top 40 vrátilo i dlouhou dobu po svém vydání.\n\nKoncem roku 2008 se Soraya se singlem \"\"La Noche Es Para Mí\"\" přihlásila do národního kola Španělska do Eurovize 2009. Píseň se díky webovému hlasování, kde byla podpořena téměř 203 000 hlasy, kvalifikovala do televizního finále. Rychle se ocitla mezi favority soutěže, a přestože 28. února 2009 obdržela ve finále stejný počet bodů jako píseň jiné soutěžící, nakonec zvítězila díky převaze diváckých hlasů.\nSoraya a její tým následně věnovali několik týdnů intenzivní propagaci v Evropě - navštívili Andorru, Belgii, Nizozemsko, Rumunsko, Portugalsko a Švédsko.\n16. května 2009 vystoupila Soraya ve finále Eurovize v Moskvě coby poslední z 25 soutěžících. Přestože patřila k favoritům, na konci hlasování obdržela pouze 23 bodů (12 z Andorry, 7 z Portugalska, 3 ze Švýcarska a 1 z Řecka) a dělila se s litevským zástupcem Sashou Sonem o 23. místo. Jak se později ukázalo, v bodování odborné poroty Španělsko obsadilo až úplně poslední místo.\nMédia spekulovala, že špatné umístění Sorayi bylo sankcí ze strany pořadatelů za vysílací chybu španělského vysílatele TVE. Ten přes původní plány namísto druhého semifinále 14. května v rozporu s pravidly odvysílal tenisový turnaj Madrid Open 2009, kvůli čemuž se stanovený vysílací plán posunul o více než hodinu. Deník El Mundo zveřejnil teorii, podle níž tento přešlap televize způsobila záměrně, aby se vyhnula vítězství v soutěži a nákladnému pořádání následujícího ročníku.\n\nPo vystoupení na Eurovizi Soraya absolvovala turné po Španělsku. Současně se její plánovaný singl \"\"Caminaré\"\", nahraný s Kate Ryan, stal předmětem kontroverzí, když zpěvaččino vydavatelství Vale Music v červnu odmítlo financovat produkci videoklipu k písni. Soraya na toto rozhodnutí reagovala prohlášením, že nechá videoklip produkovat z vlastních zdrojů. Vydavatelství nakonec zrušilo celé vydání singlu, který se tak objevil pouze na albu \"Sin Miedo\".\nZpěvačka následně odcestovala do New Yorku na soustředění, po němž absolvovala propagační turné v Jižní Americe.\n\nKoncem roku 2010 Soraya uzavřela smlouvu s vydavatelstvím Sony BMG. Debutový singl \"\"Live Your Dreams\"\" z pátého studiového alba \"Dreamer', na němž spolupracoval francouzský dýdžej Antoine Clamaran, byl vydán v červnu a obsadil osmé místo ve francouzském Club Chart, zatímco v rádiové airplay obsadil třináctou příčku. V oficiálním prodeji singlů obsadil 11. místo a v nejlepší patnáctce se udržel sedm týdnů. Obsadil místa také v hitparádách v Belgii, Španělsku, Rusku a Polsku.\nAlbum \"Dreamer\" bylo vydáno v závěru září a jeho úspěch v hitparádách byl podpořen evropským turné.\n\nV druhé polovině roku 2012 Soraya oznámila odchod od vydavatelství Sony, aby založila vlastní nahrávací společnost \"Valentia Records\". První singl \"\"Con Fuego\" se dostal mezi čtyřicet nejúspěšnějších španělských singlů a současně obsadil první místo v regionálním prodeji iTunes.\n\nSoraya je fanynkou fotbalového klubu Real Madrid.\n\n\n\n"}
{"id": "893690", "url": "https://cs.wikipedia.org/wiki?curid=893690", "title": "Night Visions", "text": "Night Visions\n\nNight Visions je debutové studiové album americké indie rockové skupiny Imagine Dragons. Bylo vydáno dne 4. září 2012 prostřednictvím vydavatelství Interscope Records. Podle frontmana Dana Reynoldse trvala tvorba alba tři roky. \"Night Visions\" je především alternativní rock a indie rockové album, ale také používá prvky dubstepu, folku, hip hopu a popu.\n\nAlbum \"Night Visions\" bylo hudebními kritiky hodnocené vesměs kladně. V prvním týdnu se prodalo více než 83 000 kopií. Kapela podporovala album na stejnojmenném turné v USA na podzim 2012 i na turné po Evropě v listopadu.\n\n\n\n"}
{"id": "893691", "url": "https://cs.wikipedia.org/wiki?curid=893691", "title": "Terji Skibenæs", "text": "Terji Skibenæs\n\nTerji Skibenæs (* 27. prosince 1982, Tórshavn) je faerský kytarista a člen metalové skupiny Týr.\n\nTerji hraje na kytaru od svých 13 let. Na kytaru ho zkoušel učit hrát jeho bratr, ovšem Terji byl spíše samouk. V dubnu roku 2001 hrál se svojí první kapelou Flux na stejné akci jako kapela Týr. Tam se ukázalo, že preferuje stejný druh hudby jako zakladatel skupiny Heri Joensen. Netrvalo dlouho a v prosinci 2001 dostal nabídku na účinkování v jeho kapele.\n\n"}
{"id": "893692", "url": "https://cs.wikipedia.org/wiki?curid=893692", "title": "The Modern Lovers (album)", "text": "The Modern Lovers (album)\n\nThe Modern Lovers je první studiové album americké rockové skupiny The Modern Lovers, vydané v roce 1976 u vydavatelství Beserkley Records. Převážná část skladeb byla nahrána v roce 1972 pod produkcí Johna Calea, některé produkovali Robert Appere a Alan Mason (šlo o skladby „Girlfriend“, „Modern World“ a „Dignified and Old“).\n\nAutorem všech skladeb je Jonathan Richman.\n"}
{"id": "893694", "url": "https://cs.wikipedia.org/wiki?curid=893694", "title": "Dorothea Wiererová", "text": "Dorothea Wiererová\n\nDorothea Wiererová, nepřechýleně Dorothea Wierer (* 3. dubna 1990, Bruneck), je italská biatlonistka, trojnásobná mistryně světa, vítězka světového poháru a dvojnásobná bronzová medailistka ze Zimních olympijských her 2014 i 2018. Na mistrovství světa 2013 v Novém Městě na Moravě vybojovala bronzovou medaili v ženském štafetovém závodě. Do té doby skončila nejlépe devátá ve stíhacím závodě na mistrovství světa 2011 v Chanty-Mansijsku. Na Mistrovství světa v biatlonu 2015 ve finském Kontiolahti obhájila s ženskou štafetou bronzové medaile. Na stejném mistrovství pak získala stříbrnou medaili ze stíhacího závodu. Na Mistrovství světa v biatlonu 2016 v norském Oslu získala ze stíhacího závodu stříbrnou medaili. Na Mistrovství světa v biatlonu 2019 získala bronzovou medaili ze smíšených štafet, stříbrnou medaili ze závodu smíšených dvojic společně s Lukasem Hoferem a v závodě s hromadným startem vybojovala zlato. Další zlaté medaile získala na Mistrovství světa v biatlonu 2020. Je také několikanásobná medailistka z juniorských světových šampionátů.\n\nVyhrála celkové hodnocení Světového poháru 2018/2019.\n\nVe světovém poháru ovládla celkem sedm individuálních závodů, přitom tři byly vytrvalostní, jeden sprint, jeden stíhací závod a dva závody s hromadným startem. Nejprve triumfovala ve švédském Östersundu, poté v německém Ruhpoldingu v kanadském Canmore, v Ruhpoldingu 2018, v Hochfilzenu 2018, v Anterselvě 2019, naposledy pak v Östersundu 2019. Spolu s Italkami Lisou Vittozziovou, Karin Oberhoferovou a Federicou Sanfilippovou dokázala během podniku světového poháru v rakouském Hochfilzenu zvítězit v ženské štafetě. O tři roky později Italky znovu ovládly štafetový závod. Jedno vítězství si pak připsala i ve smíšených štafetách a závodu smíšených dvojic.\n\nJe držitelkou malého glóbu za vítězství v hodnocení vytrvalostního závodu ze sezóny 2015/16 a malého glóbu za vítězství v hodnocení stíhacího závodu ze sezóny 2018/19 .\n\nWiererová je osminásobnou účastnicí Mistrovství světa v biatlonu a rovněž účastnicí zimních olympijských her. Dokázala získat celkem tři tituly v závodech jednotlivců na mistrovství světa, poprvé v závodu s hromadným startem ze švédského Östersundu v roce 2019. V týmovém závodě dokázala s ženskou štafetou skončit dvakrát na bronzové pozici a s Karin Oberhoferovou, Dominikem Windischem a Lukasem Hoferem skončila třetí ve smíšené štafetě na ZOH v ruské Soči.\n\"Poznámka: Výsledky z mistrovství světa se započítávají do celkového hodnocení světového poháru, výsledky z olympijských her se dříve započítávaly, od olympijských her v Soči 2014 se nezapočítávají.\"\n\nSezóna 2008/09\nSezóna 2010/11\nSezóna 2011/12\nSezóna 2012/13\nSezóna 2013/14\nSezóna 2014/15\nSezóna 2015/16\nSezóna 2016/17\nSezóna 2017/18\nSezóna 2018/19\nSezóna 2019/20\nZúčastnila se pěti juniorských šampionátů v biatlonu. Celkově na těchto šampionátech získala pět zlatých medailí, z toho pět bylo individuálních a k tomu ještě přidala jednu stříbrnou a dvě bronzové medaile ze štafet.\n\n\n"}
{"id": "893700", "url": "https://cs.wikipedia.org/wiki?curid=893700", "title": "Nicole Gontierová", "text": "Nicole Gontierová\n\nNicole Gontierová, nepřechýleně Nicole Gontier (* 17. listopadu 1991, Aosta), je italská biatlonistka. Na mistrovství světa 2013 v Novém Městě na Moravě vybojovala bronzovou medaili v ženském štafetovém závodě. Na Mistrovství světa v biatlonu 2015 ve finském Kontiolahti obhájila s ženskou štafetou bronzové medaile. V individuálních závodech světového poháru obsadila nejlépe 3. místo ve sprintu v Oberhofu v sezóně 2014/15. Je také několikanásobná medailistka ze štafetových závodů z juniorských světových šampionátů.\n"}
{"id": "893702", "url": "https://cs.wikipedia.org/wiki?curid=893702", "title": "Karl Sigmund von Hohenwart", "text": "Karl Sigmund von Hohenwart\n\nKarl Sigmund von Hohenwart (12. února 1824 Vídeň – 26. dubna 1899 Vídeň), byl rakousko-uherský, respektive předlitavský státní úředník a politik, v roce 1871 předseda vlády Předlitavska (vláda Karla von Hohenwarta) a ministr vnitra Předlitavska.\n\nPocházel ze staré šlechtické rodiny, od roku 1767 povýšené na hrabata. Vystudoval Theresianum a nastoupil do státních služeb. V roce 1848 byl zvolen do celoněmeckého Frankfurtského parlamentu. Do roku 1854 působil v Kraňsku, od roku 1855 pracoval na ministerstvu vnitra. V roce 1856 nastoupil jako úředník v Rijece. Roku 1862 byl jmenován vedoucím oddělení na místodržitelství v tyrolském Trentu. Ještě roku 1862 se stal zemským hejtmanem Kraňska. V roce 1867 byl jmenován zemským prezidentem (místodržícím) v Korutanech, odkud roku 1868 přešel na post místodržícího Horních Rakous. V této době, kdy vrcholily vnitropolitické otřesy vyvolané zejména státoprávními ambicemi Čechů, ho císař František Josef I. pověřil vypracováním memoranda ohledně možného řešení této situace.\n\n5. února 1871 se stal předsedou vlády Předlitavska (vláda Karla von Hohenwarta. Kromě toho v ní obsadil i post ministra vnitra Předlitavska. V čele vlády setrval do 26. října 1871. Jeho jmenování předsedou vlády bylo nečekané a kabinet byl dokonce nazván \"masopustní vládou\". V kabinetu usedli někteří konzervativní šlechtici a také dva Češi.\n\nJako ministerský předseda byl zastáncem větších práv historických zemí a jejich zákonodárných sborů (zemské sněmy) a svou vládu chtěl založit na federalistických silách. Provedl opatření k autonomnímu statutu pro Halič a rozběhl již v únoru zásadní jednání o státoprávním postavení českých zemí (jeho hlavními vyjednávacími partnery na české straně byli Jindřich Jaroslav Clam-Martinic a František Ladislav Rieger). Produktem jednání, které skončilo v srpnu 1871, byly takzvané Fundamentální články, které měly vést k českému vyrovnání, tedy k ukončení české opozice proti ústavnímu systému Předlitavska prostřednictvím posílení pozice českých zemí jako částečně autonomní jednotky v rámci monarchie. Jednání o fundamentálních článcích podporovala část české historické šlechty i další konzervativní síly v alpských zemích. Odpor proti nim se ale zvedl mezi německorakouskými liberály, českými Němci a nesouhlasili ani politici Uherska. Nakonec nebyly Fundamentální články realizovány a Hohenwart proto ještě před koncem roku 1871 opustil svůj úřad.\n\nV následném období se nejprve stáhl z vrcholné politiky. Již ve volbách roku 1873 získal i mandát v Říšské radě (celostátní zákonodárný sbor), kde reprezentoval kurii venkovských obcí, obvod Kranj, Kamnik, Radovljica atd. (v dnešním Slovinsku). Mandát ve vídeňském parlamentu obhájil za stejný obvod i ve volbách roku 1879. Ve volbách roku 1885 sem byl zvolen za kurii městskou a obchodních a živnostenských komor v Lublani. Ve volbách roku 1891 opět za kurii venkovských obcí, Kranj, Kamnik atd.\n\nNa Říšské radě se od počátku profiloval jako jeden z předáků konzervativní pravice (Strana práva). Do jejího poslaneckého klubu na Říšské radě usedli v roce 1873 i moravští Češi (čeští politici z Čech tehdy ještě setrvávali v pasivní opozici a mandáty ve vídeňském parlamentu nepřevzali). V letech 1879–1891 byl pak předsedou parlamentního klubu pravice (Hohenwartův klub), který byl jednou z opor vlády Eduarda Taaffeho a který byl tehdy dlouho spojencem českých politiků a dohromady vytvářel takzvaný \"železný kruh pravice\". Nadále byl stoupencem federativního pojetí rakouského státu.\n\nV roce 1885 byl jmenován prezidentem Nejvyššího účetního dvora a byl jím až do roku 1899. V té době již jeho politická kariéra ovšem odeznívala. Roku 1895 se jeho konzervativní poslanecká frakce částečně rozpadla a v roce 1897 přestal být poslancem Říšské rady. Krátce poté byl jmenován doživotním členem Panské sněmovny.\n"}
{"id": "893706", "url": "https://cs.wikipedia.org/wiki?curid=893706", "title": "Mistrovství Evropy v judu 1961", "text": "Mistrovství Evropy v judu 1961\n\nMistrovství Evropy se konalo v Milaně, Itálie v květnu 1961.\n\nSoučástí mistrovství Evropy v judu byla mimo soutěže ve váhových kategoriích i soutěž týmů, individuální soutěže podle technických stupňů a kategorie bez omezení\n\nJe velmi obtížně doložitelný systém turnaje mistrovství Evropy do roku 1965. Judisté byli nalosováni do klasického pavouku, ze kterého dva postoupili do finále. Poražení semifinalisté se mohli právem pyšnit děleným třetím místem. Je tu však potíž právě s pravidly jednotlivých turnajů do roku 1965. V některých ročnících jsou zmínky o utkání o třetí místo mezi poraženými semifinalisty. Kvůli absenci oficiálních výsledků jsou veškeré informace čerpány z novin a různých časopisů a ty se v tomto směru liší. Z tohoto důvodu poražení semifinalisté nejsou uvedeni. Budou doplněni v případě doložení oficiálními výsledky nebo fotografií ze stupně vítězů.\n"}
{"id": "893709", "url": "https://cs.wikipedia.org/wiki?curid=893709", "title": "Kaple svatého Václava (Lysá nad Labem)", "text": "Kaple svatého Václava (Lysá nad Labem)\n\nKaplička sv. Václava, též známá jako eremitáž u sv. Václava, je pozůstatkem původní poustevny na panství a dnes katastru města Lysá nad Labem.\n\nKaplička byla postavena v roce 1692 jako součást areálu poustevny a tzv. zázračné zahrady s čtrnácti plastikami, fontánkou a větrným mlýnem. Iniciátorem výstavby byl tehdejší majitel panství František Antonín Špork. Poustevna byla umístěna na okraji jeho panství a tvořila tak vstup směrem od Prahy. Současná podoba, kdy výklenkovou kapli sv.Václava doplňuje dvojice soch andělů-světlonošů Žalostné a Radostné smrti, vznikla až po zrušení poustevny ve 30. letech 18. století. Ostatní sochy z poustevny byly přemístěny na ohradní zeď Kostela svatého Jana Křtitele v Lysé nad Labem. Některé zdroje přisuzují autorství soch Matyáši Bernardu Braunovi, což by však znamenalo s ohledem na Braunův věk jejich pozdější vznik.\n\nBezprostředně kolem kapličky prochází od roku 1873 železniční trať Rakouské severozápadní dráhy, nyní frekventovaný úsek trati z Prahy do Lysé nad Labem. Do roku 1996 zde bylo hradlo a byla sem zaústěna vlečka Vodního zdroje Káraný, snesená roku 2007.\n\n"}
{"id": "893716", "url": "https://cs.wikipedia.org/wiki?curid=893716", "title": "Eurovision Song Contest 2007", "text": "Eurovision Song Contest 2007\n\nEurovision Song Contest 2007 byl 52. ročník každoroční soutěže. Po vítězství finských reprezentantů Lordi na Eurovizi 2006 v Athénách pořádání soutěže připadlo Helsinkám.\n\nVítězem soutěže se stala zástupkyně Srbska Marija Šerifović s písní \"\"Molitva\"\" s 268 body. Druhé místo obsadil ukrajinský interpret Věrka Serďučka s písní \"\"Dancing Lasha Tumbai\"\" s 235 body a třetí místo ruská dívčí skupina Serebro s 207 body. Na čtvrté pozici se umístilo Turecko a na páté Bulharsko. Srbsko vyhrálo soutěž poprvé v historii a následně hostilo Eurovision Song Contest 2008 v Bělehradě.\nKromě hlavního města Finska o pořádání soutěže projevily zájem Espoo, Turku a Tampere. Finský vysílatel YLE uvolnil pro zajištění organizace částku 13 milionů €.\nJedinou odstupující zemí bylo Monako, jehož vysílatel prohlásil, že monacký zástupce za stávajícího hlasovacího systému nemá v soutěži šanci. Telé Monte Carlo však Eurovizi 2007 i přes neúčast vysílalo. Mezi účastnické země se navrátilo Rakousko po roční pauze. Debutanty na soutěži byli Česko (zastupovaná skupinou Kabát) s písní \"\"Malá dáma\"\", s níž obsadili poslední místo v semifinále se ziskem jednoho bodu) a Gruzie. Srbsko a Černá Hora poprvé v historii vyslali svého zástupce coby nezávislé státy (v letech 2004 a 2005 vysílali společného reprezentanta).\nCelkem se soutěže zúčastnilo rekordních 42 zemí, což mělo za následek masivní účast v semifinále (zástupci 28 zemí). Následující rok byla zavedena tradice dvou semifinálových kol z důvodu vysokého počtu účastnických zemí.\nPo vítězství hard-rockové písně na předešlém ročníku zaznělo na Eurovizi 2007 více písní, přestože soutěž je tradičně spojována spíše s popovou hudbou. V nesoutěžní části finálového večera jako host vystoupila skupina Apocalyptica.\n\nMístem konání Eurovize 2007 byla po vítězství skupiny Lordi na Eurovision Song Contest 2006 v Athénách zvolena Hartwall Areena v Helsinkách. Tato aréna patří mezi největší haly ve Finsku a s kapacitou 10–15 tisíc míst je častým místem konání koncertů (mimo jiné zde vystupovali Andrea Bocelli, Leonard Cohen, Lady Gaga, Celine Dion či Nightwish) i mezinárodních sportovních klání (Mistrovství světa v ledním hokeji 2012 či premiérové zápasy NHL). Primárně je používána jako hokejová aréna.\n\n12. března 2007 bylo rozlosováno pořadí výstupů v semifinále, finále a při závěrečném bodování. Fiálového kola se automaticky účastnily země, které v předešlém roce obsadily nejlepších deset pozic (včetně vítěze) a tzv. Velká čtyřka (Spojené království, Španělsko, Německo a Francie). Zástupci zbylých dvaceti osmi účastnických zemí se museli probojovat semifinálovým kolem. Pět semifinalistů a tři automatičtí finalisti obdrželi divokou kartu, díky které si mohli zvolit své pořadové číslo – tato výsada losováním připadla Rakousku, Andoře, Turecku, Slovinsku, Lotyšsku, Arménii, Ukrajině a Německu.\nBěhem losování byla vyloučena dříve diskutovaná možnost diskvalifikace soutěžní písně Izraele \"\"Push The Button\"\", které byl přisuzován politický motiv. Soutěžní píseň Spojeného království byla zvolena po určeném limitu, britský vysílatel byl však zproštěn postihu ze strany EBU.\n\nStejně jako v roce 2006 a ve všech následujících ročnících byl finálový systém vyhlašování bodových výsledků jednotlivých zemí následující: 10.–4. místo (1 až 7 bodů) se objevilo na obrazovce, zatímco zástupce (\"spokesperson\") každé země tři písně s nejvyšším obodováním (8, 10 a 12 bodů). Postupující semifinalisté byli vyhlášeni v náhodném pořadí bez určení výsledku. Při obou večerec bylo hlasovací okno po dobu 15 minut otevřeno po skončení všech soutěžních vystoupení. Po skočení finálového večera byly zveřejněny kompletní výsledky semifinále.\nVysílatelé všech účastnických zemí podle pravidel měli zaručit hlasovací linky pro diváky. V případě technické poruchy měla každá země k dispozici záložní odbornou porotu – tu kvůli kolapsu využily televize Albánie a Andorry.\n\n\nFinalisté:\n\nFinále proběhlo 12. května 2007 ve 21:00 Středoevropského času (CET). Vítězem se stalo Srbsko.\n\nZástupci jednotlivých zemí vyhlašovali výsledky v následujícím pořadí:\n\nV následující tabulce je přehled dvanáctibodových ocenění, které jednotlivé země ve finále přisoudili soutěžícím:\n\nFinále sledovalo 436 000 diváků, díky čemuž se pořad stal 20. nejsledovanějším roku 2006–2007.\n\n\n\n\n"}
{"id": "893719", "url": "https://cs.wikipedia.org/wiki?curid=893719", "title": "Albert Schäffle", "text": "Albert Schäffle\n\nAlbert Schäffle, plným jménem Albert Eberhard Friedrich Schäffle (24. února 1831 Nürtingen – 25. prosince 1903 Stuttgart), byl německý národohospodář původem z Württemberska, v roce 1871 krátce i rakousko-uherský, respektive předlitavský politik – ministr obchodu a ministr zemědělství Předlitavska a jeden z hlavní propagátorů dojednání takzvaných fundamentálních článků jako pokusu o česko-rakouské vyrovnání.\n\nPůvodně měl být protestantským duchovním a vystudoval evangelický seminář Schöntal. Pak pokračoval v teologických studiích na Evangelisches Stift Tübingen, ale pro účast v revolučním hnutí roku 1848 byl následujícího roku ze studií vyloučen. Působil pak jako soukromý učitel v Tübingenu a v období let 1850–1860 pracoval coby novinář v listu Schwäbischer Merkur. Studoval mezitím státovědu na Univerzitě v Tübingenu, kde roku 1856 získal titul doktora ekonomie a kde od roku 1860 sám vyučoval národohospodářství. Byl aktivní i politiky v letech 1861–1865 byl poslancem Württemberského sněmu. Od roku 1868 vyučoval státovědu na Vídeňské univerzitě.\n\n5. února 1871 se stal ministrem obchodu Předlitavska ve vládě Karla von Hohenwarta. Kromě toho v ní obsadil i post ministra zemědělství coby provizorní správce rezortu. Ve vládě setrval do 26. října 1871. Jako ministr obchodu navrhoval program zestátněný některých významných železničních tratí a doporučoval spustit síť poštovních spořitelen. Tyto myšlenky byly později realizovány.\nJeho hlavní rolí ve vládě ale byl pokus o státoprávní reformu Předlitavska. Schäffle po svém příchodu na Vídeňskou univerzitu zjistil, že Rakousko, ač navenek vnímané jako etnicky německý stát, je ve skutečnosti daleko složitějším souborem národností a národů. Sám přiznal, že se dříve domníval, že Čechy jsou poněmčeny a teprve později zjistil, že „\"lid se neponěmčil a stačila pouhá dvě desetiletí, aby všechno české obyvatelstvo kulturně a politicky znovu splynulo v národním vědomí nejhouževnatějšího rázu\".“ Jako vysokoškolský pedagog měl navíc možnost spolupracovat se špičkovými akademiky českého původu jako Karel Habětínek (i on se stal členem Hohenwartovy vlády), díky čemuž ztratil předsudky vůči kulturní zaostalosti neněmeckých národností. V Hohenwartově kabinetu byl klíčovým vyjednavačem takzvaných fundamentálních článků, které byly zamýšleny jako pokus o česko-rakouské vyrovnání pomocí poskytnutí jisté autonomie českým zemím a uznání jejich státoprávní výlučnosti. Jednání s českými politiky (Jindřich Jaroslav Clam-Martinic a František Ladislav Rieger) zahájil již v únoru 1871 a do srpna se mu podařilo dosáhnout široké dohody.\n\nJeště počátkem září 1871 byl Schäffle optimistický ohledně implementace fundamentálních článků. Odjel dokonce na dovolenou. Jenže v následujících měsících byly fundamentální články vlivem ostré opozice zejména z řad německorakouských liberálů odmítnuty. Po následném pádu vlády Schäffle odešel z rakouské politiky a působil pak převážně v Německu. V letech 1881–1882 se krátce podílel na přípravě sociálního zákonodárství kancléře Otto von Bismarcka, ale jinak se výlučně zabýval akademickou drahou. Patřil ke kritikům hospodářského liberalismu a stoupencům myšlenek Ferdinanda Lassalla. Podporoval rozšiřování volebního práva a byl stoupencem ekonomického i politického federalismu.\n"}
{"id": "893721", "url": "https://cs.wikipedia.org/wiki?curid=893721", "title": "Detlef Brandes", "text": "Detlef Brandes\n\nDetlef Brandes (* 1. května 1941 Berlín) je německý historik a profesor na Heinrich-Heine-Universität Düsseldorf. Specializuje se mimo jiné na česko-německé vztahy ve 20. století.\n\nDetlef Brandes studoval mezi léty 1960–1967 historii, slavistiku, germanistiku a politologii v Mnichově. Mezi léty 1968–1972 pracoval v Collegiu Carolinu, poté až do roku 1984 na Svobodné univerzitě v Berlíně, kde také habilitoval (1984). V roce 1991 byl jmenován profesorem na Heinrich-Heine-Universität v Düsseldorfu.\n\nDetlef Brandes je mj. expertem na česko-německé vztahy. Ve své disertaci se zabýval okupační mocí, kolaborací a odboj v Protektorátu do r. 1942. Později toto téma rozšířil až do období konce okupace. V souvislosti s českými dějinami se zabýval i plány československé exilové vlády na vysídlení sudetských Němců a nacistickými germanizačními plány.\n\n\nV roce 2001 mu byl udělen čestný doktorát Univerzity Karlovy. V roce 2003 mu udělila Akademie věd ČR Čestnou oborovou medaili F. Palackého za zásluhy ve společenských vědách.\n\n"}
{"id": "893723", "url": "https://cs.wikipedia.org/wiki?curid=893723", "title": "Hunedoara", "text": "Hunedoara\n\nHunedoara ( \")\" je město ležící v západním Rumunsku v župě Hunedoara. V roce 2011 zde žilo 60 525 obyvatel. Nejpočetnejší minoritou jsou Maďaři, kteří tvoří 4,63 % obyvatel města. První zmínka o městě pochází z roku 1265.\n\nAdministrativní součástí města jsou i vesnice Boș, Groș, Hășdat, Peștișu Mare a Răcăștia.\n\nMěsto se poprvé zmiňuje k roku 1265 a ve středověku bylo sídlem mocného rodu Hunyadi. Vojevůdce János Hunyadi (1456) a jeho synové, král Ladislav Hunyadi (1433-1457) a král Matyáš Korvín (1443-1490), sídlili na zdejším hradě. V 19. století zde vznikl velký hutní závod, v současnosti z velké části zrušený.\n\nHrad Hunedoara je dobře zachovaný pozdně gotický hrad na vápencové skále nad městem. Byl založen Janem Hunyadim roku 1407 a rozšiřován během 15. a 16. století. Romantický hrad je často používán jako kulisa při natáčení historických filmů.\n\n"}
{"id": "893725", "url": "https://cs.wikipedia.org/wiki?curid=893725", "title": "Pchohang", "text": "Pchohang\n\nPchohang je město v Jižní Koreji v provincii Severní Kjongsang. Slouží jako důležitý přístav pro aglomeraci Tegu. Nachází se na řece Hjongsan. Klima je mírné, monzunové, s největším úhrnem srážek v letních měsících. Průměrná lednová teplota je 1,8 °C a nejteplejším měsícem je srpen, jehož průměrná teplota je 25,7 °C. Za korejské války zde proběhla v roce 1950 velká vyloďovací operace jednotek OSN, později se zde odehrálo několik střetů mezi jihokorejskými a severokorejskými jednotkami.\n\n"}
{"id": "893728", "url": "https://cs.wikipedia.org/wiki?curid=893728", "title": "Karel Habětínek", "text": "Karel Habětínek\n\nKarel Habětínek, v německojazyčném prostředí též Karl Habietinek (2. března 1830 Praha – 21. března 1915 Vídeň), byl rakousko-uherský, respektive předlitavský vysokoškolský pedagog, státní úředník, soudce a politik českého původu, v roce 1871 ministr spravedlnosti Předlitavska.\n\nVystudoval Karlo-Ferdinandovu univerzitu v Praze. Roku 1855 získal titul doktora práv. V letech 1856–1862 působil jako právník v Tereziánské vojenské akademii. V roce 1859 se stal docentem na Vídeňské univerzitě, kde vyučoval civilní právo. Od roku 1861 působil jako advokát v Praze. V letech 1863–1868 vyučoval civilní i obchodní právo na Karlo-Ferdinandově univerzitě v Praze, v letech 1868–1871 pak opět na Vídeňské univerzitě, kde zastával i funkci děkana. Od roku 1869 zasedal též u říšského soudu.\n\n5. února 1871 se stal ministrem spravedlnosti Předlitavska ve vládě Karla von Hohenwarta. Ve vládě setrval do 26. října 1871. Jako ministr inicioval přijetí zákona o vedení pozemkových knih.\n\nJeho účast ve vládě coby Čecha (spolu s ním byl ministrem jmenován i další Čech Josef Jireček) byla součástí snahy vlády Karla von Hohenwarta vytvořit novou koalici se zapojením neněmeckých národností. Habětínek a Jireček byli historicky prvními Čechy na ministerské pozici v Předlitavsku. V státoprávních otázkách byl federalistou, tedy zastáncem větších pravomocí historických zemí. Historik Otto Urban ho ovšem neřadí mezi stoupence českého státního práva, spíše ho popisuje jako osobnost bez nacionálních předsudků, bytostného Rakušana. Ze své vědecké dráhy se osobně znal s dalším ministrem Hohenwartovy vlády, Albertem Schäfflem, který i díky znalosti Habětínka ztratil předsudky vůči údajné kulturní zaostalosti neněmeckých národností a byl pak hlavním vyjednavačem vlády u takzvaných fundamentálních článků (projektované česko-rakouské vyrovnání).\n\nRoku 1879 byl jmenován doživotním členem Panské sněmovny. Roku 1882 se stal prezidentem senátu Nejvyššího soudního dvora ve Vídni a od roku 1899 až do roku 1904 byl dokonce jeho prvním prezidentem.\n\nRoku 1871 získal čestné občanství (měšťanství) Rokycan a Chrudimi.\n"}
{"id": "893731", "url": "https://cs.wikipedia.org/wiki?curid=893731", "title": "Ledolam (hra)", "text": "Ledolam (hra)\n\nLedolam, též ledolamka (\"icebreaker\") je psychosociální hra převážně určená k seznámení v nové skupině účastníků programu teambuildingu. \n\nLedolamy jsou jednoduché, netrvají dlouho a hrají se na začátku akce. Mají uvolnit napětí účastníků, kteří se navzájem neznají. Často jsou zaměřeny na naučení jmen a zjištění základních informací o účastnících. Hry by měly využívat slov i řeči těla, uvolňovat napětí, zlepšovat náladu, posilovat odvahu a bojovnost.\n\n"}
{"id": "893734", "url": "https://cs.wikipedia.org/wiki?curid=893734", "title": "Heinrich von Scholl", "text": "Heinrich von Scholl\n\nHeinrich von Scholl (27. dubna 1815 Benátky – 15. května 1879 Gorizia) byl rakouský, respektive rakousko-uherský důstojník a předlitavský politik. Měl hodnost generálmajora. 5. února 1871 se stal ministrem zeměbrany Předlitavska ve vládě Karla von Hohenwarta. Post si udržel i v následující vládě Ludwiga von Holzgethana. Ve vládě setrval do 22. listopadu 1871.\n"}
{"id": "893735", "url": "https://cs.wikipedia.org/wiki?curid=893735", "title": "Songnam", "text": "Songnam\n\nSongnam je město v Jižní Koreji v provincii Kjonggi. Je to druhé největší město v Kjonggi a desáté největší město v zemi. Populace dosahuje téměř jednoho milionu a je to satelitní město Soulu. Nachází se na jih od Soulu.\n\nHistorie Songnamu je poměrně krátká, nechal ho vybudovat prezident Pak Čong-hui v 70. letech 20. století jako průmyslové město. Dnes je Songnam plně integrován do soulské metropolitní oblasti.\n\n\n"}
{"id": "893736", "url": "https://cs.wikipedia.org/wiki?curid=893736", "title": "Větrný mlýn Vysoký", "text": "Větrný mlýn Vysoký\n\nVětrný mlýn Vysoký je ruina větrného mlýna tzv. holandského typu, který stojí na Lysém vrchu poblíž Vysokého, jižně od Heřmanic v okrese Liberec. Dosahoval výšky 13 metrů a stávala u něj také pekárna. Zbudován byl místním rychtářem Eduardem Zucklerem v letech 1828 až 1830. Během roku 1866 ale mlýn při svém tažení v rámci prusko–rakouské války zpustošila pruská vojska a stavba se poté ke svému původnímu využití již nikdy nevrátila.\n\nV roce 1897 zde vznikla rozhledna s ochozem, v jejíž blízkosti byl otevřen také hostinec. I ty však po roce 1945 zanikly. Na místě ze stavby zůstaly jen více než metr široké obvodové zdi. Na začátku 21. století vyrostlo na návrší v blízkosti bývalého větrného mlýna několik větrných elektráren.\n\nObjekt byl zařazen mezi kulturní památky České republiky.\n\n"}
{"id": "893737", "url": "https://cs.wikipedia.org/wiki?curid=893737", "title": "Milan Hejný", "text": "Milan Hejný\n\nMilan Hejný (* 23. května 1936 Martin) je český a slovenský matematik, odborník na didaktiku matematiky, profesor Pedagogické fakulty UK v Praze. Syn pedagoga Víta Hejného a herečky Nadi Hejné, synovec politika Ivana Pietora a pravnuk novináře Ambro Pietora.\n\nRoku 1959 absolvoval Matematicko-fyzikální fakultu Univerzity Karlovy, potom působil na ČVUT v Praze, VŠD v Žilině, MFF UK v Bratislavě a od roku 1991 přednáší na Pedagogické fakultě UK v Praze. V letech 1975–1979 a 1983–1989 experimentálně vyučoval matematiku na ZŠ. Rok působil jako hostující profesor na \"Concordia University\" v Montréalu (Kanada) a půl roku na \"Central Michigan University\" v USA. V devadesátých letech byl náměstkem slovenského ministra školství, od roku 1991 je profesorem na Pedagogické fakultě UK v Praze. Jeho výzkumný tým zde rozpracoval teorii generického modelu a koncipoval „scheme-oriented“ edukační teorii čili teorii vyučování, orientovaného na budování schémat (VOBS). Tento tým zpracoval v letech 2006–2010 pro Nakladatelství Fraus řadu učebnic matematiky pro 1. stupeň ZŠ. V roce 2013 založil obecně prospěšnou společnost H-mat, o.p.s., která má rozvíjet a šířit jím a jeho otcem započaté dílo. V roce 2014 byla jeho výuka orientovaná na budování schémat rozšířená na 19% škol.\n\nProf. Hejný je autorem nebo spoluautorem 16 matematických publikací a více než 270 publikací z didaktiky matematiky, včetně 13 často citovaných knih. Přednášel na 13 zahraničních univerzitách a na více než 30 mezinárodních konferencích, byl a je řešitelem nebo spoluřešitelem 7 domácích a 4 mezinárodních grantových projektů, je členem redakční rady časopisu \"Educational Studies in Mathematics\" a redakční rady nakladatelství Kluwer pro sérii \"Mathematics Teacher Education\".\n\nMezi jeho hlavní vědecké výsledky v oblasti didaktiky matematiky patří:\n\n\nJeho metoda pro výuku matematiky je založena na teorii generických modelů a vede žáky k vytváření obecných modelů a schémat. Vychází z poznatků jeho otce Víta Hejného (jako reakce na Hlinkův slovenský režim) a z vlastní zkušenosti jako učitele matematiky na základní škole v Bratislavě. Spočívá v tom, že učitel zadává žákům zajímavé úlohy a nechá je společně řešit. Žáci si musí sami vytvářet \"generické modely\" řešení úloh a tato činnost je musí bavit. Milan Hejný s týmem PedF UK zpracoval řadu učebnic matematiky pro první stupeň ZŠ včetně příruček pro učitele. Metoda má četné zastánce, ale i kritiky.\n\nUkazuje se, že obecně hlavní roli úspěchu v matematice hraje pozitivní postoj dětí k matematice. Samotný Milan Hejný uvádí, že mu v dětství matematika zpočátku nešla a nerozuměl zápisům na tabuli. Předseda Společnosti učitelů matematiky Eduard Fuchs uvádí, že metoda bude vždy menšinová a při nepochopení podstaty jsou výsledky neradostné.\n\nJe čestný člen Jednoty českých matematiků a fyziků, čestný člen Jednoty slovenských matematiků a fyziků a nositel zlaté plakety Fakulty matematiky, fyziky a informatiky Komenského univerzity v Bratislavě. V roce 2010 mu byla udělena Medaile MŠMT 1. stupně za dlouhodobou vynikající pedagogickou činnost. V roce 2012 obdržel v rámci projektu „Českých 100 nejlepších“ ocenění „MathProf ONE“. V roce 2013 mu byla v rámci projektu \"Matematika s chutí\" udělena zvláštní cena. Svaz průmyslu a dopravy ČR ocenil jeho celoživotní přínos v rámci Roku průmyslu a technického vzdělávání v roce 2015. V roce 2017 byl oceněn za celoživotní přínos vzdělávání uvedením do Auly sály, která je součástí výročních cen Eduína. Spolu se svojí organizací H-mat, o.p.s. byl nejdříve v roce 2014 oceněn cenou EDUína a v roce 2019 i superEDUína za vzornou implementaci a šíření principů, které mají přesah daleko mimo matematiku.\n\n\n\n"}
{"id": "893739", "url": "https://cs.wikipedia.org/wiki?curid=893739", "title": "Římskokatolická farnost Šlapanice u Brna", "text": "Římskokatolická farnost Šlapanice u Brna\n\nŘímskokatolická farnost Šlapanice u Brna je územní společenství římských katolíků s farním kostelem Nanebevzetí Panny Marie v děkanátu Modřice. Do farnosti patří kromě Šlapanic také Ponětovice, Kobylnice, Bedřichovice a Jiříkovice.\n\nPočátek historie farního kostela je datován na přelom 12. a 13. století, kdy zde stál románský chrám. Tato stavba byla na přelomu 13. a 14. století nahrazena gotickým kostelem, jenž je dosud patrný díky zachované křížové klenbě v presbytáři či díky odkrytým částem gotických oken a dveří. Ve středověku fungoval jako opevněné útočiště pro obyvatele vsi. V následujících staletích byl při požárech či válečných událostech několikrát vážně poškozen, nakonec byl barokně přestavěn v letech 1753–1755, o dva roky později ale ještě musel být opraven po požáru. Kompletní rekonstrukce se chrám dočkal v letech 1989–1990.\n\nOd nejstarších dob měly Šlapanice vlastní duchovní správu. Prvním známým farářem zde byl roku 1235 Jan. Do farnosti v minulosti patřily také Velatice (do roku 1784), Líšeň (do obnovení zdejší fary roku 1630), Slatina (do roku 1715) a Práce (do roku 1852). Matriky se začaly vést roku 1689, pamětní kniha byla založena roku 1742.\n\nFarářem zde byl od 1. října 2010 do července 2013 R. D. Mgr. Miloš Mičánek. Od 1. srpna 2013 je farářem R. D. ICLic. Mgr. Jan Nekuda.\n\nDnem vzájemných modliteb farností za bohoslovce a bohoslovců za farnosti brněnské diecéze je 14. červen. Adorační den připadá na 24. listopadu. Farnost se pravidelně zapojuje do projektu Noc kostelů. Každoročně se koná tříkrálová sbírka a farní ples.\nFarnosti Šlapanice, Podolí a Prace vydávají čtyřikrát ročně společný farní časopis Okénko.\n\nV roce 2016 se ve farnosti konaly (po 80 letech) lidové misie. Misionáři oslovili během posledního únorového týdne všechny věkové kategorie farníků. Kromě programu v kostele každý den vycházeli do ulic, navštívili malé děti ve školce, starší i nemocné farníky v penzionu i v domácnostech.\n\n"}
{"id": "893740", "url": "https://cs.wikipedia.org/wiki?curid=893740", "title": "Teorie generických modelů", "text": "Teorie generických modelů\n\nTeorie generických modelů je pedagogická metoda.\n\nTeorie generických modelů vznikala postupně. Nejprve pouze jako soubor myšlenek, jak zkvalitnit vyučovací proces. Autor teorie Milan Hejný začal r. 1975 v 5.ročníku základní školy dlouhodobý experiment s cílem najít možnosti výuky, které by oslabily formalismus. Vedlo ho přesvědčení, které převzal od svého otce Víta Hejného, že skutečně kvalitní poznání učitel nemůže žákovi jen tak předat, ale že se k němu žák musí dobrat sám. Hlavním těžištěm vyučování by tedy neměl být výklad, ale vhodně volená série úloh, což je jednou z hlavních zásad konstruktivismu.\nBěhem experimentu pak poznal, že přestože jsou myšlenkové pochody žáků pochopitelně různé (dáno matematickou vyspělostí, rychlostí, atd.), jedno je během poznávacího procesu spojuje, a sice náhlé prozření, nabytí vhledu do zkušeností do té doby nepropojených. Po tomto zjištění pak autor začal mnohaletý výzkum zaměřený na řešení otázek jako: Jak se člověk zmocňuje matematického poznatku? Které faktory jsou pro zrod nového poznatku rozhodující a které mu naopak brání?\n\nV průběhu let pak dospěl k modelu mechanizmu poznávacího procesu, který se pak stal účinným pomocníkem při analýze žákovských myšlenkových procesů, při hledání příčin jeho chyb a zejména při tvorbě výukové strategie, která má co nejvíce omezit vznik formálních poznatků.\nKonstrukce mechanismu vychází jak z autorových experimentů, tak i z mnohaletých pedagogických zkušeností jeho otce, dále např. z některých myšlenek J. Piageta, především jeho metody popisu kognitivního vývoje pomocí vývojových stádií. \n\nProces budování poznatku Hejný rozkládá do několika hladin a hladinových přechodů:\n\nPro ilustraci uvádím, jak takový mechanismus nabývání poznání, někdy také nazýván jako pojmotvorný proces, vypadá v praxi. Dobře to lze ukázat na jednom z těžších témat matematiky na základní škole, kde vždy vzniká mnoho problémů a kde hodně žáků dělá chyby. Tímto tématem jsou zlomky.\nNa hladině motivace je dobré dát žákům nějaký příklad z praxe, aby je probíraná látka zaujala. Například položit otázku: \"Maminka upekla koláč, který si měly k večeři rozdělit dvě děti a tatínek, ale aby půl koláče ještě zbylo.\"\nŽáci si koláč nakreslí a budou ho rozdělovat na části podle zadání. Uvědomí si přitom, že zlomky vlastně v běžném živote znají, jen s nimi doposud neuměli počítat.\nAby si žáci vytvořili hladinu separovaných modelů, je potřeba jim předložit ukázkové zlomky a nezapomenout přitom na nemodely a překvapivé a zdánlivé modely. Modelem pak mohou být klasické zlomky jako 1/2, 1/3, 5/2, 23/3. Za překvapivý model pak můžeme vybrat záporný a nějaký „velký “zlomek, třeba -2/3 a 1021/1020. Zdánlivý model, neboli ten, který se pouze jako zlomek tváří, tvoří například celá čísla přepsaná do podoby zlomku, namátkou 6/3, 5/5, 0/5, nebo Číslo, nedávající smysl 5/0. Nemodelem pak mohou být jakákoliv čísla, která nejsou zlomkem, tedy 1, 2, 0, -56. Ještě předtím by však bylo dobré ukázat nejpoužívanější modely zlomků, které poukazují do praxe, jako je rozkrájený koláč na třetiny, poloviny, čtvrtiny, nebo spojení „půlka chleba“, „čtvrtka chleba“, „trvalo to čtvrt hodiny“, „uplaval jen půl bazénu“. To vše by mohlo být dobrým modelem pro zlomky, na němž žáci pochopí, proč se zlomky vlastně zabýváme.\nNa hladině zobecnění pak dochází ke seskupování těchto modelů, například si žák vytvoří skupinu „zlomky <1“, „zlomky >1“, zlomky, které se dají krátit, apod.\nV další fázi si žák vytvoří generický model, klasickým modelem zlomku, jak již jsem uvedl, je koláč a jeho rozdělování na kusy - zlomky. Děti se na něm učí dělit celek na části, označovat si je a vidět v něm stejné zlomky, vyjádřené více možnými zápisy (2/4 = 1/2).\nAbstrakčním zdvihem pak je moment, kdy si žák uvědomí, že čísla, která vyjadřují část celku a která zapisujeme se zlomkovou čarou (lomítkem), s čitatelem nahoře a se jmenovatelem dole, nazýváme zlomky.\nKonečně o abstrakční znalosti můžeme hovořit, když dojde k propojení s již dříve získanými znalostmi, žák již umí pracovat se zlomky stejně jako s celými čísly a představit si pod nimi část celku (resp. chápe např. problematiku, že je-li čitatel zlomku menší než jmenovatel, jedná se o číslo menší než 1 a naopak).\n"}
{"id": "893742", "url": "https://cs.wikipedia.org/wiki?curid=893742", "title": "Kojang", "text": "Kojang\n\nKojang je město v Jižní Koreji v provincii Kjonggi. Je předměstím Soulu a nachází se směrem na severozápad od jeho centra.\n\n\n\n\n\n"}
{"id": "893743", "url": "https://cs.wikipedia.org/wiki?curid=893743", "title": "Metamizol", "text": "Metamizol\n\nMetamizol (mezinárodní nechráněný název, systematický název natrium-[(2-fenyl-1,5-dimethyl-3-oxo-2,3-dihydro-1\"H\"-pyrazol-4-yl)(methyl)amino]methansulfonát) je analgetikum, antipyretikum (látka ke snižování bolesti a snižování teploty) a také má spasmolytický účinek (t.j. proti křečím hladkého svalstva). Vyrábí jej a prodává například Zentiva v rámci Algifenu (kde je smíchán s pitofenonem a fenpiveriniem), ale je vyráběn a prodáván i v rámci mnoha jiných značek pod různými jmény. ATC kód je N02BB02. Poprvé jej vyrobila firma Hoechst v roce 1920 a už v roce 1922 byl vyráběn masově. Jeho dostupnost klesla v sedmdesátých létech dvacátého století, kdy se zjistilo, že může, byť s malou pravděpodobností, přispět k vzniku agranulocytózy. V některých zemích pak byl úplně zakázán (či povolen jen pro zvířata), v jiných je dostupný jen v lécích na předpis. Některé státy vedly k zákazu opakované výskyty anafylaktických šoků v souvislosti s jeho užíváním.\n"}
{"id": "893744", "url": "https://cs.wikipedia.org/wiki?curid=893744", "title": "Kazimierz Grocholski", "text": "Kazimierz Grocholski\n\nKazimierz Grocholski, v německojazyčném prostředí též Kazimir von Grocholski (1815 Rożyska u Tarnopolu – 10. prosince 1888 Opatija), byl rakousko-uherský, respektive předlitavský politik polského původu z Haliče, v roce 1871 první ministr pro haličské záležitosti.\n\nPocházel z polské šlechtické rodiny. Studoval právo na Lvovské univerzitě a Vídeňské univerzitě. V roce 1839 získal titul doktora práv. Nastoupil pak do státních služeb. Od roku 1847 se angažoval i politicky v následujícím období publikoval četné studie a články o společenských a hospodářských otázkách Haliče. V roce 1861 byl zvolen poslancem Haličského zemského sněmu a téhož roku se stal i poslancem vídeňské Říšské rady za velkostatkářskou kurii (slib složil 11. května 1861). Opětovně zasedal ve sněmovně i v následujícím funkčním období 1867-1870. V letech 1867–1869 přitom zastával i post člena zemského výboru Haliče a vicemaršálka zemského sněmu. Na Říšské radě od roku 1868 působil jako předseda Polského klubu a z této pozice prosazoval rozsáhlou autonomii pro Halič. Právě kvůli nenaplněným autonomistickým požadavkům haličských politiků 31. března 1870 rezignoval na poslanecký mandát. V parlamentní politice ale zůstal. Ve funkčním období 1870-1871 byl opět poslancem Říšské rady. Zvolen byl haličským sněmem do Říšské rady i v roce 1871, ale v rámci opozice proti centralistickému pojetí Předlitavska křeslo nepřevzal a roku 1873 byl jeho mandát prohlášen za zaniklý. Patřil do východohaličské konzervativní skupiny (tzv. Podolacy).\n\n5. února 1871 se stal ministrem pro haličské záležitosti Předlitavska ve vládě Karla von Hohenwarta. Funkci si udržel i v nové vládě Ludwiga von Holzgethana. Na ministerském postu setrval do 22. listopadu 1871. Šlo o prvního ministra, který ve vládě fakticky působil jako reprezentant Haliče v rámci posílení jejího autonomního statutu.\n\nV následném období dále působil jako předák Polského klubu v parlamentu, kde společně s českými a německými konzervativními poslanci tvořil od konce 70. let 19. století provládní většinu na podporu vlády Eduarda Taaffeho. Poslanecké křeslo získal v prvních přímých volbách do Říšské rady roku 1873 (za kurii velkostatkářskou v Haliči). Slib složil 10. listopadu 1873 a poslanecký mandát obhájil ve volbách do Říšské rady roku 1879 a ve volbách do Říšské rady roku 1885 (v obou volbách nyní za kurii venkovských obcí, obvod (Tarnopol, Zbaraz, Skalat). Poslancem byl až do své smrti.\n"}
{"id": "893746", "url": "https://cs.wikipedia.org/wiki?curid=893746", "title": "Ed Westwick", "text": "Ed Westwick\n\nEdward Westwick, také Ed Westwick (*27. června 1987, Stevenage, Anglie) je anglický herec a hudebník, který je nejlépe známý pro jeho roli Chucka Basse v dramatu a seriálu společnosti CW \"Super drbna\". Dále se objevil ve filmech \"Samantha Darko\" (2009), Holka s prknem (2011), \"J. Edgar\" (2011), \"Romeo and Juliet\" (2013) a \"Last Flight\" (2014. V roce 2015 hrál v seriálu stanice ABC \"Wicked City\".\n\nNarodil se v Stevenage v Hertfordshire v Anglii. Vyrůstal v Stevenage a trénoval v \"National Youth Theatre\" v Londýně. Jeho brzká kariéra začala vystoupením v britském televizním seriálu \"Doctors\", kde ztvárnil roli \"Holdena\". Mezi jeho filmové úspěchy patří filmy \"Dveře dokořán, Potomci lidí a Malý Rambo\".\n\nV roce 2007 byl obsazen do teenagerského seriálu \"Super drbna\", založeného na knižní sérii stejného jména od spisovatelky \"Cecily von Ziegesar\". V důsledku přehlídky úspěchu, byl jmenován jedním z nejvíce žijících sexy mužů roku 2008 časopisem People. V následujícím roce se objevil na seznamu 100 Nejkrásnějších se všemi herci ze Super drbny. Získal dvě ocenění v roce 2008 a 2009 za nejlepšího televizního darebáka v \"Teen Choice Awards\" a byl \"Objev roku 2010\" od GQ.Entertainment Weekly ho jmenoval, postavou Chucka Basse číslem jedna v jejich seznamu \"Nejlépe oblečených TV osobností roku 2008\". V roce 2008 se stal novou tváří K-Swisk. Roku 2009 hrál v třetí řadě seriálu \"Californication\" společnosti Showtime studenta, který byl fascinován upíří literaturou. V květnu 2009 se připojil k filmu \"Bouřlivé výšiny\". Nicméně, v roce 2010 projekt přešel do rukou nového ředitele, který způsobil změnu v obsazení.\n\nV lednu 2011 se připojil k filmu Clinta Eastwooda \"J. Edgar\". Tento životopisný film pojednává o Edgaru Hooverovi prvním kontroverzním řediteli FBI ztvárněný Leonardem DiCapriem. Tentýž rok se objevil v romantické komedii Holka s prknem vedle herečky Felicity Jones. Převedl knihu \"Města padlých andělů\" od Cassandri Clare do audio verze a také převyprávěl druhý román \"Mechanický princ\" z řady \"The Infernal Devices\". V polovině roku 2010 se stal celebritou filipínské značky Penshoppe a byl obsazen v novodobé úpravě filmu Romeo and Juliet jako Juliin bratranec Tybalt po boku \"Hailee Steinfeld\". V roce 2015 byl obsazen do seriálu stanice ABC \"Wicked City\". Seriál byl však zrušen po odvysílání 3 dílů. Seriál se však ujala společnost Hulu a odvysílala zbylých 5 dílů. V roce 2016 měl premiéru film \"Miliardové výkupné\". O rok později si zahrál ve filmu \"Bankrot\".\n\nHrál v čele rockové kapely \"The Filthy Youth\" s dalšími muzikanty \"Kenny \"Axe Man\" Arnold, David \"Gattman\" Gatt, Jimmy Wright, Tom Bastiani a John Vooght\" ve Spojeném království, ale protože se chtěl věnovat své herecké kariéře s čímž nesouhlasila kapela, projevil zájem o založení nové skupiny v New Yorku.\n\nRandil s Jessicou Szohr, jeho hereckou kolegyní v seriálu Super drbna, se kterou se rozešli v dubnu 2010. Později randil s Phoebe Tonkin, známou ze seriálu \"\", se kterou se rozešli v březnu 2011. Během let 2017 až 2018 chodil s s americkou modelkou Jessicou Serfaty.\n"}
{"id": "893750", "url": "https://cs.wikipedia.org/wiki?curid=893750", "title": "Větrný mlýn (Jindřichovice pod Smrkem)", "text": "Větrný mlýn (Jindřichovice pod Smrkem)\n\nVětrný mlýn u Jindřichovic pod Smrkem byl vybudován v roce 2002 a je proto nejmladším větrným mlýnem v České republice. Mlýn je kombinací holandského typu a malého mlýnku s větrnou turbínou. Dosahuje výšky 4,2 m (po započtení turbíny dokonce 7,1 m) a jeho průměr činí 3,9 m. Jeho cihlové zdivo zbudované na kamenné podezdívce je omítnuté hliněnou omítkou s příměsí koňského a kravského trusu a vrstvou smíchaného písku, jílu a moučné kaše. Na vnější strany byla navíc nanesena směs vápna s příměsí tvarohu a lněného oleje. Vlastní mlecí zařízení pochází z malého mlýna u Tošanovic (poblíž Frýdku–Místku).\n\nVe mlýně je instalována expozice věnující se větrným mlýnům v České republice.\n"}
{"id": "893754", "url": "https://cs.wikipedia.org/wiki?curid=893754", "title": "Šachtarsk", "text": "Šachtarsk\n\nŠachtarsk ( ; – \"Šachťorsk\") je hornické a průmyslové město v Doněcké oblasti na Ukrajině. Leží v Donbasu zhruba 20 kilometrů západně od Torezu a padesát kilometrů východně od Doněcka, hlavního města oblasti. V roce 2013 v něm žilo bezmála padesát tisíc obyvatel.\n\n"}
{"id": "893755", "url": "https://cs.wikipedia.org/wiki?curid=893755", "title": "Římskokatolická farnost Bezdědice", "text": "Římskokatolická farnost Bezdědice\n\nŘímskokatolická farnost Bezdědice je územním společenstvím římských katolíků v rámci mladoboleslavského vikariátu litoměřické diecéze.\n\nLokálie byla v Bezdědicích zřízena v roce 1787, a v roce 1855 byla povýšena na samostatnou farnost. Původní kostel sv. Václava vyhořel v roce 1859. Nový kostel byl vybudován v letech 1868-1870 v novorománském slohu. Farnost je v současné době administrována ex currendo z Bělé pod Bezdězem.\n\n\n"}
{"id": "893757", "url": "https://cs.wikipedia.org/wiki?curid=893757", "title": "Jezovská hora", "text": "Jezovská hora\n\nJezovská hora (400 m n. m.) je vrch v okrese Česká Lípa Libereckého kraje. Leží asi 2 km jihovýchodně od Kuřívod na stejnojmenném katastrálním území.\nVrchol kopce je narušen soustavou opuštěných kamenolomů. Celý kopec je zalesněn bukovým a dubovým porostem s borovicí. Výhled je možný ze severního svahu na část Českého ráje, z jiného místa jsou omezené výhledy na Ještěd a oboru Židlov. Poblíž vrcholu stojí telekomunikační vysílač. Vrch je součástí bývalého vojenského prostoru Ralsko. Vrch se nazývá podle zaniklé obce Jezová, jejíž pozůstatky leží 1,5 km jihovýchodně.\n\nGeomorfologicky vrch náleží do celku Jizerská tabule, podcelku Středojizerská tabule, okrsku Bělská tabule a podokrsku Radechovská pahorkatina.\n\nAutomobil lze zanechat na lesních cestách u silnice II/268 a pokračovat pěšky na vrchol, či na kole po silnici Kuřívody – bývalá Jezová – Horní Krupá, lesní odbočka vede až k vysílači.\n"}
{"id": "893764", "url": "https://cs.wikipedia.org/wiki?curid=893764", "title": "David Friedman", "text": "David Friedman\n\nDavid Director Friedman (* 12. února 1945) je americký ekonom, právní teoretik a spisovatel židovského původu. Je představitelem anarchokapitalismu a libertarianismu. K nejznámějším patří jeho práce \"The Machinery of Freedom\" z roku 1973, v níž představil radikálně anarchokapitalistický koncept žádající privatizaci práva - právo je ve Friedmanově představě schopen produkovat trh jako zboží. Od liberální Rakouské ekonomické školy se mimo jiné odlišuje odmítnutím koncepce přirozených práv člověka, ke svobodě jedince se vztahuje výhradně jako k tržní výhodě. Je synem ekonoma Miltona Friedmana. Původně vystudoval chemii a přírodní vědy na Harvardu a Chicagské univerzitě, posléze se však obrátil k právní a ekonomické teorii. Dnes je profesorem práva na jezuitské univerzitě v Santa Clara v Kalifornii. Hlásí se k ateismu. Píše i prózu.\n\n\n\n"}
{"id": "893765", "url": "https://cs.wikipedia.org/wiki?curid=893765", "title": "Mary Georgina Filmer", "text": "Mary Georgina Filmer\n\nMary Georgina Filmer (roz. Cecil, 1838–1903) byla anglická fotografka a průkopnice fotografické koláže působící ve viktoriánském období.\n\nLady Mary Georgina Filmer vyprodukovala několik alb, které se skládaly z akvarelových scén zdobených fotografickými montážemi. Jedno z jejích děl (z cyklu \"Filmer Album\") zobrazuje kreslírnu namalovanou akvarelovými barvami, do které přidala vystřižené albuminové fotografie. Sama sebe umístila poblíž velké postavy Prince Eduarda VII., se kterým podle zdrojů flirtovala. Její alba a hrnec s lepidlem jsou na velkém stole vedle ní. Mnohem menší Sir Edmund Filmer, její manžel, sedí poblíž malého psíka. \n\nV roce 2010 bylo dílo součástí výstavy \"Playing With Pictures: The Art of Victorian Photocollage\" (\"Hraní s obrázky: Umění viktoriánské fotografické koláže\") v muzeu Metropolitan Museum of Art.\n\n"}
{"id": "893766", "url": "https://cs.wikipedia.org/wiki?curid=893766", "title": "Dodavatel plynu", "text": "Dodavatel plynu\n\nDodavatel plynu je obchodník. Ve většině případů se jedná o společnost, která na burze nakupuje komoditu, plyn, a tu pak prodává se ziskem dalším subjektům. Tento způsob obchodu je licencovaný a je charakterizován zákonem č. 458/2000 Sb. Licenci uděluje Energetický regulační úřad za základně podmínek splněných tímto zákonem.\n\nV České republice bylo k 1. listopadu 2012 registrováno 144 obchodníků s plynem. Ne všichni však dodávají plyn maloodběratelům z řad domácností a firem. Domácnostem dodávalo plyn celkem 46 z nich. Zbylá většina byly podniky, které nakupovaly spotřebu sami pro sebe, nebo dodávají plyn pouze velkoodběratelům.\n\nCena plynu se skládá z regulované a neregulované části. Regulovanou část dodavatelé ovlivnit nemohou, je stanovena ERÚ a zákony. Patří do ní mimo jiné poplatek operátorovi trhu, poplatek distributorovi, či poplatky státu. Dodavatel tak může pracovat jen s cenou neregulované části, kterou tvoří cena za komoditu, většinou účtovaná za 1 MWh plynu, a stálý měsíční poplatek za služby dodavatele.\n\nMěsíčně dodavatele v České republice změní až 30 tisíc odběratelů. Dodavatele lze změnit dvakrát až třikrát ročně podle typu smlouvy. Mezi největší alternativní dodavatele, patří společnosti Bohemia Energy entity s.r.o., České Energetické Centrum a.s. nebo E.ON Energie, a.s.\n"}
{"id": "893769", "url": "https://cs.wikipedia.org/wiki?curid=893769", "title": "Farní sbor Slezské církve evangelické augsburského vyznání v Albrechticích", "text": "Farní sbor Slezské církve evangelické augsburského vyznání v Albrechticích\n\nFarní sbor Slezské církve evangelické augsburského vyznání v Albrechticích je sborem Slezské církve evangelické augsburského vyznání v Albrechticích u Českého Těšína. Sbor spadá pod Těšínsko-havířovský seniorát.\n\nV obci Albrechtice byl evangelický kostel do roku 1654, kdy byl převzat katolíky. Od roku 1709 patřili albrechtičtí evangelíci k Ježíšovu kostelu v Těšíně.\n\nRoku 1860 byla v Albrechticích založena evangelická školní obec, která o dva roky později vybudovala a začala provozovat školní budovu. Ve školní budově se později začali věřící scházet k bohoslužbám, a tak se v Albrechticích vytvořila kazatelská stanice.\n\nV letech 1946–1948 byl vystavěn současný kostel, k němuž byla později přistavěna fara a další sborové místnosti. Farní sbor byl založen roku 1950.\n\n\n\n\n"}
{"id": "893770", "url": "https://cs.wikipedia.org/wiki?curid=893770", "title": "Arnold Hauser", "text": "Arnold Hauser\n\nArnold Hauser (8. května 1892 Temešvár – 28. ledna 1978 Budapešť) byl maďarský historik umění a sociolog židovského původu narozený v Rumunsku,\n\nVětšinu aktivního života prožil na univerzitách ve Vídni, Berlíně, Paříži a Londýně. Svá díla psal německy. Byl žákem Henri Bergsona, více byl však ovlivněn teoriemi marxisty György Lukácse. Umění vnímal jako bytostně spjaté s vývojem společnosti, tuto spjatost dokazoval například ve své nejvlivnější práci \"Sozialgeschichte der Kunst und Literatur\" z roku 1951. Zde popsal například spjatost realismu a naturalismu v moderním umění s nástupem merkantilismu a buržoazní společnosti.\n\n\n"}
{"id": "893776", "url": "https://cs.wikipedia.org/wiki?curid=893776", "title": "Nedostatek síry u rostlin", "text": "Nedostatek síry u rostlin\n\nNedostatek síry u rostlin je fyziologická porucha rostlin, je způsobena nedostatkem příjmu síry. Vyskytuje se v písčitých půdách, neobsahují-li dostatek sádry.\nRostliny mají relativně vysoké požadavky na síru. Nejmenšími nároky se vyznačují obiloviny, vyššími luskoviny a největšími olejniny (\"Cruciferae\"). V podmínkách ČR byla vlivem emisí dlouhou řadu let bilance síry pozitivní. \nPokud poklesne obsah síry pod její kritickou hladinu, neprojeví se obvykle symptomy deficience přímo na rostlinách, ale klesá biosyntéza proteinů a v rostlinách se hromadí větší množství volných aminokyselin. Celkově dochází k inhibici všech metabolických procesů, ve kterých se zúčastňují sulfhydrylové nebo disulfidické, případně i další formy síry. U vikvovitých rostlin se v důsledku nedostatečného zásobení sírou sníží nebo úplně zastaví poutání vzdušného dusíku.\n\nProjevuje se celkovou chlorózou a pomalým růstem. Zvláště výrazný je nedostatek síry u jetele a cibulovin.\nTypické příznaky nedostatku síry se u rostlin projevují žloutnutím listů, které na rozdíl od deficience dusíku se objevují na mladších listech a při trvalém nedostatku přechází i na další části. U cibule se nedostatek síry projevuje tuhými lámavými listy.\n\n"}
{"id": "893781", "url": "https://cs.wikipedia.org/wiki?curid=893781", "title": "Christoph Sumann", "text": "Christoph Sumann\n\nChristoph Sumann (* 19. ledna 1976, Judenburg) je rakouský biatlonista, jehož největším úspěchem v kariéře jsou 2 stříbrné medaile ze ZOH 2010 ve stíhacím závodě a štafetě. V civilním životě je Christoph Sumann výkonným zaměstnancem federální policie. Po zisku bronzové medaile ve štafetě na olympijských hrách v Soči oznámil, že po sezóně ukončí kariéru. Jeho posledním závodem ve sportovní kariéře byla stíhačka na dvanáct a půl kilometrů v norském lyžařském středisku Holmenkollenu, kde obsadil konečné 23. místo.\n\n\n\n\n"}
{"id": "893783", "url": "https://cs.wikipedia.org/wiki?curid=893783", "title": "Ľubomír Krajčovič", "text": "Ľubomír Krajčovič\n\nĽubomír Krajčovič (* 8. února 1972) je bývalý slovenský fotbalista, obránce.\n\nV české lize hrál za FC Vítkovice. Nastoupil ve 13 utkáních a dal 1 gól. Ve druhé lize hrál za FK Baník Havířov, nastoupil ve 14 utkáních a dal 2 góly. Ve slovenské lize hrál za FK Dubnica, nastoupil ve 42 utkáních a dal 1 gól.\n"}
{"id": "893787", "url": "https://cs.wikipedia.org/wiki?curid=893787", "title": "Římskokatolická farnost Doubice", "text": "Římskokatolická farnost Doubice\n\nŘímskokatolická farnost Doubice (lat. \"Daubicium (Neo-Daubicium)\") je územní společenství římských katolíků v Doubicích a okolí. Organizačně spadá do děčínského vikariátu, který je jedním z deseti vikariátů litoměřické diecéze.\n\nDo farnosti náleží území obce:\n\nVe farnosti se nacházejí také další drobné sakrální stavby a pamětihodnosti.\n\nMatriky jsou v lokalitě vedeny od roku 1784. Farnost byly kanonicky zřízena 9. září 1817.\n\n\"Začátek působnosti jmenovaného v duchovní správě farnosti od:\"\nZ důvodu efektivity duchovní správy byl vytvořen \"farní obvod\" (kolatura) farnosti Krásná Lípa, jehož součástí je i farnost Doubice, která je tak spravována \"excurrendo\". Přehled těchto kolatur je v tabulce farních obvodů děčínského vikariátu.\n\nŘímskokatolická farnost Doubice\n\n"}
{"id": "893788", "url": "https://cs.wikipedia.org/wiki?curid=893788", "title": "Georg von Mitis", "text": "Georg von Mitis\n\nGeorg von Mitis (17. dubna 1810 Vídeň – 25. července 1889 Vídeň) byl rakousko-uherský, respektive předlitavský státní úředník, soudce a politik, v roce 1871 krátce ministr spravedlnosti Předlitavska.\n\nV roce 1831 dokončil studium práv a nastoupil do státních služeb v justici, později pracoval na zemském soudu v Dolních Rakousích a od roku 1841 v ústředních justičních orgánech ve Vídni. Roku 1846 se stal referentem vídeňského apelačního soudu. V letech 1844–1848 zasedal jako rytíř v Dolnorakouském zemském sněmu. V roce 1848 vedl rakouskou delegaci do Porýní a dnešní Belgie, kde studoval novinky v právním systému. Po návratu byl jmenován ministerským radou a roku 1849 se stal prezidentem komise pro zavedení soudního systému v Dolních Rakousích a následujícího roku prezidentem zemského soudu v Dolních Rakousích. Návrh na své jmenování místodržícím Dolních Rakous odmítl a naplno se věnoval justiční kariéře. V roce 1861 se stal sekčním šéfem na ministerstvu spravedlnosti, které v době, kdy onemocněl ministr Adolf von Pratobevera, fakticky vedl.\n\nNakonec se sám, krátce, stal členem vlády. 27. října 1871 se stal ministrem spravedlnosti Předlitavska ve vládě Ludwiga von Holzgethana. Ve vládě setrval do 22. listopadu 1871. Byl ovšem jen provizorním správcem rezortu coby sekční šéf ministerstva.\n"}
{"id": "893789", "url": "https://cs.wikipedia.org/wiki?curid=893789", "title": "Ján Mišák", "text": "Ján Mišák\n\nJán Mišák (* 28. dubna 1972) je bývalý slovenský fotbalista, útočník.\nV české lize hrál za SK Sigma Olomouc. Nastoupil v 1 utkání. Ve slovenské lize hrál za FK Dubnica a FC Nitra, nastoupil ve 41 utkáních a dal 5 gólů.\n\n"}
{"id": "893790", "url": "https://cs.wikipedia.org/wiki?curid=893790", "title": "Zahrada Strakovy akademie", "text": "Zahrada Strakovy akademie\n\nZahrada Strakovy akademie má rozlohu 17 000 m² a leží v Praze na Malé Straně na levém břehu Vltavy. Patří k budově bývalé Strakovy akademie, ve které dnes sídlí Úřad vlády České republiky. Zahrada je chráněna jako památka UNESCO a zároveň společně se Strakovou akademii je chráněna jako kulturní památka České republiky.\n\nV 15. století zde bývala velká zahrada, na níž byla studna s léčivou vodou. Později zahradu získali jezuité, kteří zde zřídili botanickou zahradu, postavili kapli sv. Ignáce a letní dům.\nPobývali tu kromě jiného nemocní a přestárlí členové řádu. Na bohoslužby do zdejší barokní kaple sv. Ignáce z Loyoly přiváželi mniši zájemce vlastním přívozem.\n\nPropagátory ZOO v Praze se stali i někteří literáti, kromě jiných také Jan Neruda. Zřídili malou přírodovědeckou stanici v Jezuitské zahradě pod Letnou (v místě dnešní Strakovy akademie), kde pěstovali různé rostliny a chovali mnoho druhů zvířat. Z popudu J. Nerudy a za pomoci jeho přátel byla v roce 1877 v Jezuitské zahradě postavena ptačí voliéra, která nikdy nebyla uvedena v provoz.\n\nV letech 1891–1896 zde byla z majetku Strakovy nadace postavena Strakova akademie.\nZahradu projektovali podle návrhu zahradního architekta Františka Josefa Thomayera a sloužila chovancům k relaxaci a sportovním účelům. Sportovní náčiní bylo odstraněno až v souvislosti s využitím budovy k vládním účelům po roce 1945.\n\nV zahradách Strakovy akademie pokračuje rozsáhlá a opatrná rekonstrukce. Zahrada musí být neustále k dispozici jako reprezentativní prostor a zahradníci musí pracovat nenápadně. Protože jde o chráněnou zahradu, každý krok obnovy musí být konzultován s odborníky. Účelem je vrátit zahradě původní vzhled. Návrh revitalizace odpovídá architektuře Strakovy akademie a době, ve které zahrada vznikla. Dnes z původního návrhu zahrady, který vytvořil František Thomayer, nezbylo téměř nic. Zůstal podle všeho jen jeden strom. Je to platan, schovaný v rohu zahrady, za kterým se nachází Občanská plovárna.\n\nObnova aleje v zahradě Strakovy akademie započala v roce 1994. Asanované stromy nahradil javor horský. Stav javorů byl po záplavách v roce 2002 neuspokojivý – pouze tři stromy nevykazovaly poškození. Na základě vyhodnocení dendrologického potenciálu se rozhodlo o nahrazení stromů za novou výsadbu. Zachovají se stromy v levé části zahrady, u kterých je potenciál dlouhodobější existence. Do nově založené aleje je použita lípa Tilia x flavescens „Glenleven“, která je vhodná do městského prostředí. Její růst je předpokladem rychlého vytvoření požadované pohledové bariéry. Obnovu odsouhlasily všechny příslušné instituce.\n\nStrakova akademie má ještě střešní zahradu s extenzivní zelení na své dvouplášťové střeše.\n\nSoučástí objektu, kde se nachází Úřad vlády České republiky, jsou i rozsáhlé garáže pod udržovanou zahradou.\n"}
{"id": "893799", "url": "https://cs.wikipedia.org/wiki?curid=893799", "title": "Mikuláš z Flüe", "text": "Mikuláš z Flüe\n\nSvatý Mikuláš z Flüe, známý rovněž pod jménem bratr Klaus (1417, Flüeli, obec Sachseln, kanton Obwalden, Švýcarsko – 21. března 1487, tamtéž) byl švýcarský poustevník. Je patronem Švýcarska.\n\nNarodil se v kantonu Unterwalden jako syn bohatých rolníků. Sloužil v armádě, zhruba ve 30 letech se oženil s Dorothy Wissovou, která mu porodila pět synů a pět dcer. Stal se radním města, devět let byl soudcem.\n\nJednoho dne měl mystické vidění, v němž tažný kůň zapřažený do pluhu spásal lilii. Bylo pro něj zdrojem poznání, že světské starosti pohlcují jeho duchovní život. Dospěl proto k rozhodnutí věnovat se cele kontemplativnímu životu. V roce 1467 tak se souhlasem své ženy svou rodinu opustil a stal se poustevníkem.\n\nPodle legendy žil dalších 19 let, aniž by se živil něčím jiným než eucharistií. Jeho moudrost a hluboká zbožnost k němu přiváděla mnoho lidí z celé Evropy, kteří se na něj obraceli se žádostí o radu. Strž Ranft u Sachseln, v níž žil, navíc ležela na Svatojakubské cestě, takže tudy putovali poutníci do španělského Santiaga de Compostela.\n\nV roce 1481 odvrátila jeho rada občanskou válku mezi dvěma znepřátelenými kantony. Ačkoli byl negramotný, je uctíván jak protestanty, tak katolíky za své zásluhy o národní jednotu Švýcarska.\n\nBlahořečen byl v roce 1669. V Sachseln byl poté vystavěn kostel k uctění jeho památky. Svatořečen byl v roce 1947 papežem Piem XII. Římskokatolická církev slaví jeho svátek 21. března, ve Švýcarsku a Německu je to 25. září.\n\n\"V tomto článku byly použity informace z článku na anglické Wikipedii.\"\n"}
{"id": "893800", "url": "https://cs.wikipedia.org/wiki?curid=893800", "title": "Alexandra Pavlovna Ruská", "text": "Alexandra Pavlovna Ruská\n\nAlexandra Pavlovna Ruská (9. srpna 1783 Petrohrad – 16. března 1801 Budín) byla rodem ruská velkokněžna z dynastie Romanov-Holstein-Gottorp a sňatkem rakouská arcivévodkyně. Byla první manželkou uherského palatina, arcivévody Josefa.\n\nNarodila se jako prvorozená dcera/třetí dítě z deseti potomků ruského cara Pavla I. a jeho druhé ženy, carevny Marie Fjodorovny. Jejími bratry byli např. carové Alexandr I. Pavlovič a Mikuláš I. Ruský. Původně si měla Alexandra vzít za muže švédského krále Gustava IV. Adolfa, ten se však nakonec rozhodl pro Frederiku Bádenskou, sestru Alexandřiny švagrové, carevny Jelizavety Alexejevny. V roce 1799, ve svých šestnácti letech, se provdala za arcivévodu Josefa Antonína Habsbursko-Lotrinského. 4. března roku 1801 porodila dceru; porod byl těžký a k vybavení dítěte bylo nutno použít kleští. Dcerka žila jen několik hodin a nedlouho poté, 16. března, zemřela na horečku omladnic i mladá arcivévodkyně. Původně byla pohřbena ve vídeňské kapucínské hrobce, místě posledního odpočinku příslušníků habsburské dynastie, později byly její ostatky přemístěny do vesnice Üröm v Uhrách. Nad jejím hrobem car Alexandr I., její bratr, nechal postavit pravoslavný kostel.\n\n"}
{"id": "893804", "url": "https://cs.wikipedia.org/wiki?curid=893804", "title": "Hunyadyové", "text": "Hunyadyové\n\nHunyadyové (Hunyadovci) byli v 15. století v Uherském království jednou z nejmocnějších uherských šlechtických rodin. Rodu patřil mimo jiné hrad v rumunském městě Hunedoara, který je jednou z nejvýznamnějších sekulárních středověkých památek v oblasti. Erb Hunyadovců zobrazuje havrana se zlatým prstenem v zobáku.\n\nPrvním zaznamenaným členem rodu byl Serb (také Serban či Sorb), pocházející pravděpodobně z Valašska (Rumunsko), který se usadil v Transylvánii. Nejznámější člen rodu, Matyáš Korvín, byl uherským králem od roku 1458 do roku 1490, králem českým (vládnoucím v Markrabství moravském, Dolní Lužici, Horní Lužici a Slezsku) od 1469 do 1490 a vévodou rakouským od 1487 do 1490. Jeho nelegitimní syn, Jan Korvín, vládl v Opavském vévodství od 1485 do 1501 a v dalších pěti slezských vévodstvích Bytom, Głubczyce, Wodzisław Śląski, Racibórz a Tošek od 1485 do 1490.\n\nPůvod rodu je nejasný. Třebaže je většina badatelů přesvědčena, že Hunyadyové byli původu rumunského, existují také teorie o slovanském či kumánském původu.\n"}
{"id": "893805", "url": "https://cs.wikipedia.org/wiki?curid=893805", "title": "Nedostatek hořčíku u rostlin", "text": "Nedostatek hořčíku u rostlin\n\nNedostatek hořčíku u rostlin je fyziologická porucha rostlin, je způsobena nedostatkem příjmu hořčíku. Prvním příznakem jsou chlorózy. Při nedostatku draslíku se příznaky zesilují. Hořčík hraje důležitou roli ve fotosyntéze, protože tvoří centrální atom chlorofylu, je chelátově vázán v porfyrinovém jádře. Bez dostatečného množství hořčíku proto pro pokrytí potřeby hořčíku v mladých listech, rostliny začnou odbourávat chlorofyl ve starých listech. To způsobí, že hlavním příznakem nedostatku hořčíku je chloróza nebo žloutnutí listů mezi nervaturou která zůstává zelená, což listům rostlin dodává mramorovaný vzhled. Hořčík je také nutný aktivátor mnoha důležitých enzymů a to i enzymů fotosyntézy. Hořčík je také velmi důležitý při stabilizaci struktury ribozomu, takže nedostatek hořčíku způsobuje depolymerizaci ribozomů, což vede k předčasnému stárnutí rostlin. Po delší době nedostatku hořčíku dochází k nekrózám listů a shazování starších listů. Rostliny s nedostatkem hořčíku také vytváří menší, dřevnatější ovoce.\n\nVyskytuje nejčastěji v silně kyselých, písčitých, písčitohlinitých, lehkých, drnopodzolových půdách, kde hořčík snadno vyplaven. Objevuje se i při hnojení kyselými hnojivy, při nadměrném vápnění a po delších deštích. \n\nChlorózy často připomínají mramorování, blednutí listů od okrajů a mezi cévními svazky, které ještě zůstávají zelené. Listy bývají často lámavé a křehké, kořeny slabě vyvinuté. U řepy se porucha projevuje hnědou kropenatostí, u brambor čárkami připomínajícími Y-virus. Při nedostatku Mg je ochuzena nejdříve řada biologicky významných soustav než dojde na změny u chlorofyl. Projevům chlorózy tak předchází hluboký metabolický rozvrat často doprovázený nekrózami pletiv (korálková mozaika nebo pruhovitost). U jehličin se projevuje zasycháním špiček. \n\nLze rozlišit tři druhy chloróz z nedostatku hořčíku:\n\nNedostatek hořčíku může být zaměněn s nedostatkem zinku nebo nedostatkem chlóru, virovými chorobami, nebo přirozeným stárnutím rostlin, protože mají podobné příznaky. \n\nPoužívání hnojiv s obsahem hořčíku, hnojení do zásoby dolomitickým vápencem. Po nadměrných srážkách poskytovat rostlinám dostatečné množství živin, včetně hořčíku. \n\nPoužití roztoku hořečnatých solí, nejlépe v aplikaci jako hnojení na list.\n\n"}
{"id": "893807", "url": "https://cs.wikipedia.org/wiki?curid=893807", "title": "Uvac", "text": "Uvac\n\nUvac (v srbské cyrilici Увац) je řeka v jihozápadní části Srbska a východní části Bosny a Hercegoviny (protéká okolo vesnice Štrpci, kde představuje hranici mezi BiH a Srbskem). Dlouhá je 119 km; u města Priboj ústí do řeky Lim a je tak součástí povodí Driny. Povodí samotné řeky Uvac má rozlohu 1310 km\n\nV Srbsku je známá především díky hlubokému údolí; kaňonu, který je chráněn v současné době jako přírodní rezervace. Tento kaňon se rozkládá mezi městy Sjenica a Nova Varoš a mezi jeho zajímavosti patří např. skalní stěny, početné jeskyně i skutečnost, že je hnízdištěm mnohých ohrožených ptáků (mezi nejznámější z nich patří Sup bělohlavý). Těžce přístupné okolí kaňonu bylo v období existence Osmanské říše místem, kde vznikaly různé pravoslavné kláštery.\n\nUvac tvoří také jednu z přirozených hranic regionu Sandžaku (severní hranici). Až do první balkánské války byl hraniční řekou mezi Osmanskou říší (jih) a srbským královstvím (sever). Ještě předtím byly lesy v údolí řeky domovem různých hajduků a dalších zbojníků, kteří přepadali své turecké pány.\n\nV údolí řeky je vedena částečně i Železniční trať Bělehrad–Bar, která na své několik set kilometrů dlouhé trase od srbské metropole k Jaderskému moři překonává celou řadu extrémních terénních podmínek.\n\nV letech 1962, resp. 1979 byly na Uvaci vybudovány dvě vodní elektrárny (Kokin Brod, 20 MW, Uvac, 31 MW) a tři umělá jezera (Uvacké, Zlatarské a Raodoinské). První dvě vznikla právě po vybudování dvou zmíněných elektráren, jejichž hráze dosahují výše několika desítek metrů.\n"}
{"id": "893810", "url": "https://cs.wikipedia.org/wiki?curid=893810", "title": "Seligenstadt", "text": "Seligenstadt\n\nSeligenstadt je historické město v Hesensku, Spolková republika Německo. Leží na levém břehu Mohanu, asi 30 km JV od Frankfurtu a na dálnici A3.\n\nKolem roku 100 byl na tomto místě založen římský tábor, opuštěný ve 3. století. Roku 816 založil Einhard, kronikář Karla Velikého, osadu Obermülheim a benediktinský klášter a kolem roku 830 začala stavba basiliky, kam byly přenesny ostatky římských mučedníků Petra a Marcellina. Roku 1188 zde konal císař Friedrich Barbarossa dvorský sněm, za jeho panování obec získala městská práva a na břehu řeky byla postavena císařská falc. Roku 1346 bylo město znovu založeno, městská práva ale byla 1527 omezena. Kolem roku 1433 se zde narodil malíř Hans Memling. Roku 1631 obsadili klášter Švédové, kteří pak vyplundrovali město. Kostel a klášter byly obnoveny až 1685. Roku 1803 bylo opatství zrušeno a roku 1882 byl Seligenstadt připojen na železnici.\n\n\n\n\n"}
{"id": "893811", "url": "https://cs.wikipedia.org/wiki?curid=893811", "title": "1. česká národní hokejová liga 1992/1993", "text": "1. česká národní hokejová liga 1992/1993\n\n1. česká národní hokejová liga 1992/1993 byla 24. a zároveň posledním ročníkem jedné ze skupin československé druhé nejvyšší hokejové soutěže. Po rozpadu Československa soutěž plynule přešla v 1. českou hokejovou ligu.\n\nVšech 14 týmů se nejprve v základní části utkalo dvoukolově každý s každým (celkem 26 kol). Nejlepších 8 týmů následně postoupilo do finálové skupiny, ve které se utkal dvoukolově každý s každým (celkem 14 kol). Výsledky základní části se do finálové skupiny nepřenášely. Všechny týmy finálové skupiny následně postoupily do play off, ve kterém se hrálo na 3 vítězná utkání. Vítězové semifinále přímo postoupili do České hokejové extraligy 1993/1994.\n\nNejhorších 6 týmů po základní části se zúčastnilo skupiny o udržení. V ní se utkal čtyřkolově každý s každým (20 kol), přičemž výsledky ze základní části se započítávaly. Nejhorší dva týmy následně musely svoji prvoligovou příslušnost hájit v kvalifikaci o 1. ligu proti nejlepším týmům 2. ČNHL.\n\n\n\n\n\n\nTýmy HC Stadion Hradec Králové a HC Vajgar Jindřichův Hradec přímo postoupily do České hokejové extraligy 1993/1994.\n\nTýmy TJ Autoškoda Mladá Boleslav a TJ Baník ČSA Karviná musely obhajovat prvoligovou příslušnost v kvalifikaci o 1. ligu.\n\n\n"}
{"id": "893815", "url": "https://cs.wikipedia.org/wiki?curid=893815", "title": "Spojené státy Velkého Rakouska", "text": "Spojené státy Velkého Rakouska\n\nSpojené státy Velkého Rakouska (německy \"Die Vereinigten Staaten von Groß-Österreich\") byl název plánovaného státního útvaru, který měl vzniknout federalizací rakousko-uherské monarchie. Projekt vypracoval v roce 1906 Aurel Popovici na objednávku arcivévody Františka Ferdinanda. Jeho cílem bylo omezit národnostní napětí v říši vytvořením patnácti poloautonomních států na etnickém základě:\n\n\nTaké se předpokládalo vytvoření samosprávných oblastí v místech německých jazykových ostrovů: Banát, Spiš, okolí měst Jihlava, Brašov nebo Kočevje. Do plánu nebyla zahrnuta Bosna a Hercegovina, tehdy okupované území s nejistým budoucím statusem.\n\nZa svého života František Ferdinand neměl patřičný vliv k prosazení změn, pak realizaci plánu zabránila první světová válka.\n\n"}
{"id": "893818", "url": "https://cs.wikipedia.org/wiki?curid=893818", "title": "1. česká národní hokejová liga 1991/1992", "text": "1. česká národní hokejová liga 1991/1992\n\n1. česká národní hokejová liga 1991/1992 byla 23. ročníkem jedné ze skupin československé druhé nejvyšší hokejové soutěže.\n\nVšech 14 týmů se nejprve v základní části utkalo dvoukolově každý s každým (celkem 26 kol). Nejlepších 8 týmů následně postoupilo do finálové skupiny, ve které se utkal dvoukolově každý s každým (celkem 14 kol). Výsledky základní části se do finálové skupiny nepřenášely. Vítěz finálové skupiny postoupil do kvalifikace o nejvyšší soutěž, v níž se v sérii hrané na tři vítězné zápasy střetnul s vítězem 1. SNHL.\n\nNejhorších 6 týmů po základní části se zúčastnilo skupiny o udržení. V ní se utkal dvoukolově každý s každým (10 kol), přičemž výsledky ze základní části se započítávaly. Poslední dva týmy skupiny o udržení sestoupily do 2. ČNHL.\n\nHC Motor České Budějovice postoupil do kvalifikace o nejvyšší soutěž, ve které zvítězil nad vítězem 1. SNHL - AC Nitra 3:1 na zápasy a postoupil do nejvyšší soutěže.\n\nTýmy VTJ Jitex Písek a TJ ZVVZ Milevsko sestoupily do 2. ČNHL.\n\n"}
{"id": "893821", "url": "https://cs.wikipedia.org/wiki?curid=893821", "title": "Tomáš Tregler", "text": "Tomáš Tregler\n\nTomáš Tregler (1. listopadu 1990, Hudlice, Československo) je český stolní tenista, který v současnosti je členem TTC Ostrava 2016.\nVe světovém žebříčku stolních tenistů je v současnosti na 172 místě v květnu 2019.Tento hráč se pohybuje mezi druhou a třetí stovkou světového žebříčku. Je člen národního výběru. Úspěchy sbíral převážně jako člen juniorských družstev. Jeho nejúspěšnější sezóny jsou roky 2007 a 2012/2013, kdy se stal dvojnásobným medailistou na Mistrovství České republiky v stolním tenise, které se konalo na počátku března 2013 v Teplicích.\n\nBěhem své kariéry porazil i Petra Korbela, úspěšného stolního tenistu, který na LOH 1996 v Atlantě vybojoval čtvrté místo. Petra Korbela porazil také v souboji \"El Niňa\" a \"Sten Marketingu HB Ostrov Havlíčkův Brod\", který se odehrál 13. prosince 2012 v extralize na Kotlářce.\n\n\n"}
{"id": "893822", "url": "https://cs.wikipedia.org/wiki?curid=893822", "title": "Corrado Gini", "text": "Corrado Gini\n\nCorrado Gini (23. května 1884 Motta di Livenza – 13. března 1965 Řím) byl italský sociolog, statistik a demograf.\n\nByl představitelem italského fašismu, organicismu aplikovaného na oblast národů a zastánce eugeniky. Nejvíce proslul ve statistice, definováním tzv. Giniho koeficientu. V demografii rozvinul cyklickou teorii populace a teorii rozptýlení populace.\n\n\n"}
{"id": "893823", "url": "https://cs.wikipedia.org/wiki?curid=893823", "title": "Luděk Kopřiva (fotbalista)", "text": "Luděk Kopřiva (fotbalista)\n\nLuděk Kopřiva (* 26. října 1963) je bývalý český fotbalista, obránce. Po skončení aktivní kariéry trénuje v nižších soutěžích.\n\nV československé a české lize hrál za FC Viktoria Plzeň Bohemians Praha. Nastoupil celkem ve 122 ligových utkáních.\n\n"}
{"id": "893824", "url": "https://cs.wikipedia.org/wiki?curid=893824", "title": "Girls", "text": "Girls\n\nGirls může být:\n\n"}
{"id": "893825", "url": "https://cs.wikipedia.org/wiki?curid=893825", "title": "Spojené státy americké na Letních olympijských hrách 1988", "text": "Spojené státy americké na Letních olympijských hrách 1988\n\nSpojené státy americké na Letních olympijských hrách v roce 1988 reprezentovalo 527 sportovců, z toho 195 žen a 332 mužů, ve 27 sportech.\n\n"}
{"id": "893826", "url": "https://cs.wikipedia.org/wiki?curid=893826", "title": "Medvědí skála", "text": "Medvědí skála\n\nMedvědí skála ( 924 m n. m.) je nejvyšší hora Rudolické hornatiny a druhá nejvyšší hora Mostecka. V 18. století zde byl zastřelen poslední medvěd v Krušných horách, který dal hoře název.\n\nVrchol představuje sedm metrů vysoká homole tvořená porfyrickým muskovit-biotitickým metagranitem a ortorulou, na níž lze vystoupit po kamenných schodech ze severu. V nejvyšší části stávala kamenná mohyla a na její špičce triangulační bod. Asi padesát metrů severně se tyčí skalní věž s polorozpadlým srubem (stav v roce 2004) a necelých sto metrů jižně tzv. Poslední skála, kterou využívají horolezci.\n\nZ vrcholu je možný rozhled po různých místech Mostecka od Hory Svaté Kateřiny na severu přes Jeřabinu, Černý vrch, Loučnou, Stropník a Litvínov na východě, Mosteckou pánev, Bořeň, Milešovku, Zlatník, Hněvín, České středohoří na jihu a Žatecko a Doupovské hory, až po Klínovec na západě.\n\nV roce 1863 byla Medvědí skála vybrána zeměměřiči z Rakouska a Saska za jeden z opěrných bodů při tvorbě evropské triangulační sítě. Na vrcholu stával triangulační sloup a okolo něho vystavěna trámové věž. Ta po roce 1865 sloužil jako rozhledna. Neudržovaná stavba se na počátku 20. století (pravděpodobně okolo roku 1905) zřítila. Ještě na počátku 21. století byly její zbytky patrné pod vrcholem.\n\n"}
{"id": "893827", "url": "https://cs.wikipedia.org/wiki?curid=893827", "title": "August von Wehli", "text": "August von Wehli\n\nAugust von Wehli, též Johann August Wehli (1810 Praha – 1892), byl rakousko-uherský, respektive předlitavský státní úředník a politik, v roce 1871 krátce ministr vnitra Předlitavska.\n\nByl doktorem práv a filozofie, člen právnické a filozofické fakulty Vídeňské univerzity a emeritním děkanem zdejší filozofické fakulty. V roce 1855 ho povýšil císař František Josef I. do šlechtického stavu. V roce 1862 pak získal titul rytíře a roku 1870 byl povýšen na svobodného pána (barona). Byl členem Panské sněmovny, viceprezidentem Komise pro regulaci Dunaje (\"Donau-Regulierungs-Commission\") a sekčním šéfem ministerstva vnitra. Ve Vídni si postavil palác Wehli.\n\n27. října 1871 se stal ministrem vnitra Předlitavska ve vládě Ludwiga von Holzgethana. Ve vládě setrval do 22. listopadu 1871. Byl ovšem jen provizorním správcem rezortu coby sekční šéf ministerstva.\n"}
{"id": "893828", "url": "https://cs.wikipedia.org/wiki?curid=893828", "title": "Denis Juskov", "text": "Denis Juskov\n\nDenis Igorevič Juskov (; * 11. října 1989 Moskva, Ruská SFSR) je ruský rychlobruslař.\n\nV listopadu 2006 debutoval v seniorských závodech, když v divizi B nastoupil na trati 1500 m v rámci mítinku Světového poháru. Na začátku roku 2007 startoval na Mistrovství světa juniorů (11. místo). V následujících letech se kromě několika startů ve Světovém poháru objevoval pouze na ruských závodech. V únoru 2008, když mu bylo devatenáct let, byl pozitivně testován na marihuanu a dostal čtyřměsíční a poté čtyřletý zákaz startu. Na tři roky přerušil trénink s reprezentačním týmem a připravoval se individuálně.\n\nNa mezinárodní scéně pravidelně nastupuje od roku 2011, byl osmý na Mistrovství Evropy 2012, na Mistrovství světa na jednotlivých tratích 2012 dojel na šesté (1500 m) a sedmé (5000 m) příčce a s ruským týmem získal bronzovou medaili ve stíhacím závodě družstev. V sezóně 2012/2013 byl na evropském šampionátu třináctý, na světovém vícebojařském mistrovství desátý. Největšího dosavadního úspěchu své kariéry dosáhl na Mistrovství světa na jednotlivých tratích 2013, když vyhrál závod na 1500 m.\n\nStartoval na Zimních olympijských hrách 2014, kde pětikilometrovou distanci dokončil na 6. místě, v závodě na 1000 m byl sedmnáctý, na trati 1500 m čtvrtý a ve stíhacím závodě družstev skončil s ruským týmem šestý. Z vícebojařského světového šampionátu 2014 si přivezl bronzovou medaili; tentýž cenný kov získal také na Mistrovství Evropy 2015. Na MS 2015 vybojoval zlatou medaili v závodě na 1500 m, na následujícím Mistrovství světa ve víceboji si dobruslil pro stříbro. Na světovém šampionátu 2016 již podruhé obhájil prvenství na distanci 1500 m, navíc přidal stříbro v kilometrovém závodě. V sezóně 2015/2016 zvítězil v celkovém hodnocení Světového poháru v závodech na 1500 m. Z MS 2017 si přivezl stříbro z tratě 1500 m. Na Mistrovství Evropy 2018 vyhrál závod na 1500 m a týmový sprint, na kilometrové distanci si dobruslil pro stříbro. V sezóně 2017/2018 podruhé zvítězil v celkové klasifikaci Světového poháru v závodech na 1500 m. Na Mistrovství světa na jednotlivých tratích 2019 získal bronz v závodě na 1500 m. V sezóně 2018/2019 potřetí zvítězil v celkovém hodnocení Světového poháru v závodech na 1500 m. Na ME 2020 získal stříbrnou medaili na trati 1500 m a ve stíhacím závodě družstev a bronz na distanci 5000 m.\n\n"}
{"id": "893832", "url": "https://cs.wikipedia.org/wiki?curid=893832", "title": "Suzuki GSX 1400", "text": "Suzuki GSX 1400\n\nSuzuki GSX 1400 je motocykl firmy Suzuki kategorie naked bike, vyráběný v letech 2002-2008. \n\nSuzuki GSX 1400 je nejsilnějším modelem kategorie naked bike vyráběným Suzuki a zároveň s největším objemem motoru v celé kategorii naked bike. Jedná se o klasicky koncipovaný model bigbiku s kulatým světlem a tradičními tvary určený pro milovníky rychlé sportovní jízdy i pohodlného cestování. Velký motor chlazený vzduchem a olejem je vidět, odkudkoli se na motorku podíváte a stále na sebe strhává pozornost. Extrémně plochý průběh kroutícího momentu se v rozsahu 2 500 ot/min - 5 500 ot/min téměř nemění a dosahuje dle výrobce maximální hodnoty 126 Nm při 5 000 ot/min. \n\n"}
{"id": "893833", "url": "https://cs.wikipedia.org/wiki?curid=893833", "title": "Karl Fidler", "text": "Karl Fidler\n\nKarl Fidler (1818 Urfahr – 20. prosince 1887 Vídeň) byl rakousko-uherský, respektive předlitavský státní úředník a politik, v roce 1871 krátce ministr kultu a vyučování Předlitavska.\n\nZpočátku působil jako diplomat. Franz Seraph von Stadion ho ale přesvědčil k nástupu do státních služeb, kde působil jako vysoký úředník na různých postech. V roce 1845 pracoval v Haliči, od roku 1849 sloužil na ministerstvu vnitra ve Vídni pod ministrem von Stadionem. V roce 1860 přešel na policejní ministerstvo ve funkci sekčního rady. Zde se roku 1863 stal ředitelem odboru pro tisk. V roce 1865 nastoupil coby dvorní rada na místodržitelství v Terstu, přičemž v letech 1870–1871 zde byl sám místodržícím. Za vlády Karla von Hohenwarta se stal sekčním šéfem na ministerstvu kultu a vyučování. Zabýval se reorganizací středního a vysokého školství.\n\nNakonec se sám, krátce, stal členem vlády. 27. října 1871 se stal ministrem kultu a vyučování Předlitavska ve vládě Ludwiga von Holzgethana. Ve vládě setrval do 22. listopadu 1871. Byl ovšem jen provizorním správcem rezortu coby sekční šéf ministerstva.\n\nJako ministerský úředník se zasloužil o rozvoj obchodního odborného školství.\n"}
{"id": "893835", "url": "https://cs.wikipedia.org/wiki?curid=893835", "title": "Výživa a krmení prasat", "text": "Výživa a krmení prasat\n\nVýživa a krmení prasat v souvislosti s technikou krmení (způsob předkládání krmiva) přináší značné množství variant a kombinací technologického řešení pro všechny kategorie chovaných prasat.\n\nPrase domácí je typickým představitelem monogastra, s trávicím ústrojím všežravého typu, tedy se schopností trávit živiny z krmiv jak živočišného, tak rostlinného původu, není však schopno transformovat celulózu.\nPrase má jednoduchý žaludek a relativně krátký trávicí trakt, není schopno plnohodnotně zužitkovat objemná krmiva, také anatomie ústní dutiny neumožní rádné rozmělnění krmiva. Tomu musí být přizpůsobena skladba, konzistence i způsob předkládaných krmiv.\nŽiviny nutné pro pokrytí životních potřeb prasete záchovných (trávení, dýchání, termoregulace, vyměšování atd.) a produkčních (tvorba přírůstku, rozmnožování, rozvoj plodů, tvorba mateřského mléka atd.) musí být dodány v co nejpřijatelnější formě a kompletní skladbě.\n\nPro růst a rozvoj organizmu prasete je nejdůležitější přísun energetických živin k zajištění metabolických procesů - škrob, sacharidy, přebytkové dusíkaté látky. Pro tvorbu tělní hmoty jsou nezbytné stavební živiny – dusíkaté látky, minerální makroprvky. Naprosto nezbytnou živinou a ředidlem většiny metabolických procesů je voda. Pomocí specifických živin se reguluje, řídí, chrání celkový látkový metabolizmus – patří mezi ně vitamíny, mikroprvky, enzymy, hormony atd.\nStravitelnost krmiv výrazně ovlivní využití jednotlivých živin prasetem, míru stravitelnosti určí vnější faktory - konzistence krmiva (jemnost šrotování, mokrá, kašovitá, suchá forma, granulace), kompletnost skladby krmné dávky, objemnost krmné dávky, systém (podle libosti nebo restriktivně), rytmus a pravidelnost předkládání krmiva, zchutnění (např. okyselení), úprava (fermentace, termická úprava), dostatek napájecí vody, a vnitřní faktory – věk prasete, individualita, stres, zdravotní stav.\n\nV současné době převažuje krmení prasat pomocí přesně živinově bilancovaných kompletních krmných směsí. Jejich receptury, použité komponenty musí splňovat veškeré požadavky na nezávadné a úplné zabezpečení zvířat všemi živinami ve správných poměrech.\n\nPodle dostupnosti krmiv v čase krmení ad libitní (podle vlastní vůle) musí mít každé zvíře ve skupině možnost přístupu ke krmivu v libovolném čase. Je v současnosti stále významnější u raných fází růstových kategorií (selata po odstavu) i ve výkrmu. S postupem genetického pokroku ve schopnosti přeměny živin na libovou svalovinu u nových hybridů prasat je tento technicky jednodušší a na pořízení lacinější způsob stále významnější.\n\nKrmení semi ad libitní restrikce kalkulací potřeby živin je provedena pro celou skupinu, ale v rámci skupiny (jednoho kotce) nelze přísun živin jednotlivcům ovlivnit. Tento způsob je typický např. u sondového krmení mokrého nebo kašovitého, především v odchovu selat.\n\nKrmení restriktivní můžeme ovlivnit (přesným a v čase omezeným dávkováním krmiva přísun živin nejen pro skupinu, ale i pro jednotlivý kus ve skupině. Dříve velmi významné pro zamezení tvorby podkožního tuku v závěrečné fázi výkrmu, tím zlepšení parametru konverze krmiva. V současnosti větší význam u reprodukčních kategorií, kde je třeba zamezit nadměrnému přívodu živin u žravějších jedinců ve skupině a jejich ztučnění (např. březí prasnice, chovné prasničky).\n\nKrmení suché sešrotované smíchané komponenty krmné směsi. \n\nKrmení suché granulované po smíchání kompletní směs tvarována granulací, případně granule ještě drcené.\n\nKrmení zvlhčované směs případně s dalšími komponenty (např. kukuřice CCM) se zvlčí do kašovité konzistence před nebo při dávkování.\n\nKrmení mokré komponenty krmné dávky včetně případně dostupných povolených nestandardních komponent (syrovátka, kvasnice, zbytky z pekáren apod,) se smíchají podle obsahu živin před distribucí a rozdělováním na jednotlivá krmná místa, mohou se dále upravovat (např. fermentací) nebo zchutňovat, okyselovat apod.\n\n\nTyto body zajišťují zpravidla komerční nebo podnikové výrobny krmných směsí.\n\n\nPředpokladem zachování hygieny a nezávadnosti skladování a dopravy krmiv do stáje je pravidelné čištění a desinfekce sil, použití čisticích segmentů krmných linek\n\nPrasnice kojící před porodem silná restrikce kvůli vyprázdnění trávícího traktu a tím uvolnění porodních cest, zamezení zánětů a dalších poporodních komplikací, po porodu postupné zvyšování dávky, snaha o maximální příjem krmiva a mléčnost, další restrikce před odstavem, snížení mléčnosti regulace krmné dávky (koncentrace živin) na objemových dávkovačích, na řízených počítačových systémech nastavením krmné křivky.\n\nPrasnice jalové a zapouštěné plynulý přechod ze směsi pro kojící na směs pro březí prasnice, doporučený flushing – navození „výživového blahobytu“ a tedy ochoty k páření a reprodukci, regulace krmné dávky (koncentrace živin) na objemových dávkovačích, na řízených počítačových systémech nastavením krmné křivky, výhodou je zásoba obou druhů směsí pro březí i kojící prasnice.\n\nPrasnice březí zabránění ztučnění prasnic během březosti důslednou restrikcí, zvýšení přísunu živin v poslední fázi březosti na rozvoj plodů, plodových obalů a mléčné žlázy regulace krmné dávky (koncentrace živin) na objemových dávkovačích, na řízených počítačových systémech (mokré krmení, krmné boxy) nastavením krmné křivky.\n\nSelata před odstavem návykové předkládání prestarteru od prvního týdne života tak, aby selata byla schopna při odstavu přijímat plnohodnotně směs, důraz je na malé dávky, čerstvost krmiva a vysokou hygienu, ruční dávkování.\n\nSelata po odstavu plynulý přechod z prestarteru na starter, krmení ad libitum, semi ad libitum, regulace krmné dávky (koncentrace živin) na řízených počítačových systémech nastavením krmné křivky\n\nVýkrm selat současná úroveň genetiky připouští ad libitum krmní pomocí samokrmítek, u řízených systémů mokrého nebo kašovitého krmení je výhodou uplatnit dělený výkrm podle pohlaví (prasničky a vepříky zvlášť, plynulá regulace přísunu živin pomocí multifázového krmení, krmení ad libitum, semi ad libitum, regulace krmné dávky (koncentrace živin) na řízených počítačových systémech nastavením krmné křivky.\n\nPlemenné prasničky, kanečci výživa a krmení má zabezpečit plnohodnotný vývoj, první fáze intenzivní přísun krmiva, ve druhé fázi v cca šesti měsíci věku již restriktivní přísun živin krmení ad libitum, semi ad libitum, v první fázi, regulace krmné dávky (koncentarce živin) na objemových dávkovačích, na řízených počítačových systémech nastavením krmné křivky.\n\nKanci chovní vše podřízeno kondici, tvorbě kvalitního spermatu, udržení stavu končetin, nepřetučnění, zpravidla ruční krmení.\n\n\n"}
{"id": "893836", "url": "https://cs.wikipedia.org/wiki?curid=893836", "title": "Girls (hudební skupina)", "text": "Girls (hudební skupina)\n\nGirls byla americká rocková skupina, založená v roce 2007 v San Franciscu v Kalifornii. Skládala se z dvou hlavních členů, zpěváka a kytaristy Christophera Owense a baskytaristy Cheta Whitea. Své první album nazvané \"Album\" skupina vydala v září 2009, druhé \"Father, Son, Holy Ghost\" vyšlo o dva roky později. V červenci 2012 ze skupiny Owens odešel.\n\n"}
{"id": "893837", "url": "https://cs.wikipedia.org/wiki?curid=893837", "title": "Stereolitografie", "text": "Stereolitografie\n\nStereolitografie (SLA nebo SL) je metoda vytváření objektů pomocí postupného vytvrzování polymerů pomocí působení záření různých vlnových délek, nejčastěji UV záření. Zaměřením záření na konkrétní místo pak vzniká vrstva částečně vytvrzeného polymeru. Na ni se nanáší další vrstvy. Předmět je tedy vytvářen z vrstev. \n\nPřesnost výsledného modelu je závislá na (seřazeno dle významnosti):\n\nJedná se o jednu z nejpřesnějších metod 3D tisku: teoretická přesnost odpovídá velikosti molekuly polymeru. Proto se této metody využívá i při výrobě integrovaných obvodů. Nebo jako nástroj pro výrobu prototypu před sériovou výrobou, proto je stereolitografie zařazována mezi metody pro rapid prototyping. Lze využít i pro výrobu formy pro lití či vstřikování.\n"}
{"id": "893838", "url": "https://cs.wikipedia.org/wiki?curid=893838", "title": "Lucie Décosseová", "text": "Lucie Décosseová\n\nLucie Décosse (* 6. srpna 1981 Chaumont, Francie) je bývalá reprezentantka Francie v judu. Po matce má guyanský původ. Je olympijskou vítězkou z roku 2012.\n\n\n\nS judem se seznámila poprvé v 6 letech na předměstí Paříže. Po několika letech se přestěhovala do rodiště své matky Francouzské Guyany, kde žila až do svých 17 let. Do Francie (Orléans) se vrátila kvůli studiím a zároveň začala opět navštěvovat judistický oddíl. Po několika měsících se stala členkou juniorské reprezentace. Reprezentační jedničkou mezi seniorkami se stala v sezóně 2001. Měla v tomto směru štěstí, protože tehdejší francouzská hvězda polostřední váhy Vandenhendeová měla vážné zdravotní problémy.\n\nV začátcích své kariéry hledala především jistotu na tatami. Po technické stránce šlo o jednu z nejlepších evropských judistech v historii. Její rychlé a elegantní aši-waza jí mohli závidět i muži. V roce 2012 se dočkala poslední velké medaile, olympijského zlata.\n\n\n"}
{"id": "893840", "url": "https://cs.wikipedia.org/wiki?curid=893840", "title": "Světluška (nadační fond)", "text": "Světluška (nadační fond)\n\nSvětluška je dlouhodobý projekt Nadačního fondu Českého rozhlasu fungující od roku 2003. Pomáhá těžce zrakově postiženým vyrovnávat podmínky se zdravými lidmi, a tím směřovat k osamostatnění a naplnění životních rolí dle své volby. O finanční podporu mohou žádat jak jednotlivci, tak organizace, které zajišťují služby pro osoby s těžkým zrakovým postižením a kombinovaným zrakovým postižením všech věkových skupin. Světluška pořádá pravidelně se opakující projekty, mezi něž patří \"Noční Běh pro Světlušku, Kavárna POTMĚ, Sbírkové dny Světlušky\", benefiční koncert Světlo pro Světlušku a Vánoce pro Světlušku.\n\nProjekt Světluška existuje od roku 2003. K roku 2019 je ředitelkou projektu i Nadačního fondu Českého rozhlasu je Gabriela Drastichová. \n\nSvětluška provází těžce zrakově postižené ve všech životních etapách. Přispívá na speciální elektronické pomůcky s hlasovým výstupem nebo hmatovým displejem, výcvik vodicích psů a osobní asistenty dětem i seniorům. Světluška rovněž podporuje rozvoj talentu a tvořivých schopností nevidomých. Financuje projekty neziskových organizací, které následně mohou realizovat projekty zaměřené na podporu rodin, do kterých se narodilo dítě se zrakovým či kombinovaným zrakovým postižením, vzdělávání, vytváření pracovních míst nebo doprovázení a asistenci těžce zrakově postiženým. Světluška pomáhá lidem žít smysluplný život podle své volby.\n\nSvětluška se dlouhodobě věnuje stálým projektům, jež jsou rovnoměrně rozděleny do různých částí roku. Na jaře se konají Noční běhy pro Světlušku, následuje letní Kavárna POTMĚ, podzimní Sbírkové dny pro Světlušku a koncert Světlo pro Světlušku a zimní Vánoce pro Světlušku.\n\nNoční běhy pro Světlušku odstartovaly v roce 2012 v Praze a postupně se rozšířily do dalších měst – Brna, Jihlavy, Olomouce a Plzně. Na start se každoročně staví tisíce lidí s čelovkami, aby pomohli nevidomým. Akce je určena pro sportující i nesportující veřejnost. V rámci Nočních běhů je vždy připraven i doprovodný program za účasti sportovců, herců a zpěváků, ale i nevidomých interpretů. Historicky se do akce zapojila například kapela Zrní, Mirai, Eddie Stoilow, Poetika, Lenny nebo Republic of Two.\n\nKavárna POTMĚ je unikátní koncept plně zatemněné kavárny, v níž obsluhují samotní nevidomí již od roku 2006. Do roku 2019 fungovala v Praze dočasná pevná verze kavárny v Praze na náměstí Republiky a v mobilní verzi v podobě autobusu objížděla vybraná česká města. Nyní využívá Světluška pro Kavárnu POTMĚ jednotný mobilní modulární prostor. Projekt přibližuje vidícím svět nevidomých a představuje je v jiné roli – v roli těch, na které jsou vidící návštěvníci v kavárně odkázáni a na které se mohou při pohybu ve tmě spolehnout. Do Kavárny zavítal dokonce sám bývalý prezident Václav Havel nebo režisér Miloš Forman.  \n\nTradiční celorepublikové Sbírkové dny se konají již sedmnáctým rokem. Více než 7,5 tisíc dobrovolníků s ikonickými tykadly nabízí lidem sbírkové předměty, jejichž zakoupením přispějí do sbírky Světluška. Kromě dobrovolníků ze středních škol se do sbírkových dní zapojují tradičně také mateřské školy, knihovny, Domy dětí a mládeže a další organizace.\n\nPodzimní koncert, který živě vysílá Česka televize a Český rozhlas, je vyvrcholením sbírkového projektu Světluška a poděkováním všem partnerům, dárcům a dobrovolníkům. Kromě známých zpěváků vystupují na podiu také herci, sportovci a další hudebně nadaní nevidomí. Koncertu, který se těší velké divácké přízni, se v minulosti zúčastnili takoví umělci, jako je Marta Kubišová, Kovy, Hana Hegerová, Václav Neckář, Čechomor, Mikolas Josef, Miro Žbirka nebo Xindl X. \n\nPo šestnácti letech existence změnila Světluška původní obraz světelného klubka a ilustraci víly s lucernou. Současné logo Světlušky, jehož autorkou je Petra Komárková z Grafického studia Českého rozhlasu, představuje symboliku hvězdné oblohy a znaků Braillova písma. Symbol hvězd, které od pradávna vedou poutníky k cíli, sestaveným ze znaků Braillova písma, je tvořen archetypem slova SVĚT, SVĚTlo, SVĚTluška. Logo doplňuje claim Petra Stančíka „Svítíme ve tmě“ zobrazující poslání podporovat samostatnost lidí s těžkým zrakovým postižením v celém životním cyklu.\n\n"}
{"id": "893843", "url": "https://cs.wikipedia.org/wiki?curid=893843", "title": "Ivan Skobrev", "text": "Ivan Skobrev\n\nIvan Alexandrovič Skobrev ( ; * 8. února 1983 Chabarovsk, Ruská SFSR) je bývalý ruský rychlobruslař.\n\nNa mistrovství světa juniorů poprvé startoval v roce 2000 (25. místo), o dva roky později již na tomto šampionátu získal stříbrnou medaili. V březnu 2002 poprvé nastoupil do závodů Světového poháru, o rok později debutoval na seniorském Mistrovství světa na jednotlivých tratích, kde v závodě na 1500 m skončil devátý. Na evropském šampionátu 2004 se umístil na páté příčce, podobných umístění dosáhl v této soutěži i v několika následujících letech. Startoval na Zimních olympijských hrách 2006 (1500 m – 6. místo, 5000 m – 11. místo, 10 000 m – 6. místo, závod družstev – 5. místo). První seniorský cenný kov získal na Mistrovství světa na jednotlivých tratích 2007, kde pomohl ruskému týmu z bronzové medaili. Jeho nejúspěšnějšími sezónami byly ročníky 2009/2010 a 2010/2011, kdy vybojoval zlato (2011) a bronz (2010) na evropských šampionátech, zlato na Mistrovství světa ve víceboji 2011 a dva bronzy z tratí 5000 a 10 000 m na Mistrovství světa na jednotlivých tratích 2011. Ze zimní olympiády 2010 si navíc přivezl stříbro z 10km distance a bronz z poloviční trati, na patnáctistovce byl čtvrtý. Další cenné kovy ze světových šampionátů na jednotlivých tratích získal i v následujících sezónách. Zúčastnil se také zimní olympiády 2014, kde se v závodě na 5000 m umístil na 7. místě, na trati 1500 m byl osmnáctý a ve stíhacím závodě družstev skončil s ruským týmem šestý. Po ZOH 2014 ukončil aktivní sportovní kariéru.\n\nV prosinci 2017 oznámil Mezinárodní olympijský výbor, že Skobrev je součástí ruského dopingového skandálu na ZOH v Soči. Ve všech třech závodech, které tam absolvoval, byl zpětně diskvalifikován, a byl doživotně vyloučen z olympijských her. Po hromadném odvolání ruských sportovců byla na začátku února 2018 jeho diskvalifikace a vyloučení z OH Mezinárodní sportovní arbitráží kvůli nedostatku důkazů zrušena.\n\n"}
{"id": "893845", "url": "https://cs.wikipedia.org/wiki?curid=893845", "title": "Tetradekanol", "text": "Tetradekanol\n\nTetradekanol, též myristylalkohol nebo tetradecylalkohol je organická sloučenina ze skupiny mastných alkoholů.\n\nTetradekanol má název podle alkanu tetradekanu, od něhož je odvozen, název tetradecylalkohol vznikl podle názvu radikálu odvozeného od tohoto uhlovodíku. Triviální název myristylalkohol vznikl podle kyseliny myristové (systematicky tetradekanové), karboxylové kyseliny, která vzniká jeho oxidací.\n\nTak jako ostatní mastné alkoholy je také tetradekanol ve formě esterů s mastnými kyselinami přítomen ve voscích.\n\nTetradekanol se vyrábí redukcí kyseliny myristové nebo některých jejich esterů hydridem lithno-hlinitým nebo sodíkem.\n\nTetradekanol se podobně jako ostatní mastné alkoholy používá jako přísada v kosmetice pro své uklidňující účinky.<br>Také se používá jako meziprodukt při výrobě jiných sloučenin.\n"}
{"id": "893855", "url": "https://cs.wikipedia.org/wiki?curid=893855", "title": "Nedostatek bóru u rostlin", "text": "Nedostatek bóru u rostlin\n\nNedostatek bóru u rostlin je fyziologická porucha rostlin, je způsobena nedostatkem příjmu boru. Je nejrozšířenější poruchou příjmu živin na celém světě a způsobuje velké ztráty v rostlinné výrobě jak kvantitativně, tak kvalitativně.\nBór příznivě ovlivňuje akumulaci fosforu v listech. Z úlohy metabolismu fosforu vyplývá i význam bóru ve vztahu k fotosyntéze.\nNedostatek bóru má vliv na vegetativní a reprodukční růst rostlin, který má za následek inhibici buněčného růstu, odumírání pletiv a sníženou plodnost. Rostliny obsahují bór jak v rozpustné tak v nerozpustné formě. Zdá se, že se nerozpustný bór je funkční forma, zatímco rozpustný bór představuje přebytek. Bór je nezbytný pro růst vyšších rostlin. Hlavní funkcí prvku je poskytnout strukturální celistvost buněčné stěny v rostlinách. Další funkce pravděpodobně zahrnují udržování plazmatické membrány a další metabolické procesy.\n\nBór má vliv na dobré přezimování a vývoj kořene. Nedostatek bóru snižuje syntézu cytokininu a zvyšuje hladinu auxinu, v důsledku hromadění auxinu dochází k odumírání tkání.\nNa jaře zůstávají rostliny trpící nedostatkem bóru déle ve stádiu listové růžice a odkládají prodlužovací růst.\n\nVyskytuje nejčastěji na půdách vzniklých z rulového podkladu, nebo v řepařských oblastech, kde jsou půdy značně hnojeny vápnem. \n\nSymptomy zahrnují odumírání vegetačních vrcholů, zakrslý růst a může v extrémních případech zabránit plodnosti. Pupeny se špatně rozvíjí a po odkvětu hnědnou a odumírají. \n\nMezi specifické příznaky patří;\n\nVyužití znalostí z rozboru půdy a potřeb rostlin k plánování hnojení. Používání komplexních hnojiv a hnojiv s obsahem mikroprvků jako příměs v pesticidních přípravcích při postřiku na listy.\n\nK odstranění deficience je obvykle doporučován borax (Na2B4O7.10H2O) nebo H3BO3. Lze použít Solubor (20,5% B), případně Folibor (4% B; 3,2% N).\n\n"}
{"id": "893864", "url": "https://cs.wikipedia.org/wiki?curid=893864", "title": "Monte Sereno", "text": "Monte Sereno\n\nMonte Sereno je město v okrese Santa Clara County ve státě Kalifornie ve Spojených státech amerických.\n\nK roku 2010 zde žilo 3 341 obyvatel. S celkovou rozlohou 4,184 km² byla hustota zalidnění 800 obyvatel na km².\n"}
{"id": "893865", "url": "https://cs.wikipedia.org/wiki?curid=893865", "title": "Ludwig von Possinger", "text": "Ludwig von Possinger\n\nLudwig von Possinger, též Ludwig Possinger von Choborski (6. ledna 1823 Grab v Haliči – 29. ledna 1905 Štýrský Hradec), byl rakousko-uherský, respektive předlitavský státní úředník a politik, v roce 1871 krátce ministr zemědělství Předlitavska a moravský místodržící.\n\nVystudoval práva na Lvovské univerzitě. Pak v roce 1845 nastoupil do státních služeb na haličském guberniu. Během revolučního období v roce 1848 působil na magistrátu ve Lvově a v zemském guberniu. Byl spolupracovníkem Agenora von Gołuchowského. Během éry neoabsolutismu zaváděl v Haliči reformy a v roce 1854 se stal tajemníkem haličského místodržitelství. Když se roku 1859 Gołuchowski stal ministrem, vzal Possingera s sebou do Vídně, kde byl vysokým úředníkem ministerstva vnitra. Později se vrátil do Haliče a stal se radou na místodržitelství, pak v letech 1868–1871 viceprezidentem místodržitelství ve Lvově. Roku 1871 se pak stal sekčním šéfem na ministerstvu zemědělství.\n\nNakonec se sám, krátce, stal členem vlády. 27. října 1871 se stal ministrem zemědělství Předlitavska ve vládě Ludwiga von Holzgethana. Ve vládě setrval do 22. listopadu 1871. Byl ovšem jen provizorním správcem rezortu coby sekční šéf ministerstva.\n\nV úřednické kariéře pokračoval i po odchodu z vlády. V roce 1874 se stal místodržitelem Moravy a v roce 1880 místodržitelem Dolních Rakous.\n"}
{"id": "893870", "url": "https://cs.wikipedia.org/wiki?curid=893870", "title": "Sedžong Veliký", "text": "Sedžong Veliký\n\nSedžong Veliký (15. května 1397 – 8. dubna 1450) byl čtvrtý panovník korejského království Čoson, kterému vládl v letech 1418 až 1450.\n\nNarodil se jako třetí syn krále z dynastie Čoson Tchedžonga a královny Min. Za jeho vlády nastal kulturní a hospodářský rozkvět. Prosazoval konfuciánskou politiku a výrazně omezil moc buddhistických kněží. Na jeho popud bylo v roce 1446 vytvořeno korejské hláskové písmo hangul, kterému však trvalo 400 let, než nahradilo původní složité čínské znaky.\n\nJe jedním ze dvou panovníků v korejských dějinách, kteří si vysloužili přízvisko \"Veliký\".\n"}
{"id": "893873", "url": "https://cs.wikipedia.org/wiki?curid=893873", "title": "The Archies", "text": "The Archies\n\nThe Archies byla fiktivní americká bubblegumová studiová skupina sestavená producentem Donem Kirshnerem pro potřeby kresleného televizního seriálu \"The Archie Show\". (obdobně předtím založil sk. Monkees)\n\nV létě 1969 měli obrovský hit Sugar, Sugar. Čtyři roky poté se rozcházejí. Jejími členy byli Toni Wine, Andy Kim a Ron Dante. Vokály na pozadí občasně ztvárnily Ellie Greenwhich, Jeff Barry, Susan Morse, Joey Levine, Maeretha Steward, Bobby Bloom a Lesley Miller.\n\n"}
{"id": "893874", "url": "https://cs.wikipedia.org/wiki?curid=893874", "title": "1938 v hudbě", "text": "1938 v hudbě\n\nTento článek obsahuje události související s hudbou, které proběhly v roce 1938.\n\n"}
{"id": "893876", "url": "https://cs.wikipedia.org/wiki?curid=893876", "title": "Přírodní park Peklo", "text": "Přírodní park Peklo\n\nPřírodní park Peklo je vymezené chráněné území o výměře 18,5 km², které slouží k zachování a ochraně rázu krajiny s významnými přírodními a estetickými prvky. Nachází se ve Frýdlantském výběžku mezi obcemi Nové Město pod Smrkem, Lázně Libverda, Raspenava, Krásný Les a Dolní Řasnice. Dominantou přírodního parku je znělcový vrch Chlum. V jeho blízkosti se nacházely archeologické nálezy valů či bronzových i železných nástrojů pocházejících z přelomu druhého a prvního tisíciletí před naším letopočtem. Vyhlášen byl nařízením zdejšího okresního úřadu číslo 4/97 ze dne 18. června 1997.\n\nNa území parku na vrchu Chlum leží vojenský muniční sklad.\n"}
{"id": "893877", "url": "https://cs.wikipedia.org/wiki?curid=893877", "title": "1927 v hudbě", "text": "1927 v hudbě\n\nTento článek obsahuje události související s hudbou, které proběhly v roce 1927.\n\n"}
{"id": "893879", "url": "https://cs.wikipedia.org/wiki?curid=893879", "title": "Kimpcho", "text": "Kimpcho\n\nKimpcho je město v Jižní Koreji. Nachází se v severozápadní části území při pobřeží Žlutého moře v provincii Kjonggi. Na území o rozloze 276 km² zde žije přibližně 263 000 obyvatel (údaj z roku 2012). Kimpcho spolu s dalšími okolními městy v provincii, s metropolitním městem Inčchon a s hlavním městem Soul tvoří tzv. Velký Soul, což je metropolitní oblast o rozloze 1 570 km² a s 23 miliony obyvatel. Ve městě se nachází Mezinárodní letiště Kimpcho, které je součástí hlavního města.\n\nV těsném sousedství města je po něm pojmenované mezinárodní letiště Kimpcho, které bylo až do postavení mezinárodní letiště Inčchon největším letiště pro hlavní město. Nadále je v provozu, byť nové letiště Inčchon ho z hlediska mezinárodních letů významem převažuje.\n\nVe městě Kimpcho se nachází 24 základních škol, 11 středních škol a 6 vysokých škol, včetně Vysoké školy cizích jazyků (Foreign Language High School, 김포 외국어 고등학교), která byla otevřena v roce 2006.\n"}
{"id": "893880", "url": "https://cs.wikipedia.org/wiki?curid=893880", "title": "Shani Davis", "text": "Shani Davis\n\nShani Earl Davis (* 13. srpna 1982 Chicago, Illinois) je americký rychlobruslař a short trackař.\n\nNa mistrovství světa juniorů poprvé startoval v roce 2000 (10. místo), v následujícím roce byl devátý, roku 2002 patnáctý. Od roku 2003 startuje mezi seniory a již od počátku získává medaile. V letech 2003, 2004, 2005 a 2008 vyhrál mistrovství Severní Ameriky a Oceánie, v letech 2005 a 2006 se stal světovým šampionem ve víceboji, v roce 2009 sprinterským mistrem světa. Ze světových šampionátů na jednotlivých tratích si dosud přivezl 15 medailí, z toho osm zlatých, především z tratí 1000 a 1500 m. Na Zimních olympijských hrách 2006 a 2010 získal čtyři cenné kovy, dvě zlata z kilometrové trati a dvě stříbra ze závodů na 1500 m, zúčastnil se také ZOH 2014 a 2018. Od roku 2005 startuje v závodech Světového poháru, jehož celkové pořadí již desetkrát vyhrál, šestkrát na trati 1000 m, čtyřikrát na trati 1500 m. V sezóně 2013/2014 také zvítězil v absolutním bodování Světového poháru, tzv. Grand World Cupu.\n\nV letech 2005 a 2009 obdržel cenu Oscara Mathisena. Ziskem zlaté medaile v závodě na 1000 m na Zimních olympijských hrách v Turíně se stal prvním sportovcem tmavé pleti, který se na zimních hrách stal v individuální disciplíně olympijským vítězem. Od roku 2009 se nachází v čele rychlobruslařského Adelskalenderu. Je také držitelem světových rekordů ve velkém čtyřboji a na tratích 1000 a 1500 m.\n\nV short tracku získal na Mistrovství světa 2005 bronzovou medaili ve štafetě na 5000 m.\n\n"}
{"id": "893881", "url": "https://cs.wikipedia.org/wiki?curid=893881", "title": "1923 v hudbě", "text": "1923 v hudbě\n\nTento článek obsahuje události související s hudbou, které proběhly v roce 1923.\n\n"}
{"id": "893883", "url": "https://cs.wikipedia.org/wiki?curid=893883", "title": "Hwasong", "text": "Hwasong\n\nHwasong může být:\n\n"}
{"id": "893886", "url": "https://cs.wikipedia.org/wiki?curid=893886", "title": "Silnice III/0353", "text": "Silnice III/0353\n\nSilnice III/0353 je komunikace v západní části Frýdlantského výběžku. Začíná na křižovatce se silnicí III/03511 jižně od obce Kunratice. Obcí Kunratice prochází a směřuje k severu. Na mostě přechází železniční trať číslo 037 mezi Frýdlantem a Minkovicemi. Silnice dalším mostem překročí řeku Smědou, projde vesnicí Víska, opětovně přemostí Smědou a vstoupí do Minkovic poblíž zdejší železniční zastávky. Na konci obce opětovně překročí na nechráněném železničním přejezdu železniční trať číslo 037 a pokračuje přímým směrem k severu.\n\nPo přiblížení se k železniční trati číslo 037 tuto nechráněným přejezdem překřižuje a vstupuje do Višňové. V obci se u zdejšího sportovního hřiště ostře lomí k severovýchodu a pokračuje tímto směrem až k místní železniční stanici.\n\nZa ní, na konci obce postupuje severním směrem kolem Filipovky do Černous. Před nimi se na vozovce v úseku mezi pastvinami nachází poslední dlážděný úsek komunikace ve volné krajině na Frýdlantsku. Dlážděn je čedičovými kostkami, které jsou ukládány v kroužkové skladbě. Za zdejší železniční zastávkou se otáčí k severozápadu, prochází vesnicí Ves a končí na česko–polské státní hranici.\n"}
{"id": "893890", "url": "https://cs.wikipedia.org/wiki?curid=893890", "title": "Georg Christoph Wagenseil", "text": "Georg Christoph Wagenseil\n\nGeorg Christoph Wagenseil (29. ledna 1715 Vídeň – 1. března 1777 tamtéž) byl rakouský hudební skladatel.\n\nGeorg Christoph Wagenseil se narodil 29. ledna 1715 ve Vídni. Učil se hrát na cembalo a na varhany u Mattea Palotta a v kompozici se stal oblíbeným žákem dvorního kapelníka Johanna Josepha Fuxe. Na základě mše komponované v roce 1736 byl 4. prosince 1738 jmenován dvorním skladatelem a tuto funkci zastával až do své smrti. V roce 1741 byl jmenován varhaníkem císařovny Alžběty Kristýny Brunšvicko-Wolfenbüttelské, pro kterou zkomponoval mnoho náboženských skladeb.\n\nV roce 1745 se jako hudebník účastnil korunovace Františka Štěpána Lotrinského ve Frankfurtu nad Mohanem. Císařovna Marie Terezie mu v témže roce udělila dovolenou, aby studoval italskou hudbu. Vykonal cesty do Benátek, Florencie a Milána, kde se seznamoval s tehdejší italskou operu a dirigoval premiéry i svých vlastních oper \"Ariodante\" (1745) a \"Demetrio\" (1746). Po návratu do Vídně triumfoval operou \"Alessandro nell'Indie\", za kterou obdržel odměnu 1650 zlatých.\n\nV roce 1749 byl jmenován profesorem cembala dětí Marie Terezie. Vyučoval jejích pět dcer a korunního prince. Sepsal pro ně i učebnici hry na cembalo. Mezi jeho další žáky patřili mj. František Xaver Dušek, Leopold Hofmann, Josef Antonín Štěpán (jeho nástupce na místě dvorního učitele cembala) a Johann Baptist Schenk (pozdější učitel Ludwiga van Beethovena).\n\nV roce 1769 ze zdravotních důvodů rezignoval na své dvorní funkce a odešel z veřejného života. Zemřel na tuberkulózu ve Vídni 1. března 1777.\n\nWagenseil složil 16 oper, 3 oratoria, 103 instrumentálních koncertů (mimo jiné pro harfu, flétnu, housle, dvoje housle, nejméně 3 koncerty pro violoncello a orchestr, koncerty pro varhany a 27 koncertů pro cembalo), 96 symfonií (některé publikoval v Paříži v roce 1758), 93 komorních děl a okolo sta skladeb pro klávesové nástroje. Kromě toho komponoval chrámovou hudbu a sbory. Je také autorem školy pro klavír: Rudimental panduristae oder Geig-Fundamenta, kterou publikoval v Augsburgu v roce 1751.\n\nKatalog Wagenseilových děl sestavila Helga Scholz-Michelitschová. Byl vydán ve dvou svazcích v letech 1966 a 1972). \n\n\n\n"}
{"id": "893892", "url": "https://cs.wikipedia.org/wiki?curid=893892", "title": "Hwasong (město)", "text": "Hwasong (město)\n\nHwasong je město v Jižní Koreji. Nachází se v severozápadní části území při pobřeží Žlutého moře, v provincii Kjonggi. Na území o rozloze 688 km² zde žije přibližně 540 000 obyvatel (údaj z roku 2011). Město má největší rozlohu zemědělské půdy v provincii.\n\nMezi lety 1986 až 1991 řádil ve městě Hwasong první sériový vrah ve státě. Podle všeho měl na svědomí 10 vražd. Policejním orgánům a vyšetřovatelům se vraha nikdy nepodařilo chytit. Případ vzbudil v Jižní Koreji vlnu obav a byl námětem pro film \"Vzpomínky na vraha\" z roku 2003.\n\n\n\n"}
{"id": "893894", "url": "https://cs.wikipedia.org/wiki?curid=893894", "title": "1937 v hudbě", "text": "1937 v hudbě\n\nTento článek obsahuje události související s hudbou, které proběhly v roce 1937.\n\n"}
{"id": "893896", "url": "https://cs.wikipedia.org/wiki?curid=893896", "title": "Cyklistická trasa 3063", "text": "Cyklistická trasa 3063\n\nCyklistická trasa 3063 je značená cyklotrasa spojující Lázně Libverdu s Raspenavou.\n\nTrasa začíná na lázeňské kolonádě v Lázních Libverdě. Odtud společně s cyklistickou trasou číslo 3006 pokračuje západním směrem po silnici III/29013 (kolem libverdského Lázeňského rybníka) na její křižovatku se silnicí III/29014. Obě trasy po této komunikaci pokračují směrem k severu, míjejí rybník Petr v obci Peklo, za nímž se ostře lomí k západu. Spolu pokračují až k silnici III/29011 severně od Luhu. Zde se obě trasy dělí; zatímco trasa 3006 pokračuje severovýchodním směrem, trasa 3063 odtud pokračuje směrem opačným – jihozápadně k Luhu, kde na křížení s cyklotrasou číslo 3016 poblíž mostu přes Smědou končí.\n"}
{"id": "893899", "url": "https://cs.wikipedia.org/wiki?curid=893899", "title": "1. česká národní hokejová liga 1990/1991", "text": "1. česká národní hokejová liga 1990/1991\n\n1. česká národní hokejová liga 1990/1991 byla 22. ročníkem jedné ze skupin československé druhé nejvyšší hokejové soutěže.\n\nVšech 14 týmů se nejprve v základní části utkalo dvoukolově každý s každým (celkem 26 kol). Nejlepších 6 týmů následně postoupilo do finálové skupiny, ve které se utkal čtyřkolově každý s každým (celkem 20 kol). Výsledky základní části se do finálové skupiny započítávaly. Vítěz finálové skupiny postoupil přímo do nejvyšší soutěže.\n\nNejhorších 8 týmů po základní části se zúčastnilo skupiny o udržení. V ní se utkal dvoukolově každý s každým (14 kol), přičemž výsledky ze základní části se započítávaly. Poslední dva týmy skupiny o udržení měly sestoupit do 2. ČNHL.\n\nTJ Zetor Brno přímo postoupil do nejvyšší soutěže.\n\nTýmy VTJ Písek a VTJ Racek Pardubice měly původně sestoupit do 2. ČNHL, ale protože TJ Šumavan Vimperk ukončil činnost, sestoupil pouze VTJ Racek Pardubice.\n\n"}
{"id": "893903", "url": "https://cs.wikipedia.org/wiki?curid=893903", "title": "John Phillips", "text": "John Phillips\n\nJohn Phillips může být:\n\n"}
{"id": "893904", "url": "https://cs.wikipedia.org/wiki?curid=893904", "title": "Douglas Lowe", "text": "Douglas Lowe\n\nDouglas Gordon Arthur Lowe (7. srpna 1902 Manchester – 30. března 1981 Cranbrook) byl britský atlet, běžec na střední tratě, dvojnásobný olympijský vítěz v běhu na 800 metrů.\nStudoval právo na univerzitě v Cambridge. V roce 1924 se stal vicemistrem země v běhu na 880 yardů a startoval na olympiádě v Paříži v bězích na 800 a 1500 metrů. Nejdříve skončil na čtvrtém místě ve finále běhu na 1500 metrů a o několik dní později nečekaně zvítězil v běhu na 800 metrů v novém evropském rekordu 1:52,4. Olympijské zlato v této disciplíně obhájil o čtyři roky později v Amsterdamu v novém olympijském rekordu 1:51,8. Krátce po olympiádě skončil s aktivní sportovní kariérou a věnoval se právnickému povolání.\n\n"}
{"id": "893905", "url": "https://cs.wikipedia.org/wiki?curid=893905", "title": "Carl Ludwig Engel", "text": "Carl Ludwig Engel\n\nJohann Carl Ludwig Engel (3. července 1778, Berlín – 14. května 1840, Helsinky) byl německo-finský architekt a malíř.\n\nCarl Ludwig Engel byl synem berlínského stavitele a v letech 1800–1804 studoval architekturu na místní stavební akademii. Vstoupil do ruských služeb a v roce 1809 se stal městským stavitelem v Revelu (Tallinu) a poté šéfem stavební komise v tehdy ruských Helsinkách. V roce 1824 se stal hlavním intendantem výstavby ve finském velkovévodství.\n\nEngel byl vedle Aalta nejvýznamnějším architektem ve Finsku. Řada jeho návrhů byla dokončena nebo realizována až po jeho smrti.\n\n\n\n"}
{"id": "893909", "url": "https://cs.wikipedia.org/wiki?curid=893909", "title": "Lucy Hale", "text": "Lucy Hale\n\nLucy Hale (* 14. červen 1989, Memphis, Tennessee, USA) je americká herečka a zpěvačka. Jako dítě vyhrála pěveckou soutěž American Juniors. Je známá hlavně díky své roli v seriálu americké televizní stanice Freeform \"Prolhané krásky\", dále pak díky roli v seriálech \"Bionic Woman\" a \"Smetánka\". V roce 2014 vydala své první studiové album nazvané \"Road Between\". V roce 2019 získala hlavní roli Katy Keene ve stejnojmenném seriálu stanice The CW. \n\nLucy Hale, vlastním jménem Karen Lucille Hale, se narodila 14. června 1989 ve městě Memphis, Tennessee. Dostala jméno po jedné její babičce. Má dva sourozence, sestru Maggie a nevlastní sestru Kirby. Hale nechodila do školy, měla domácí výuku. Když jí bylo osm let, začala chodit na hodiny zpěvu a později si přibrala i hodiny herectví.\n\nHale randila s hercem Davidem Henriem, se kterým si zahrála v seriálu \"Kouzelníci z Waverly\", později s Chrisem Zylkou, známým pro svou roli v seriálu \"Tajemství kruhu\".\n\nPo vítězství v soutěži American Juniors se Hale objevila v hostujících rolích několika seriálů, například \"Drake & Josh\", \"Ned's Declassified School Survival Guide\", \"O.C.\", \"Kouzelníci z Waverly\" a \"Jak jsem poznal vaši matku\". Dále se objevila v seriálu \"Bionic Woman\" v roli Beccy Sommers, mladší sestry protagonistky Jaime Sommers (Michelle Ryan).Proslavila se také díky rolí Effie ve filmu \"Sesterstvo putovních kalhot 2\". Hrála roli Rose Baker v seriálu \"Smetánka\", spolu s Ashley Newbrough a Joannou Garcia, dále pak roli Katie Parkerové ve filmu \"Dívčí války\".\n\nZlom v kariéře přišel s obsazením do role Arie Montgomery, což je jedna ze pěti hlavních postav seriálu stanice Freeform \"Prolhané krásky\". Za roli získala cenu Teen Choice Awards.\n\nV lednu 2010 se objevila v seriálu \"Kriminálka Miami\" a v srpnu si zahrála roli Sherrie ve filmu \"Vřískot 4\". V lednu 2012 byl odvysílán film \"\" s Lucy v hlavní roli. V dubnu 2012 hostovala v americkém seriálu \"Napálené celebrity\", kde úspěšně napálila svého hereckého kolegu Iana Hardinga, Vanessu Hudgens a Joshe Hutchersona.\n\n11. června 2013 bylo oznámeno, že Lucy je novou tváří značky Mark Girl. 11. srpna 2013 moderovala s herecem Darrenem Crissem předávání cen Teen Choice Award.\n\nV roce 2018 byla obsazena do hlavní role komediálního seriálu stanice The CW \"Life Sentence,\" ve kterém hrála roli Stelly Abbottové, která se dozví, že již nemá rakoviny. Seriál byl zrušen po odvysílání první řay. Ten samý rok si zahrála ve třech filmech \"Vadí nevadí, Dude a The Unicorn.\" V březnu roku 2019 byla obsazena do hlavní role spin-offu seriálu \"Riverdale\" s názvem \"Katy Keene.\"\n\nHale popisuje hudbu jako svou \"první lásku\". Její hudební počátky byly ovlivněny tvorbou Shaniy Twainové a Faith Hillové, ale jak Hale přiznává, nejvíce ji ovlivnila píseň od Britney Spears \"Baby One More Time\".\n\nV roce 2011 Hale nahrála soundtrack k filmu \"\".\n\nV červnu 2012 bylo oficiálně oznámeno, že Hale podepsala nahrávací kontrakt s Hollywood Records. Její debutový singl „You Sound Good to Me“ byl vydán 7. ledna 2014. 18. února 2014 bylo oznámeno, že její album se bude jmenovat \"Road Between\" a bude vydáno 3. června 2014.\n\n\n\n\n\n"}
{"id": "893914", "url": "https://cs.wikipedia.org/wiki?curid=893914", "title": "1. česká národní hokejová liga 1989/1990", "text": "1. česká národní hokejová liga 1989/1990\n\n1. česká národní hokejová liga 1989/1990 byla 21. ročníkem jedné ze skupin československé druhé nejvyšší hokejové soutěže.\n\nVšech 12 týmů se nejprve utkalo dvoukolově každý s každým (celkem 22 kol), následně se týmy na sudých pozicích utkaly dvoukolově s týmy na lichých pozicích (12 kol). Všech 34 kol se počítalo do základní části. Nejlepších 8 týmů následně postoupilo do play off, které se hrálo na dva vítězné zápasy. Hrálo se i o konečné umístění (např. poražení čtvrtfinalisté hráli skupinu o 5. až 8. místo). Dva nejlepší týmy play off měly postoupit do prolínací soutěže o nejvyšší soutěž.\n\nNejhorší 4 týmy po základní části se zúčastnily skupiny o udržení. V ní se utkal čtyřkolově každý s každým (12 kol), přičemž výsledky ze základní části se nezapočítávaly (týmy za umístění v základní části dostaly pouze bonifikační body). Poslední tým skupiny o udržení sestoupil do 2. ČNHL.\n\n\n\n\n\nProtože VTJ Tábor byl stutárně B-tým Dukly Jihlavy, do prolínací soutěže o nejvyšší soutěž postoupily celky TJ DS Olomouc a TJ Šumavan Vimperk.\n\nBodová bonifikace za umístěni v základní části: Karviná 3 body, Mladá Boleslav 2, Milevsko 1, Slavia Praha 0.\n\nTJ ZVVZ Milevsko sestoupilo do 2. ČNHL. Z 2. ČNHL postoupily celkem 3 týmy vzhledem k rozšíření 1. ČNHL na 14 celků.\n\n"}
{"id": "893917", "url": "https://cs.wikipedia.org/wiki?curid=893917", "title": "Shay Mitchell", "text": "Shay Mitchell\n\nShay Mitchell (* 10. dubna 1987, Mississauga, Kanada) je kanadská herečka a modelka. Nejvíce se proslavila rolí Emily Fields v televizním seriálu americké stanice Freeform \"Prolhané krásky\" (2010–2017) a rolí Peach v thrillerovém seriálu \"Ty\" (2019).\n\nShay se narodila ve kanadském městě Mississauga. Je dcerou Precious Garcii a Marka Mitchella. Má filipínské, irské, skotské a španělské kořeny. Má mladšího bratra Seana. V 5 letech začala navštěvovat taneční lekce. V 10 letech se její rodina přestěhovala do Vancouveru, kde se připojila k modelingové agentuře. Navštěvovala Rockridge Secondary School a později West Vancouver Secondary School, kde odmaturovala.\n\nV dospívajícím věku se věnovala modelingové kariéře. Navštívila Bangkok, Hongkong a Barcelonu, později se však vrátila zpět do Toronta, kde studovala herectví. Poté co podepsala smlouvu s agenturou objevila se v kanadském teenagerském seriálu \"\" a získala roli v několika reklamách. Objevila se v seriálu \"Rookie Blue\" a ve videoklipu jamajského rappera Seana Paula k písničce „Hold my Hand“. V roce 2010 se objevila ve čtyřech epizodách seriálu stanice Disney XD \"Aaron Stone\" jako rozteskávačka.\n\nV prosinci 2009 byla obsazena do role Emily Fields v americkém televizním seriálu stanice Freeform \"Prolhané krásky\", i přes to, že konkurz dělala na roli Spencer Hastings. V lednu 2011 podepsala kontrakt s Procter&Gamble a stala se tváří značky Pantene, pro jejich řadu přírodních šamponů. V roce 2016 získala roli ve hvězdně obsazeném filmu \"Svátek matek\". V roce 2017 získala hlavní roli Peach v pilotním dílě seriálu \"Ty\".\n\nV roce 2017 založila produkční společnost Amore & Vita Inc., s manažerem Davidem Deanem Portellim a podepsala smlouvu s Warner Bros. Television Group.\nShay podporuje nadaci Somaly Mam Foundation. Spolupracuje s The Trevor Project a NOH8 Campaign.\nNa konci června 2019 herečka oznámila, že čeká svého prvního potomka s televizním hercem Mattem Babelem. Matte Babel dodal, že je herečka v 6.měsíci těhotenství. Sama herečka přiznala, že v roce 2018 prodělala potrat a proto nechtěla oznámit tuto zprávu příliš. Dne 20. října 2019 se jim narodila dcera Atlas Noa.\n"}
{"id": "893919", "url": "https://cs.wikipedia.org/wiki?curid=893919", "title": "Ted Meredith", "text": "Ted Meredith\n\nJames Edwin \"Ted\" Meredith (14. listopadu 1891 Chester Heights, Pensylvánie – 2. listopadu 1957 Camden, New Jersey) byl americký atlet, dvojnásobný olympijský vítěz.\n\nStartoval na olympiádě ve Stockholmu v roce 1912, kde zvítězil v běhu na 800 metrů v novém světovém rekordu 1:51,9. Byl rovněž členem vítězné štafety USA na 4×400 metrů. Čtvrté místo obsadil ve finále běhu na 400 metrů.\n\nPo olympiádě začal studovat na University of Pennsylvania. Byl akademickým mistrem USA na 440 yardů v letech 1914 až 1916 a v běhu na 880 yardů v letech 1914 a 1915. Na těchto tratích rovněž vytvořil světové rekordy.\n\nPo návratu z první světové války se vrátil k atletice. Na olympiádě v Antverpách v roce 1920 byl vyřazen v semifinále běhu na 400 metrů, jako člen štafety USA v běhu na 4×400 metrů skončil čtvrtý.\n\n"}
{"id": "893920", "url": "https://cs.wikipedia.org/wiki?curid=893920", "title": "Troian Bellisario", "text": "Troian Bellisario\n\nTroian Bellisario, celým jménem Troian Avery Bellisario, (* 28. října 1985, Los Angeles, Kalifornie, USA) je americká herečka. Nejvíce se proslavila rolí Spencer Hastings v seriálu televizní stanice Freeform \"Prolhané krásky\".\n\nTroian se narodila v Los Angeles. Jejími rodiči jsou televizní producent Donald Bellisario a herečka Deborah Pratt. Její otec stojí za seriály jako Magnum, P.I., Quantum Leap a NCIS. Má mladšího bratra Nicka, tři nevlastní sestry a dva nevlastní bratry. Její otec má italské a srbské kořeny. Její matka je afro-američanka a má anglické a francouzské kořeny. Jako dítě byla velká kamarádka s Mary-Kate a Ashley Olsen.\n\nNavštěvovala Campbell Hall School v Severním Hollywoodu. Odmaturovala s titulem v umění na Univerzitě Jižní Kalifornie v roce 2009.\n\nSvůj herecký debut zažila ve 3 letech v roce 1988 s filmem Life Rites. Od roku 1990 se objevovala v seriálech, které produkovat její otec jako Quantum Leap, Tequila a Bonetti, JAG, První pondělí a Námořní vyšetřovací služba. V Námořní vyšetřovací službě hrála Sarah McGee, sestru speciálního agenta Timothyho McGee, kterého hrál její nevlastní bratr Sean Murray.\n\nV roce 1998 se objevila společně s Mary-Kate a Ashley Olsen ve filmu \"Táta z Billboardu\". Od roku 2006 se objevila v několika krátkých filmech jako \"Unspoken\", \"Archer House\" a \"Interesct\". V listopadu 2009 byla Troian obsazena do role Spencer Hastings v seriálu americké televizní stanice Freeform Prolhané krásky. V říjnu 2011 oznámila, že pracuje na svém filmu, který získal finance skrz stránku Kickstarter v listopadu 2011. Natáčení skončilo v prosinci a film byl oficiálně dokončen v srpnu roku 2012.\n\nV roce 2012 se objevila v jednom dílu internetovém seriálu \"WIGS\" jako Lauren. Na začátku roku 2013 skrz twitter oznámila, že se objeví ve více epizodách. 3. května 2013 se její postava Lauren vrátila na 12 dílů.\nDne 24. února 2014 bylo potvrzeno, že se zasnoubila s hercem Patrickem J. Adamsem. Dvojice se vzala 10. prosince 2016 v Santa Barbaře v Kalifornii. Dne 8. října 2018 se jim narodila dcera Aurora.\n"}
{"id": "893922", "url": "https://cs.wikipedia.org/wiki?curid=893922", "title": "1935 v hudbě", "text": "1935 v hudbě\n\nTento článek obsahuje události související s hudbou, které proběhly v roce 1935.\n\n"}
{"id": "893924", "url": "https://cs.wikipedia.org/wiki?curid=893924", "title": "Keegan Allen", "text": "Keegan Allen\n\nKeegan Phillip Allen (* 22. července 1989, Los Angeles, Kalifornie, USA) je americký herec a muzikant. Proslavil se rolí Tobyho Cavanaugha v seriálu \"Prolhané krásky\" (\"Pretty Little Liars\"), vysílaném na stanici Freeform. Seriál vychází z knižního bestselleru série spisovatelky Sary Shepardové.\n\nKeegan je synem Joan Snyder, malířky a Phillipa Richarda Allena, bývalého Broadway herce, který se proslavil rolí Kapitána J.T. Estebana ve filmu \"\". V roce 2009 získal bakalářský titul na Americké akademii hudby a dramatu. \n\nVe 13 letech získal roli v dokumentu pro Animal Planet.V roce 2002 se objevil v krátkém filmu \"Small Emergencies\". Po dlouhé pauze v roce 2010 se objevil v televizní show stanice Nickelodeon \"Big Time Rush\". Ve stejném roce si zahrál v krátkém filmu \"As A Last Resort.\" Krátce poté získal roli Tobyho Cavanugh v seriálu stanice ABC \"Prolhané krásky\".\n\nV roce 2011 se objevil v CBS seriálu \"Kriminálka Las Vegas\". Jako Jake se objevil v seriálu \"Moje nesnesitelná puberťačka\". V roce 2013 se objevil v dramatu \"Palo Alto\", po boku Jamese Franca, Emmy Roberts a Nata Wolffa. V roce 2014 získal roli ve filmu \"Bukowski\", který produkoval a zrežíroval James Franco.\n\nJeho knihu fotografií \"life.love.beauty\" publikovalo v roce 2015 nakladatelstvím St. Martin's Press. V roce 2018 vydal knihu \"HOLLYWOOD: Photos and Stories from Foreverland.\" \n"}
{"id": "893930", "url": "https://cs.wikipedia.org/wiki?curid=893930", "title": "1934 v hudbě", "text": "1934 v hudbě\n\nTento článek obsahuje události související s hudbou, které proběhly v roce 1934.\n\n"}
{"id": "893931", "url": "https://cs.wikipedia.org/wiki?curid=893931", "title": "Otto von Wiedenfeld", "text": "Otto von Wiedenfeld\n\nOtto von Wiedenfeld (16. listopadu 1816 Opava – 5. srpna 1877 Altaussee) byl rakousko-uherský, respektive předlitavský státní úředník a politik, v roce 1871 krátce ministr obchodu Předlitavska.\n\nVystudoval Theresianum a práva na Vídeňské univerzitě. Od roku 1839 působil ve státních službách. Byl prezidentem \"Grundlasten-Ablösungs- und Regulierungskommission\", \"Lehen-Allodialisierungs-Landeskommission\" a \"Grundsteuer-Regulierungs-Landeskommission\". Byl rovněž šéfem finančního ředitelství v Horních Rakousích.\n\n27. října 1871 se stal ministrem obchodu Předlitavska ve vládě Ludwiga von Holzgethana. Ve vládě setrval do 22. listopadu 1871. Byl ovšem jen provizorním správcem rezortu coby sekční šéf ministerstva.\n\nNásledně zastával v letech 1872–1877 post předsedy zemské školské rady v Horních Rakousích a v témže období byl i místodržícím Horních Rakous.\n"}
{"id": "893932", "url": "https://cs.wikipedia.org/wiki?curid=893932", "title": "Jindřich Václav Richter", "text": "Jindřich Václav Richter\n\nJindřich Václav Richter (1653 Prostějov – 3. listopadu 1696 povodí Amazonky) byl český jezuita a misionář z České provincie.\n\nVystudoval teologii na jezuitské klementinské koleji v Praze. Proti vůli rodičů vstoupil do jezuitského řádu a podle příkladu sv. Františka Xaverského si jako životní cíl zvolil službu v mimokřesťanských částech světa. V roce 1683 byl vybrán do zámořských misií. Působil v Jižní Americe v povodí Amazonky společně s dalším jezuitou z České provincie, trutnovským rodákem Samuelem Fritzem. Fritz se proslavil jako tvůrce první podrobné mapy tohoto jihoamerického veletoku. Richter působil mezi domorodci kmenů Cunivů, Pirů, Jívary, Mananahuy. Zakládal redukce, kde se snažil indiány vést k usedlému životu, křesťanství, řemeslům, snažil se je europeizovat. Tyto jezuitské redukce pak dosáhly svého vrcholu na území dnešní Paraguaye, kde se staly jakýmisi vzorovými křesťanskými kolektivními obcemi.\n\nMisie nebyly prosty i násilného šíření křesťanství, a proto bylo typické, že se periodicky opakovala povstání proti moci kolonizátorů, což se týkalo především oblastí pod španělskou nadvládou. Při jednom z nich v roce 1696 Richter zahynul, když byl zavražděn náčelníkem kmene Cunivů Jindřichem Mamelukem, kterého sám křtil a dal mu své jméno.\n\nRichter pilně korespondoval se svými řádovými bratry v Praze i se svou rodinou. Na základě těchto dopisů lze rekonstruovat řadu okolností ze života indiánů i jeho života v zámoří. Oficiální hagiografii mučedníka Jindřicha Václava Richtra pak zpracoval jezuita a rektor klementinské koleje Emmanuel de Boye.\n\n\n"}
{"id": "893933", "url": "https://cs.wikipedia.org/wiki?curid=893933", "title": "1933 v hudbě", "text": "1933 v hudbě\n\nTento článek obsahuje události související s hudbou, které proběhly v roce 1933.\n\n"}
{"id": "893934", "url": "https://cs.wikipedia.org/wiki?curid=893934", "title": "Jaroslav Igor Vilímek", "text": "Jaroslav Igor Vilímek\n\nKpt. Jaroslav Igor Vilímek (2. května 1890, Lysá nad Labem, Rakousko-Uhersko – 23. června 1917 Zborov, Ruské impérium) byl český vlastenec, starodružiník.\n\nNarodil se 2. května 1890 v Lysá nad Labem. V civilním životě byl úředníkem, cvičitelem Sokola, amatérský herec divadla Tyl. Do Ruska odešel jako dobrovolník, kde přijal jméno Igor. Po vypuknutí první světové války 30. července 1914 vyhlásila Ruská vláda mobilizaci. Již v srpnu 1914 vznikla v rámci Carské armády tzv. Česká družina, jejímž členem se stal již 29. srpna 1914. Později byli její členové označováni jako \"starodružiníci\". Družina byla 2. února 1916 přetvořena na Československý střelecký pluk Sv. Václava pod velením plukovníka Václava Platonoviče Trojanova a následně 19. května 1916 na Československou střeleckou brigádu, ve které povýšil na podporučíka. Podlehl zranění z boje v předvečer bitvy u Zborova 23. června 1917. Pohřben byl 24. června 1917 na hřbitově v Ozerné v hrobě číslo 1991. V roce 1927 byly jeho ostatky přeneseny a uloženy v samostatném hrobě v Kalinivce. Povýšen in memoriam 21. července 1923 z poručíka a podporučíka ruské legie na kapitána s platností od 23. června 1917.\n\nNa rodném domě čp.183 v Lysé nad Labem má dnes Igor Vilímek umístěnu pamětní desku. Před likvidací za dob socialismu ji zachránila Dr.Kořínková a ukryla v muzeu. Zásluhou Klubu „D“ byla deska umístěna zpět.\n\n"}
{"id": "893935", "url": "https://cs.wikipedia.org/wiki?curid=893935", "title": "Petr Rajlich", "text": "Petr Rajlich\n\nPetr Rajlich (* 20. února 1944 Praha) je český geolog a popularizátor vědy. Je autorem Rajlichovy hypotézy.\n\nVystudoval Přírodovědeckou fakultu Univerzity Karlovy v Praze, obor ložisková geologie a získal tituly RNDr. a CSc. Pracoval na mnoha geologických projektech v zahraničí (Mongolsko, Maroko, Burkina Faso, Irák aj.). Působí jako geolog Jihočeského muzea v Českých Budějovicích. V minulosti působil v Ústředním ústavu geologickém, Geologickém ústavu AV ČR nebo v Ústavu jaderného výzkumu Řež a.s.\n\nRozpracoval hypotézu Českého kráteru. Výsledky svého výzkumu shrnul v knize \"Český kráter\", kterou v roce 2007 vydalo Jihočeské muzeum v Českých Budějovicích.\n\n\n"}
{"id": "893940", "url": "https://cs.wikipedia.org/wiki?curid=893940", "title": "Johann von Chlumecký", "text": "Johann von Chlumecký\n\nJohann von Chlumecký, též Johann von Chlumecky (23. března 1834 Zadar – 11. prosince 1924 Bad Aussee), byl rakousko-uherský, respektive předlitavský státní úředník a politik, v letech 1871–1875 ministr zemědělství Předlitavska, v letech 1875–1879 ministr obchodu Předlitavska.\n\nVystudoval právo a působil od roku 1855 ve státních službách, nejprve v soudnictví, později na místodržitelství. V roce 1865 se stal poslancem Moravského zemského sněmu, který ho roku 1870 (podle jiného zdroje už roku 1869) zvolil i poslancem Říšské rady (celostátní zákonodárný sbor, tehdy ještě nevolen přímo, ale tvořen delegáty jednotlivých zemských sněmů), kde zasedal ve velkostatkářské kurii, v jejímž rámci patřil k frakci \"Gemäßigten Gruppe der Linken\". Poslancem byl i ve funkčním období 1871–1873.\n\n26. listopadu 1871 se stal ministrem zemědělství Předlitavska ve vládě Adolfa von Auersperga. Na této pozici setrval do 19. května 1875. Jako ministr se zasadil o reformu správy státních lesů a dolů. 19. května 1875 přešel ve vládě na post ministra obchodu poté, co se ze zdravotních důvodů musel funkce vzdát Anton von Banhans. Zastával ho i v následující vládě Karla von Stremayra až do 12. srpna 1879. Na této funkci rozvinul program výstavby státních železničních tratí, řešil problémy zadlužených soukromých tratí a vytvořil podmínky pro program zestátňování soukromých drah.\n\nPo odchodu z ministerských funkcí ve vrátil do Říšské rady. Byl sem zvolen ve volbách roku 1879 za městskou kurii na Moravě, volební obvod Brno. Slib složil 30. listopadu 1880. Za tentýž obvod a kurii obhájil poslanecké křeslo i ve volbách roku 1885 a volbách roku 1891.\n\nV roce 1879 se uvádí jako ústavověrný poslanec. Od roku 1881 patřil do klubu Sjednocené levice, do kterého se spojilo několik ústavověrných proudů německých liberálů. Do tohoto klubu náležel i po volbách roku 1885. Po rozpadu Sjednocené levice přešel do frakce Německorakouský klub. V roce 1890 se uvádí jako poslanec obnoveného klubu německých liberálů, nyní oficiálně nazývaného Sjednocená německá levice. Byl zároveň předsedou tohoto klubu. Ve volbách roku 1891 byl na Říšskou radu zvolen opět za Sjednocenou německou levici.\n\nPo delší dobu zastával post předsedy sněmovny. Poté, co zemřel roku 1881 Hieronymus Mannsfeld, stal se Chlumecký předsedou poslaneckého klubu Strany ústavověrného velkostatku na zemském sněmu. Později byl členem Panské sněmovny (horní, jmenované komory parlamentu).\n"}
{"id": "893942", "url": "https://cs.wikipedia.org/wiki?curid=893942", "title": "Denis Kuzin", "text": "Denis Kuzin\n\nDenis Valerjevič Kuzin ( ; * 4. prosince 1988 Kustanaj, Kazašská SSR) je kazašský rychlobruslař.\n\nNa mistrovství světa juniorů startoval poprvé a naposled v roce 2008, na podzim 2008 již debutoval v závodech Světového poháru. Zúčastnil se Zimních olympijských her 2010, kde skončil v závodech na 1000 m a 1500 m shodně na 23. místě. Na Asijských zimních hrách v roce 2011 získal zlatou medaili na trati 1500 m. Téhož roku se poprvé objevil na mistrovství světa na jednotlivých tratích (1000 m – 16. místo), o rok později dojel na kilometru na 21. příčce, na patnáctistovce skončil o jedno místo níže. Na světovém šampionátu na jednotlivých tratích 2013 získal na distanci 1000 m zlatou medaili, v závodě na 1500 m byl osmnáctý. Zúčastnil se Zimních olympijských her 2014, kde se v závodě na 1000 m umístil na 7. místě, na trati 1500 m skončil devátý. Startoval také na ZOH 2018 (1000 m – 27. místo, 1500 m – 30. místo).\n\n"}
{"id": "893947", "url": "https://cs.wikipedia.org/wiki?curid=893947", "title": "Hilde Fenneová", "text": "Hilde Fenneová\n\nHilde Fenneová, nepřechýleně Hilde Fenne (* 12. května 1993, Vossevangen, Norsko), je norská biatlonistka, mistryně světa a několikanásobná medailistka z juniorských šampionátů.\n\nNa mistrovství světa 2013 v Novém Městě na Moravě získala spolu s Ann Kristin Flatlandovou, Synnøve Solemdalovou a Torou Bergerovou titul mistryně světa ve štafetovém závodě. Na mistrovství světa juniorů 2012 v Kontiolahti vybojovala dvě zlaté a jednu bronzovou medaili. Do světového poháru vstoupila v sezóně 2012/13, nejlépe skončila v individuálním závodě na 8. místě.\n\nFenneová se zúčastnila dvou Mistrovství světa v biatlonu a to v roce 2013 v českém Novém Městě na Moravě a v roce 2017 v rakouském Hochfilzenu. V individuální části obsadila nejlépe 55. místo ve stíhacím závodě v Hochfilzenu. V týmovém závodě dokázala s ženskou štafetou ve složení Ann Kristin Flatlandová, Synnøve Solemdalová a Tora Bergerová vybojovat v Novém Městě na Moravě zlaté medaile.\n\"Poznámka: Výsledky z mistrovství světa se započítávají do celkového hodnocení světového poháru, výsledky z olympijských her se dříve započítávaly, od olympijských her v Soči se nezapočítávají.\"\n\nZúčastnila se tří juniorských šampionátů v biatlonu. Celkově na těchto šampionátech získala dvě zlaté medaile, z toho jednu získala ve sprintu a druhou vybojovala se štafetami, k tomu ještě přidala jednu bronzovou medaili z vytrvalostního závodu. Všechny medaile získala na šampionátu ve finském Kontiolahti v roce 2012.\n\nVítězství v závodech světového poháru.\n"}
{"id": "893949", "url": "https://cs.wikipedia.org/wiki?curid=893949", "title": "Utkání hvězd české extraligy 1996", "text": "Utkání hvězd české extraligy 1996\n\nUtkání hvězd české extraligy 1996 se uskutečnilo 21. ledna roku 1996 ve Frýdku Místku, kde se hvězdy představily poprvé. Tým Východu, složený z hráčů působících na Moravě, tehdy porazil své protihráče ze západní poloviny republiky těsně 10:9. V zahajovacích pěticích se tehdy objevili takoví velikáni našeho hokeje jako ,zlatí hoši\" z Nagana ve složení : Vladimír Růžička, Martin Procházka, Pavel Patera, Roman Čechmánek, Jiří Dopita, Jaroslav Špaček a Libor Procházka, ale i jiní slavní hráči jako Otakar Vejvoda a Viktor Ujčík. \n\nVýchod (Morava) – Západ (Čechy): 10:9 (2:1, 2:4, 6:4) \n\n21. ledna 1996 – Frýdek Místek\nBranky: 3' Poukar, 17' Ryšánek, 28' Vlach, 37' Sršeň, 42' Vlach, 43' Bruk, 46' Jiří Látal, 50' Tesařík, 53' Dopita, 54' Dopita – 13' M. Procházka, 22' Vejvoda, 24' Pospíšil, 37' Ujčík, 40' Pospíšil, 44' Vykoukal, 44' Zábranský, 45' Vejvoda, 55' Růžička.\nRozhodčí: Rejthar, Brázdil, Halas \nDiváků: 6000\n\n"}
{"id": "893954", "url": "https://cs.wikipedia.org/wiki?curid=893954", "title": "Tonghe", "text": "Tonghe\n\nTonghe je město v Jižní Koreji. Nachází se v severovýchodní části území, v provincii Kangwon. Na území o rozloze 180 km² zde žije přibližně 103 000 obyvatel (údaj z roku 2011). Ve městě se nachází zvláštní průmyslová zóna a město se snaží přilákat investory.\n\nMěsto se rozprostírá v jihovýchodní části provincie Kangwon a z východní části je obklopeno Japonským mořem (Korejci nazývaným Východní moře). 10 km směrem na jih se nachází město Samčchok. Nedaleko se nachází několik jeskyní.\n\nTonghe je napojeno na železniční linku Jongdong (영동선) provozovanou společností Korail a na dálnici Tonghä kosoktoro (동해 고속도로) o délce 62 kilometrů a s číselným označením 65. V budoucnu je plánováno prodloužení dálnice podél celého východního pobřeží až do přístavního města Pusanu. Ve městě se nacházejí dva důležité přístavy: Tonghä-hang a Mukho-hang.\n\nV roce 2008 začala operovat nová linka výletního trajektu spojující města ležící na pobřeží Japonského moře – Tonghe v Jižní Koreji, Sakaiminato v Japonsku a Vladivostok v Rusku.\n\n\n\n\n"}
{"id": "893958", "url": "https://cs.wikipedia.org/wiki?curid=893958", "title": "Simon Schempp", "text": "Simon Schempp\n\nSimon Schempp (* 14. listopadu 1988, Mutlangen, Bádensko-Württembersko, Německo) je německý biatlonista, mistr světa v závodu s hromadným startem z rakouského Hochfilzenu v roce 2017 a několikanásobný medailista ze štafetových závodů z mistrovství světa a olympijských her.\n\nNa mistrovství světa 2010 v Chanty-Mansijsku, kde byla na programu pouze smíšená štafeta, získal společně se Simone Hauswaldovou, Magdalenou Neunerovou a Arndem Peifferem titul mistra světa. V mužských štafetových závodech pomohl svému týmu k bronzovým medailím na mistrovství světa 2012 v Ruhpoldingu a na mistrovství světa 2013 v Novém Městě na Moravě. Na Mistrovství světa v biatlonu 2015 ve finském Kontiolahti získal zlatou medaili ze štafet s německým týmem. Na šampionátu v roce 2016 v norském Oslu vybojoval se smíšenou a mužskou štafetou stříbrné medaile. Na Mistrovství světa 2017 v rakouském Hochfilzenu ukořistil zlatou medaili ve smíšené štafetě, ke které později přidal i nejcennější ze závodu s hromadným startem, která byla rovněž jeho první individuální z vrcholné akce.\n\nNěmecko reprezentoval již na Zimních olympijských hrách 2010 ve Vancouveru, kde skončil se štafetou na pátém místě.\n\nVe světovém poháru dokázal zvítězit ve dvanácti individuálních a šesti týmových závodech.\n\n\"Poznámka: Výsledky z mistrovství světa se započítávají do celkového hodnocení světového poháru, výsledky z olympijských her se dříve započítávaly, od olympijských her v Soči 2014 se nezapočítávají.\"\n\nSezóna 2008/09\nSezóna 2009/10\nSezóna 2010/11\nSezóna 2011/12\nSezóna 2012/13\nSezóna 2013/14\nSezóna 2014/15\nSezóna 2015/16\nSezóna 2016/17\nSezóna 2017/18\nSezóna 2018/19\nSezóna 2019/20\nZúčastnil se tří juniorských šampionátů v biatlonu. Celkově na těchto šampionátech získal dvě zlaté medailí, z toho všechny vybojoval se štafetami, k tomu ještě přidal jednu stříbrnou a jednu bronzovou medaili ze stíhacího závodu a jedno bronzové umístění ze štafet.\n\nNejúspěšnějším podnikem je pro něj italská Anterselva, kde dokázal triumfovat hned pětkrát.\n\n\n"}
{"id": "893962", "url": "https://cs.wikipedia.org/wiki?curid=893962", "title": "Who See", "text": "Who See\n\nWho See, také Who See Klapa, je černohorské hip-hopové duo z Kotorského zálivu.\n\nJeho členové jsou \"Dedduh\" (\"Dejan Dedović\") z Kotoru a \"Noyz (Mario Đorđević\") z města Herceg Novi. Skupina byla založena v 2002, kdy vyšla i jejich demo nahrávka \"Dim po dim\". Svou kariéru započali, když jejich debutový singl vyšel na srbské hip-hopové kompilaci \"Ulice vol.1\". V roce 2007 skupina přestavila debutové album s názvem \"Sviranje kupcu\". Na albu spolupracovali také \"Bad Copy, Škabo (Beogradski Sindikat), Hornsman Coyote (Eyesburn) a Rhino\" producent a MC z Podgorici. Podílel se na některých zvukových podobách skladeb, а dokonce měl celé album pod dohledem jako producent.\n\nWho See byli také uvedeni v netradiční hip hopové verzi \"Pozovite neke drolje\", s rappery Ajs Nigrutin a Prti Bee Gee. Také vystupovali jako \"otevírací akt\" na posledním koncertě Bad Copy v Bělehradě, v červenci 2008. Byli zakládajícími členy největší hip hopové skupiny nazývané Bokeška Brigada ve spolupráci s umělci Woro (MC, beatboxer), Labia (MC) a Šenj (MC).\n\nSinglem \"Regeton Montenegro\" pokořili hitparády v celém jadranském regionu a drželi se 5 týdnů na čísle 1 v domácí (černohorské) hitparádě.\n\nWho See dostali honorář za vystoupení na otevření Kotorského Refresh Festivalu 2008 v hip hop kategorii, 7. srpna. Otevřeli hip-hopové stage v Maximus discothèque, jejich pokus se uskutečnil v 00:00 místního času. Jejich výkon ukázal, že okamžitého úspěchu, lze dosáhnout i za hranicemi Černé Hory. Vystoupení také úspěšně připravily i pro své kolegy, srbského rappera Marčelo, vystoupení které bylo hodinu o vystoupení Who See.\n\nVe svém volném čase, Dedduh a Noyz pracovali na svých vlastních sólových dílech. Dedduh nahrál singl \"Kakav ćemo refren?\" se srbským rapperem Ajsem Nigrutinem. Noyz nahrál píseň \"Niđe hedova masnija\" se Ajsem Nigrutinem a Timbem.\n\nRTCG oznámila v prosinci 2012, že Who See budou reprezentovat Černou Horu na Eurovision Song Contest 2013 pořádného v Malmö. Jejich píseň se jmenuje \"\"Igranka\"\" a na Eurovizi vystoupali se zpěvačkou Ninou Žižić. Singl byl zazpíván v rámci 1. semifinále, 14. května, ale nedostal se do finále.\n\n\nZ alba Sviranje kupcu:\n\n\nZ alba Krš i Drača:\n\n\nZ kompilace Balkan Zoo rap:\n\n\nDedduh:\n\n\nNoyz:\n\n"}
{"id": "893963", "url": "https://cs.wikipedia.org/wiki?curid=893963", "title": "1932 v hudbě", "text": "1932 v hudbě\n\nTento článek obsahuje události související s hudbou, které proběhly v roce 1932.\n\n"}
{"id": "893964", "url": "https://cs.wikipedia.org/wiki?curid=893964", "title": "Hieronymus Mannsfeld", "text": "Hieronymus Mannsfeld\n\nHrabě Hieronymus Mannsfeld nebo Jeroným Mannsfeld [uváděno i ve variantě Mansfeld], plným jménem \"Hieronymus Ferdinand Rudolf Colloredo-Mannsfeld\" nebo \"Graf Hieronymus Ferdinand Rudolf von Mannsfeld\" (20. července 1842 Přemyšl – 29. července 1881 Blankenberge), byl rakousko-uherský šlechtic z Čech a předlitavský politik, v letech 1875–1879 ministr zemědělství Předlitavska, později předák Strany ústavověrného velkostatku na Říšské radě.\n\nByl členem šlechtické rodiny Colloredů. Od roku 1859 působil v rakouské armádě, kde dosáhl hodnosti rytmistra. Absolvoval studijní cesty do Francie, Anglie a Španělska. Byl předurčen k nástupnictví rodu. V roce 1865 se oženil s hraběnkou Aglají Festeticsovou de Tolna a žil pak na zámku v Dobříši (podle ní se tu dodnes jmenuje \"Obora Aglaia\"). S manželkou měl syna Josefa Colloredo-Mannsfelda. Naučil se česky a byl dokonce zvolen starostou Dobříše. Na starostenském postu setrval až do svého jmenování do vlády. Byl také prezidentem české zemědělské rady a zasedal jako poslanec na Českém zemském sněmu za velkostatkářskou kurii.\n\n19. května 1875 nastoupil na post ministra zemědělství ve vládě Adolfa von Auersperga. Zastával ho i v následující vládě Karla von Stremayra až do 12. srpna 1879. Jeho nástup na funkci ministra nebyl ve Vídni očekáván. Původně se podle spekulací měl ministrem zemědělství stát Karl von Belrupt-Tissac. Mannsfeld nebyl v hlavním městě všeobecně znám, bylo mu jen 33 let (společně s jedním tehdejším uherským ministrem byl nejmladším členem vlád v Evropě). Byl ovšem švagrem ministerského předsedy Adolfa Daniela knížete z Auerspergu.\n\nVe volbách do Říšské rady roku 1879 získal i mandát v Říšské radě (celostátní zákonodárný sbor), kde reprezentoval velkostatkářskou kurii v Čechách. Ve vídeňském parlamentu setrval do své smrti. Na Říšské radě v období před svou smrtí předsedal klubu Strany ústavověrného velkostatku. Po jeho úmrtí po něm převzal vedení této frakce Johann von Chlumecký.\n\nZemřel náhle roku 1881 v lázeňském přímořském letovisku Blankenberge. Vzhledem k tomu, že zemřel v relativně nízkém věku, ještě za života svého otce, formálně nezískal titul \"kníže Colloredo-Mannsfeld\" a byl pouze \"hrabě z Mansfeldu\".\n"}
{"id": "893966", "url": "https://cs.wikipedia.org/wiki?curid=893966", "title": "Spasitel trapitel", "text": "Spasitel trapitel\n\nSpasitel trapitel (v originále Bart's Dog Gets an F) je 16. díl 2. řady amerického animovaného seriálu \"Simpsonovi\".\n\n\"Simpsonovi\" se již delší dobu potýkají s nezvladatelností svého psa Spasitele. Spasitel se nezvládá učit typické psí povely. Homer se rozhodne dát psa pryč, ale Marge se přimluví, aby mu dali ještě poslední šanci. Když se zvládne naučit několik povelů v psí škole a projde závěrečnou zkouškou, tak si psa nechají. Spasitel všem učebním metodám vytrvale odolává, ale v poslední chvíli jde do sebe a získá psí známku.\n"}
{"id": "893967", "url": "https://cs.wikipedia.org/wiki?curid=893967", "title": "Tina Brooks", "text": "Tina Brooks\n\nTina Brooks (7. června 1932 Fayetteville, Severní Karolína, USA − 13. srpna 1974 New York City, New York, USA) byl americký jazzový saxofonista a hudební skladatel. Profesionálním hudebníkem se stal v roce 1951, kdy hrál s Sonny Thompsonem a od roku 1955 hrál s Lionelem Hamptonem. V pozdějších letech spolupracoval s mnoha dalšími hudebníky, mezi které patří Freddie Hubbard, Jimmy Smith, Kenny Burrell, Howard McGhee nebo Jackie McLean. Rovněž vydal několik vlastních alb, na kterých ho doprovázeli například Lee Morgan, Sonny Clark, Art Blakey, Blue Mitchell, Paul Chambers nebo Kenny Drew.\n\nJeho bratr David „Bubba“ Brooks byl rovněž jazzový saxofonista.\n"}
{"id": "893968", "url": "https://cs.wikipedia.org/wiki?curid=893968", "title": "T-150", "text": "T-150\n\nT-150 byl projekt sovětského těžkého tanku z druhé světové války. Jednalo se o upravený KV-1 se silnějším pancířem a velitelskou věžičkou. Pancíř věže měl tloušťku 90 mm, v čele a na bocích měl pancíř tloušťku 90 mm, vzadu 40 mm. Byl vyzbrojen kanónem F-32 ráže 76,2 mm. Posádka tanku se skládala z velitele, střelce, radisty, řidiče a nabíječe. Tank nebyl přijat do sériové výroby. Jediný vyrobený prototyp byl v říjnu 1941 odeslán na frontu u Leningradu, kde byl pravděpodobně později zničen. \n\n"}
{"id": "893970", "url": "https://cs.wikipedia.org/wiki?curid=893970", "title": "Kulička a Toník", "text": "Kulička a Toník\n\nKulička a Toník (1931, Pünktchen und Anton), je povídka s detektivním motivem určená dětem, kterou napsal německý spisovatel Erich Kästner a ilustroval Walter Trier.\n\nPovídka vypráví příběh dvou dětských přátel, holčičky Luisy, přezdívané Kulička, a chlapce Toníka. Jejich přátelství je založeno na rozdílnosti jejich povah. Toník je přitahován Kuliččinou obrazotvorností a živostí, Kulička obdivuje Toníkovu rozvahu a praktičnost.\n\nZatímco Kulička je z bohaté rodiny, Toník je chudý a navíc má nemocnou maminku, o kterou se musí starat. Kuliččin tatínek, pan Pogge, je ředitelem továrny na výrobu vycházkových holí a je to milý a hodný muž, zatímco její matka je poněkud povrchní dáma, která chodí ráda po nákupech, na módní přehlídky, plesy, na návštěvy a do divadel a přenechává proto výchovu své dcery vychovatelce slečně Andachtové. Posledním členem domácnosti rodiny Poggeových, pokud nepočítáme psa Pufíka, je tlustá kuchařka Berta, která slečnu Andachtovou nesnáší. A jak se ukáže, tak právem.\n\nSlečna Andachtová má totiž snoubence, který jí nutí, aby mu sháněla peníze. Proto, když nejsou rodiče Kuličky doma (což je často), chodí slečna Andachtová s Kuličkou prodávat po večerech sirky. Tohoto žebrání se zúčastňuje i Toník, který tak shání peníze pro maminku, která po vážné operaci nemůže pracovat. Pak snoubenec slečny Andachtové vymyslí plán, jak vyloupit dům Poggeových, k čemuž mu slečna Andachtová nakreslí plánek. Toník jeho plán odhalí, upozorní kuchařku Bertu a ta lupiče zneškodní. Nakonec pak Pogge zaměstná Toníkovu maminku jako novu Kuliččinu vychovatelku a Kuliččina matka snad pochopila, že se své dceři nedostatečně věnovala.\n\n\n"}
{"id": "893971", "url": "https://cs.wikipedia.org/wiki?curid=893971", "title": "Kenny Burrell", "text": "Kenny Burrell\n\nKenny Burrell (* 31. července 1931 Detroit, Michigan, USA) je americký jazzový kytarista a hudební skladatel. Vydal několik desítek vlastních alb a mimo to hrál na albech jiných hudebníků jako „sideman“. Řadí se mezi ně například Paul Chambers, Bill Evans, Dizzy Gillespie, Coleman Hawkins, Milt Jackson, Sonny Rollins, Jimmy Smith nebo Lalo Schifrin a mnoho dalších. V roce 2001 nahrál společně s triem Medeski, Martin & Wood skladbu „C Jam Blues“ pro kompilační album \"Red Hot + Indigo\".\n"}
{"id": "893973", "url": "https://cs.wikipedia.org/wiki?curid=893973", "title": "Spojené státy americké na Letních olympijských hrách 1976", "text": "Spojené státy americké na Letních olympijských hrách 1976\n\nSpojené státy americké na Letních olympijských hrách v roce 1976 reprezentovalo 396 sportovců, z toho 118 žen a 278 mužů, ve 19 sportech.\n\n"}
{"id": "893976", "url": "https://cs.wikipedia.org/wiki?curid=893976", "title": "Leopoldina Thunová", "text": "Leopoldina Thunová\n\nHraběnka Leopoldina Thunová z Lamberka (9. května 1825, Brno – 10. dubna 1902, Praha) byla česká šlechtična z rodu pánů z Lamberka, manželka rakouského diplomata Fridricha Thuna. Jméno dostala po svém dědečkovi Leopoldovi ze Šternberka.\n\nNarodila se jako druhé dítě hraběnce Karolíně ze Šternberka a hraběti Eduardu z Lamberka, ovšem její otec ještě v témže roce zemřel, když utonul v řece Moravě při lovu kachen. Podle tehdy platných zákonů se Karolína nesměla dalších 25 let provdat. Teprve v roce 1851 si vzala hraběte St. Quentina. Své děti vychovávala na zámku v Kvasicích nebo u rodičů v Pohořelicích. Právě pobyty v Pohořelicích a také výchova od vychovatele Johanna Nagela Leopoldinu hodně ovlivnili, stejně jako vzpomínky vychovatelovy manželky Anette, která musela v roce 1812 utíkat z hořící Moskvy.\n\nV mládí Leopoldina také hodně cestovala. V zimě pobývala rodina v Praze, v létě pak na svých venkovských sídlech. Často také pobývala za hranicemi Rakouské monarchie, v roce 1839 např. podnikla cestu po Německu a Holandsku, během níž navštívila i lázně Bad Ems. Tady se setkala s pozdějším německým císařem Vilémem I. V březnu 1841 se se svojí matkou vydala na cestu do Itálie, kde navštívila Florencii či Řím. V Římě se zúčastnila požehnání Urbi et orbi od papeže Řehoře XVI.\n\nV únoru 1843 se na bále v Praze na Žofíně seznámila se svým pozdějším manželem, hrabětem Fridrichem Thunem, tehdejším sekretářem rakouského velvyslance v Turíně. Podle Leopoldiných vzpomínek, které sepsala její vnučka Maria Czapská, se do sebe hned zamilovali. Podruhé se setkali na tzv. dámském bálu, ale v následujících letech se nepotkali. Leopoldina měla několik nabídek k sňatku, ale všechny odmítla. V zimě 1845 se Fridrich vrátil do Prahy. Svatba se konala 15. září 1845. Následně žili nějaký čas na zámku v Děčíně. Tady se jim v roce 1846 narodila dcera Terezie. Ve stejném roce došlo také ke sňatku Fridrichova staršího bratra Františka se služebnou, čímž ztratil nástupnické právo na rodinné svěřenství.\n\nBěhem Fridrichova působení v diplomacii doprovázela svého manžela po různých částech Evropy. V letech 1846-1849 pobývali ve Stockholmu, 1849-1850 v Mnichově, 1850-1852 ve Frankfurtu nad Mohanem, 1853-1855 v Berlíně, 1855-1857 u maršála Radeckého v Itálii a na závěr v letech 1859-1863 v Petrohradě. Během těchto působení se jim narodilo 5 dětí, dalších 6 se narodilo v Čechách. Kvůli pracovnímu vytížení manžela a častému stěhování byla na výchovu svých dětí sama. Své děti učila číst, psát a také je vedla v náboženství, jelikož sama byla horlivá katolička. Také milovala umění, čemuž se snažila vést i svoje děti. Coby velká vlastenka a zastánkyně rakouské monarchie se i své děti snažila vést tímto směrem.\n\nKromě rodinným povinnostem se musela věnovat i společenským povinnostem manželky velvyslance. Během nich se setkávala se špičkou evropské aristokracie (mezi nimi i panovnickými rodinami), tzv. \"créme de la créme\", a také s řadou politiků a umělců. Velký dojem na ní udělal tehdy již devadesátiletý maršál Radecký, který jejich domácnost často navštěvoval. Leopoldina mu pak ve svých pamětech věnovala zvláštní kapitolu. Ve Frankfurtu byla představena velkovévodkyni Mathildě Hesenské, dceři krále Ludvíka I. Bavorského. Při divadelním představení pak seděla v lóži vedle velkovévodkyně Sophie Bádenské, kterou adoptoval Napoleon III. Ve svých pamětech Leopoldina neopomněla ani na Kašpara Hausera, vlčí dítě objevené v roce 1828 v Norimberku a o němž se soudilo, že se jedná o unesené dítě bádenského vévodského páru.\n"}
{"id": "893977", "url": "https://cs.wikipedia.org/wiki?curid=893977", "title": "Heaven", "text": "Heaven\n\nHeaven může být:\n\n"}
{"id": "893984", "url": "https://cs.wikipedia.org/wiki?curid=893984", "title": "Josef Lasser von Zollheim", "text": "Josef Lasser von Zollheim\n\nJosef Lasser von Zollheim, plným jménem Josef Anton Lasser Freiherr von Zollheim (30. září 1814 Strobl – 19. listopadu 1879 Vídeň), byl rakousko-uherský, respektive předlitavský státní úředník a politik, v letech 1860–1861 ministr spravedlnosti Rakouského císařství, pak v letech 1861–1865 ministr politické správy Rakouského císařství a v období let 1871–1878 ministr vnitra Předlitavska, významný politik Ústavní strany.\n\nVystudoval právo na Vídeňské univerzitě. Roku 1838 získal titul doktora práv a následujícího roku nastoupil do státních služeb. V roce 1848 byl zvolen poslancem celoněmeckého Frankfurtského parlamentu i rakouského Říšského sněmu. Vybral si ovšem mandát na Říšském sněmu (podle jiného zdroje byl až do roku 1849 i členem Frankfurtského parlamentu), kde patřil k liberální levici. Podílel se na legislativě ohledně zrušení poddanství a prosadil finanční odškodnění pozemkových vlastníků za zrušení roboty, čímž korigoval radikální návrhy Hanse Kudlicha. Zapojil se i do debat o nové ústavě, přičemž na podzim 1848 představoval jednoho z předáků středového uskupení poslanců, kteří odmítali předrevoluční poměry ale i výstřelky liberálních radikálů. V státoprávních otázkách náležel k centralistům, tedy odmítal rozvolnění Rakouska podle regionálního či etnického principu.\n\nNa rakouský ústavodárný Říšský sněm byl zvolen ve volbách roku 1848. Zastupoval volební obvod Werfen v Salcbursku. Uvádí se jako aktuár dvorní komory. Patřil ke sněmovní levici.\n\nIhned po rozpuštění Říšského sněmu (takzvaný Kroměřížský sněm) v březnu 1849 nastoupil jako státní úředník na ministerstvo vnitra, kde působil po celé období bachovského neoabsolutismu. Patřil mezi hlavní spolupracovníky Alexandera Bacha a podílel se na reformách obecní správy a samosprávy. Byl také aktivní v komisi pro rozšíření města Vídně.\n\nPo obnovení ústavnosti (Říjnový diplom) usedl 20. října 1860 do vlády Johanna Rechberga jako ministr spravedlnosti Rakouského císařství (podle jiných zdrojů jen jako ministr bez portfeje). Na tomto postu setrval do 4. února 1861. V následné vládě Rainera Ferdinanda Habsbursko-Lotrinského se pak stal ministrem politické správy Rakouského císařství a na tomto postu setrval do 27. července 1865. Jiné zdroje zase uvádějí, že až do roku 1865 byl ministrem spravedlnosti. V roce 1865 každopádně podal demisi na ministerský post a byl penzionován.\n\nByl členem německé liberální Ústavní strany. V letech 1868–1870 zastával funkci místodržícího Tyrolska. Zde ovšem jeho liberální, pokrokářské a antiklerikální koncepce byly ostře odmítány konzervativně orientovaným Tyrolským zemským sněmem. Kromě toho dlouhodobě zasedal jako poslanec Říšské rady. Nastoupil do ní již v roce 1861 (za Salcbursko, kurie tržních obcí, obvod Zell am See, Saalfelden, Mittersill, Lofer, Taxenbach). V Říšské radě byl poslancem i v následujícím funkčním období 1867–1870 (Salcbursko, kurie venkovských obcí), 1870–1871 (Salcbursko) a 1871–1873 (nyní již za Horní Rakousy, kurie velkostatkářská).\n\n26. listopadu 1871 se stal ministrem vnitra Předlitavska ve vládě Adolfa von Auersperga. Na této pozici setrval do 4. července 1878. Jeho vliv ve vládě byl velký. Odpůrci dokonce Auerspergův kabinent nazývali \"Lasserovou vládou\".\n\nV roce 1878 se stal doživotním členem Panské sněmovny.\n"}
{"id": "893986", "url": "https://cs.wikipedia.org/wiki?curid=893986", "title": "Římskokatolická farnost Chřibská", "text": "Římskokatolická farnost Chřibská\n\nŘímskokatolická farnost Chřibská (lat. \"Kreibicium\") je územní společenství římských katolíků v Chřibské a okolí. Organizačně spadá do děčínského vikariátu, který je jedním z deseti vikariátů litoměřické diecéze.\n\nDo farnosti náleží území obce:\n\nVe farnosti se nacházejí také další drobné sakrální stavby a pamětihodnosti.\n\nTzv. \"stará farnost\" pochází ze středověku, přesné datum založení však není známo. Matriky jsou zde vedeny od roku 1649.\n\n\"Začátek působnosti jmenovaného v duchovní správě farnosti od:\"\n\nZ důvodu efektivity duchovní správy byl vytvořen \"farní obvod\" (kolatura) farnosti Krásná Lípa, jehož součástí je i farnost Chřibská, která je tak spravována \"excurrendo\". Přehled těchto kolatur je v tabulce farních obvodů děčínského vikariátu.\n\n\n"}
{"id": "893989", "url": "https://cs.wikipedia.org/wiki?curid=893989", "title": "Morne du Vitet", "text": "Morne du Vitet\n\nMorne du Vitet (286 m n. m.) je kopec na ostrově Svatý Bartoloměj v souostroví Malé Antily v severovýchodním Karibiku. Jedná se o nejvyšší bod ostrova i celého francouzského zámořského společenství Saint-Barthélemy.\n\n"}
{"id": "893997", "url": "https://cs.wikipedia.org/wiki?curid=893997", "title": "Jorrit Bergsma", "text": "Jorrit Bergsma\n\nJorrit Bergsma (* 1. února 1986 Oldeboorn, Frísko) je nizozemský rychlobruslař a maratonský bruslař.\n\nVe rychlobruslařském Světovém poháru debutoval na podzim 2010, kdy začal startovat na dlouhých tratích. V následující sezóně již byl v celkovém pořadí SP na tratích 5000/10 000 m třetí, v závodech s hromadným startem skončil celkově druhý. V březnu 2012 se premiérově zúčastnil Mistrovství světa na jednotlivých tratích, kde získal na nejdelší distanci 10 km stříbrnou medaili. V sezóně 2012/2013 Světového poháru zvítězil v konečném pořadí na dlouhých tratích, podílel se na prvenství nizozemského týmu ve stíhacím závodě družstev a také zvítězil v celkovém bodování Světového poháru v rámci Grand World Cupu. Na Mistrovství světa na jednotlivých tratích 2013 vybojoval v závodě na 5 km stříbrnou medaili a dvojnásobnou distanci vyhrál. Startoval na Zimních olympijských hrách 2014, kde získal bronzovou medaili na trati 5000 m a stal se olympijským vítězem na distanci 10 000 m. V sezóně 2013/2014 obhájil prvenství v celkovém pořadí Světového poháru na dlouhých tratích i v závodech družstev. Z MS 2015 si přivezl zlatou medaili ze závodu na 10 km a stříbrnou medaili z poloviční trati. Třetího vítězství ve Světovém poháru na tratích 5 km a 10 km dosáhl v ročníku 2014/2015. Na světovém šampionátu 2016 vybojoval stříbro na distanci 5000 m, téhož výsledku dosáhl o rok později na tratích 5 km a 10 km. V roce 2017 také zvítězil s nizozemským týmem ve stíhacím závodě družstev. V sezóně 2016/2017 vyhrál v celkové klasifikaci Světového poháru na dlouhých tratích a rovněž ve stíhacím závodě družstev. Na Zimních olympijských hrách 2018 získal v závodě na 10 000 m stříbrnou medaili. Z Mistrovství světa na jednotlivých tratích 2019 si přivezl z desetikilometrové distance zlato a na MS 2020 vyhrál závod s hromadným startem.\n\nV roce 2014 získal cenu Oscara Mathisena.\n\nV květnu 2015 se oženil s rychlobruslařkou Heather Richardsonovou.\n\n"}
{"id": "894002", "url": "https://cs.wikipedia.org/wiki?curid=894002", "title": "Julius Anton Glaser", "text": "Julius Anton Glaser\n\nJulius Anton Glaser, \"též\" Julius von Glaser (19. března 1831 Postoloprty – 26. prosince 1885 Vídeň), byl rakousko-uherský, respektive předlitavský státní úředník a politik, v období let 1871–1879 ministr spravedlnosti Předlitavska.\n\nNarodil se v židovské rodině (původní rodné jméno \"Josua\") v Postoloprtech v Čechách, později konvertoval ke křesťanství. Absolvoval gymnázium v Litoměřicích a střední školu Schottengymnasium ve Vídni. Pak studoval na Univerzitě v Curychu. V roce 1849 získal titul doktora filozofie. V období let 1850–1852 vystudoval práva na Vídeňské univerzitě a roku 1854 získal titul doktora práv. Pak učil na Vídeňské univerzitě právo. Roku 1867 byl děkanem právnické fakulty.\n\nV letech 1868–1870 působil jako sekční šéf na ministerstvu kultu a vyučování a podílel se na tvorbě nového školského zákona. Po odchodu vlády Leopolda Hasnera se vrátil na Vídeňskou univerzitu. Již následujícího roku se ale vrátil do politického života a stal se členem vlády. 26. listopadu 1871 se totiž stal ministrem spravedlnosti Předlitavska ve vládě Adolfa von Auersperga. Na této pozici setrval i v následující vládě Karla von Stremayra a ministrem byl až do 12. srpna 1879.\n\nByl rovněž poslancem Dolnorakouského zemského sněmu, který ho roku 1870 zvolil do Říšské rady (celostátní zákonodárný sbor, tehdy ještě nevolen přímo, ale tvořen delegáty jednotlivých zemských sněmů). Opětovně byl poslancem Říšské rady i ve funkčním období 1871–1873, kdy reprezentoval kurii říšského hlavního a rezidenčního města Vídeň. Na Říšské radě vynikal jako řečník. Výrazně se angažoval v jazykových otázkách a zejména u českých politiků nebyl oblíben jako představitel německorakouských centralistů odmítajících české státoprávní ambice a snižování role německého jazyka v oficiálním užití. Byl odborníkem na trestní právo a významně přispěl k zavedení moderních trestních procesů v monarchii. Zasazoval se o zrušení trestu smrti. Politicky patřil k německé liberální Ústavní straně.\n\nV roce 1879 se stal generálním prokurátorem na nejvyšším soudním a kasačním dvoře.\n"}
{"id": "894008", "url": "https://cs.wikipedia.org/wiki?curid=894008", "title": "Lotte van Beeková", "text": "Lotte van Beeková\n\nLotte van Beeková (* 9. prosince 1991 Zwolle) je nizozemská rychlobruslařka.\n\nStartovala na seniorském sprinterském světovém šampionátu 2010, na kterém skončila patnáctá. Na mistrovství světa juniorů debutovala tentýž rok a získala celkem pět zlatých (víceboj, 1000 m, 1500 m, 3000 m a stíhací závod družstev) a jednu bronzovou (500 m) medaili. Na šampionátu 2011 vybojovala bronz ve víceboji. V sezóně 2011/2012 startovala na domácích závodech, do Světového poháru nastoupila od začátku ročníku 2012/2013. Premiérově se zúčastnila vícebojařského světového šampionátu 2013, kde se umístila na sedmé příčce; na Mistrovství světa na jednotlivých tratích 2013 vybojovala v závodě na 1500 m stříbro. Zúčastnila se Zimních olympijských her 2014, kde se v závodě na 500 m umístila na 16. místě, na kilometru byla pátá, na trati 1500 m vybojovala bronzovou medaili a ve stíhacím závodě družstev se stala olympijskou vítězkou. Na Mistrovství Evropy 2018 vyhrála stíhací závod družstev i distanci 1500 m. Startovala na Zimních olympijských hrách 2018, kde v závodě na 1500 m skončila na 4. místě, na trati 500 m se umístila na 23. příčce a ve stíhacím závodě družstev získala stříbrnou medaili.\n\n"}
{"id": "894009", "url": "https://cs.wikipedia.org/wiki?curid=894009", "title": "Bad Hersfeld", "text": "Bad Hersfeld\n\nBad Hersfeld je historické město ve středním Německu, asi 50 km jižně od Kasselu a asi 100 km západně od Erfurtu. Leží na řece Fuldě a je známo hlavně svými letními festivaly divadla a muzikálu, které se konají ve zříceninách románského kostela a kláštera a na zámku Eichhof jižně od města.\n\nMísto bylo osídleno už v neolitu, roku 736 se zde usadil poustevník Sturmius a 769 jiný žák sv. Bonifáce, Mohučský arcibiskup Lullius založil klášter. Roku 1170 získalo město městská práva a klášter byl na vrcholu svého významu. Koncem 14. století připadlo měso hessenskému vévodovi a 1439 je silně poničil požár. Nejstarší zachovaný hrázděný dům (\"Küsterhaus\") je z roku 1452. Za opata Ludvíka, v letech 1571-1588 zažilo město ještě rozkvět, kdy byl klášter i blízký zámek Eichhof přestavěn v renesančním slohu. Poslední opat zemřel roku 1603, opatství zaniklo a za sedmileté války 1761 kostel i klášter vypálili Francouzi. Roku 1866 byl Hersfeld připojen na železnici, ve městě vznikl strojírenský a textilní průmysl a roku 1945 se město vzdalo spojencům, takže nebylo poškozeno.\n\n\n\n"}
{"id": "894015", "url": "https://cs.wikipedia.org/wiki?curid=894015", "title": "Anželika Sidorovová", "text": "Anželika Sidorovová\n\nAnželika Sidorovová (rusky: \"Анжелика Сидорова\"; * 28. června 1991 Moskva) je ruská atletka, specializující se na skok o tyči.\n\nPrvní mezinárodní úspěch zaznamenala v roce 2010 na juniorském mistrovství světa v kanadském Monctonu, kde skončila těsně pod stupni vítězů, na 4. místě (405 cm). Jejím dosavadním největším úspěchem je zisk bronzové medaile na halovém evropském šampionátu v Göteborgu v roce 2013, kde si ve finále vytvořila výkonem 462 cm nový osobní rekord.\n\n\n"}
{"id": "894018", "url": "https://cs.wikipedia.org/wiki?curid=894018", "title": "Římskokatolická farnost Rajhrad", "text": "Římskokatolická farnost Rajhrad\n\nŘímskokatolická farnost Rajhrad je územní společenství římských katolíků s farním kostelem Povýšení svatého Kříže v děkanátu Modřice. Do farnosti patří kromě Rajhradu také obce Holasice, Opatovice, Otmarov, Popovice, Rajhradice a Rebešovice.\n\n10. listopadu 1330 povolil olomoucký biskup Jindřich Berka z Dubé a Lipé zřídit ve vsi Rajhradě kapli, kterou zasvětil Povýšení sv. Kříže. Kaple vznikla z důvodu častých záplav, kterými řeka Svratka sužovala oblast při jarních oblevách a větších deštích. Farníkům z Rajhradu, Čeladic, Popovic, Holasic, Syrovic a Sobotovic tak znemožňovala účast na bohoslužbách v klášterním kostele sv. Petra a Pavla v benediktinském opatství v Rajhradě, jenž zároveň sloužil jako farní kostel. Bohoslužebné úkony spojené se křty, svatbami či pohřby se však nadále konaly v klášterním kostele. V 16. století byla kaple opravena. V 17. století byla stavba vážně poničena nejdříve během vpádu Švédů roku 1645 a posléze tureckými vojsky roku 1663. Zničenou kapli obnovil mezi lety 1682–1683 probošt Celestin Arlet a dal ji zvětšit. Výslednou podobu, závislou s největší pravděpodobností na projektu vyhotoveném architektem italského původu Janem Blažejem Santinim-Aichelem získal kostel mezi lety 1765–1766. Po dokončení přestavby byl kostel dne 10. dubna 1767 povýšen olomouckým biskupem Maxmiliánem z Hamiltonu na farní. Tento status si uchovává dodnes.\n\nS platností od 1. srpna 2015 byl ustanoven rektorem kostela Božského Srdce Páně v Rajhradě a duchovním správcem Kongregace sester Těšitelek Božského Srdce Ježíšova v Rajhradě R. D. Mgr. Pavel Haluza.\n\n\nNa 16. června připadá Den vzájemných modliteb farností za bohoslovce a bohoslovců za farnosti brněnské diecéze. Adorační den se koná nejbližší neděli po 22. listopadu.\n\nOd roku 2001 pořádá farnost 25. prosince živý betlém, jeden z největších na Moravě. V roce 2017 se do něj zapojila se do něj téměř stovka lidí. Svatou rodinu představovala rodina z farnosti, které se v uplynulém čase narodilo miminko, takže Ježíšek je opravdové dítě. V roli koledníků, a to jak dětí, tak dospělých, vystoupili rajhradští farníci. Předlohou pro živý betlém je betlém, který namalovala Marie Kvěchová.\n\nVe farnosti se pravidelně koná tříkrálová sbírka, v roce 2015 se při ní jen v Rajhradě vybralo 64 723 korun.\n\n"}
{"id": "894028", "url": "https://cs.wikipedia.org/wiki?curid=894028", "title": "Jakub Antonín Zemek", "text": "Jakub Antonín Zemek\n\nJakub Antonín Zemek (15. července 1914 Vlčnov – 26. června 1989) byl převorem dominikánského kláštera ve Znojmě. Během komunistického režimu byl odsouzen k 18 letům vězení, z nichž si 12 odpykal v nejtěžších žalářích té doby, např. v Jáchymově nebo Leopoldově.\n\nJakub Zemek složil řádové sliby 28. září 1932 v Olomouci, na kněze byl vysvěcen 5. července 1937. Poté působil jako kazatel a lidový misionář. Takto přišel i do Znojma zabraného v důsledku Mnichovské dohody nacistickým Německem. Brzy se zde stal objektem nenávisti mnohých fanatických znojemských Němců. Trnem v oku jim byl zejména pro svá odvážná kázání v kostele sv. Michala, ve kterém se nebál zdůraznit, že spásu nelze hledat v kříži hákovém, ale pouze Kristově. \n\nI v letech nacistické okupace pomáhal lidem v ohrožení, podílel se např. na ukrývání manželky poúnorového ministra obrany a pozdějšího prezidenta Ludvíka Svobody. Byl vyznamenán jako pracovník protinacistického odboje.\n\nPo únoru 1948 se Zemek stal vůbec prvním komunisty zatčeným knězem. V té době pomohl k útěku do svobodného světa řadě osob, včetně spisovatele Jiřího Kovtuna nebo členů rodiny hraběte Belcrediho z Líšně a Jimramova. Uprchlíkům vydával pro první okamžiky v exilu doporučení pro františkánský klášter ve Vídni. Ve svých kázáních také otevřeně pranýřoval aroganci komunistů i jejich machinace s volebními výsledky ve volbách 30. května 1948. \n\nVe vyšetřovací vazbě se tak ocitl již 28. června 1948. Soudní líčení se konalo 23.-24. září téhož roku před Krajským soudem v Brně. Oficiálně bylo převoru Zemkovi kladeno za vinu, že spolu s římskokatolickým knězem v Dyjákovičkách Jaroslavem Starkou vedl ilegální převaděčskou skupinu napomáhající k přechodům do Rakouska osobám, které pak měly proti republice páchat záškodnickou činnost. Za zločin vojenské zrady a zločin přípravy úkladů o republiku byl převor Zemek odsouzen na 18 let. \n\nBěhem věznění se v roce 1954 v pracovním táboře Nikolaj u Jáchymova setkal např. s Václavem Vaškem. \"„Měl žaludeční vředy a hodně trpěl. Přesto se snažil, aby to na něm nebylo znát, a všude kolem sebe roznášel dobrou náladu,\"\" píše Vaško.\n\nP. Zemek byl propuštěn na amnestii po 12 letech v květnu 1960. Pod dohledem Státní bezpečnosti však zůstal po zbytek života. Zemřel v předvečer pádu komunistické moci v červnu 1989.\n\n"}
{"id": "894042", "url": "https://cs.wikipedia.org/wiki?curid=894042", "title": "Alexander Grothendieck", "text": "Alexander Grothendieck\n\nAlexander Grothendieck (28. března 1928 v Berlíně – 13. listopadu 2014 v Saint-Girons) byl francouzský matematik německého původu, který se výrazně podílel na rozvoji algebraické geometrie. Mezi jeho nejznámější úspěchy patří důkazy většiny Weilových domněnek (poslední z nich později dokázal jeho žák Pierre Deligne), ovšem podstatnější je jeho celkový vliv na rozvoj oboru, na algebraickou geometrii, homologickou algebru, topologii i funkcionální analýzu. Byl jedním z členů skupiny Nicolas Bourbaki. V roce 1966 byl oceněn Fieldsovou medailí. V druhé části života se vědy vzdal ve prospěch politického aktivismu a v závěru života se u něj patrně rozvinula psychóza.\n\nJeho otec byl ruský židovský anarchista Alexandr Šapiro, který bojoval v anarchistické armádě Ukrajince Nestora Machna a musel po Říjnové revoluci z Ruska uprchnout před bolševiky. Usadil se Německu, kde se narodil i Alexander. Otec se pak zúčastnil i španělské občanské války na straně republikánů. Když se dostal do rukou nacistů, skončil v Osvětimi. Alexander s matkou prošli různými tábory, ale nakonec je zachránil protestantský kněz André Trocmé. \n\nAlexanderovi se v důsledku dramatického dětství nedostalo takřka žádného matematického vzdělání, přesto po válce začal udivovat svými originálními matematickými řešeními. Roku 1948 přišel do Paříže, roku 1959 nastoupil do Ústavu pro vyšší vědecká studia (\"Institut des Hautes Études Scientifiques\"). Zde se proslavil sérií objevů: Grothendieck-Riemann-Rochova věta, topos, teorie svazků, K-teorie, teorie motivů. Jeho způsob práce byl neobvyklý, proslulé se staly jeho semináře se studenty, které se protáhly i na dvanáct hodin. Výsledkem byl v roce 1966 zisk Fieldsovy medaile, nejprestižnější matematické ceny vůbec.\n\nRoku 1970 však náhle opustil ústav. Oficiálním zdůvodněním bylo, že ústav bere peníze od ministerstva obrany, což bylo pro Grothendiecka jako přesvědčeného pacifistu nepřijatelné. Podobná politická gesta byla od roku 1968 ve Francii poměrně obvyklá. Jenže u Grothendiecka šlo o symptom hlubší vnitřní přeměny, neboť záhy opustil matematiku a vědu vůbec. Začal se věnovat anarchistické politice, boji za odzbrojení a za ochranu přírody. \n\nV roce 1988 se zcela izoloval od světa, žil v lesích, držel tvrdé půsty a pravděpodobně zcela propadl šílenství. V textech, které ještě sdílel se světem (od jisté doby zrušil poštovní schránku a přestal komunikovat zcela) byly rozvíjeny pozoruhodné teorie, například, že ve snech lze získat důkaz boží existence, nebo že mezi lidmi se pohybují mutanti, kteří zvěstují spirituálnější budoucnost lidstva, přičemž těchto mutantů bylo v dějinách prozatím osmnáct a patřil k nim anarchista Petr Kropotkin, osobitý teolog Teilhard de Chardin či psychoanalytik Sigmund Freud. Když ho v lesích vypátrala jistá kolegyně, tvrdil jí prý, že svět je ovládán ďáblem.\n"}
{"id": "894043", "url": "https://cs.wikipedia.org/wiki?curid=894043", "title": "Lukiškės (věznice)", "text": "Lukiškės (věznice)\n\nVěznice Lukiškės (: \"\") je věznice v centrální části litevského hlavního města Vilnius, nacházející se poblíž náměstí Lukiškės. K roku 2007 v ní bylo umístěno zhruba 1000 vězňů, které střežilo na 250 zaměstnanců vězeňské služby. Většina místních vězňů zde byla v rámci vazby, zhruba 180 dalších však ve věznici byla umístěna natrvalo.\n\nVěznice byla postavena v roce 1904 v době, kdy Litva byla součástí carského Ruska. V té době šlo o jedno z technologicky nejvyspělejších vězeňských zařízení v Rusku. Mělo centrální topení, vodovod, moderní odpady a ventilaci. Vězeňský komplex rovněž zahrnuje ortodoxní kostel svatého Mikuláše. V červnu 1941 popravovala sovětská tajná služba NKVD ve vězení zdejší zajatce. Věznice se stala nechvalně známou během německé okupace Litvy, kdy ji využívalo gestapo a litevská tajná policie Saugumas pro zadržování tisíců Židů z vilniuského ghetta a Poláků, zatčených v Łapankas v reakci na akce polského odboje. Většina z těchto vězňů byla posléze vyvedena na předměstí Vilniusu a popravena u města Ponary. Když Sověti území opětovně okupovali v roce 1944, zabrala věznici opět NKVD, která tu zadržovala tisíce polských aktivistů a partyzánů.\n\nMezi zdejší významné vězně patřil například Menachem Begin, pozdější izraelský premiér a nositel Nobelovy ceny za mír, vězněný v letech 1940 až 1941 tajnou službou NKVD.\n\n"}
{"id": "894045", "url": "https://cs.wikipedia.org/wiki?curid=894045", "title": "Polská exilová vláda", "text": "Polská exilová vláda\n\nPolská exilová vláda, formálně známá jako vláda Polské republiky v exilu (: \"Rząd Rzeczypospolitej Polskiej na uchodźstwie\"), byla exilová vláda vytvořená po invazi do Polska v září 1939, po které následovala okupace polského území Německou říší a Sovětským svazem, a ukončila tak existenci Druhé Polské republiky.\n\nNavzdory okupaci měla exilová vláda značný vliv na události v Polsku i během druhé světové války prostřednictvím odboje, Polského podzemního státu \"(: Polskie Państwo Podziemne)\", a jeho ozbrojené složky, Zemské armády \"(: Armia Krajowa)\". V zahraničí pod velením exilové vlády bojovaly polské vojenské jednotky po boku dalších spojeneckých sil v Evropě, Africe a na Blízkém východě.\n\nJakmile se po válce dostalo polské území pod vliv Sovětského svazu, vznikla Polská lidová republika, jako satelitní stát Sovětského svazu. I nadále si exilová vláda zachovávala svou existenci, avšak již většinou bez efektivní moci a neuznaná ostatními státy. Až po pádu komunistického režimu v Polsku přestala exilová vláda formálně existovat a její odpovědnost přešla v prosinci 1990 na nově vzniklou vládu Třetí polské republiky.\n\nV září 1939 se prezident polské republiky Ignacy Mościcki nacházel v městečku Kuty (dnešní Ukrajina) nedaleko polských jižních hranic. A právě tam představil svůj úmysl předat svou funkci na svého nástupce, za kterého vybral maršálka senátu Władysława Rackiewicze. Tento akt byl v souladu s článkem 24 polské ústavy, která byla přijata v dubnu 1935. V tomto článku se píše:V případě války, funkční období prezidentského úřadu by mělo být prodlouženo na nezbytnou dobu, která by trvala ještě tři měsíce po uzavření míru; prezident republiky by pak měl, speciálním zákonem uveřejněným ve vládním věstníku, jmenovat svého nástupce, pro případ že by se prezidentská funkce uvolnila ještě před dosažením míru. V tom případě by prezidentův nástupce měl převzít úřad se zamýšleným funkčním obdobím končícím tři měsíce po dosažení míru.\n\nMościcki rezignoval ze své funkce někdy 29. či 30. září 1939. Následně Raczkiewicz, v té době se nacházející již v Paříži, okamžitě složil ústavní přísahu na polské ambasádě a stal se prezidentem polské republiky. Novým předsedou vlády jmenoval generála Władysława Sikorského. Poté co rezignoval Edward Rydz-Śmigły, jmenoval Raczkiewicz Sikorskeho i vrchním velitelem polských ozbrojených sil.\n\nVětšině polského námořnictva se podařilo uniknout do Velké Británie, stejně jako dalším desetitisícům vojáků a příslušníků letectva, kteří Polsko opouštěli přes Baltské moře nebo jižní cestou přes Maďarsko a Rumunsko. Směřovali do Francie, aby mohli pokračovat v boji proti nepříteli. Mnoho Poláků se následně zapojilo do spojeneckých operací v Norsku, ve Francii, v bitvě o Británii, v bitvě o Atlantik, v bojích v severní Africe (zde významnou měrou přispěli při bojích o Tobruk), v Itálii, u Arnhemu, u Wilhelmshavenu a na mnoha dalších místech.\n\nPolská exilová vláda se nejdříve usadila v Paříži a později se přesunula do Angers, kde prezident Rackiewicz od 2. prosince 1939 do června 1940 žil na zámku Pignerolle, ležícím nedaleko města.\n\nPo útěku z Francie, vláda přesídlila do Londýna a byla uznána jako oficiální polská vláda všemi spojeneckými vládami. Z politického hlediska šlo o koalici polské lidové strany \"(: Polskie Stronnictwo Ludowe)\", polské socialistické strany \"(: Polska Partia Socjalistyczna)\", národní strany \"(: Stronnictwo Narodowe)\" a strany práce \"(: Stronnictwo Pracy)\", ačkoliv tyto strany v té době již byly jen fragmentem toho, čím bývaly před válkou.\n\nKdyž Německo v roce 1941 zaútočilo na Sovětský svaz, polská exilová vláda s ním navázala diplomatické vztahy jednak, aby se s ním spojila v boji proti \"hitlerismu\", ale také kvůli snaze pomoci Polákům, kteří byli pronásledováni NKVD. V červenci 1941 pak došlo k uzavření dohody Sikorski-Majskij. Následně 12. srpna 1941 Kreml vyhlásil jednorázovou amnestii, vztahující se na tisíce polských vojáků, kteří byli v roce 1939 ve východním Polsku vzati do sovětského zajetí. Amnestie se vztahovala také na mnoho civilních vězňů a deportovaných Poláků držených na Sibiři. Amnestie dovolila Polákům vytvořit osm vojenských divizí, známých jako Andersova armáda. Vojáci se chtěli zapojit do bojů v Sovětském svazu, byli však posláni přes Írán na Blízký východ do Palestiny, kde na jejich příchod zoufale čekaly britské jednotky, v té době silně zatlačované Rommelovým Afrikakorpsem. Tyto polské jednotky pak vytvořily základ Polského II. sboru, kterému velel generál Władysław Anders. Berlingova armáda vytvořená v Sovětském svazu v roce 1944 v něm zůstala a bojovala pak pod sovětským velením.\n\nPředevším od roku 1942 informovala polská exilová vláda své spojence o probíhajícím pronásledování a vyhlazování evropských Židů. Mnoho jejích představitelů, například ministr zahraničí Edward Raczyński nebo kurýr polského podzemního hnutí, Jan Karski, volali po akci spojenců, která by toto vraždění zastavila. Avšak tato snaha byla neúspěšná. Nóta ministra Raczyňského, poslaná 10. prosince 1942 vládám Spojených národů, byla prvním oficiálním odsouzením nacistické snahy o naprosté vyhlazení židovské populace v Evropě. Byla také prvním oficiálním dokumentem sjednocující utrpení evropských Židů jako etnické skupiny, nikoliv jako občanů jednotlivých států dle jejich občanství. Nóta a úsilí polské vlády tak umožnilo vznik Deklarace spojeneckých národů ze dne 17. prosince 1942.\n\nV dubnu 1943 Němci přišli s objevem masových hrobů s ostatky 10000 polských důstojníků v Katyňském lese nedaleko Smolensku (německé vyšetřování později nalezlo 4443 těl), kteří se stali válečnými zajatci v roce 1939 a zavražděni Sověty. Sovětská vláda přišla s tvrzením, že si Němci celou záležitost vymysleli. Ostatní spojenecké vlády to z diplomatických důvodů oficiálně akceptovali, ale polská exilová vláda tak učinit odmítla.\n\nStalinovy vztahy s polskou exilovou vládou poté výrazně ochladly. Od chvíle kdy bylo jasné, že Polsko bude osvobozeno Sovětským svazem, nikoliv západními mocnostmi, toto ochladnutí vztahů mělo osudné následky pro Polsko. Navíc, v červenci 1943 zemřel Sikorski, který byl oceňovaný jako nejschopnější z polských exilových politiků, při letecké nehodě na Gibraltaru. V čele polské exilové vlády ho nahradil Stanisław Mikołajczyk.\n\nV letech 1943 až 1944 se spojenečtí vůdci, zvláště Winston Churchill, snažili Stalina a polskou exilovou vládu přivést znovu k společnému jednání. Ovšem tyto snahy ztroskotaly na několika otázkách. Jednou z nich byl masakr v Katyni (a dalších v Kalininu a v Charkovu). Dalším kamenem úrazu bylo poválečné uspořádání hranic. Stalin trval na tom, že území připojená k Sovětskému svazu v roce 1939, na kterých žili vedle Ukrajinců a Bělorusů také miliony Poláků, zůstanou i nadále součástí SSSR. Polsko mělo jako kompenzaci získat země, které budou zabrány Německu. Mikołajczyk ovšem odmítl jakýkoliv kompromis. Další otázkou sporu byla Mikołajczykova snaha o to, aby Stalinovi zabránil v poválečném Polsku jmenovat komunistickou vládu.\n\nMikołajczyk se svými kolegy z polské exilové vlády zastávali jednotné stanovisko ohledně dodržení východní hranice Polska z předválečného období. Počítali se zachováním oblasti Kresy jako základnou pro budoucí polsko-sovětské hranice. Ovšem své názory si v praxi nemohli prosadit, neboť sporná území v té době ovládal Stalin. Neochota polské exilové vlády přijmout nové hranice, rozlítil spojence, především Churchilla. Z tohoto důvodu ochladla i Churchillova snaha vzdorovat Stalinovi v otázkách poválečné podoby polské vlády. Nakonec polská exilová vláda prohrála. Stalin anektoval východní teritoria Polska a byl schopný prosadit většinovou komunistickou provizorní vládu, jako novou legitimní vládu Polska. Polsko si však zachovalo status nezávislého státu, navzdory nesouhlasu některých vlivných komunistů, například Wandy Wasilewské, kteří upřednostňovali začlenění Polska do Sovětského svazu.\n\nV listopadu 1944 i přes svou nedůvěru k Sovětům se Mikołajczyk vrátil do Polska, aby vstoupil do provizorní vlády národní jednoty, nové vlády sestavené pod záštitou sovětské okupační moci. Mnoho Poláků v exilu s tímto jeho činem nesouhlasilo, neboť tuto vládu viděli pouze jako Stalinův zastírací manévr pro zavedení komunistického režimu v Polsku. Tento názor se v roce 1947 ukázal jako správný poté, co komunisty ovládaný Demokratický blok vyhrál volby, ve kterých získal přes 80 procent hlasů. Opozice nezaujatost voleb napadla a považovala je za výsledek rozsáhlého podvodu. Mikołajczyk který se ucházel o post předsedy vlády v obavě o svůj život v dubnu 1947 opustil Polsko a již nikdy se nevrátil.\n\nMezitím polská exilová vláda i nadále udržovala svou činnost, avšak již 29. června 1945 Francie přestala uznávat její legitimitu a 5. července 1945 se k ní přidaly i Spojené státy americké a Spojené království. V roce 1945 také došlo k rozpuštění polských ozbrojených sil v exilu a většina jejich příslušníku, kterým nebyl umožněn bezpečný návrat do komunistického Polska, zůstalo v exilu.\n\nPoláci také museli v Londýně vyklidit polskou ambasádu na Portland Place a byla jim ponechána pouze prezidentova soukromá rezidence na ulici Eaton Place 43. Exilová vláda se tak stala v podstatě pouze symbolickým pokračováním odporu k cizí okupaci Polska. Uchovávali také nějaké důležité archivní materiály z předválečného období. Posledními státy, které uznávaly legitimitu exilové vlády byla Irská republika, Frankovo Španělsko a do roku 1979 také Vatikán. I když Vatikán již v roce 1959 zrušil prostřednictvím svého státního tajemníka Domenica Tardiniho diplomatické výsady polské předválečné vlády.\n\nV roce 1954 vedly rozdílné politické názory k rozkolu exilové vlády. Jedna frakce, tvrdící že zastupuje 80% z 500000 protikomunisticky smýšlejících polských emigrantů, se postavila proti možnosti, aby August Zeleski zůstal v úřadu prezidenta exilové vlády i po uplynutí jeho sedmiletého funkčního období. To vedlo v červenci 1954 k vytvoření Rady národní jednoty a vzniku Rady tří \"(: Rada Trzech)\", která převzala funkci hlavy státu. Členy rady byli Tomasz Arciszewski, generál Władysław Anders a Edward Raczyński. Ke sjednocení došlo až v roce 1972 po smrti Zaleského.\n\nV průběhu let se několik podporovatelů exilové vlády vrátilo do komunistického Polska. Mimo jiné tak v roce 1955 učinil Hugon Hanke a v roce 1956 jeho předchůdce Stanisław Mackiewicz. Sověty nastolená vláda ve Varšavě usilovala o návrat příslušníků exilové vlády s příslibem jejich důstojného zaměstnání v komunistické administrativě a odpuštění bývalých přestupků.\n\nI nadále však exilová vláda existovala a když sovětský vliv nad Polskem v roce 1989 skončil, stále zde byl exilový prezident a vládní kabinet sestávající z osmi lidí, kteří se pravidelně scházeli každé dva týdny v Londýně, a i v té době měli podporu okolo 150000 polských veteránů a jejich potomků žijících ve Spojeném království, včetně 35000 lidí přímo z Londýna.\n\nPoté co se v prosinci 1990 stal Lech Wałęsa prvním poválečným nekomunistickým polským prezidentem, obdržel od posledního prezidenta exilové vlády Ryszarda Kaczorowského, symboly polské republiky (prezidentskou standartu, prezidentské a státní pečeti, prezidentskou šerpu a originální text ústavy z roku 1935) a také mu během jeho inaugurace Kaczorowski oficiálně předl svou funkci. V roce 1992 byla všechna vojenská vyznamenání udělená exilovou vládou oficiálně Polskem uznána.\n\n\n\n"}
{"id": "894049", "url": "https://cs.wikipedia.org/wiki?curid=894049", "title": "Papuánci", "text": "Papuánci\n\nPapuánci je souhrnný název pro obyvatele Nové Guineje a přilehlých ostrovů, mluvčí papuánských jazyků.\n\nModerní výzkumy ukazují, že jsou původními obyvateli Nové Guineje a dorazili zde asi před 50 000 lety (tehdy ještě Nová Guinea tvořila s Austrálií jeden kontinent, protože hladina moře byla níže než dnes). Jsou to Melanésané a patří k Australoidní rase. Rasově i lingvisticky se odlišují od Austronésanů, kteří mluví austronéskými jazyky a pocházejí z Asie (jejich původní pravlast je na Tchaj-wanu a na Novou Guineu dorazili před 3000 lety). Toto rozlišení ale nemusí být vždy přesné, protože mezi Austronésany a Papuánci docházelo k různému stupni mísení, takže např. některé papuánské kmeny v pobřežních oblastech mluví austronéskými jazyky, například jazyk motu v okolí Port Moresby, hlavního města Papuy. Existují i smíšené jazyky obsahující jak papuánské, tak i austronéské prvky gramatiky a slovní zásoby. Papuánské jazyky, dělící se do několika samostatných rodin, nejsou blíže příbuzné austronéským ani australským jazykům, nejpočetnějšími papuánskými jazyky jsou enga a dani.\n\nPapuánci jsou střední postavy, většinou pravidelně vyvinutí a svalnatí. Pleť je černohnědá, vlasy tmavé, na konci často narudlé, hrubé, v průřezu eliptické a často se upravují v účes obklopující kulovitě celou hlavu mohutnými kudrnami. Co do tvaru lebky jsou Papuánci dolichokefalní, obličej je mírně prognátní, se širokým, často silně zahnutým nosem, tlustými rty a silnými, kudrnatými vousy, nohy jsou dlouhé a tenké, avšak svalnaté a pružné. Povaha Papuánců je krajně nedůvěřivá, zvláště vůči cizincům, tvrdí se, že jsou velice vznětliví. Je to patrně důsledek historického vývoje a častých bojů mezi znepřátelenými kmeny, rozšířené krevní msty a kanibalismu. Většina papuánských kmenů ještě ve 20. století praktikovala kanibalismus, po roce 1990 však byl zaznamenán pouze u kmene Korowai.\n\nPapuánci jsou většinou zemědělci, typické je zahradnické pěstování hlíznatých rostlin (jamy, batáty, taro), ságové palmy, zeleniny a ovoce, z domácích zvířat chovají prasata a psy, porážejí a jedí je však pouze při slavnostech. Zatímco o zahrady a vepře se starají převážně ženy, muži loví stromové vačnatce, ryby, hady, ale zejména ptáky, kteří kromě masa poskytují i ceněné peří (papoušci, rajky, holub korunáč). Ptačí peří, lastury, kožešiny, ale i části rostlin využívají Papuánci ke zdobení, zejména při tanečních slavnostech, pohřebních a svatebních obřadech. Papuánci před příchodem Evropanů neznali zpracování kovu, nástroje vyrábí tradičně ze dřeva, bambusu a kosti, méně často z kamene.\n\nPodle jedné studie jsou Austrálci a Melanésané včetně Papuánců jedinými lidmi, kteří se křížili s dnes vyhynulým druhem člověka, Denisovany. Podíl genů Denisovanů na papuánském genomu se odhaduje na 4–6 %.\n"}
{"id": "894052", "url": "https://cs.wikipedia.org/wiki?curid=894052", "title": "Plačka", "text": "Plačka\n\nPlačka je označení pro ženu, jejímž úkolem bylo (či je) plakat a naříkat zdarma, nebo za určitý finanční obnos. Mužským protějškem plačky je oplakávač. Plačky a oplakávači byli nejčastějšími účastníky pohřbů ve starověku, a v Evropě od středověku do baroka, v nové době ubývají. \n\nPlačky dodnes najdeme v některých zemích Evropy (Balkán, Moldávie, Zakarpatská Ukrajina, Rusko, Sicílie), a ve venkovských regionech se soudržnými společenskými komunitami či početnými rodinami křesťanské víry (zejména v pravoslaví) nebo ve společnostech židovské víry.\n\nPlačky přicházely či přicházejí k truchlení za zemřelého\n\n"}
{"id": "894064", "url": "https://cs.wikipedia.org/wiki?curid=894064", "title": "Tchebek (město)", "text": "Tchebek (město)\n\nTchebek (korejsky: 태백)je město v Jižní Koreji. Nachází se v severovýchodní části území, v provincii Kangwon. Nachází se v horách Tchebek ve výšce 650-700 m n. m. a jde o nejvýše položené město v Jižní Koreji. Nedaleko města je ve výšce 1640 m n. m. chrám Manggyeongsa, který zbudoval buddhistický mnich Čadžang v 7. století n.l. za dynastie Silla. V chrámu je socha bódhisattvy moudrosti. U vchodu do chrámu se také nachází Dračí pramen, což je nejvýše položený pramen v Jižní Koreji.\n\n\n"}
{"id": "894070", "url": "https://cs.wikipedia.org/wiki?curid=894070", "title": "Římskokatolická farnost Budišov u Třebíče", "text": "Římskokatolická farnost Budišov u Třebíče\n\nŘímskokatolická farnost Budišov u Třebíče je územním společenstvím římských katolíků v rámci velkomeziříčského děkanátu brněnské diecéze.\n\nKostel v Budišově byl vybudován již ve 12. století. Pozůstatkem této původní stavby jsou dvě románská okna. Zakladateli kostela byli dle legendy benediktini z Třebíče. Kostel byl dále přestavován ve 14. a 15. století. Budova dnešní fary byla vybudována v 18. století.\n\nZ farnosti pochází R. D. Mgr. Jiří Janoušek, který byl vysvěcen 23. června 2007. \nOd 1. září 2013 byl administrátorem P. Mgr. Miroslav Prajka. Na podzim 2014 byl z farní služby ze zdravotních důvodů uvolněn a místo něj byl dočasně (tzv. \"ad interim\") správou farnosti pověřen farář z Osové Bitýšky P. Pavel Klouček. Od 1. srpna 2015 je administrátorem farnosti P. Mgr. Jiří Polach. Ten byl k 1. srpnu 2019 ustanoven farářem.\n\nDnem vzájemných modliteb farností za bohoslovce a bohoslovců za farnosti brněnské diecéze je 15. listopad. Adorační den připadá na 2. června.\n\nKaždoročně se ve farnosti koná tříkrálová sbírka. V roce 2017 dosáhl výtěžek sbírky v Budišově, Kundělově a Mihoukovicích 26 132 korun.\n\n"}
{"id": "894073", "url": "https://cs.wikipedia.org/wiki?curid=894073", "title": "Sony Open Tennis 2013 – ženská dvouhra", "text": "Sony Open Tennis 2013 – ženská dvouhra\n\nDo soutěže ženské dvouhry na tenisovém turnaji Sony Open Tennis 2013 nastoupilo devadesát šest hráček. Z kvalifikace postoupilo dvanáct tenistek. Obhájkyní titulu byla čtvrtá nasazená Polka Agnieszka Radwańská, kterou v semifinále vyřadila Serena Williamsová.\n\nRekordní šestý singlový titul získala americká světová jednička Serena Williamsová, která ve finále zdolala ruskou světovou dvojku Marii Šarapovovou po rovnocenném zisku prvních dvou setů 4–6, 6–3, až ve třetí sadě bez ztráty hry 6–0.\n\nVšech třicet dva nasazených mělo volný los do druhého kola.\n\n\n\n\n"}
{"id": "894074", "url": "https://cs.wikipedia.org/wiki?curid=894074", "title": "Lucien Clergue", "text": "Lucien Clergue\n\nLucien Clergue (14. srpna, 1934 Arles, Francie − 15. listopadu 2014) byl francouzský fotograf. Byl předsedou francouzské Akademie umění Académie des Beaux-Arts pro rok 2013.\n\nLucien Clergue se narodil 14. srpna v Arles. Od svých 7 let se učil hrát na housle. O několik let později mu jeho učitel sdělil, že už ho nemůže víc naučit. Jelikož pocházel z rodiny obchodníků, nemohl se věnovat dalšímu studiu na konzervatoři. V roce 1949 se naučil základům fotografie. O čtyři roky později na koridě v Arles ukázal své fotografie Pablu Picassovi, který chtěl vidět i ostatní snímky. Do roka a půl mladý Clergue pracoval a své snímky posílal Picassovi. Během tohoto období pracoval na sérii fotografií kočovných bavičů, akrobatů a harlekýnů \"Saltimbanques\". Také pracoval na sérii, jehož hlavním prvkem byla mršina.\n\nIlustroval celou řadu knih, mezi jinými i knihu od spisovatele Yvese Navarreho. Pořídil celou řadu snímků cikánů na jihu Francie a významně se podílel na slávě kytaristy Manitase de Platy.Jeho snímky jsou součástí celé řady sbírek známých muzeí a soukromých sbírek. Jeho fotografie byly na více než stovce samostatných výstavách po celém světě, s takovými významnými výstavami jakoje například v roce 1961 v Museum of Modern Art New York, poslední výstava organizovaná Edward Steichen s Lucienem Clerguem, Bill Brandt a Yasuhiro Ishimoto. K muzeím s rozsáhlou kolekcí fotografií Luciena Clergua patří The Fogg Museum při Harvard University a Museum of Fine Arts v Bostonu. Jeho snímky Jeana Cocteau jsou součástí stálé výstavy v Jean Cocteau Museum ve francouzském Mentonu. V USA měla premiéru výstava fotografií Jeana Cocteau ve Westwood Gallery v New Yorku.\n\nZemřel v roce 2014 ve věku osmdesáti let.\n\nDne 4. listopadu 1955 Lucien Clergue navštívil Picassa v Cannes. Jejich přátelství trvalo 30 let, až do mistrovy smrti. Kniha \"Můj přítel Picasso\" (\"Picasso my friend\") ukazuje důležité okamžiky jejich vztahu.\n\nV roce 1968 se svým přáteli spisovatelem Michelem Tournierem a historikem Jean-Mauricem Rouquettem založili fotografický festival Rencontres d’Arles, který se pravidelně v červenci koná v Arles. Jeho díla byla prezentována na festivalu v letech 1971–1973, 1975, 1979, 1982–1986, 1989, 1991, 1993, 1994, 2000, 2003, 2007.\n\nV roce 2007 město Arles na počest Luciena Clergua uspořádalo retrospektivní výstavu 360 jeho fotografií z období 1953 - 2007. V roce 2007 získal ocenění Lucie Award.\n\nV roce 2003 byl jmenován rytířem Légion d'honneur a 31. května 2006 členem Académie des Beaux-Arts při Institut de France, při otevírání oddělení věnované fotografii. Clergue byl prvním fotografem, který vstoupil na Akademii. V roce 2013 se stal jejím předsedou.\n\n\n\n"}
{"id": "894075", "url": "https://cs.wikipedia.org/wiki?curid=894075", "title": "1931 v hudbě", "text": "1931 v hudbě\n\nTento článek obsahuje události související s hudbou, které proběhly v roce 1931.\n\n"}
{"id": "894076", "url": "https://cs.wikipedia.org/wiki?curid=894076", "title": "Julija Džymová", "text": "Julija Džymová\n\nJulija Džymová, celým jménem Julija Valentynivna Džymová ( , * 19. září 1990, Kyjev, Sovětský svaz, dnes Ukrajina), je ukrajinská biatlonistka. Na mistrovství světa 2013 v Novém Městě na Moravě získala spolu s Vitou Semerenkovou, Valj Semerenkovou a Olenou Pidhrušnou stříbrnou medaili ve štafetovém závodě. Medaili stejné hodnoty získala i z ženské štafety na Mistrovství světa v biatlonu 2017 v rakouském Hochfilzenu.\n\nSvětového poháru se účastní od sezóny 2011/12. V individuálním závodě světového poháru skončila nejlépe druhá v sezóně 2013/14 v stíhacím závodu v Hochfilzenu. Je také několikanásobná medailistka z evropských šampionátů.\n\nStuduje žurnalistiku na Sumské státní univerzitě v Sumy.\n\n"}
{"id": "894077", "url": "https://cs.wikipedia.org/wiki?curid=894077", "title": "Dálnice v Pákistánu", "text": "Dálnice v Pákistánu\n\nPákistánské vnitrostátní dálnice jsou sítí několikaproudých, vysokorychlostních komunikací s omezeným nebo kontrolovaným přístupem na dálnici v Pákistánu. Jsou vlastněny, udržovány a provozovány Národním dálničním úřadem. \n\nRychlostní komunikace jsou podobné dálnicím s menšími restrikcemi pro přístup a jsou vlastněny, udržovány a provozovány federálními nebo provinčními úřady. \n\nK září 2012 mají provozované dálnice v Pákistánu kombinovanou délku 679.5 km s dalšími 278 km ve výstavbě. Dalších 1,200 km dálnic je plánováno postavit v dalších 10 letech.\n\nPákistánské dálnice se skládají ze 6 nebo 4 pruhů. Všechny 4proudé dálnice je možno dále rozšířit na 6 proudů, jak bude doprava v budoucnu narůstat.\n\nPákistánské dálnice mají universální minimální rychlostní limit 60 km/h a maximální povolenou rychlost 110 km/h pro nákladní vozidla a 120 km/h pro osobní vozidla. V místech, kde dálnice překonává kopcovitý nebo horský terén je minimální a maximální rychlost omezena.\n\nPákistánské dálnice mají betonová středová svodidla a mimoúrovňové křižovatky.\n\nPřístup na pákistánské dálnice je povolen pouze rychlým vozidlům, včetně výkonných silničních motocyklů. Dálnice jsou z obou stran opatřeny ploty pro prevenci nepovoleného přístupu chodců, zvířat a pomalu jedoucích vozidel. Chodcům, bicyklům, malým motocyklům, zvířaty taženým vozům a dalším, pomalu se pohybujícím se vozidlům je přístup na dálnice zakázán.\n\nMýtné brány jsou umístěny na všech vjezdech a výjezdech z pákistánských dálnic a jsou vybaveny počítačovým mýtným systémem. Počítačové vstupní karty s magnetickým proužkem jsou použity na vstupních a výstupních bodech pro otevření závor v závislosti na kategorii vozidla a vzdálenosti cestování.\n\nVšechny dálnice v Pákistánu mají prefix \"M\" (jako \"Motorway\") následovaný unikátní číselnou kombinací pro určitou dálnici. Každé písmeno je následováno jedním číslem, například M-1, M-2, M-3, atd. Rychlostní (expresní) komunikace mají prefix s písmenem \"E\".\n\n\"N/A = Nedostupné\"\n\n\"N/A = Nedostupné\"\n\nPákistánské dálnice jsou částí pákistánského \"Projektu národního obchodní koridoru\", které propojují Pákistán se třemi námořními přístavy v Arabském moři: (Přístav Karáčí, Přístav Bin Qasim a Přístav Gwadar) a zbytkem země pomocí sítě národních rychlostních komunikací a dálnic, které vedou na sever do Afghánistánu, Střední Asie a Číny.\n\nPákistánská třetí dálnice délky 155 km se 6 proudy M-1, propojující Péšávar s federálním hlavním městem, Islamabádem. Je provozována od 30. října 2007.\n\n"}
{"id": "894083", "url": "https://cs.wikipedia.org/wiki?curid=894083", "title": "Sam Cooke", "text": "Sam Cooke\n\nSam Cooke (22. ledna 1931 Clarksdale, Mississippi, USA – 11. prosince 1964 Los Angeles, Kalifornie, USA) byl americký písničkář, jeden ze zakladatelů soulové hudby. V období mezi lety 1957 a 1964 se mu třicetkrát podařilo zabodovat v americkém singlovém žebříčku Top 40. Mezi jeho největší hity patří: \"You Send Me\", \"A Change Is Gonna Come\", \"Cupid\", \"Chain Gang\", \"Wonderful World\" a \"Twistin' the Night Away\". Během rozvíjení své hudební kariéry se Cooke také věnoval vedení hudebního nakladatelství. Aktivně také podporoval boj černošských obyvatel Spojených států za svá práva. Ve svých 33 letech byl zastřelen majitelkou hotelu.\n\nJeho písně předělalo mnoho umělců, mezi které patří The Rolling Stones, Journey, Van Morrison nebo Status Quo. V žebříčku 100 nejlepších zpěváků všech dob amerického časopisu \"Rolling Stone\" se umístil na čtvrtém místě, v žebříčku 100 největších umělců všech dob téhož časopisu na šestnáctém. Jeho píseň „A Change Is Gonna Come“ se umístila na dvanáctém místě v žebříčku 500 nejlepších písní všech dob stejného časopisu. V tomtéž žebříčku se na dalších pozicích umístilo ještě několik jeho dalších písní. V roce 1986 byl jako jeden z prvních uveden do Rock and Roll Hall of Fame. V roce 1999 byl oceněn cenou Grammy Lifetime Achievement Award.\n\n"}
{"id": "894090", "url": "https://cs.wikipedia.org/wiki?curid=894090", "title": "Sara Álvarezová", "text": "Sara Álvarezová\n\nSara Álvarez-Menéndez, (* 10. červenec 1975 Madrid, Španělsko) je bývalá reprezentantka Španělska v judu.\n\nS judem začala v 10 letech v Madridu. Vrcholově se mu potom věnovala pod vedením Sacramento Moyanové.\n\nV olympijském roce 1996 svedla napínavou kvalifikační bitvu s tehdejší reprezentační jedničkou Miriam Blasco. O 12 let starší soupeřka a olympijská vítězka trenéry nakonec svými výkony nepřesvědčila. Ti se rozhodli dát v nominaci mládí zelenou. Při své premiéře na olympijských hrách v Atlantě však doplatila na náročný los a obsadila 7. místo.\n\nV roce 2000 patřila již k favoritkám na medaili na olympijských hrách v Sydney, ale protaktizovala svuj první zápas proti Brazilce Vânie Ishii. Za čtyři roky na olympijské hry v Athénách odjížděla opět v roli favoritky, ale hned v prvním kole dostala nalosovanou zdatnou soupeřku Lucy Décosse, které nakonec podlehla.\n\nO svoji čtvrtou účast na olympijských hrách bojovala ještě v roce 2008, ale nekvalifikovala se. Po sezóně ukončila sportovní kariéru. Pracuje jako sportovní novinářka.\n\n"}
{"id": "894092", "url": "https://cs.wikipedia.org/wiki?curid=894092", "title": "Nasir (město)", "text": "Nasir (město)\n\nNasir je malé město v jihosúdánském státě Horní Nil. Leží na řece Sobat asi 30 km od etiopských hranic. Nasir také bývá někdy pojmenován jako Warkai nebo Choghokak. Město je střediskem Jikanských Nuerů. Podle města byla nazvána SPLA-Nasir, frakce SPLA, existující v době druhé súdánské občanské války, která zde v letech 1991 až 1994 měla základnu.\n\n"}
{"id": "894096", "url": "https://cs.wikipedia.org/wiki?curid=894096", "title": "Turbo Sound", "text": "Turbo Sound\n\nTurbo Sound je zvukový interface k počítačům Sinclair ZX Spectrum a kompatibilním. Standardně je interfacem Turbo Sound vybaven počítač ATM Turbo 2++. Interface používá dva hudební čipy AY-3-8912 v zapojení jako u počítačů Sinclair ZX Spectrum 128K+. Existuje i varianta Turbo Sound FM, která navíc obsahuje FM-syntetizér s podobnými vlastnostmi, jako má FM-syntetizér použitý v herní konzoli Sega Mega Drive. Jako Turbo Sound je také označováno připojení dvou obvodů AY-3-8912 k Sinclair ZX81. V tomto případě jsou oba obvody AY připojené na různé porty, což odpovídá interfacu Kvadro pro ZX Spectrum. Pro osmibitové počítače Atari existuje stereo zapojení, které obdobným způsobem používá dvou hudebních čipů Pokey.\n\nInterface Turbo Sound existuje ve dvou variantách. Starší varianta je navržena skupinou Power of Sound, novější varianta je navržena NedoPC. Obě varianty mají připojeny oba čipy AY-3-8912 paralelně na stejné porty. Díky tomu, že jsou připojeny oba čipy připojeny na totožné porty, nemohou být oba aktivní současně, procesor může přistupovat pouze k jednomu z nich. Je proto nutné vybrat, se kterým čipem bude procesor komunikovat. Odlišnost mezi oběma variantami je právě ve způsobu výběru právě aktivního čipu z obou.\n\nU varianty podle Power of Sound je k výběru aktivního čipu použit port 31, kdy je příkazem out 31,0 je připojen první čip AY, příkazem out 31,1 je připojen druhý čip AY. U varianty podle NedoPC je přepínání použit port 65533, který standardně slouží výběru datového registru čipu AY. Přepínání aktivity se pak provádí výběrem neexistujícího registru, příkaz out 65533,255 nastaví jako aktivní první čip AY, příkaz out 65533,254 nastaví jako aktivní druhý čip AY.\n\nPower of Sound vydali pro skládání 6kanálové hudby editor Turbo Sound Editor, tento program ale vyžaduje 256 KiB RAM, ovšem podporuje Turbo Sound nejen ve variantě podle Power of Sound, ale i podle NedoPC. Podpora pro Turbo Sound byla přidána i do posledních verzí editoru Pro Tracker.\n\nVelesoft navrhl Turbo Sound Easy kompatibilní s variantou Turbo Sound od NedoPC, která kromě dvou čipů AY-3-8912 používá ještě čip Philips SAA 1099 zapojený stejně jako v počítači SAM Coupé. Stejné zapojení dvou čipů AY a jednoho čipu SAA 1099 využívá interface ZXM-Soundcard. Obě zařízení využívají následující porty:\n\nPodobným zařízením jako Turbo Sound je interface Kvadro, který rovněž obsahuje dva čipy AY-3-8912, ale jsou připojeny na nezávislých portech:\n\nTurbo Sound pro počítač ZX81 používá dva obvody AY připojené na různých portech procesoru Z80, svým zapojením tak odpovídá interfacu Kvadro pro ZX Spectrum. Zapojení primárního obvodu AY odpovídá zapojení v interface Zon X-81. Turbo Sound tak používá následující porty:\n\nU osmibitových počítačů Atari jsou jednotlivé registry čipu Pokey adresovány jako místa v paměti na adresách D200 – D21F (šestnáctkově), registry sekundárního čipu Pokey jsou dostupné na adresách o 16 bytů výše, tj. na adresách D220 – D23F (šestnáctkově).\n\n"}
{"id": "894097", "url": "https://cs.wikipedia.org/wiki?curid=894097", "title": "Utkání hvězd české extraligy", "text": "Utkání hvězd české extraligy\n\nUtkání hvězd české extraligy, později Utkání hvězd extraligy ledního hokeje byly exhibiční zápasy ledního hokeje, hrané od roku 1996 do roku 2006 v české později i slovenské extralize. V roce 1996 neodstartovala pouze zlatá éra českého hokeje, ale také nová tradice, jež nese název Utkání Hvězd Extraligy ledního hokeje. Každoročně si nejlepší hráči působící v české nejvyšší soutěži (od roku 2003 i hráči působící v slovenské nejvyšší soutěži) dali o jednom z víkendů volno, aby sehráli divácky velmi atraktivní klání, které je proloženo, podobně jako v zámoří, soutěžemi zručnosti. \n\nNa sestavování týmů se aktivně podíleli všichni, kteří hokej milují. První formace volí fanoušci, druhé novináři, třetí a čtvrté pak určí samotní trenéři. \n\nUtkání hvězd mělo své příznivce i odpůrce: těm se nezdálo až příliš vlažné tempo exhibičního utkání i to, že hokejisté nešli naplno do dovednostních soutěží! Nicméně utkání hvězd bylo součástí hokejového kalendáře, odehrálo se desetkrát (do roku 2006). \n"}
{"id": "894101", "url": "https://cs.wikipedia.org/wiki?curid=894101", "title": "1926 v hudbě", "text": "1926 v hudbě\n\nTento článek obsahuje události související s hudbou, které proběhly v roce 1926.\n\n"}
{"id": "894102", "url": "https://cs.wikipedia.org/wiki?curid=894102", "title": "August Vilém Pruský", "text": "August Vilém Pruský\n\nAugust Vilém Pruský může být:\n\n\n"}
{"id": "894103", "url": "https://cs.wikipedia.org/wiki?curid=894103", "title": "1925 v hudbě", "text": "1925 v hudbě\n\nTento článek obsahuje události související s hudbou, které proběhly v roce 1925.\n\n"}
{"id": "894104", "url": "https://cs.wikipedia.org/wiki?curid=894104", "title": "Joseph Unger", "text": "Joseph Unger\n\nJoseph Unger též Josef Unger (2. července 1828 Vídeň – 2. května 1913 Vídeň) byl rakousko-uherský, respektive předlitavský právní odborník a politik, v období let 1871–1879 ministr bez portfeje Předlitavska.\n\nNarodil se v židovské rodině, později konvertoval ke křesťanství. Vystudoval filozofii respektive právo na Univerzitě v Curychu a Vídeňské univerzitě. V roce 1853 se habilitoval jako docent soukromého práva a téhož roku nastoupil jako pedagog na Karlo-Ferdinandovu univerzitu v Praze. V roce 1856 přešel opět na Vídeňskou univerzitu. V roce 1857 získal titul profesora.\n\nV roce 1861 publikoval (spolu s Adolfem Fischhofem) studii nazvanou \"Zur Lösung der ungarischen Frage\", ve které předznamenal dualistické státoprávní řešení v podobě rakousko-uherského vyrovnání.\n\nOd konce 60. let 19. století se zapojil i do politického života. Od roku 1867 byl poslancem Dolnorakouského zemského sněmu, který ho roku 1867 zvolil poslancem Říšské rady (celostátní zákonodárný sbor, tehdy ještě nevolen přímo, ale tvořen delegáty jednotlivých zemských sněmů). Zde ale fakticky nepůsobil, nesložil slib a rezignoval na mandát v zemském sněmu i v Říšské radě. V roce 1869 se stal členem Panské sněmovny.\n\nPoliticky měl blízko k německé liberální Ústavní straně. V roce 1870 byl jedním z hlavních kritiků konzervativní vlády Alfreda von Potockého, kterou v horní komoře parlamentu označil za „\"polovičatou v záměrech i konání, vnitřně rozpolcenou a ochromenou\".“ Později, po smrti Antona von Schmerlinga byl vůdcem liberálů v Panské sněmovně.\n\n26. listopadu 1871 se stal ministrem bez portfeje Předlitavska ve vládě Adolfa von Auersperga. Ministrem byl až do 15. února 1879. Je považován za jednoho ze zakladatelů rakouského civilního práva, podílel se na zřízení správního soudu a byl jedním z autorů volební reformy v roce 1873.\n\nV roce 1880 (podle jiného zdroje roku 1881) byl jmenován prezidentem říšského soudního dvora, což byla tehdy nejvyšší justiční pozice v monarchii.\n"}
{"id": "894105", "url": "https://cs.wikipedia.org/wiki?curid=894105", "title": "August Vilém Pruský (1722–1758)", "text": "August Vilém Pruský (1722–1758)\n\nAugust Vilém Pruský (\"August Wilhelm\"; 9. srpna 1722, Berlín – 12. červen 1758, Oranienburg) byl pruský princ, druhorozený syn pruského krále Fridricha Viléma I. a otec krále Fridricha Viléma II.. Jeho sourozenci byli mj. pruský král Fridrich II. Veliký nebo švédská královna Luisa Ulrika Pruská.\n\n6. ledna roku 1742 se oženil s brunšvicko-wolfenbüttelskou princeznou\nLuisou Amálií, dcerou vévody\nFerdinanda Alberta II. Brunšvicko-Wolfenbüttelského\na Antonie Amálie Brunšvicko-Wolfenbüttelské. Z manželství vzešla\nčtveřice potomků:\n"}
{"id": "894106", "url": "https://cs.wikipedia.org/wiki?curid=894106", "title": "Pavel Maňas", "text": "Pavel Maňas\n\nJméno a příjmení Pavel Maňas nosí více osob:\n"}
{"id": "894107", "url": "https://cs.wikipedia.org/wiki?curid=894107", "title": "1922 v hudbě", "text": "1922 v hudbě\n\nTento článek obsahuje události související s hudbou, které proběhly v roce 1922.\n\n"}
{"id": "894108", "url": "https://cs.wikipedia.org/wiki?curid=894108", "title": "Siegfried Kracauer", "text": "Siegfried Kracauer\n\nSiegfried Kracauer (8. února 1889, Frankfurt nad Mohanem – 26. listopadu 1966, New York) byl německo-americký filmový a kulturní teoretik, sociolog, spisovatel a novinář židovského původu. Byl volně napojený na tzv. Frankfurtskou školu sociální kritiky. Jeho nejslavnější prací jsou dějiny německého filmu, jež vyšly pod názvem \"From Caligari to Hitler: A Psychological History of the German Film\" roku 1947.\n\nRoku 1914 vystudoval architekturu a jako architekt také pracoval do roku 1920. Ke konci první světové války se spřátelil s filozofem Theodorem Adornem, kterého silně ovlivnil. V letech 1922–1933 byl kulturním redaktorem deníku \"Frankfurter Zeitung\". Po nástupu nacistů roku 1933 uprchl do Paříže, po jejím pádu pak roku 1941 do Spojených států amerických. V letech 1941–1943 pracoval v Muzeu moderního umění v New Yorku, roku 1947 nicméně vydal knihu \"From Caligari to Hitler\", která z něj učinila čelného filmového kritika a teoretika. Otevřela mu rovněž cestu do akademického prostředí, působil na Kolumbijské univerzitě, kde mimo jiné zkoumal komunistickou propagandu v zemích východního bloku, včetně Československa. Jeho styl filmového teoretizování byl ovšem často shledáván příliš evropským a komplikovaným, jeho přístup byl doceněn z velké části až posmrtně, zejména po anglickém vydání jeho raných německých textů shromážděných v knize \"Ornament masy\".\n\nV knize \"From Caligari to Hitler: A Psychological History of the German Film\" Kracauer usiloval o psychologický pohled na filmové umění, využíval přitom obecně psychoanalytického pojmu „kolektivní podvědomí“, a snažil se ukázat, jak v německém populárním - nikoli propagandistickém - filmu od začátku století až do 30. let vystupovaly na povrch kolektivní touhy a fixní ideje, které umožnily rovněž nástup Hitlera k moci.\n\nV knize \"Theory of Film: The Redemption of Physical Reality\" z roku 1960 vyslovil názor, že realismus je ústřední funkcí filmu.\n\nV knize \"Ornament masy\", tedy v souboru textů psaných původně v Německu ve 20. a 30. letech, se věnoval analýzám každodenního života v moderní společnosti. Filozoficky zde hodnotí krom filmu fenomény jako moderní tanec, detektivní romány, reklamní plakáty či turismus. Tento přístup byl později doceněn jako průkopnický v sociologii každodennosti či kulturálních studiích ve 2. polovině 20. století.\n\nV knize \"Die Angestellten\" z roku 1930 studoval životní styl nižší střední třídy a předpověděl, že tato vykořeněná skupina bude krom masové kultury též snadnou kořistí pro totalitární doktríny, což se potvrdilo po vítězství nacistů ve 30. letech.\n\nAž posmrtně, roku 1977, byl vydán jeho román \"Georg\".\n\n\n\n\n\n"}
{"id": "894109", "url": "https://cs.wikipedia.org/wiki?curid=894109", "title": "Julius von Horst", "text": "Julius von Horst\n\nJulius von Horst (12. dubna 1829 Sibiu – 6. února 1904 Štýrský Hradec) byl rakousko-uherský generál a předlitavský politik, v období let 1871–1880 ministr zeměbrany Předlitavska.\n\nOd roku 1844 sloužil v rakouské armádě, kde postupně dosáhl vysokých hodností. V roce 1865 působil jako ředitel jednoho z oddělení říšského ministerstva války. V roce 1866 publikoval pojednání o nové organizaci vojenské moci monarchie v souvislosti s Rakousko-uherským vyrovnáním a podílel se pak na budování předlitavských vojenských jednotek Landwehr.\n\n26. listopadu 1871 se stal ministrem zeměbrany Předlitavska ve vládě Adolfa von Auersperga, zpočátku jen jako provizorní správce rezortu, od 21. dubna 1873 jako řádný ministr. Na této pozici setrval i v následující vládě Karla von Stremayra a vládě Eduarda Taaffeho a ministrem byl až do 26. června 1880.\n\nV roce 1903 byl jmenován členem Panské sněmovny.\n"}
{"id": "894111", "url": "https://cs.wikipedia.org/wiki?curid=894111", "title": "1920 v hudbě", "text": "1920 v hudbě\n\nTento článek obsahuje události související s hudbou, které proběhly v roce 1920.\n\n"}
{"id": "894112", "url": "https://cs.wikipedia.org/wiki?curid=894112", "title": "Henrik L'Abée-Lund", "text": "Henrik L'Abée-Lund\n\nHenrik L'Abée-Lund (* 23. března 1986 Trondheim) je norský biatlonista. Na mistrovství světa 2013 v Novém Městě na Moravě získal spolu s Olem Einarem Bjørndalenem, Tarjeiem Bøem a Emilem Heglem Svendsenem zlatou medaili ve štafetovém závodě. Ve štafetových závodech se několikrát prosadil na stupně vítězů také ve světovém poháru. V individuálním závodě světového poháru skončil nejlépe třetí. Je také dvojnásobný medailista z juniorských světových šampionátů.\n\nVýsledky z mistrovství světa se započítávají do celkového hodnocení světového poháru.\n\nVítězství v závodech světového poháru.\n\n"}
{"id": "894114", "url": "https://cs.wikipedia.org/wiki?curid=894114", "title": "Tržní podíl", "text": "Tržní podíl\n\nTržní podíl slouží k hodnocení konkurenční pozice podniku. Předpokladem je, že jakmile roste tržní podíl společnosti, tak zároveň roste také její zisk. Pokles nákladů je důsledek snadnějšího přístupu k levným zdrojům a také zvýšenou mírou hospodárnosti. Pokud má podnik vyšší tržní podíl, tak je pro něj snadnější nákup nebo výroba vlastních komponent. Tedy dosažení většího tržního podílu je důležitý pro získání silnější konkurenční pozice.\n\nRůst tržního podílu vede k lepší výkonnosti podniku. Ten souvisí s dalším ukazatelem, jako je rentabilita investovaného kapitálu. Obecně také platí, že podniky s vyšším tržním podílem dosahují větší ziskovosti než ty s podílem menším, a také obvykle více diferencují své produkty. Tím ještě posilují svou konkurenční pozici a mohou si dovolit nastavit vyšší cenu než konkurence. Při zvyšování ziskovosti je důležitá kvalita výrobků nebo služeb, které společnost poskytuje. K udržení podílu na trhu je potřeba, aby podnik poskytoval kvalitní výrobky, které zákazník ocení a nespoléhat pouze na dobrou úroveň marketingu.\n\nCelkový tržní podíl – podíl obratu firmy na celkovém tržním obratu.\nTržní podíl na obsluhovaném trhu – podíl obratu firmy na celkovém obratu na trhu, který firma obsluhuje (obsluhovaným trhem rozumíme všechny kupce, kteří jsou ochotni koupit výrobek, který společnost nabízí).\nRelativní tržní podíl – vyjádření tržního podílu v porovnání s největším konkurentem.\n\nS tržním podílem úzce souvisí tzv. BCG matice, kterou vytvořila Boston Consulting Group, protože chtěla pomoci při analýze své obchodní jednotky nebo výrobkové řady. Poprvé byla použita v roce 1968 a její principy fungují dodnes. Cílem bylo poskytnout manažerům vodítko, aby mohli lépe alokovat finanční prostředky na vývoj těch produktů, které jsou pro firmu přínosné a důležité. V praxi se matice spojuje také s životním cyklem výrobku.\n\nBCG matice představuje uspořádání strategických jednotek společnosti (SBU- strategic business unit) v kvadrantech, kde je na svislé ose zaznačen růst trhu (ukazatel atraktivity trhu), a na vodorovné ose relativní tržní podíl (ukazatel pozice firmy na trhu). Pomocí zaznačených hodnot můžeme odečíst čtyři typy SBU:\n\nHvězdy – Výrobky, služby či oblast podnikání, které se vyznačují vysokým tržním podílem na rychle se rozvíjejícím trhu. Jsou finančně náročné, jelikož vyžadují značné investice, aby se udržely na trhu, jelikož rychlý růst trhu přiláká konkurenci. Hvězdy představují nový výrobky na začátku svého životního cyklu, převážně doplněné nějakou inovací. Postupem času se jejich růst zpomalí a stanou se z nich dojné krávy.\n\nDojné krávy – Jedná se o zavedené a úspěšné SBU charakteristické vysokým podílem na pomalu rostoucím trhu, takže už nepotřebují takové investice jako hvězdy. Dojné krávy představují vrchol životního cyklu výrobku, a proto, aby se tam udržely co nejdéle, je dobré tento výrobek exportovat do zahraničí a prodloužit tak jeho funkci generátoru financí.\n\nPrašiví psi – Malý tržní podíl a pomalu rostoucí trh představuje další skupinu SBU. Rodí se obvykle ze špatných manažerských rozhodnutí nebo z dojných krav, o které se firma nedostatečně starala. Představují výrobky na konci svého životního cyklu. Zdálo by se, že nejlepší by bylo se takových produktů zbavit, nicméně nic není tak jednoznačné. Pokud takové výrobky firmě sice nic nevydělávají, nejsou vyloženě ztrátové a firma s jejich pomocí propaguje své jméno nebo jiné výrobky, stojí za uvážení, zda si je ponechat. Jedná se například o zvýhodněné služby pro sociálně nebo zdravotně postižené občany. Druhým příkladem je získání referencí, které pomohou firmě v budoucnu.\n\nOtazníky – Podnikatelské jednotky s nízkým podílem na rychle rostoucím trhu. Představují pro manažery zásadní otázku, do kterých otazníků se vyplatí investovat, aby si udržely svůj podíl a v budoucnu jej navýšily, proměnily se ve hvězdy a posléze dojné krávy. \n\nStrategie zvýšení tržního podílu – firma zakládá nové SBU v perspektivních odvětvích. Tato strategie se doporučuje zejména pro otazníky, které mají předpoklady stát se hvězdou. Vyžaduje silnou finanční podporu ze strany firmy.\n\nStrategie zachování stávajícího tržního podílu - tato strategie je uplatňována u dojných krav, kdy pro firmy je obvykle důležité udržet si toto postavení i do budoucna. Dále se tato strategie využívá u hvězd, které si chce firma udržet nebo zlepšit jejich pozici. V takovém případě firma předpokládá, že růst trhu se zpomaluje a z hvězd se stávají dojné krávy.\n\nStrategie snížení tržního podílu s cílem získat okamžitě anebo ve velmi krátkém časovém horizontu zvýšené příjmy hotových peněz. Hlavní myšlenkou této strategie je získání hotových peněz, které pak firma investuje do hvězd, případně do nadějných otazníků. Tržní podíl je zde snižován na úkor dojných krav, otazníků i prašivých psů s nejasnou budoucností.\n\nStrategie odchodu z trhu – jedná se o likvidaci podnikatelských jednotek (SBU), jejichž program může být ukončen nebo mohou být prodány a získané prostředky pak investovány jinde. U likvidovaných jednotek jde zejména o psy, případně také o příliš nákladné otazníky.\n\nVzhledem k tomu, že postavení jednotek v matici není neměnné, musí být firmy neustále připraveny na změny v postavení stávajících jednotek i na vstupy jednotek nových.\nMatice produktů a expanze na nové trhy je manažerským nástrojem pro identifikaci příležitostí k růstu tržního podílu. Využívá se, pokud je nějaký produkt na konci svého životního cyklu a firma se musí rozhodnout, co s ním udělá. Umožňuje zvolit vhodnou tržně-produktovou strategii podniku a ohodnotit související rizika.\nZachycuje dvě dimenze: Vertikální osa trhů – stávající a nové trhy\n\nPři kombinaci těchto proměnných dostaneme čtyři možné strategie: tržní penetraci, rozvoj produktu, rozvoj trhu a diverzifikaci.\n\nTržní penetrace – Jedná se o nejméně rizikovou strategii, při které se firma snaží ještě více proniknout se stávajícím produktem na již existujícím trhu. Firma chce zvýšit tržby pomocí zvýšených výdajů na podporu prodeje, reklamy apod. Může využít stávající zdroje, kapacity a postupy, ale pokud už se o to jednou snažila a neuspěla, je nutné zvolit jinou variantu.\n\nRozvoj trhu – rizikovější než předchozí, hledání nových [tržní segment|tržních segmentů]] a zákazníků, kterým firma nabízí své produkty. Firmy volí tuto možnost, pokud je pro ni složité přejít na nové produkty, stávající trhy a segmenty jsou vyčerpány nebo pokud existuje právní omezení na daném trhu.\n\nRozvoj produktu – opět více rizikovější strategie než předchozí, ambiciózní strategie, kdy firma zůstává na stávajících trzích, ale investuje do vývoje a výzkumu produktu, na jehož konci představí inovovaný nebo zcela nový produkt. Nejvíce se využívá v automobilovém průmyslu pro nové modely aut. Pokud je firma úspěšná a silná v inovacích, může tato strategie přinést zvýšení tržního podílu. \n\nDiverzifikace – nejrizikovější strategie, při které firma nabízí nové produkty na nových trzích, o kterých má malé znalosti. Nemá žádné zkušenosti, proto je nutná velice dobrá analýza a příprava celého projektu.\n"}
{"id": "894115", "url": "https://cs.wikipedia.org/wiki?curid=894115", "title": "Frederika Hannoverská", "text": "Frederika Hannoverská\n\nFrederika Hannoverská (18. dubna 1917, Blankenburg am Harz, Německo – 6. ledna 1981, Madrid, Španělsko) byla rodem britská, hannoverská, brunšvická princezna a jako manželka Pavla I. řecká královna (1947–1964).\n\nFrederika byla jedinou dcerou posledního brunšvického vévody a nárokovatele hannoverského trůnu Arnošta Augusta a jeho ženy Viktorie Luisy Pruské, která byla jedinou dcerou německého císaře Viléma II. Její děd z matčiny strany Vilém II. byl bratrem řecké královny Sofie, která byla matkou jejího manžela Pavla.\n\n9. ledna 1938 se v Aténách provdala za řeckého korunního prince Pavla. Pár měl 3 děti:\n\n\n"}
{"id": "894117", "url": "https://cs.wikipedia.org/wiki?curid=894117", "title": "Emil a detektivové", "text": "Emil a detektivové\n\nEmil a detektivové (1928, Emil und die Detektive), je detektivní povídka určená dětem, kterou napsal německý spisovatel Erich Kästner a ilustroval Walter Trier. Jejím pokračováním je kniha \"Emil a tři dvojčata\" (1934, Emil und die drei Zwillinge).\n\nEmil Tischbein je chlapec, který žije se svou maminkou v Neustadtu. Tatínka už Emil nemá, ale maminka doma pilně pracuje jako kadeřnice, aby Emil mohl chodit na reálku. Moc peněz proto nemají.\n\nEmil je pozván ke své tetě a babičce do Berlína na prázdniny. Maminka mu dá na cestu 140 marek, aby je odevzdal babičce na přilepšenou. Pro oba jsou to dost velké peníze a Emil si proto obálku s bankovkami přišpendlí k podšívce kabátu, aby jí neztratil. Když však ve vlaku usne, jeho spolucestující, jakýsi pan Grundeis, mu jí ukradne. Emil jej v Berlíně na nádraží naštěstí zahlédne a sleduje ho až k jeho hotelu. Zde se seznámí s chlapcem Gustavem a ten mu pomůže získat pro pátrání celou partu berlínských chlapců. Díky tomu může také Emil poslat zprávu své tetě a babičce, že se neztratil. O tom, jaký byl z toho poplach, když se Emil u tety neobjevil, mu vypráví jeho sestřenice Pony, která nelenila a přijela za Emilem na kole. \n\nHoch s přezdívkou Profesor skvěle organizuje sledování, ale chlapci dokáží vše vyžvanit, a tak se pronásledování zloděje druhý den zúčastní snad stovka dětí. Ten zpanikaří a chce peníze uložit do banky, ale Emilovi se ho podaří usvědčit z krádeže tím, že v bankovkách jsou objeveny vpichy po špendlíku. Nakonec se zjistí, že zloděj je dlouho hledaný bankovní lupič a Emil obdrží odměnu za dopadení 1000 marek.\n\n\n"}
{"id": "894119", "url": "https://cs.wikipedia.org/wiki?curid=894119", "title": "Konstantin Bušek", "text": "Konstantin Bušek\n\nKonstantin Bušek (8. ledna 1861, Husa u Sychrova – 8. listopadu 1938, Praha) kreslíř, řezbář a publicista.\n\nKonstantin Bušek se narodil jako mladší syn řezbáře Petra Buška (1824-1894) pod Sychrovem a vyučil se v otcově dílně řezbářství.\n\nV 90. letech 19. století pracoval jako modelér železné litiny v komárovských železárnách. Jeho dílem byly figurální modely římských vojáků, bohyně, chlapce, lovce, portrétní busty národních buditelů, stejně jako reliéfy, plakety a běžné vybavení interiéru (věšáky, žardiniéry, stojany na hole, uhláky, stolky, svícny, hodinové skříňky, mísy, kalamáře, zábradlí).\n\nPo přesídlení do Prahy pracoval jako redaktor a kreslíř pro časopisy a knihy. Spolupracoval se svým bratrem Karlem, který používal pseudonym Bohdan Kaminský. Kreslil zejména české hrady a starou městskou architekturu v Praze, Písku, Táboře i jinde. Konvolut jeho kreseb je uložen v Národním muzeu v Praze.\n\nDne 5. září 1892 se v Radimovicích oženil s místní c. k. poštmistrovou Marií Pumanovou (1866–??). Manželé Buškovi měli dva syny – první zemřel v roce 1891 krátce po narození, druhý, Slavoj Bušek, se narodil roku 1901. Dcera Marie se narodila roku 1893.\n\n\n\n"}
{"id": "894122", "url": "https://cs.wikipedia.org/wiki?curid=894122", "title": "Maleevus", "text": "Maleevus\n\nMaleevus (na počest sovětského paleontologa J. A. Malejeva) byl rod obrněného ankylosauridního dinosaura, který žil asi před 90 miliony let v období svrchní křídy. Jeho nekompletní lebka a spodní čelist byla objevena roku 1952 v křídových sedimentech Mongolska. Tento ptakopánvý dinosaurus dosahoval délky asi 6 metrů, takže patřil k poměrně velkým ankylosaurům. Stejně jako jeho příbuzní představoval silně „obrněného“ čtyřnohého býložravce, schopného aktivní obrany před útoky velkých teropodních dinosaurů. Jeho zbraní byla nejspíš těžká kostěná ocasní palice.\n\nV současnosti je znám jediný druh tohoto rodu, typový \"M. disparoserratus\". Rodové jméno odkazuje k postavě významného sovětského paleontologa Jevgenije Alexandroviče Malejeva, který zkameněliny objevil. V roce 1987 popsala tyto fosílie sovětská paleontoložka Turmanová. Je však možné, že se jedná o zástupce již dříve popsaného roku \"Talarurus\".\n\n"}
{"id": "894123", "url": "https://cs.wikipedia.org/wiki?curid=894123", "title": "1919 v hudbě", "text": "1919 v hudbě\n\nTento článek obsahuje události související s hudbou, které proběhly v roce 1919.\n\n"}
{"id": "894124", "url": "https://cs.wikipedia.org/wiki?curid=894124", "title": "Duncan James", "text": "Duncan James\n\nDuncan James, celým jménem Duncan Matthew James Inglis, je britský zpěvák, herec a televizní moderátor.\n\nNarodil se 7. dubna 1978 v Salisbury, Wiltshire svojí tehdy dvaadvacetileté matce Fioně Inglis. Otec Simon Roscoe, opustil Fionu, když byla těhotná. James byl vychováván jako katolík. Navštěvoval Dumpton School (kde jeho dědeček pracoval jako učitel hudby) v Blandfor Forum, poté Corfé Hills School v Corfé Millen a nakonec Sidmouth College ve Východním Devonu, kde začal hrát v divadle. Jedna z jeho prvních rolí byl Dr. Watson v \"Sherlocku Holmesovi\"\n\nNa začátku roku 2000, James, společně s Antonym Costou přesvědčili Lee Ryana a Simona Webba aby vytvořili skupinu Blue. Roku 2001 vydalo Blue jejich první singl \"All Rise\" , který se vyšplhal až na horní žebříčky hitparád. Roku 2004 vydali singl \"Curtain Falls\" , který se dostal mezi Top 10 nejhranějších písní ve Velké Británii.\n\nJames společně se členy skupiny Blue v roce 2011 reprezentovali Velkou Británii na Eurovision Song Contest 2011 v Německu. Skončili na 11. místě se 100 body.\n\nTento rok jsou Blue zpět s jejich novým singlem \"Hurt Lovers\" , který je první písní na jejich nově vydaném albu \"Roulette\" \n\nV říjnu 2004 vydal James s britskou zpěvačkou Keedie singl \"I believe my heart\" , který postoupil do UK singles chart na druhém místě. V roce 2006 se James vrátil zpět na scénu se singlem \"Sooner or Later\" . Tento singl ale nebyl příliš úspěšný, dosáhl pouze 35. místa v The Box Téhož roku James vydal singl \"Can´t Stop a River, který byl neúspěšný. Jeho album bylo nebylo v Evropě úspěšné, jak se předpokládalo, kromě Italy, kde se zařadilo na 2. místo mezi Top 10 nejprodávanějších alb. Jamesova sólová kariéra skončila roku 2007, kdy vydal svůj dosud poslední singl \"Amazed\" , který také nebyl objektem zájmu.\n\nPodle intervia s Gabby Logan na BBC Radio 5 Live 28. července 2007, je James pravnuk Herberta Chapmana, manažera fotbalového týmu Arsenal. Roku 2009 přiznal v interviu s \"News of the World\" svoji bisexuální orientaci. V současné době James žije v Hatfieldu, v Hertfordshire. Má dceru Tianie Finn s bývalou přítelkyní Claire Grainger.\n"}
{"id": "894131", "url": "https://cs.wikipedia.org/wiki?curid=894131", "title": "Suchá skvrnitost listů peckovin", "text": "Suchá skvrnitost listů peckovin\n\nSuchá skvrnitost listů peckovin, také odumírání pupenů a skvrnitost plodů broskvoně, je houbová choroba broskvoně způsobená houbou \"Stigmina carpophila\" (synonymum \"Wilsonomyces carpophila\", \"Clasterosporium carpophilum\"). Choroba se projevuje nekrotizujícími skvrnami na listech a hnědými skvrnami na větévkách. Často se objevuje klejotok. Plody jsou pokryty velkým množstvím skvrn které někdy bývají drsné a zkorkovatělé a pokryté klejotokem. Deště jsou nezbytné pro šíření spor. Onemocnění se podle některých zdrojů šíří především za teplejšího (optimum 15 – 20°C) a vlhkého počasí. Podle jiných zdrojů dochází k vývoji a přenosu už při teplotách nad 4 °C. další zdroje uvádí, že ve vlhkých podmínkách mohou spory klíčit i při teplotě nad 2 ° C, což může znamenat vhodné podmínky pro zimní infekci pupenů.\n\nNa listech tvoří okolo 5 mm velké fialovočervené až červenohnědé skvrny s tmavým okrajem. Postupně dochází k nekrotizaci napadeného pletiva. Listy vypadají jako prostřílené broky. Při silném napadení dochází k opadu listů . Na letorostech se tvoří hnědé skvrny a klejotok. Letní spory jsou na spodní straně listů napadených peckovin dobře patrné. Plody jsou pokryty velkým množstvím skvrn.\nChoroba napadá všechny druhy peckovin. Suchá skvrnitost se v oblastech bohatých srážkami může vyskytovat na všech peckovinách, zvláště však na třešni, švestce, broskvoni a bobkovišni (\"Prunus laurocerasus\"). Je rozdíl v náchylnosti odrůd. K infekci pupenů dochází především za teplých a deštivých období v průběhu podzimu a v předjaří a k napadení plodů v období po odkvětu. Patogen fruktifikuje a k infekcím dochází, pokud nastanou dešťové srážky již při teplotách nad 4 °C.\n\nKlíčící hyfy pronikají prostřednictvím průduchů nebo přímo pokožkou do listových pletiv. Tkáň hostitelské rostliny hnědne a praská. Během 10-14 dnů po období infekce periderm korkovatí a na tkáni se tvoří skvrny, střed tkáně nekrotizuje. Růst hyf je omezen na okraje nemocné tkáně. Za příznivých podmínek hyfy nahrazují hostitelské epidermální buňky a tvoří sporodochia. Sporodochia sestávají z hyf, a četných konidií. V dalším roce se přezimované spory větrem přenáší na zdravé tkáně z listů a mumifikovaných plodů.\n\nNapadení pupenů je možno omezit ošetřením měďnatým fungicidem v období opadu listů, případně za velmi teplých period v průběhu zimy a v předjaří. Proti chorobě zpravidla postačí aplikace fungicidů použitých k ošetření proti kadeřavosti broskvoně.\nVhodné je shrabání a spálení napadeného listí. Snižovat vlhkost v koruně pomůže pravidelný řez.\nPodle ekologických pokynů lze při rašení je doporučováno provádět postřiky přesličkovým odvarem a případné postřiky česnekovým výluhem. Vyvarujte se zálivky postřikem.\n\nSeznam podle sadar-amater.estranky.cz.\n\nOdstraňovat napadené plody, letorosty a listy.\n\n\n"}
{"id": "894136", "url": "https://cs.wikipedia.org/wiki?curid=894136", "title": "Sijónské náměstí", "text": "Sijónské náměstí\n\nSijónské náměstí (: , \"kikar Cijon\") je veřejné prostranství v Jeruzalémě, nacházející se na východním konci pěší zóny v Ben Jehudově ulici. Tu spojuje s Jaffskou ulicí a čtvrtí Nachalat Šiv'a. Náměstí bylo navrženo a postaveno Brity během britského mandátu v Palestině v rámci širšího urbanistického plánu v podobě kruhového objezdu. Název získalo podle oblíbeného kina „Zion“, které v těchto místech existovalo již od roku 1912. Kino bylo zbouráno roku 1972 a na jeho místě dnes stojí budova Bank ha-poalim, jedna ze stavebních dominant náměstí.\n\nOd roku 2011 po jeho okraji prochází rychlodrážní tramvajová linka v Jaffské ulici.\n\nMísto bylo v minulosti dějištěm několika teroristických útoků, z nichž nejkrvavější se odehrál 4. července 1975. Při bombovém útoku Organizace pro osvobození Palestiny (OOP) zahynulo 13 lidí a dalších 60 bylo zraněno.\n\nNavzdory tomu, že náměstí není nikterak velké, bylo místem celé řady demonstrací, převážně organizovanými pravicovými kruhy.\n\nPočátkem ledna 1952 tu tehdejší opoziční vůdce Menachem Begin zorganizoval masovou demonstraci proti projednávaným válečným reparacím, které mělo Izraeli poskytnout Západní Německo jakožto finanční pomoc při usidlování statisíců přeživších holokaust. Zúčastnilo se jí na 15 tisíc lidí, kteří se poté, rozníceni Beginovým projevem, vydali k budově Knesetu (tehdy sídlil v ulici Krále Jiřího), na kterou zaútočili i přes tamní policejní ostrahu. Situaci zklidnila po několika hodinách až přivolaná armáda za použití vodních děl a slzného plynu.\n\nV roce 1971 se na náměstí uskutečnila řada sociálních nepokojů vedených izraelskými Černými pantery.\n\nV roce 1995 uskutečnily pravicové strany na náměstí demonstrace proti mírovým dohodám z Osla a v roce 2004 zde demonstrovalo na 40 tisíc Izraelců proti plánu na jednostranné izraelské stažení z Pásma Gazy.\n"}
{"id": "894143", "url": "https://cs.wikipedia.org/wiki?curid=894143", "title": "Utkání hvězd české extraligy 1997", "text": "Utkání hvězd české extraligy 1997\n\nUtkání hvězd české extraligy 1997 se uskutečnilo 2. února roku 1997 v Liberci, podle nepsaných zákonů, se utkání hvězd přemístilo na západ, kde se hvězdy představily už podruhé. Tým západu (Čech) oplatil svému moravskému protějšku porážku z předešlého roku a vyhrál 9:6. \n\nZápad (Čechy) - Východ (Morava): 9:6 (0:3, 4:1, 5:2) \n\n2. února 1997 - Liberec\nBranky: 1' Dopita (Meluzín), 13' Veber (Král, Meluzín), 19' Šimíček (Janků), 24' Pavlas (P. Kaňkovský, Bača), 41' Beránek (Dopita. Meluzín), 47' Vlk (Bača, Fabián) - 26' Rousek (L. Procházka, Vlasák), 28' Špaček (Vlasák, Lang), 36' Sejejs (Růzička, Lang), 40' Potajčuk (Růzička, Burda), 44' Ťoupal (Špaček), 50' Lang (Růzička, Potajčuk), 52' Lubina, 55' Vlasák (Hejduk, Lubina), 57' Ujčík (Vykoukal).\nRozhodčí: Brada, Rouspetr, Brunclík\nVyloučení: 2:0 \nDiváků: 7000\n\n"}
{"id": "894144", "url": "https://cs.wikipedia.org/wiki?curid=894144", "title": "Otto Schück", "text": "Otto Schück\n\nProf. MUDr. Otto Schück, DrSc. (26. srpna 1926, Praha, Československo) je český lékař, vysokoškolský pedagog a odborník na nefrologii. Během své kariéry vydal mnoho odborných publikací věnující se lékařství, hlavně nefrologii.\n\nVystudoval medicínu na Lékařské fakultě Univerzity Karlovy v Praze. Od r. 1951 se věnuje vědecké činnosti. Od roku 1962 pracoval na Ústavu experimentální teorie. Přednášel na Univerzitě Karlově. V roce 1996 mu byla udělena Cena Jana Evangelisty Purkyně.\n\nPracuje na Institutu klinické a experimentální medicíny (IKEM) v Praze.\n\n\n"}
{"id": "894146", "url": "https://cs.wikipedia.org/wiki?curid=894146", "title": "Dominik Zafouk", "text": "Dominik Zafouk\n\nDominik Zafouk, \"též\" Zafauk, (6. ledna 1795, Beroun – 1878) byl česko-německý sochař, modelér monumentálních památek, medailí a šperků ze železné litiny.\n\nNarodil se jako syn Martina Zafouka a bratr Rudolfa Dominika Zafouka staršího (1798) v Berouně.\nOba sourozenci brzy osiřeli. Vyučil se modelérem. Zprvu pracoval v Praze jako modelér v ražebně medailí původem saského podnikatele Karla Christiana Höfera (1792-1867). Roku 1822 se Dominik oženil. Od konce 20.let 19. století pracoval v Komárovských železárnách jako modelér a formíř figurální plastiky pro železnou litinu. Jeho první velkou zakázkou bylo v letech 1829–1830 vytvoření formy pro náhrobní sochu klečícího biskupa Leopolda Thun-Hohensteina a biskupského znaku na jeho náhrobní tumbu na Malostranském hřbitově v Praze-Košířích podle modelu Václava Prachnera. V téže době vytvořil formu pro pomník \"Vítězství nad Napoleonem v bitvě u Chlumce\", který vznikl podle architektonického návrhu Pietra Nobileho (sokl a sloup) a sochařské studie bohyně Niké od Václava Prachnera. Pro komárovskou železárnu Zafouk formoval také menší sochy, medailon\\, medaile a litinový šperk, většinou podle návrhů zlatníka Jana Richtera.\n\nDominikův syn Dominik Zafouk mladší (1836 Komárov – 1883 Praha-Bubny) se vyučil litcem a odstěhoval se do Prahy.\nJeho synovec Rudolf Dominik Zafouk mladší (narozený 10. prosince 1830) vystudoval sochařství na vídeňské Akademii, navrhoval kovolitecké práce například pro architekta Josefa Zítka do nového zámku v Bečově nad Teplou.\n\nRod Zafouků se na Komárovsku do poloviny 19. století rozvětvil, jeho členové s konjukturou kovolitectví odcházeli jako vyučení slévači nebo sochaři-modeléři do továren v Praze, např. Karl Zafouk (1816-1868), sochař-modelér Gustav Zafouk (1823-1868) nebo Adolf Zafouk (1852-1917).\n\nZafoukovo dílo je rozptýleno v mnohých sbírkách, zejména v muzeích pražských, západočeských a vídeňských. Například:\n\n"}
{"id": "894155", "url": "https://cs.wikipedia.org/wiki?curid=894155", "title": "Snižne", "text": "Snižne\n\nSnižne ( ; – \"Sněžnoje\") historicky Sněžnoje, je město v Doněcké oblasti v současné Ukrajině. Město bylo založené Donskými kozáky v roce 1784 a spadalo pod gubernii Taganrogu. Leží v Donbasu v blízkosti hranice s Luhanskou oblastí ve vzdálenosti zhruba 12 kilometrů na východ od Torezu a zhruba 75 kilometrů na východ od Doněcka, hlavního města Doněcké oblasti. Podobně jako u mnohých jiných měst v Donbasu je jeho rozvoj spjat s těžbou uhlí. V roce 2013 mělo 47 253 obyvatel.\n"}
{"id": "894156", "url": "https://cs.wikipedia.org/wiki?curid=894156", "title": "Dopisová bomba", "text": "Dopisová bomba\n\nDopisová bomba je výbušné zařízení posílané jako poštovní zásilka s cílem zabít či zranit příjemce při jejím otevření. V řadě případů byly využívány v rámci teroristických útoků – například ve Spojených státech je takto v 70. až 90. letech rozesílal Theodore Kaczynski, známý jako Unabomber, jehož zásilky si vyžádaly 3 mrtvé a 23 zraněných. Použity ale byly i zpravodajskými službami – v letech 1961 a 1980 zaslal izraelský Mosad dopisové bomby uprchlému nacistickému válečnému zločinci Aloisi Brunnerovi, který při následných výbuších přišel o oko a několik prstů.\n"}
{"id": "894158", "url": "https://cs.wikipedia.org/wiki?curid=894158", "title": "Josef Červenka", "text": "Josef Červenka\n\nJosef Červenka (12. listopadu 1932 – 13. května 1989) byl český římskokatolický duchovní, okrskový vikář českolipského vikariátu a funkcionář SKD PiT v severních Čechách.\n\nNarodil se v roce 1932. Po studiích bohosloví byl 29. června 1955 vysvěcen na kněze pro Litoměřickou diecézi a působil ve farnostech v západních Čechách (hranice diecézí byly tehdy poněkud jiné, než dnes). Od roku 1958 působil jako administrátor farnosti Jestřebí.\n\nByl členem Sdružení katolických duchovních Pacem in terris. V rámci této organizace byl předsedou \"Komise pro mírovou činnost a zahraniční styky\". Byl rovněž okrskovým vikářem českolipského vikariátu. V roce 1979 byl získán jako spolupracovník StB. S StB spolupracoval však pouze povrchně, navíc se úmyslně dekonspiroval a spolupráce byla po čase ukončena.\n\nZa svého působení v Jestřebí administroval také ex currendo některé okolní farnosti (Holany, Brenná, Pavlovice ...). V Jestřebí započal celkovou rekonstrukci farního kostela. Rekonstrukce byla dokončena až několik let po jeho smrti. Zemřel v květnu roku 1989.\n\n"}
{"id": "894160", "url": "https://cs.wikipedia.org/wiki?curid=894160", "title": "Florian Ziemiałkowski", "text": "Florian Ziemiałkowski\n\nFlorian Ziemiałkowski, též Florian von Ziemialkowski (28. prosince 1817 Mala Berezovicja u Tarnopolu – 27. března 1900 Vídeň), byl rakousko-uherský, respektive předlitavský politik polského původu z Haliče, v letech 1873–1888 ministr pro haličské záležitosti.\n\nUž během revolučního roku 1848 se zapojil do politického dění. Ve volbách roku 1848 byl zvolen na rakouský ústavodárný Říšský sněm. Zastupoval volební obvod Lvov-město I v Haliči. Uvádí se jako advokátní koncipient. Patřil ke sněmovní levici.\n\nByl stoupencem haličské autonomie, zpočátku byl aktivní v demokratickém hnutí, později spíše konzervativním politikem. Do politiky se vrátil po obnovení ústavního systému vlády. V roce 1861 byl zvolen poslancem Haličského zemského sněmu a roku 1867 se stal poslancem vídeňské Říšské rady. Do ní ho zvolil haličský sněm (celostátní zákonodárný sbor tehdy ještě nebyl volen přímo, ale tvořen delegáty jednotlivých zemských sněmů). Reprezentoval kurii měst, obvod Lvov. Zastával funkci místopředsedy sněmovny a předsedy Polského klubu (sněmovní frakce polských poslanců). Na poslanecký mandát rezignoval v roce 1869 během přestávky mezi IV. a V. zasedáním sněmovny.\n\nV období let 1871–1873 zastával funkci starosty Lvova.)\n\n21. dubna 1873 se stal ministrem pro haličské záležitosti Předlitavska ve vládě Adolfa von Auersperga. Funkci si udržel i v následující vládě Karla von Stremayra a vládě Eduarda Taaffeho. Na ministerském postu setrval do 11. října 1888. Do vlády byl jmenován ve stejnou dobu, kdy byla skupina polských poslanců z Haliče zbavena mandátů na Říšské radě, protože se odmítali zapojit do práce předlitavského parlamentu. Nástup polského ministra tak vzbudil ve Vídni jisté překvapení. Liberální německorakouské noviny považovaly jmenování Ziemiałkowského za taktický manévr vlády, jak si naklonit část polských politiků. České Národní listy zase Ziemiałkowského charakterizovaly spíše jako \"černožlutého\" (tedy bytostného Rakušana) než Poláka.\n\nDo Říšské rady se ještě vrátil po volbách do Říšské rady roku 1879, kdy získal mandát poslance za kurii venkovských obcí, obvod Biała, Żywiec atd. Mandát obhájil ve volbách do Říšské rady roku 1885 a setrval zde do roku 1888, kdy byl povolán do Panské sněmovny (horní, jmenovaná komora parlamentu). Ve sněmovně ho nahradil Hermann Czecz-Lindenwald.\n"}
{"id": "894164", "url": "https://cs.wikipedia.org/wiki?curid=894164", "title": "Diskografie Emerson, Lake &amp; Palmer", "text": "Diskografie Emerson, Lake &amp; Palmer\n\nToto je diskografie britské skupiny Emerson, Lake & Palmer.\n"}
{"id": "894168", "url": "https://cs.wikipedia.org/wiki?curid=894168", "title": "Jan Bezděk (rozcestník)", "text": "Jan Bezděk (rozcestník)\n\nJméno a příjmení Jan Bezděk má více nositelů:\n\n"}
{"id": "894169", "url": "https://cs.wikipedia.org/wiki?curid=894169", "title": "Jan Bezděk", "text": "Jan Bezděk\n\nJan Bezděk (16. květen 1858, Soběslav – 9. březen 1915, Praha) byl český mykolog, botanik, pedagog a první český člen Francouzské mykologické společnosti.\n\nJe považován za jednoho ze zakladatelů české mykologie. Spolupracoval s Ladislavem Čelakovským a Josefem Velenovským, pořádal bezplatné mykologické přednášky, kurzy a vycházky. První honorovaný kurz vedl roku 1907 v Jílovém. Mykologům i amatérským zájemcům zdarma určoval nalezené houby.\n\nBezděk popsal i nový taxon, hřib rudomasý (\"Boletus erythrenhteron\" 1901). Druhy popsané tímto autorem nesou jeho jméno ve formě „Bezděk“ případně „Bzk.“\n\nPublikoval v časopisech (Příroda, Almanach praktického člověka), podílel se na vzniku Ottova slovníku naučného. V roce 1901 vydal publikaci \"Houby jedlé a jim podobné jedovaté\" doplněnou obrazovým atlasem, který namaloval Václav Luňáček. V tomto díle věnoval nebývalé úsilí řešení témat, ke kterým publikace starších autorů přistupovaly nejednotně (taxonomické otázky, toxicita apod.). Roku 1905 uvedl druhý díl zaměřený na zpracování a pěstování hub. Třetí díl, ve kterém plánoval předložit určovací klíč, systematiku a podrobnější popis jednotlivých druhů, už ale vydat nestihl, zůstal v podobě rukopisu.\n\n"}
{"id": "894170", "url": "https://cs.wikipedia.org/wiki?curid=894170", "title": "Stuha (moderní gymnastika)", "text": "Stuha (moderní gymnastika)\n\nStuha je jedním z náčiní v moderní gymnastice. Dalším náčiním v tomto sportu jsou míče, švihadla, kužele a obruče. Skládá se ze samotné stuhy a z tyčky, která je k ní přidělaná řetízkem.\n\n"}
{"id": "894172", "url": "https://cs.wikipedia.org/wiki?curid=894172", "title": "Háfiz al-Asad", "text": "Háfiz al-Asad\n\nHáfiz al-Asad (: , ‎6. října 1930, Kardava – 10. června 2000, Damašek) byl syrský státník, politik a generál, který zastával od března 1971 až do své smrti v červnu 2000 post syrského prezidenta. Předtím byl v letech 1970 až 1971 syrským premiérem a v letech 1966 až 1972 syrským ministrem obrany. Jeho vláda ukončila období rozporů a dílčích převratů v Sýrii ovládané stranou Baas, která vládla Sýrii od převratu v roce 1963. Asadovi se podařilo soustředit ve svých rukou veškerou moc a dosadit do vedení státu elitu, vedenou jeho příbuznými a především příslušníky menšinové alavitské sekty. Za jeho vlády vznikl v Sýrii kult osobnosti prezidenta, symbolizovaný všudy přítomnými obrazy a sochami. Po jeho skonu ho ve funkci prezidenta vystřídal syn Bašár al-Asad.\n\nS obdobím vlády Háfize al-Asada je spojena kontroverzní historická událost, tzv. masakr v Hamá roku 1982. Sekulární režim Asadovy strany Baas čelil na přelomu 70. a 80. let opozici ze strany organizace Muslimského bratrstva. Útoky Bratrstva na vládní jednotky a povstání proti Asadovi ve městě Hamá vedly k masivní odvetě ze strany vlády, která do Hamá vyslal několik tisíc vojáků. Několikatýdenní boje pak zničily nejen velkou část města, ale také si vyžádaly mezi 10 000 až 25 000 obětí (zdroje uvádějící počet zabitých se velmi liší). Zemřelo také na tisíc syrských vojáků. Další kontroverzní akcí Asadova režimu byla také vojenská účast Sýrie v občanské válce v Libanonu a následné vybudování zahraničněpolitické aliance s libanonským šíitským hnutím Hizballáh, potažmo s islamistickým režimem v Íránu.\n\n\n"}
{"id": "894177", "url": "https://cs.wikipedia.org/wiki?curid=894177", "title": "Ivan Řezáč", "text": "Ivan Řezáč\n\nIvan Řezáč může být:\n\n"}
{"id": "894178", "url": "https://cs.wikipedia.org/wiki?curid=894178", "title": "Kostel Nanebevzetí Panny Marie (Troubsko)", "text": "Kostel Nanebevzetí Panny Marie (Troubsko)\n\nKostel Nanebevzetí Panny Marie je římskokatolický chrám v obci Troubsko v okrese Brno-venkov. Je chráněn jako kulturní památka České republiky. Je farním kostelem troubské farnosti.\n\nPrvní písemná zmínka o kostele v Troubsku pochází z roku 1384. Na místě původního chrámu byl v letech 1746–1758 vystavěn nový jednolodní barokní kostel s věží a půlkruhovým závěrem kněžiště. Vysvěcen byl v roce 1779 brněnským biskupem Matyášem Františkem Chorinským z Ledské. Při požáru byla na konci 18. století zničena věž, nahrazena byla současnou, která byla vybudována v roce 1796.\n\nV kostele se nachází celkem pět oltářů s obrazy od Josefa Stubenbecka na hlavním oltáři a od Josefa Sterna na vedlejších oltářích. Věžní hodiny byly pořízeny roku 1853. \nKolem kostela je hřbitov, ohrazený zdí.\n"}
{"id": "894181", "url": "https://cs.wikipedia.org/wiki?curid=894181", "title": "1924 v hudbě", "text": "1924 v hudbě\n\nTento článek obsahuje události související s hudbou, které proběhly v roce 1924.\n\n"}
{"id": "894182", "url": "https://cs.wikipedia.org/wiki?curid=894182", "title": "Plektrum (hudební skupina)", "text": "Plektrum (hudební skupina)\n\nPlektrum je chebská rocková (nebo také bigbítová) kapela, kterou založil Petr Řezníček. Hrát na zábavách a koncertovat začala již okolo roku 1986, v čemž pokračuje v různě obměněné sestavě až dodnes. Vydala už několik alb a koncertuje hlavně v Karlovarském a Plzeňském kraji. Název kapely je odvozen od cizího slova označujícího kytarové trsátko.\n\nNa postu bubeníka se vystřídalo více lidí. Takto šli po sobě s alby, na kterých se podíleli:\n\n\n\n"}
{"id": "894183", "url": "https://cs.wikipedia.org/wiki?curid=894183", "title": "Dědictví (rozcestník)", "text": "Dědictví (rozcestník)\n\nDědictví může být:\n\n"}
{"id": "894184", "url": "https://cs.wikipedia.org/wiki?curid=894184", "title": "Chiptuning", "text": "Chiptuning\n\nChiptuning (z anglického \"chip tuning\") je způsob úpravy softwaru řídící jednotky motoru, obvykle za účelem zvýšení výkonu a/nebo snížení spotřeby u sériového motoru. Termín se využívá dosud, ačkoli se původně jednalo o systém výměny řídícího chipu v dobách, kdy se v automobilech používaly řídící jednotky s operační pamětí, kterou nebylo možné přeprogramovat (tzn. read only memory). V současnosti jsou vybaveny řídící jednotky programovatelnou pamětí a je tedy možné software přehrávat bez nutnosti letování chipu.\n\nŘídící jednotka motoru (ECU) je malý počítač umístěný v automobilu, který řídí celý chod motoru. Pomocí čidel umístěných na motoru je schopna zaznamenávat aktuální údaje o rychlostech, teplotách, tlacích, otáčkách apod. a na základě těchto informací ovládat akční členy, jako je vstřikování paliva, ovládání turbodmychadla, atd. Součástí řídící jednotky motoru je software, který využívá datového vzoru pro chod motoru. Tento vzor obsahuje mapy, které za daných podmínek řídí výstupní parametry, které udávají výkon motoru. \n\nNejčastěji se chiptuning provádí na osobních automobilech s turbodmychadlem, kde je možné docílit výrazného nárůstu výkonu. Obecně lze ale úpravu provést na libovolném typu vozidla.\n\nMotory jsou zpravidla konstruovány na vyšší výkon, než jaký udává výrobce a podle kterého jsou motory továrně nastaveny, neboť základním nastavením se dosahuje co nejvyššího výkonu při zachování co nejpřijatelnější spotřeby, a samozřejmě se liší dle typu automobilu (hatchback, MPV, SUV, kombi, limuzína, coupé aj.)\n\nSe zvýšením výkonu souvisí také spotřeba automobilu, proto s úpravami roste i spotřeba (v základu může být naprosto minimální či nepostřehnutelný). Pokud úpravce tvrdí, že navýší výkon a zároveň sníží spotřebu, jde jen o marketingový tah.\n"}
{"id": "894185", "url": "https://cs.wikipedia.org/wiki?curid=894185", "title": "1900 v hudbě", "text": "1900 v hudbě\n\nNa této stránce naleznete seznam událostí souvisejících s hudbou, které proběhly roku 1900.\n\n\n"}
{"id": "894186", "url": "https://cs.wikipedia.org/wiki?curid=894186", "title": "Holky versus obleky", "text": "Holky versus obleky\n\nHolky versus obleky (v anglickém originále Girls Versus Suits) je dvanáctá epizoda páté řady amerického seriálu \"Jak jsem poznal vaši matku\". V USA byla premiérově vysílána 11. ledna 2010.\n\n\nBudoucí Ted vysvětluje svým dětem, aby nepodceňovaly sílu osudu a vypráví jim příběh kdy téměř poznal jejich matku. \nPo skončení hodiny Ted zaslechne partu kluků jak přemlouvají jednu studentku na pití na střechu. Po zabavení alkoholu si sedne s Cindy (Rachel Bilson) na pivo. Velice si spolu rozumí, proto Ted navrhne opravdové rande. Když Ted vejde do bytu Cindy, zjistí, že má spolubydlící (budoucí Ted odhalí, že to bude ona Matka), na kterou hrozně žárlí, protože se do ní každý chlap hned zamiluje. Ted přísahá, že se do ní nikdy nezamiluje. (\"Ups\" dodává budoucí Ted)\n\nV průběhu rande Cindy podrobně líčí všechny otravné zvyky, které její spolubydlící má. Ted si myslí, že je úžasná, Cindy však nic neřekne. \n\nDruhý den ráno vyhledá Cindy Teda a řekne mu, že se s ním nemůže dál scházet, protože ohledně vztahu profesor student má škola přísná pravidla. Cindy nechce přijít o stipendium a raději vztah s Tedem ukončí. Zpočátku Ted její rozhodnutí chápe, protože by on sám riskoval svoje místo profesora, později si ale uvědomí, že by mohla být ta pravá a rozhodne se ji přesvědčit. Když přijede k ní do bytu ukazuje jí věci, proč si myslí, že jsou si souzení. K Cindině zlosti Ted ukázal na tři věci, které patří její spolubydlící. Ten den se Ted s Matkou neseznámil, byl si ale jistý, že zahlédl její kotníček, když vycházela ze sprchy. \n\nPřed barem MacLaren's se najednou vytvořila obrovská fronta mužů. Barney správně uhodl co způsobilo takové pozdvižení. MacLaren's přijal novou barmanku, která byla velice sexy. Barney se rozhodl, že ji svede. Při prvním pokusu však pohořel, protože barmanka nesnáší muže v oblecích. Aby na ni Barney zapůsobil, přestane nosit obleky. Po nějaké době už nemůže normální oblečení snést a odejde na záchod, kde má ukrytý svůj nejlepší oblek. Při oblékání se mu ale roztrhne a ani jeho krejčí (Tim Gunn) jej nedokáže spravit. Nešťastný Barney se vrátí do baru s urnou, kde nakonec barmanku sbalí. V Barneyho bytě však objeví šatnu plnou obleků a nutí ho aby si vybral mezi ní a obleky. Barney slíbí, že se obleků zbaví a vybírá si tak barmanku.\n\nMezitím v baru probíhá hádka mezi Marshallem, Lily a Robin. Robin na barmanku žárlí, protože má veškerou mužskou pozornost. Lily nechápe, že se Marshallovi barmanka nelíbí a sama se přiznává, že si na ni v posteli párkrát vzpomněla. Marshall se urazí, protože zjistí, že Lily považuje barmanku za víc sexy než jeho.\n\nTento díl je stou epizodou seriálu. Proto se tvůrci rozhodli vložit do něj muzikálové číslo. Týká se rozhodnutí, které musí Barney udělat, vybrat si holky, nebo obleky. Píseň Nothing Suits Me Like a Suit, kterou nazpíval Neil Patrick Harris, byla dokonce nominovaná na Primetime Emmy Award za nejlepší hudbu a text písně v seriálu. \n"}
{"id": "894187", "url": "https://cs.wikipedia.org/wiki?curid=894187", "title": "Kostel svatého Jakuba Staršího (Omice)", "text": "Kostel svatého Jakuba Staršího (Omice)\n\nKostel svatého Jakuba Staršího je římskokatolický chrám v obci Omice v okrese Brno-venkov. Je chráněn jako kulturní památka České republiky. Je filiálním kostelem rosické farnosti.\n\nOmický kostel byl vystavěn v románském slohu zřejmě ve 12., nejpozději na začátku 13. století severovýchodně od místní místní tvrze (na místě dnešního domu čp. 84), přičemž empora chrámu byla s tvrzí spojena dřevěnou chodbou. V 17. století byl kostel upraven barokně. Jedná se o jednolodní chrám s půlkruhově ukončeným kněžištěm (se zazděnými románskými okny) a na severní straně přistavěnou sakristií obdélného půdorysu. Na střeše se nachází zvonicová vížka.\n\nKolem kostela se do roku 1902 nacházel hřbitov.\n"}
{"id": "894189", "url": "https://cs.wikipedia.org/wiki?curid=894189", "title": "Inbetween (textilie)", "text": "Inbetween (textilie)\n\nInbetween (z angl.: \"mezi\", \"uprostřed\") je plošná, částečně průhledná textilie. \nOznačení inbetween je odvozeno od zařazení tohoto druhu zboží jako přechod mezi záclonovinami a textiliemi používanými na dekorační závěsy.\nInbetween je zpravidla těžší (80-180 g/m) než běžná záclonovina a konstruován tak, aby byl jako clona na zasklených plochách zevnitř průhledný a zároveň zabraňoval pohledu z vnějšku do místnosti. \nV odborných textech jsou popisovány následující druhy:\n- z filamentů několika různých jemností (např. 2-15 tex) a vzoruje útkem z efektní staplové příze. Části vazby pletené z nejjemnější příze jsou na zboží téměř průhledné.\n\n- z osnovy kombinované z filamentové a efektní staplové příze proplétané útkovou efektní nití. Vzniká pletenina se záměrně neklidným vzhledem a s průhlednými mezerami. \n\n\nV odborné literatuře se inbetween zevrubně popisuje, v praxi však není v posledních letech (v roce 2013) známá žádná nabídka tohoto zboží k prodeji.\n\n\nZáclona\n\nZáclonovina\n\nZávěs\n"}
{"id": "894190", "url": "https://cs.wikipedia.org/wiki?curid=894190", "title": "Julius von Falkenhayn", "text": "Julius von Falkenhayn\n\nJulius von Falkenhayn (20. února 1829 Vídeň – 12. ledna 1899 Vídeň) byl rakousko-uherský, respektive předlitavský politik, v období let 1879–1895 ministr zemědělství Předlitavska.\n\nDo roku 1857 sloužil v rakouské armádě, kde postupně dosáhl hodnosti majora. Pak krátce podnikal, když založil poblíž Bad Ischlu továrnu na papír. Brzy se ji ale zbavil pro malou výdělečnost. Působil pak v Linci. Profiloval se jako odborník na národohospodářské a finanční otázky. V roce 1867 se stal poslancem Hornorakouského zemského sněmu. V roce 1871 zastával post zemského hejtmana Horních Rakous.\n\n13. srpna 1879 se stal ministrem zemědělství Předlitavska ve vládě Eduarda Taaffeho. Na této pozici setrval i v následující vládě Alfreda Windischgrätze. Ministrem byl po 16 let až do 19. června 1895. Prosadil četné významné legislativní předlohy jako zákon o komasaci, veterinární zákon, novelu lesního zákona na ochranu lesů apod.\n\nVe volbách roku 1879 se stal poslancem Říšské rady (celostátní parlament). Zastupoval městskou kurii v Horních Rakousích, obvod Wels, Efferding, Vöcklabruck, Gmunden, Ischl atd. Ve volbách do Říšské rady roku 1885 mandát obhájil, nyní reprezentoval velkostatkářskou kurii v Horních Rakousích. Za stejnou kurii obhájil mandát i ve volbách do Říšské rady roku 1891 a volbách do Říšské rady roku 1897. Zasedal zde do své smrti v roce 1899. Pak ho na poslaneckém křesle vystřídal Georg Friedrich Dürckheim. Podle jiných zdrojů z Říšské rady odešel již v roce 1898.\n\nByl orientován jako konzervativec (Strana konzervativního velkostatku). Patřil k nejkonzervativnějším poslancům. Zvolen byl díky svému panství v Sankt Wolfgang im Salzkammergut.\n\nDo politiky výrazně zasáhl ještě koncem 90. let 19. století, kdy vláda Kazimíra Badeniho bojovala v parlamentu s obstrukcemi. Falkenhayn tehdy navrhl přísnější jednací řád (takzvaný \"Lex Falkenhayn\"), který by obstrukce ve sněmovně ztížil (předsedovi sněmovny dával možnost dočasně vyloučit některé obstruující poslance z jednání). Předloha ovšem nebyla přijata, místo toho se kvůli ní ve sněmovně odehrávaly ještě ostřejší hádky i potyčky. Krátce poté se Falkenhayn stáhl z politického života.\n\nJeho bratrem byl politik Franz Falkenhayn, poslanec Říšské rady a dlouholetý člen Panské sněmovny.\n"}
{"id": "894191", "url": "https://cs.wikipedia.org/wiki?curid=894191", "title": "Spojené státy americké na Letních olympijských hrách 1972", "text": "Spojené státy americké na Letních olympijských hrách 1972\n\nSpojené státy americké na Letních olympijských hrách v roce 1972 reprezentovalo 400 sportovců, z toho 84 žen a 316 mužů, ve 21 sportech.\n\n"}
{"id": "894193", "url": "https://cs.wikipedia.org/wiki?curid=894193", "title": "Vladimír Vůjtek (1947)", "text": "Vladimír Vůjtek (1947)\n\nVladimír Vůjtek (* 17. května 1947, Klimkovice) je bývalý český hokejový trenér a československý hokejový útočník. Mezi roky 2011 a 2015 vedl slovenskou hokejovou reprezentaci, v letech 2015–2016 byl hlavním trenérem české reprezentace.\n\nHokejově vyrostl v týmu HC Vítkovice, kde jako centr odehrál prakticky celou svou hokejovou kariéru. Během vojenské služby oblékal dres Dukly Trenčín. Kariéru ukončil v týmu TJ Karviná, kde od sezóny 1982/1983 začal své trenérské působení.\n\n\nOd sezóny 1982/1983 začal své trenérské působení. Na lavičce se mu dařilo více než na ledě. Třikrát přivedl svůj tým do finále extraligy – dvakrát s Vítkovicemi (1993 a 1997) a jednou se Zlínem (1995), ale z českého titulu se neradoval ani jednou.\n\nOd roku 1992 byl asistentem a následující dvě sezóny i hlavním trenérem československé a později české reprezentace do 20 let. V roce 2001 odešel na první zahraniční angažmá do Ruska. Po prvním roce působení v týmu Lokomotiv Jaroslavl získal titul ruského šampiona, který v další sezóně i obhájil. Následně se přesunul do Kazaně, se kterou získal 3. místo. V roce 2002 získal ocenění pro nejlepšího trenéra sezóny v ruské superlize.\n\nV následujících dvou sezónách se vrátil na lavičku Vítkovic, před následující sezonou 2006/07 musel odstoupit z pozice hlavního trenéra kvůli problémům se štítnou žlázou. Nástupce zvolil asistenta Miloše Holaňa. Kvůli nemoci vynechal jeden rok trénování.\n\nV roce 2008 opět odešel do Ruska, kde převzal Dynamo Moskvu. Během rozjeté sezóny 2010-11 nastoupil v listopadu opět k týmu Lokomotiv Jaroslavl, v němž vedl i slovenského reprezentanta Pavla Demitru. V play-off o Gagarinův pohár však ztroskotal v semifinále na Atlantu Mytišči 2:4 na zápasy.\n\nV letech 2011–2015 byl hlavní trenérem slovenské hokejové reprezentace, se kterou získal na Mistrovství světa 2012 stříbrné medaile.\n\nPo odstoupení Vladimíra Růžičky v červnu 2015 se stal hlavním trenérem české hokejové reprezentace, smlouvu podepsal pouze na jednu sezónu završenou Mistrovstvím světa pořádaným v Rusku. V lednu 2016 Český svaz ledního hokeje v předstihu oznámil, že pro vedení národního mužstva v následujících dvou ročnících vybral Vůjtkova asistenta Josefa Jandače. Po vyřazení českého týmu na Mistrovství světa 2016 oznámil Vůjtek ukončení své trenérské kariéry. Zároveň však informoval o záměru další spolupráce s vítkovickým klubem.\n\nV září 2016 se vrátil do mateřských Vítkovic, kde začal působit jako trenérský konzultant.\n\nVladimír Vůjtek st. má velmi dobrý vztah ke Slovensku. Během základní vojenské služby hrával v Trenčíně. Z tohoto města má i manželku. Jeho dcera Šárka je manželkou slovenského reprezentanta Róberta Petrovického. Vůjtkův syn Vladimír byl také aktivním hokejistou a českým reprezentantem , zranění však předčasně ukončila jeho hráčskou kariéru. Na rozdíl od otce se mu podařilo získat český mistrovský titul v roce 2000 se Spartou Praha. V současnosti působí jako hráčský agent a poradce klubu HC Vítkovice Ridera.\n\nPodle svých slov všichni jeho blízcí známí, které získal šestiletým trenérským působením v Rusku a za kterými mohl do Ruska jezdit, zemřeli při letecké havárii v Jaroslavli v roce 2011.\n"}
{"id": "894194", "url": "https://cs.wikipedia.org/wiki?curid=894194", "title": "Leopold Hohenzollernský", "text": "Leopold Hohenzollernský\n\nLeopold Hohenzollernský (celým jménem \"Leopold Stephan Karl Anton Gustav Eduard Tassilo Fürst von Hohenzollern\"; 22. září 1835 – 8. června 1905), byl německý princ ze švábské větve Hohenzollernů, jejíž hlavou byl v letech 1885 až 1905. Leopold byl starším bratrem prvního rumunského krále Karla I. a otec druhého rumunského krále Ferdinanda I. Díky tomu je Leopold Hohenzollernský předkem celé dnešní rumunské královské rodiny. Zřejmě více známým je díky tzv. Emžské depeši.\n\nDepeše (1870) byla součástí sporu o obsazení španělského trůnu, ze kterého byl svržena legitimní královna Isabela II. Napoleon III. podporoval kandidaturu portugalského prince Ferdinanda, zatímco pruský kancléř Otto von Bismarck tajnou dohodou prosadil právě prince Leopolda z rodu Hohenzollern-Sigmaringen. Když se informace o této dohodě dostala na veřejnost, napětí mezi oběma státy vzrostlo a princ Leopold po dohodě s pruským král Vilémem I. od kandidatury raději ustoupil.\n\nPřesto zpráva o tajné dohodě byla v Paříži považována za provokaci Berlína a Francie začala od Viléma I. požadovat záruky, že Hohenzollernové rezignují na španělský trůn navždy. Pruský král však požadavky francouzského vyslance Benedettiho odmítl a telegraficky o tom informoval Bismarcka. Ten tuto emžskou depeši upravil a uveřejnil tak, aby francouzskou vládu jejími přehnanými nároky zostudil. Ta pod tlakem pobouřené veřejnosti musela mobilizovat a 19. červenec 1870 nakonec vyhlásila Prusku válku, která vedle ke sjednocení Německa a vytvoření císařství.\n\nV roce 1880 se Leopold formálně vzdal svého potenciálního nároku na rumunský trůn. Totéž udělal v roce 1886 jeho nejstarší syn Vilém a tak se potenciálním dědicem rumunského trůnu stal prostřední syn Ferdinand, který byl v roce 1889 rumunským parlamentem uznán za dědice trůnu.\n\nLeopold se v roce 1885 po smrti otce stal hlavou švábské linie Hohenzollernů, jelikož se jeho otec vzdal suverenity hohenzollernských knížectví ve prospěch pruských příbuzných, tak se Leopold stal pouze formálním knížetem z Hohenzollernu.\n\nLeopold se v roce 1861 oženil s princeznou Antonií Portugalskou. Měli tři syny:\n"}
{"id": "894196", "url": "https://cs.wikipedia.org/wiki?curid=894196", "title": "Pověst o založení Trutnova", "text": "Pověst o založení Trutnova\n\nPověst o založení Trutnova vypráví, že kdysi lidé založili město Trutnov, bylo potřeba mnoho dřeva. Proto se dva dřevorubci vydali do lesa nedaleko Trutnova. Tam létal havran, podle něhož dřevorubci zjistili, že se něco děje v lese. Uviděli saň a rozběhli se zpátky do města. Dali zprávu rytíři Trutovi. Ten se vydal do jeskyně a strašlivou saň zabil. Na jeho počest pojmenovali město Trutnov podle něho.\n\nNejstarší zaznamenání pověsti vztahující se k Trutnovu je od trutnovského kronikáře Simona Hüttela (asi 1530 – po 1601). Hrdinou je šlechtic Albrech z Trautenberga, v pozdějších verzích uhlíř Trut. České povědomí ovlivnila zmínka „...iděže Trut pogubi saň lutu...“ v Rukopisu zelenohorském; známé je vyobrazení boje hrdiny se saní na Alšově lunetě v Národním divadle. Pověst existuje i v dalších zpracováních a verzích.\n\nPodle pověsti byl zhotoven i městský znak. Dole před bránou stojí saň a nahoře letí havran s prstenem.\n\n\n–"}
{"id": "894202", "url": "https://cs.wikipedia.org/wiki?curid=894202", "title": "Karl Korb von Weidenheim", "text": "Karl Korb von Weidenheim\n\nKarl Korb von Weidenheim, též Karl von Korb-Weidenheim, někdy uváděn s přídomkem \"junior\" nebo \"z Prahy\", pro odlišení od staršího jmenovce z Bezděkova (7. dubna 1836 Praha – 15. října 1881 Brno), byl rakousko-uherský, respektive předlitavský šlechtic z Čech a politik, v období let 1879–1880 ministr obchodu Předlitavska, v posledním roce života místodržící Moravy.\n\nDo roku 1864 sloužil v rakouské armádě, kde byl důstojníkem. Pak se věnoval správě svého panství. V roce 1867 se stal poslancem Českého zemského sněmu, byl i poslancem Říšské rady, ovšem neprojevoval se v ní výrazněji.\n\nPoprvé usedl na Říšskou radu již ve funkčním období 1861–1865. Delegoval ho sem roku 1861 Český zemský sněm v kurii velkostatkářské. Uvádí se jako \"Carl Korb Ritter von Weidenheim\", bytem v Praze. V seznamu poslanců Říšské rady v jejím II. zasedání v letech 1863–1864 ovšem jeho jméno nefiguruje. V seznamu poslanců při III. zasedání už je opět zmíněn (\"Karl Korb Ritter von Weidenheim\"). Opětovně ho sem zemský sněm vyslal roku 1868. 17. října 1868 složil slib, v týž den, kdy byla oznámena rezignace jeho jmenovce Karla Korba von Weidenheima staršího. Ve funkčním období 1870–1871 se mezi poslanci Říšské rady uvádí opět jen jeho jmenovec Karl Korb starší. Ve funkčním období 1871–1873 se mezi poslanci zmiňuje \"Karl Freiherr von Korb-Weidenheim\", ale prameny neuvádějí, o kterého ze dvou jmenovců šlo. Slib složil 7. května 1872. Mandát poslance obhájil i v prvních přímých volbách do Říšské rady roku 1873 (stále za velkostatkářskou kurii v Čechách). Rezignace na poslanecké křeslo byla oznámena na schůzi sněmovny 22. října 1878.\n\nJeho politická kariéra vyvrcholila následujícího roku. 13. srpna 1879 se stal ministrem obchodu Předlitavska ve vládě Eduarda Taaffeho. Ministrem byl do 26. června 1880. Brzy po nástupu do funkce představil aktivní program rozvoje železniční sítě. Za jeho působení došlo i zestátnění tratě Rudolfsbahn v Alpách.\n\nV roce 1880 se stal místodržícím Moravy.\n\nPatřilo mu panství v okolí Prahy Záběhlice a Roztyly a v Uhrách Szécsénke. Od roku 1876 se jistý Karl Korb Ritter z Weidenheimu uvádí jako majitel zámku Valeč.\n\nZemřel náhle v říjnu 1881. K úmrtí došlo během produkce v německém divadle v Brně. Ve své lóži ho náhle postihl záchvat, sesunul se na zem a přes pokusy lidí o oživení byl na místě mrtev. Tělo bylo pak převezeno do rodinné hrobky ve Valči.\n"}
{"id": "894203", "url": "https://cs.wikipedia.org/wiki?curid=894203", "title": "The Hunger for More", "text": "The Hunger for More\n\nThe Hunger for More je debutové studiové album amerického rappera Lloyda Bankse, vydané 29. června 2004 u nahrávacích společností G-Unit Records a Interscope Records.\n\nNázev alba odkazuje na ambici činit stále více (více vydělávat, mít více respektu či moci).\n\nAlbum bylo nahráváno během turné s G-Unit. Texty psal během cestování mezi městy, kde vystupoval. Pro účely alba bylo nahráno padesát písní.\n\nNa albu hostují umělci jako jsou 50 Cent, Tony Yayo, Young Buck, Eminem, Snoop Dogg, Nate Dogg a The Game.\n\nZ alba byly vydány tři singly \"On Fire\", \"I'm So Fly\" a \"Karma\". Nejúspěšnějším se stal \"On Fire\", který se umístil na 8. příčce žebříčku Billboard Hot 100 a v USA získal certifikaci zlatý singl za 500 000 prodaných kusů. Druhý singl \"I'm So Fly\" nezabodoval. Třetí singl \"Karma\" se umístil na 17. příčce v USA.\n\nO první týden po vydání alba bylo vyloupeno distribuční středisko na Manhattonu a bylo zcizeno na dvě stě kopií alba.\n\nV první týden prodeje v USA se prodalo 465 000 kusů alba, a tím se umístilo na první příčce žebříčku Billboard 200. Celkem se v USA prodalo okolo 1,5 milionu kusů.\n"}
{"id": "894205", "url": "https://cs.wikipedia.org/wiki?curid=894205", "title": "Murom", "text": "Murom\n\nMurom je starobylé město ve Vladimirské oblasti v Rusku. Nachází se na levém břehu řeky Oka. V devátém století n.l. to bylo nejvýchodnější sídlo východních Slovanů, kteří se usídlili na území obývaném ugrofinským národem zvaným Muromci, kteří hovořili dnes vymřelou muromštinou. Kronika vremenných let zmiňuje Murom v roce 862. Z vesnice Karačarovo poblíž města Murom měl pocházet legendární ruský bohatýr, Ilja Muromec.\n\n"}
{"id": "894207", "url": "https://cs.wikipedia.org/wiki?curid=894207", "title": "Straight Outta Cashville", "text": "Straight Outta Cashville\n\nStraight Outta Cashville je debutové studiové album amerického rappera Young Bucka, vydané 24. srpna 2004 u nahrávacích společností G-Unit Records a Interscope Records.\n\nNázev alba odkazuje na album \"Straight Outta Compton\" legendární hip hopové skupiny N.W.A., výraz Cashville je neologismem názvu města Nashville (Young Buckovo rodné město).\n\nMezi hostujícími umělci se na albu podíleli 50 Cent, Lloyd Banks, Tony Yayo, Lil' Flip, David Banner, D-Tay, Ludacris, Game či Stat Quo.\n\nPo listopadu 2004 nebylo album příliš propagováno, kvůli incidentu z předávání cen VIBE, při kterém byl Buck zadržen za napadení.\n\nPrvní singl \"Let Me In\" se umístil na 34. příčce US žebříčku Billboard Hot 100, druhý singl \"Shorty Wanna Ride\" na 17. příčce.\n\nV první týden prodeje v USA se prodalo 261 000 kusů alba, čím se umístilo na 3. příčce žebříčku Billboard 200. Celkem se v USA prodalo lehce přes jeden milion kusů, a tím album získalo certifikaci platinová deska od společnosti RIAA.\n"}
{"id": "894213", "url": "https://cs.wikipedia.org/wiki?curid=894213", "title": "Římskokatolická farnost – děkanství Rumburk", "text": "Římskokatolická farnost – děkanství Rumburk\n\nŘímskokatolická farnost – děkanství Rumburk (lat. \"Rumburgium\") je územní společenství římských katolíků v Rumburku a okolí. Organizačně spadá do děčínského vikariátu, který je jedním z deseti vikariátů litoměřické diecéze.\n\nDo farnosti náleží území obce:\n\nVe farnosti se nachází také křížová cesta a další sakrální stavby a pamětihodnosti.\n\nDatum založení farnosti není známo. Matriky jsou vedeny od roku 1711. Od roku 1894 je v Rumburku děkanství.\n\n\"Začátek působnosti jmenovaného v duchovní správě farnosti od:\"\n\nZ důvodu efektivity duchovní správy byl vytvořen \"farní obvod\" (kolatura) sestávající z přidružených farností spravovaných excurrendo z Rumburku. Přehled těchto kolatur je v tabulce farních obvodů děčínského vikariátu.\n\n\n"}
{"id": "894219", "url": "https://cs.wikipedia.org/wiki?curid=894219", "title": "Strupovitost jabloně", "text": "Strupovitost jabloně\n\nStrupovitost jabloně je houbová choroba některých druhů jádrovin způsobená houbou \"Venturia inaequalis\" (synonymum \"Spilocaea pomi\", \"Fusicladium dendriticum, Didymosphaeria inaequalis, Endostigme inaequalis, Sphaerella inaequalis, Spilosticta inaequalis\"). Houba parazituje na rostlinách rodu jabloň, jeřáb, hloh, hlohyně a lokvát \"Eriobotrya japonica\". Hospodářsky nejvýznamnější jsou poškození jabloní. Výrazné jsou odrůdové rozdíly u jabloní v citlivosti k strupovitosti. Genetické analýzy populací houby \"V. inaequalis\" ukazují, že vlivem sexuální reprodukce každou zimu a selekčním tlakem ze strany hostitele a prostředí dochází k rekombinacím patogena, k jeho vývoji a vytváření nových alelických sestav ovlivňující jeho virulenci (Boone, 1971, Leonard 1987). To má ale i přímý vliv na odolnost rezistentních odrůd a také použitelnost chemické ochrany. Pokud byla dříve odrůda 'Golden Delicious' hodnocena jako odolná vůči strupovitosti, nyní je hodnocena jako středně odolná. \n\nMycelium je hnědavé. Konidiofory vznikají na myceliu ve svazečcích a jsou většinou jednobuněčné, hladké. Konidie jsou vejčité až kyjovité jednobuněčné až dvoubuněčné o velikosti 17-20 x 7-8 μ. Plodnice jsou kulovité 12 -16 μ veliké, vyčnívající z odumřelého pletiva listu nebo plodu.\nInfekce začíná na jaře, kdy vhodné teploty a vlhkost podporuje šíření askospor. Infekce nastávají v rozmezí teplot od 0,5-30 °C, teplotní optimum je 17-24 °C. Maximum je 28 °C. Důležitá je dostatečná doba ovlhčení listů. Askospory jsou zdrojem a příčinou primárních infekcí. K infekci askosporami dochází pouze ve dne (askospory potřebují k vyklíčení světlo). Askospory bývají zralé v době rašení jabloně, nejpozději však ve fázi myšího ouška. Období uvolňování askospor začíná v teplejších oblastech v první (většinou až v druhé dekádě ) dubna, pokračuje během května až do poloviny (výjimečně do konce) června. Masová zralost a největší nebezpečí infekce nastává od fenofáze růžového poupěte a trvá max. 2 týdny po odkvětu. V tomto období se uvolní 90-95 % askospor. Spóry stoupají do vzduchu z půdy na povrch citlivé dřeviny kde klíčí a mohou přímo proniknout přes kutikulu pokožku rostliny. Poté se rozvíjí nepohlavně, nastává stádium množení konídiemi jenž klíčí na nových oblastech hostitelského stromu. Během vegetace vytváří patogen na listech nepohlavní fruktifikační orgány, které jsou zdrojem sekundárních infekcí. K infekci konidiemi může dojít ve dne i v noci. Cyklus sekundárních infekcí pokračuje po celé léto, až do doby, než listy a ovoce opadají ze stromu při nástupu zimy. U \"Venturia inaequalis\" přezimují většinou nezralé peritecia, které tvoří novou generaci askospór jenž jsou rozšiřovány následující jaro.\nPatogen je fakultativním parazitem. Pohlavní stadium (teleomorfa) i nepohlavní (anamorfa) stadium tvoří na sebe navazující úseky úplného vývojového cyklu houby, se zcela odlišnými ekologickými nároky i způsobem života. Během svého vývojového cyklu prochází fází s parazitickým způsobem výživy na živých pletivech hostitele a obdobím, kdy přetrvává jako saprofyt ve stromatech v pletivech opadaných listů nebo na napadených, ale přezimujících plodech (BEDNÁŘ, 2003).\n\nChoroba napadá zejména listy a plody, někdy letorosty a květy. Na listech vznikají po obou stranách žluté, hnědozelené černozelené povlaky, které později hnědnou až černají a vytváří korkovité nebo strupovité skvrny. Poškozená místa nekrotizují a silně napadené listy opadávají. Podobné symptomy se vyskytují i na plodech. Mladé plody a případně i květy předčasně opadávají. Silně napadené starší plody jsou deformované často praskají a následně bývají napadeny hnilobami. K nákaze plodů může dojít až těsně před sklizní, přičemž se symptomy projeví až během skladování. Hospodářsky může choroba negativně ovlivnit výnos, jeho snížením o 20-40 % a významně snížit kvalitu plodů.\n\nPři kurativní ochraně ošetřujeme až po splnění podmínek pro infekci. Tento systém vychází ze znalosti vzájemného vztahu mezi dobou ovlhčení, teplotou a intenzitou infekcí. Lze rovněž kombinovat kurativní a preventivní ošetření. Doporučené přípravky:\nProti některým fungicidům jsou, nebo se očekává že brzy budou, některé kmeny houby rezistentní. Přípravky jsou různě efektivní ve svém účinku.\nZapravení listů do půdy rotavátorováním, nebo shrabání a kompostování listů.\n\nVysazování rezistentních odrůd. Snížení vlhkosti listů, je třeba zajistit dostatečné vzdušnou korunu stromu prořezáváním a vhodnou agrotechnikou. Důležitá je vyvážená výživa, je třeba se vyhnout hustému olistění.\n\nVhodné je omezení infekce z primárních zdrojů - shrabání listí. Během trvajícího nebezpečí infekce od vyrašení do června a to v intervalu 7-14 dní. Interval mezi postřiky je vždy závislý na fungicidu, infekčním tlaku patogena a intenzitě růstu. Maximální ochrana musí být prováděna v období od fenofáze růžového poupěte do max. 2 týdne po odkvětu.\n\nK chemické kontrole může být použita řada sloučenin. Benzimidazolové fungicidy (např. Benlate, který je nyní zakázán v mnoha zemích kvůli jeho obsahu toxicky vázaného benzenu) fungovaly dobře, ale rezistence patogenní houby může vzniknout rychle, podobně jako u řady dalších chemických skupin.\n\nKontaktní fungicidy nejsou náchylné k rezistenci. Měďnaté fungicidy nebo Bordeauxská jícha jsou směsi tradičně používané ale méně účinné než chemické fungicidy a mohou způsobit rzivost plodů. Sirné přípravky poskytují jistou kontrolu. Doba použití a koncentrace se liší podle přípravku.\n\nÚčinnost přípravků může být různá.\nV komerčních sadech se 60% údržby vztahuje k prevenci strupovitosti. V malých zahradách, kde mnoho běžných ošetření není možné je použití odrůd s vyšší snášenlivostí nebo geneticky rezistentních vůči strupovitosti jediným skutečným řešením.\n\nPoužití 5% močoviny před opadem listí na podzim zamezuje rozvoji askospor a zvyšuje výnosy. Vhodná doba pro ošetření močovinou je po sklizní ovoce, ale před opadem listí. Zalévání 5% močovinou musí být provedena do jednoho týdne od opadu listí pro maximální účinnost. Je důležité, aby nebyla močovina použita příliš brzy, tak aby nebylo omezeno vyzrávání pletiv. Druhá aplikace na zemi, na jaře 2% močovinou zajišťuje ochranu před přežilými peritecii.\n\nV ekologickém zemědělství, místo toho, aby byla použita technická močoviny, může být použita moč. Kravská moč obsahuje přesně ideální proporce 4 až 5% močoviny. Gupta (1989) získal 100% snížení rozšíření askospor s kravskou močí neředěnou nebo ředěný na polovinu. Větší zředění bylo méně účinné. Pokud jde o močovinu, použití aplikace močoviny snižuje produkci askospor, vývoj perithecií a zlepšuje růst listové hmoty.\n\nLidská moč (2,3% močoviny), je také použitelná. Hills (1983) doporučuje postřik spadaného listí močí a rozsekáním snížení velikosti listů, čímž by měl být usnadněn rozklad.\nDrtivá většina odrůd jabloní pěstovaných až do dvacátého století byla náchylná k nákaze. Priorita byla omezena na zdánlivou kvalitu růstu kultivaru a kvalitu plodu. Dnes jsou rychle šlechtěny odolné odrůdy odolné proti strupovitosti. V případě neošetřování rostlin proti strupovitosti by bylo napadeno 95 až 100% z plodů odrůdy Golden Delicious ale jen 33% odrůdy Tramp Reinette a pouze 3% u Colapuy.\n\nV roce 1907, Charles S. Crandall začal výzkumný program na Universitě v Illinois kde vypěstoval jablka odolné odrůdy. V roce 1943, Fred Hugh převzal práci Ch. Crandalla a zjistil po obzvlášť studené a vlhké zimě, že většina stromů vysazených Crandallem trpí strupovitosti, kromě druhu Malus floribunda, který nesl gen odolnosti. Gen byl pojmenován Vf Ventura floribunda.\nBěhem následujících let našel jiné geny\nNejvíce spolehlivé a trvanlivé geny rezistence jsou odvozeny z \"Malus baccata\" a \"Malus jackii sargenti\" .\nNejodolnější odrůdy jsou často nositeli jednoho genu rezistence a dřeviny nejsou imunní proti jiným kmenům strupovitosti. V roce 1988, bylo zjištěno, poprvé v Německu, Anglii a ve Francii, že se rezistence jabloní Vf rozpadla kvůli mutaci na odrůdě Champignon. Výzkumníci doufají, že dokáží vložit všechny geny rezistence do komerčních kultivarů a vytvářet tak nové multi-rezistentní kultivary. To by mohlo být provedeno prostřednictvím konvenčního šlechtění, ale bude to vyžadovat dalších 50 let práce k dokončení úkolu.\nMezi odrůdami geneticky rezistentními nebo spíše odolnými jsou staré odrůdy jako například jablko Alfred Jolibois, reinette franche (Goldreinette, Zlatá reneta), la reinette de Flandre, la reinette d'Armorique, reinette du Mans, la Patte de Loup. Z nových odrůd jsou to:\n\nZ domácích odrůd jsou uváděny. 'Ametyst', 'Angold', 'Biogolden', 'Blaník','Dantes', 'Dolores', 'Durit', 'Heliodor',' Karmína ', 'Kordona', ' Lotos ', 'Lipno', 'Luna', ' Melodie ', 'Nela', 'Opal', 'Orion', 'Otava ', 'Produkta ', 'Pyrop', Rajka ', ' Red Topaz ', ' Rondo ', ' Rosana ', 'Rozela', ' Rubinola ', 'Sirius', 'Sonet', ' Svatava ', ' Topaz ', ' Vanda ', ' Viktoria ', 'Vysočina' (NESRSTA et al., 2007) \n\nJiž v roce 1899 Aderhold pozoroval, že rezistence jedné odrůdy je variabilní v různých lokalitách a je tedy závislá na interakci dané odrůdy a konkrétního prostředí (Aderhold, 1899). Následné výzkumy toto pozorování potvrdily a ukázaly, že konkrétní populace patogena silněji napadá odrůdu, ze které pochází (Sierotzki, 1994). \n\nNěkteří ekologičtí zemědělci tvrdí, že působí postřik výluhem z přesličky, rozložených kopřiv nebo extrakty z mořských řas, které i zlepšují odolnost listoví, ale žádné vědecké údaje zatím toto tvrzení nepodporují .\n\nPoužití biopreparátů (antagonistických druhů hub \"Athelia bombacina, Microsphaeropsis ochracea,Chaetomium sp\"., aj.) je stále ve fázi experimentálního ověřování. Účinnost testovaných biopreparátů byla nepřímo úměrná k termínu podzimní aplikace (pozdní aplikace byly méně účinné)\n\n\n"}
{"id": "894222", "url": "https://cs.wikipedia.org/wiki?curid=894222", "title": "Parksosaurus", "text": "Parksosaurus\n\nParksosaurus („ještěr Williama Parkse“), byl až 2,5 m dlouhý a kolem 45 kg vážící býložravý dinosaurus. Byl to dynamicky stavěný, po dvou nohách se pohybující ornitopod. Tento poměrně primitivní zástupce infrařádu Iguanodontia poněkud připomínal známějšího a mnohem staršího hypsilofodona. Žil v období svrchní křídy, asi před 70 miliony let. Jeho fosilie byly objeveny v Kanadě (provincie Alberta). Zkameněliny postkraniální kostry a fragmentů lebky byly objeveny v sedimentech proslulého souvrství Horseshoe Canyon. Původně byl materiál v roce 1926 popsán jako \"Thescelosaurus\", v roce 1937 jej pak paleontolog Charles M. Sternberg překlasifikoval jako samostatný rod a zvolil nové rodové jméno \"Parksosaurus\".\n\nTento malý dinosaurus zřejmě rychle běhal a možná byl schopen i vyhrabávání nor. Přední i zadní končetiny měl poměrně silné a robustní. Jeho čelisti byly zakončeny zobákem z rohoviny, který pomáhal ve zpracování tuhé vegetace. Parksosauři žili ve stejném prostředí jako mnozí rohatí a kachnozobí dinosauři, ankylosauři i teropodi. Před velkými tyranosauridy (jako byl \"Albertosaurus\" a \"Daspletosaurus\") se zřejmě zachraňovali útěkem. Parksosauři byli podle novějších objevů poměrně rozšířenou skupinou ornitopodů, jejich fosilie (resp. fosilie příbuzných druhů) již byly v podobě zubů objeveny například i v pozdně křídových vrstvách Mexika (souvrství Cerro del Pueblo).\n\n"}
{"id": "894223", "url": "https://cs.wikipedia.org/wiki?curid=894223", "title": "Isabel Fernándezová", "text": "Isabel Fernándezová\n\nIsabel Fernández-Gutíerrez, (*1. únor 1972 Alicante, Španělsko) je bývalá reprezentantka Španělska v judu. Je majitelkou zlaté olympijské medaile.\n\n\n\nVyrůstala v Elche, kde začínala s házenou a ve 13 poprvé zkusila judo. Oběma sportům se věnovala současně až do svých 20 let, kdy se rozhodla pro úpolový sport. Skoro celou svojí sportovní kariéru trénovala pod Javierem Alonsom, za kterého se i vdala.\n\nMezi světovou špičku pronikla v roce 1995 a formu potvrdila v roce 1996 na na olympijských hrách v Atlantě ziskem bronzové medaile. Její způsobem boje nebyl mezi soupeřkami populární. Ráda měnila tempo boje, výborně četla soupeřčin pohyb a k vítězství jí bohatě stačil minimální bodový zisk. V roce 1997 jí po vyhraném finále na mistrovství světa dokonce frustrovaná Kubánka Driulis Gonzálezová odmítla podat ruku. Kubánka jí prohru na dalším mistrovství světa vrátila, ale v roce 2000 na Olympijských hrách v Sydney opět úřadovala taktika Španělky.\n\nV roce 2004 byla na nejlepší cestě obhájit zlatou olympijskou medaili na Olympijských hrách v Athénách, ale veškeré naděje jí vzala dobře připravená Němka Yvonne Bönischová hned v prvním kole. Na zahajovacím ceremoniálu se stala vlajkonoškou španělské výpravy. Ve 32 letech však stále nepomýšlela na ukončení kariéry a v roce 2007 se na několik let stala držitelkou rekordu jako nejstarší vítězka mistrovství Evropy - v roce 2012 jí překonal Izraelec Ariel Ze'evi. \n\nNa Olympijských hrách v Pekingu v roce 2008 pomýšlela na jednu z medailí, ale turnaj nezvládla po fyzické stránce. Každý zápas dotáhla až do prodloužení, kde chybovala dříve než její soupeřka. O svojí pátou účast se pokoušela ještě v roce 2012 ve 40 letech. Na kvalifikaci to však nestačilo a po nezdaru ukončila sportovní kariéru. S manželem se věnuje trenérské práci v Alicante a charitativním činnostem.\n\n\n"}
{"id": "894224", "url": "https://cs.wikipedia.org/wiki?curid=894224", "title": "Hynek Zohorna", "text": "Hynek Zohorna\n\nHynek Zohorna (* 1. srpna 1990 Havlíčkův Brod) je český profesionální hokejista v současnosti hrající za tým Amur Chabarovsk na pozici útočníka. Jeho bratry jsou hokejisté Tomáš Zohorna a Radim Zohorna.\n\nS hokejem začal v Havlíčkově Brodě v pěti letech. V osmnácti letech hrál za juniorský tým Hradce Králové, kde si jej všiml trenér pražské Slavie Vladimír Růžička. Velký úspěch zaznamenal v juniorce Slavie, ze které později přešel formu hostování do družstva Rebelů z Havlíčkova Brodu. V sezoně 2010/2011 prošel s rebely až do semifinále první ligy, ve kterém byl tým z Havlíčkova Brodu poražen Ústeckými Lvy. Právě v play-off si jej vyhlédla brněnská Kometa a nabídla mu smlouvu, kterou okamžitě přijal. Po skončení sezóny 2017/2018 zamířil do finského klubu Pelicans Lahti. Ve finském týmu vydržel pouze rok a po skvělé sezóně zamířil pro rok 2019/2020 do Amuru Chabarovsk, hrající KHL.\n\n\n"}
{"id": "894225", "url": "https://cs.wikipedia.org/wiki?curid=894225", "title": "Jeromonach", "text": "Jeromonach\n\nJeromonach (řecky: Ἱερομόναχος, \"Ieromonachos\"; církevně slovansky: \"jeromonach\"), je označení pro mnicha, který je zároveň vysvěcen na kněze, užívané v pravoslavné a řeckokatolické církvi.\n\nJeromonachem se může stát buď mnich, který byl rukopoložen na kněze, a nebo kněz, který přijal mnišské postřižení. Když pravoslavnému knězi zemře manželka (nazývaná mátuška či presbitera), stává se pak často jeromonachem – protože církevní kánony zakazují kněžím uzavření druhého manželství.\n\nSvěcení mnicha na kněze je v pravoslavném mnišském prostředí spíše výjimkou, než pravidlem, v monastýru je zpravidla pouze tolik jeromonachů a jerodiákonů, kolik je potřeba k provádění každodenních liturgií.\n\nV církevní hierarchii stojí jeromonach nad jerodiákonem, stejně tak jako (ženatý) kněz je výše, než diákon. Postavením výše než jeromonach je igumen a archimandrita.\n\nCelým titulem jeromonacha je \"otec jeromonach (\"křestní jméno\")\". Můžeme ho tedy oslovovat \"jeromonachu (\"jméno\")\", \"otče jeromonachu (\"jméno\")\", \"otče (\"jméno\")\", nebo jednoduše \"otče\". Stejně jako pravoslavné mnichy, ani jeromonachy neoslovujeme příjmením, ale pouze jménem. V písemném styku, pokud je nutné použít příjmení (např. pro odlišení od jiného otce s týmž křestním jménem), by mělo být příjmení uzavřeno do závorek. Například: \"Jeromonach Jan (Novák)\". V kulturách, kde se přidává ke jménu patronymum, se mniši nikdy neoslovují patronymem, ale pouze jejich vlastním jménem.\n\nV některých zemích jsou ženatí duchovní označování \"bílý klér\", zatímco duchovní z řad mnichů \"černý klér\" – protože mniši jsou vždy oblečeni do černého oděvu, zatímco ženatí duchovní v některých částech světa nosí bílou (případně šedou, modrou nebo jinak barevnou) sutanu.\n\nV západním křesťanství je kněz, který je zároveň mnichem, označován jako \"řeholní kněz\", tj. žijící podle řehole.\n\n"}
{"id": "894226", "url": "https://cs.wikipedia.org/wiki?curid=894226", "title": "Jozias van Aartsen", "text": "Jozias van Aartsen\n\nJozias Johannes van Aartsen (* 25. prosince 1947, Den Haag) je nizozemský politik. V období 1998 až 2002 byl ministrem vnitra a v současnosti je starostou Haagu.\n\nVan Aartsen, syn politika Jana van Aartsena, absolvoval právnické studium na amsterdamské univerzitě a poté v období 1970 až 1974 pracoval pro parlamentní frakci Volkspartij voor Vrijheid en Democratie (VVD). Od roku 1979 byl ředitelem výzkumného institutu VVD.\n\nOd roku 1979 byl zaměstnancem ministerstva vnitra a v roce 1983 se zde stal generálním tajemníkem. V prvním kabinetu Wima Koka se stal 22. srpna 1994 ministrem hospodářství a současně byl zodpovědný za rybolov. Po parlamentních volbách 6. května 1998 byl jmenován ministrem zahraničí, jako nástupce Hanse van Mierla. V této funkci zůstal do 22. července 2002.\n\nV květnu 2003 byl zvolen předsedou VVD frakce. 8. března 2006 rezignoval z důvodu špatných výsledků při komunálních volbách.\n\n"}
{"id": "894227", "url": "https://cs.wikipedia.org/wiki?curid=894227", "title": "Pterodactylus", "text": "Pterodactylus\n\nPterodactylus (\"křídelní prst\") byl rod pterodaktyloidního ptakoještěra, žijícího na území dnešního Německa a zřejmě i jinde v Evropě a snad i Africe v období svrchní jury (asi před 151 až 148 miliony let).\n\nTento létající plaz je jedním z prvních objevených a vědecky popsaných ptakoještěrů vůbec (dříve byl objeven nejspíš jen \"Pester Exemplar\" - dnes \"Aurorazhdarcho micronyx\"). První zkameněliny pterodaktylů byly identifikovány již kolem roku 1784 italským učencem Cosimou A. Collinim. Řádně vědecky popsán pak byl počátkem 19. století. Vzhledem k anatomické podobnosti kostry pterodaktyla a krokodýlů se vžilo již v této době nepřesné označení \"létající plazi\" (ptakoještěři však nebyli plazy v klasickém slova smyslu).\n\nPterodaktylové byli drobní dravci, kteří se živili zejména rybami a jinými malými obratlovci, případně i bezobratlými. K lovu jim sloužily také drobné kuželovité zuby na okrajích čelistí (v počtu až 90). Rozpětí křídel pterodaktylů dosahovalo jen kolem 1 až 1,5 metru u dospělých exemplářů, patřil tedy mezi menší ptakoještěry. V současnosti je známo přinejmenším 30 fosilních exemplářů, mnoho z nich přitom představuje mláďata a nedospělé jedince.\n\n\n"}
{"id": "894231", "url": "https://cs.wikipedia.org/wiki?curid=894231", "title": "1912 v hudbě", "text": "1912 v hudbě\n\nNa této stránce naleznete seznam událostí souvisejících s hudbou, které proběhly roku 1912.\n\n"}
{"id": "894232", "url": "https://cs.wikipedia.org/wiki?curid=894232", "title": "Martin Hunal", "text": "Martin Hunal\n\nMartin Hunal (*8. září 1989, Pelhřimov, Československo) je český profesionální cyklista, který závodí za týmy AC Sparta Praha cycling a Vysočina Cycling. Zakladatel Vysočina Cycling je sparťanský týmový kolega Rostislav Krotký.\n\n\n"}
{"id": "894233", "url": "https://cs.wikipedia.org/wiki?curid=894233", "title": "Mike Taylor (paleontolog)", "text": "Mike Taylor (paleontolog)\n\nMichael (Mike) P. Taylor (* 12. března 1968) je britský počítačový programátor a vertebrátní paleontolog, působící také jako vědecký publicista. Vystudoval paleontologii na Univerzitě v Portsmouthu, je také absolventem Univerzity ve Warwicku. V současnosti je znám také jako bojovník za volný přístup k (elektronicky zveřejňovaným) vědeckým studiím.\n\nJe nejlépe známý pro své on-line zveřejňované studie o sauropodních dinosaurech (sám popsal zatím dva nové rody: \"Xenoposeidon\" v roce 2007 a \"Brontomerus\" v roce 2011). Spolu s paleontology Darrenem Naishem (Velká Británie) a Mathewem Wedellem (USA) provozuje popularizační blog \"SVPOW\" (\"Sauropod Vertebrae Picture of the Week\", česky \"Obrázky sauropodích obratlů týdne\"). Taylor žije v současnosti ve městě Ruardean, hrabství Gloucestershire.\n\n"}
{"id": "894236", "url": "https://cs.wikipedia.org/wiki?curid=894236", "title": "Ondřej Pávek (cyklista)", "text": "Ondřej Pávek (cyklista)\n\nOndřej Pávek (* 23. září 1980 Ostrov, Československo) je český profesionální cyklista, který závodí za tým AC Sparta Praha cycling.\n\n\n\n"}
{"id": "894237", "url": "https://cs.wikipedia.org/wiki?curid=894237", "title": "Hemmer", "text": "Hemmer\n\nHemmer, Hemmerová:\n\n"}
{"id": "894241", "url": "https://cs.wikipedia.org/wiki?curid=894241", "title": "Michal Rataj", "text": "Michal Rataj\n\nMichal Rataj (* 26. ledna 1975 Písek) je český hudební skladatel, pedagog a rozhlasový producent. Kromě hudby instrumentální a vokální se zabývá především elektroakustickou hudbou a zvukovou kompozicí. Je také znám jako zvukový performer, autor hudby k filmům a zvukového designu rozhlasový her.\n\nAbsolvoval písecké Gymnázium Komenského 98 s legendou Liborem Kim Jandou. Později to komentoval jako největší zkušenost do života či jako přidanou hodnotu do života.\n\nVystudoval hudební vědu na Filozofické fakultě Univerzity Karlovy (1999) a skladbu na Hudební a taneční fakultě Akademie múzických umění (2003) v Praze u prof. Ivana Kurze. Během studií absolvoval několikaměsíční studijní pobyty na \"Royal Holloway University of London\" (1995), \"Humboldt Universität zu Berlin\", \"Musikhoschule Hans Eisler\" (1998) a \"Universität der Künste zu Berlin\" (2002). V roce 2006 zakončil doktorské studium skladby a teorie skladby u prof. Milana Slavického s dizertací zaměřenou na elektroakustickou hudbu a současné koncepty radioartu. Ve své tvorbě se věnuje převážně elektroakustické, instrumentální a vokální koncertní hudbě. Sólově pak vystupuje jako improvizátor ať už sólově nebo v duu s dalšími hudebními či zvukovými performery. Klíčové jsou pro Michala Rataje různé aspekty práce s prostorovým zvukem a spektrálními transformacemi v reálném i nereálném čase.\nNa jaře roku 2004 se účastnil artist-in-residence programu vídeňského MuseumsQuartier a v akademickém roce 2007 – 2008 získal pozici \"Fulbright Scholar v Centre For New Music And Technology\" (CNMAT) na \"University Of California\" v Berkeley.\n\nMichal Rataj pracoval v letech 2000 - 2013 jako hudební režisér a producent Českého rozhlasu pro oblast radioartu a byl členem mezinárodní producentské skupiny \"EBU Ars Acustica\". Or roku 2003 je producentem pořadu \"Radioateliér\" Českého rozhlasu 3 – Vltava a internetového portálu \"rAdioCUSTICA\". Působí jako docent na katedře skladby HAMU v oblasti elektroakustické hudby, od roku 2008 je vyučujícím na pražské pobočce \"New York University\".\n\nÚčastní se řady evropských festivalů (Ostravské dny, Contempuls, V:NM Graz, AudioArt Kraków, NextWave, Multiplace, MetaMorf Trondheim, Lab30 Augsburg), zkomponoval velké množství scénických hudeb pro rozhlas, televizi, film a divadelní inscenace, jeho skladby byly vysílány a provozovány v řadě zemí celého světa.\n\n\n2015\n\n2009\n2008\n2007\n2006\n2005\n2001\n2000\n\n"}
{"id": "894243", "url": "https://cs.wikipedia.org/wiki?curid=894243", "title": "Imrich Gazda", "text": "Imrich Gazda\n\nImrich Gazda (* 25. července 1982, Vranov nad Topľou) je slovenský vysokoškolský učitel a církevní analytik.\n\nZákladní školu i gymnázium navštěvoval ve svém rodišti a v letech 2006 až 2009 vystudoval Filosofickou fakultu Katolické univerzity v Ružomberku, obor dějepis – náboženská výchova. Po ukončení studia působil na katedře žurnalistiky téže fakulty, a to nejprve jako interní doktorand a od roku 2009 jako odborný asistent.\n\n"}
{"id": "894244", "url": "https://cs.wikipedia.org/wiki?curid=894244", "title": "Alfred von Kremer", "text": "Alfred von Kremer\n\nAlfred von Kremer (13. května 1828 Penzing, dnes součást Vídně – 27. prosince 1889 Döbling) byl rakousko-uherský, respektive předlitavský orientalista, diplomat a politik, v období let 1880–1881 ministr obchodu Předlitavska.\n\nVystudoval právo na Vídeňské univerzitě a orientální jazyky na Orientální akademii. Brzy po skončení studií absolvoval v letech 1849–1851 v rámci expedice akademie věd cestu do Sýrie a Egypta, kde sbíral staré písemnosti, přičemž objevil dílo starého arabského historika al-Waqidiho. Po návratu vyučoval lidovou arabštinu na vídeňské polytechnice a od roku 1852 působil v diplomatických službách. Byl konzulem v Alexandrii, Káhiře, Bejrútu i v Osmanské říši. Své zážitky a poznatky publikoval v četných knihách. Po návratu se stal vysokým úředníkem ministerstva zahraničních věcí a v letech 1876–1880 zastupoval Rakousko-Uhersko v mezinárodní komisi věřitelů Egypta.\n\n26. června 1880 se stal ministrem obchodu Předlitavska ve vládě Eduarda Taaffeho. Ministrem byl do 14. ledna 1881. Za jeho působení došlo k spuštění příprav na vznik poštovní spořitelny a k zestátnění Dráhy císařovny Alžběty.\n\nPo odchodu z vlády se plně věnoval akademické dráze. Byl předním odborníkem na orient, disponoval jazykovými i politickými znalostmi tohoto regionu. Publikoval knihy o kulturních dějinách islámu.\n"}
{"id": "894248", "url": "https://cs.wikipedia.org/wiki?curid=894248", "title": "Vachtang Ananjan", "text": "Vachtang Ananjan\n\nVachtang Ananjan (arménsky Վախթանգ Անանյան) (26. července 1905, Poghoskilisa, dnes Šamachjan – 4. března 1980, Jerevan) byl arménský sovětský spisovatel, autor knih pro mládež.\n\nAnanjan se narodil jako syn chudého zedníka a rolníka. Nezískal prakticky žádné vzdělání, jen po revoluci absolvoval rok stranické školy a kurzy Komsomolu. Za občanské války byl komunistickým funkcionářem a od roku 1926 pracoval v Jerevanu jako novinář a redaktor. Publikovat začal roku 1930. Za druhé světové války působil jako frontový dopisovatel.\n\nJako spisovatel se stal známým především svými romány pro mládež a také drobnými prózami o přírodě a loveckými příběhy. Jeho dílo patřilo ke zlatému fondu sovětské dětské literatury a bylo hojně překládáno. Roku 1971 obdržel Arménskou státní cenu.\n\n\n\n\n"}
{"id": "894252", "url": "https://cs.wikipedia.org/wiki?curid=894252", "title": "National League A 1992/1993", "text": "National League A 1992/1993\n\nŠvýcarská hokejová liga - sezóna 1992/1993 byla 55. ročníkem této soutěže. Vítězem se stal tým EHC Kloten. Do National League B sestoupily týmy HC Ajoie a EHC Chur.\n\n\n\n"}
{"id": "894259", "url": "https://cs.wikipedia.org/wiki?curid=894259", "title": "Accademia dei Lincei", "text": "Accademia dei Lincei\n\nAccademia dei Lincei je italská akademie věd, jež se nachází v Palazzo Corsini na Via della Lungara v Římě. V roce 1603 ji založil vědec a přírodopisec Frederico Cesi. Byla pojmenována po rysovi (\"lince\"), jehož ostrý znak má symbolizovat pozorovací schopnosti, jež jsou pro vědeckou práci nezbytné. Akademie byla obnovena roku 1870 a stala se italskou národní vědeckou akademií. Mezi své badatelské zájmy zahrnuje i literaturu.\n\nPrvní Accademia dei Lincei, založená Federikem Cesim, nahradila první vědeckou komunitu, neapolskou \"Academia Secretorum Naturae\", kterou zavřela inkvizice. Cesi založil akademii společně se třemi přáteli: holandským lékařem Johannesem van Heeckem (poitalštěně Giovanni Ecchio), matematikem Franceskem Stellutim a polyhistorem Anastasiem de Filiis (oba pocházeli stejně jako Cesi z Umbrie). Všichni čtyři se snažili o pochopení všech přírodních věd. Tento důraz odlišoval Lincei od většiny akademií 16. a 17. století , jež kladly důraz především na literaturu a historii.\n\nNázev \"dei Lincei\" (rysí) byl vybrán z knihy Giambattisty della Porty \"Magia Naturalis\", na jejíž obálce byla vyobrazena tato kočkovitá šelma se slovy: \"... s očima podobnýma rysu zkoumá věci, jež se odhalují tak, že když je pozoroval, může je nadšeně použít.\" Symboly akademie byli dva živočichové s ostrým zrakem – rys a orel. Motto, které pro ni Cesi zvolil, znělo: \"Minima cura si maxima vis\" (Chceš-li dosáhnout maximálních výsledků, dávej pozor na malé věci).\n\n\nRoku 1801 založil opat Feliciano Scarpellini společně s Gioacchinem Pessutim Accademii Caetani, jež převzala jméno Accademie dei Lincei, skutečné oživení akademie však nastalo až v roce 1847, kdy ji papež Pius IX. znovuzaložil pod názvem \"Pontificia accademia dei Nuovi Lincei\" (Papežská akademie nových rysů).\n\nV roce 1874 změnil Quintino Sella název akademie na \"Accademia Nazionale Reale dei Lincei\" (Národní královská rysí akademie). Výuka na akademii byla rozšířena o etické a humanitní vědy a škola si opět vydobyla vysokou prestiž, jež byla spojována s původní akademií.\n\n\nZa fašistické vlády převzala úlohu hlavní státní vědecké instituce nová Královská italská akademie (\"Reale Accademia d'Italia\"), ale ta Akademii dei Lincei zcela pohltila až v roce 1939. Po skončení 2. světové války byla její nezávislost v roce 1949 na návrh Benedetta Croceho obnovena.\n\nPodle usnesení z roku 1986 má být akademie složena z 540 členů. Z toho má být 180, tedy jedna třetina, Italů, 180 cizinců a 180 italských dopisujících členů. Členové akademie mají být rozděleni do dvou tříd, z nichž jedna je určena pro matematiku, fyziku a přírodní vědy, zatímco druhá pro etické, historické a filozofické vědy.\n\nV roce 2001 došlo k dalšímu přerozdělení. Třída přírodních věd se rozdělila do pěti kategorií: na matematiku, mechaniku a aplikace, astronomii, geodézii, geofyziku a aplikace, fyziku, chemii a aplikace, geologii, paleontologii, mineralogii a aplikace a na biologické vědy a aplikace.\n\nEtické vědy pak byly rozděleny na sedm kategorií: na filologii a lingvistiku, archeologii, kritiku umění a poezie, historii a historickou geografii, antropologii, filozofické vědy, právní vědy a na sociální a politické vědy.\n\n"}
{"id": "894263", "url": "https://cs.wikipedia.org/wiki?curid=894263", "title": "Mudra (večerníček)", "text": "Mudra (večerníček)\n\nMudra je československý animovaný televizní seriál z roku 1990.\n\nScénář připravila M. Lukavská, režii zabezpečil Miroslav Walter. Výtvarnou stránku seriálu vytvořil Antonín Stoják. Bylo natočeno 9 epizod, v délce cca 7 minut.\n\n\n\n"}
{"id": "894264", "url": "https://cs.wikipedia.org/wiki?curid=894264", "title": "Jahodník trávnice", "text": "Jahodník trávnice\n\nJahodník trávnice (\"Fragaria viridis\") je vytrvalá, asi 5–20 cm vysoká bylina z čeledi růžovitých. Spolu s jahodníkem obecným \"(Fragaria vesca)\" a jahodníkem truskavcem \"(Fragaria moschata)\" je jeden ze tří volně žijících druhů jahodníku na území České republiky. Často bývá zaměňován s jahodníkem obecným, od kterého se liší svým drobnějším vzrůstem a nápadně malým prostředním zubem na středním lístku. Kvete na konci května až začátkem června.\n\nOddenek je krátký, šikmý, s velkým počtem niťovitých kořenů. Z něj vyrůstá lodyha, která je na povrchu kryta žláznatými a krycími chlupy, jež jsou v dolní polovině odstálé. V horní polovině se lodyha větví a v přízemní části vytváří listovou růžici.\n\nListy v přízemní růžici jsou řapíkaté, trojčetné a z jejich paždí vyrůstají šlahouny. Ty jsou velmi krátké nebo zcela chybí. Řapík i lístky listů jsou kryty velmi hustě chlupy. Lístky jsou pilovitě zubaté. Tyto zuby jsou srpovitě protažené, výrazně směřují dopředu a na koncích nabývají červené barvy. Prostřední lístek je řapíkatý a jeho prostřední zub je výrazně menší než ostatní zuby, čímž se liší od ostatních druhů jahodníku. Barva těchto lístků je trávově zelená. Palisty jsou úzké, kopinaté, světlé až tmavohnědé barvy. Jejich svrchní strana je lysá, na spodní straně jsou kryty chlupy.\n\nKvěty jsou pětičetné a oboupohlavné v chudém vrcholíku. V porovnání s jahodníkem obecným \"(Fragaria vesca)\" jsou výrazně větší. Kališní lístky jsou trojhranné, na líci chlupaté a na rubu lysé. V době zrání nabývají tmavočervené barvy a jsou přitisknuté k souplodí. Korunní lístky jsou okrouhlé, z počátku nažloutlé, poté přechází v bílou.\n\nJahoda není jednotlivým plodem jahodníku, ale jedná se o souplodí nažek zanořených do povrchu zdužnatělého květního lůžka. Nažky jsou drobné, lesklé a jsou stejnoměrně rozloženy po povrchu jahody. Souplodí je velmi těžko oddělitelné od kalichu.Jahoda je hruškovitého tvaru a vyrůstá do velikosti zhruba 0,8–1,2 cm. Je u ní vytvořen krček bílé až narůžovělé barvy.\n\nRoste na vápencových a neutrálních podkladech, na suchých půdách, na místech slunných či mírně zastíněných. Vyskytuje se na lesních pastvinách, na výsluních křovinatých strání nebo na travnatých porostech. Snáší i silnější výkyvy teplot. Je rozšířen téměř po celé Evropě až po střední Asii a Mongolsko. Na území České republiky jej můžeme nalézt například v travinách při toku Labe nebo v oblasti Žďáru nad Sázavou.\n\nRozmnožuje se nepohlavně (vegetativně), a to šlahouny vyrůstajícími z paždí listů v přízemní růžici. Tyto odnože zakořeňují a vytvářejí nové rostliny. Jahodník se může rozmnožovat i pohlavně (generativně), a to semeny. Tohoto způsobu rozmnožování se využívá především při záměrném pěstování.\n\nPlaně rostoucí jahodník trávnice spolu s jahodníkem obecným a jahodníkem truskavcem byl pravděpodobně součástí jídelníčku primitivního člověka už v době kamenné. Tuto teorii potvrzují nálezy ve švýcarských kolových stavbách. První písemné zmínky o jahodníku se datují do starověku. O rozšíření a využívání jahod psal například Plinius starší nebo Hippokratés. Ovidius a Vergilius označili jahody za dar Matky Země.\n\n\n \n"}
{"id": "894265", "url": "https://cs.wikipedia.org/wiki?curid=894265", "title": "Felix Pino z Friedenthalu", "text": "Felix Pino z Friedenthalu\n\nFelix Pino z Friedenthalu (něm. \"Felix Pino von Friedenthal\"; 14. října 1825 Vídeň – 14. dubna 1906 Sankt Ruprecht) byl rakousko-uherský, respektive předlitavský státní úředník a politik, v období let 1881–1886 ministr obchodu Předlitavska.\n\nPocházel ze šlechtické rodiny původem z Lombardie. V letech 1845–1848 vystudoval právo na Vídeňské univerzitě. Od roku 1849 působil ve státních službách. Pracoval u trestního soudu v Štýrském Hradci a u ústředního plavebního úřadu v Terstu. Později byl úředníkem politické správy v městech Belluno a Gorizia. V roce 1867 zastával post okresního hejtmana v dolnorakouském Badenu, později tuto funkci vykonával v Gorizii. Následně v letech 1870–1874 byl zemským prezidentem (místodržícím) v Bukovině, kde se podílel na přípravách vzniku Černovické univerzity. Kromě toho do roku 1878 zasedal v Bukovinském zemském sněmu, který ho v roce 1871 zvolil poslancem Říšské rady (celostátní zákonodárný sbor, tehdy ještě nevolen přímo, ale tvořen delegáty jednotlivých zemských sněmů), kde reprezentoval kurii venkovských obcí v Bukovině. Opětovně byl zvolen i v prvních přímých volbách do Říšské rady roku 1873, kdy získal mandát poslance za kurii venkovských obcí v Bukovině, obvod Vyžnycja, Putilla, Kicmaň atd.\n\nDo vídeňského parlamentu se opět vrátil v doplňovacích volbách roku 1882 za kurii venkovských obcí v Bukovině, obvod Suceava, Rădăuți atd. Slib složil 5. prosince 1882. Mandát obhájil ve volbách do Říšské rady roku 1885, nyní ovšem za kurii venkovských obcí v Korutanech, obvod Klagenfurt, Völkermarkt atd. Rezignaci na poslanecký mandát oznámil dopisem 28. ledna 1887.\n\nPo volbách do Říšské rady roku 1885 se uvádí jako člen Coroniniho klubu, oficiálně nazývaného Klub liberálního středu, který byl orientován vstřícněji k vládě Eduarda Taaffeho.\n\nByl členem klubu německé liberální levice. Zároveň pokračoval ve své dráze vysokého státního úředníka. Od roku 1874 do roku 1879 byl místodržícím v Terstu a pak do roku 1881 místodržícím v Horních Rakousích.\n\nDne 14. ledna 1881 se stal ministrem obchodu Předlitavska ve vládě Eduarda Taaffeho. Ministrem byl do 16. března 1886. Za jeho působení pokračoval proces spuštění poštovní spořitelny, stejně jako tendence k zestátňování některých soukromých železničních tratí.\n\nPo odchodu z vlády se opět vrátil na úřednické posty a znovu zastával pozici zemského prezidenta v Bukovině.\n"}
{"id": "894269", "url": "https://cs.wikipedia.org/wiki?curid=894269", "title": "Leehom Wang", "text": "Leehom Wang\n\nAlexander Leehom Wang, \"Wang Lee-Hom\" (čínština: 王力宏, pinyin: \"Wáng Lìhóng\"; * 17. května 1976, Rochester) je americký hudebník, hudební producent, herec a filmový režisér čínského původu.\n\nNarodil se do rodiny tchajwanských imigrantů. Od dětství se zajímal o hudbu a bral hodiny hry na různé nástroje. V rodném Rochesteru dokončil konzervatoř Eastman, a posléze pokračoval v hudebním vzdělávání na Williams College a Berklee College of Music. Profesní kariéru započal albem \"Qíngdí Bèiduōfēn (Love Rival, Beethoven)\" během pobytu na Tchaj-wanu v roce 1995. Až se uplatnil v zemi předků, získal mezinárodní popularitu vydáním v roce 2001 svého osmého alba, \"Wéiyī (The One and Only)\", které jen v samotné Asii prodalo přes milion kusů. Doposud byly vydány celkem 24 Wangova alba, v tom 14 studijních, šest kompilačních a čtyři koncertní.\n\nWangova tvorba se vyznačuje slohovou pestrostí. Nejčastěji je řazen mezi c-popové umělce, což je pojem zahrnující prvky mnoha žánrů, od danceové hudby přes rhythm and blues a rock až po hip-hopové skladby. Navíc vytvořil vlastní styl označován jako \"chinked-out\", který spojuje soudobou populární hudbu s čínskou tradicí, jako je pekingská opera, kchun-čchü nebo tibetský a jün-nanský foklor, s využitím tradičních čínských nástrojů, jako třeba guženg, kučchin a erchu.\n\nJako herec účinkoval ve třinácti filmech. K nejznámějším rolím patří ty v \"Touha, opatrnost\" od Anga Leeho (2007) a \"Malém velkém bojovníku\" od Shenga Dinga (2010). V roce 2010 se také objevil v hlavní roli sebou napsané a režírované romantické komedie \"Liàn ài tōng gào (Love in Disguise)\".\n\nWang patří mezi nejpopulárnější dálněvýchodní celebrity. Byl reklamní tváří početných značek, jako např. Coca-Cola, McDonald's nebo Hyundai. Angažuje se v charitní činnosti – důležitá byla jeho finanční podpora pro oběti sečuánského zemětřesení (2008) a tchajwanského tajfunu Morakot (2009), roku 2003 složil charitativní singl \"Shǒu qiān shǒu (Hand in Hand)\", jehož účelem byla pomoc nemocným SARS, a také spolupracuje s organizací na pomoc dětem World Vision. Je známý jako ekologický aktivista – vydané v roce 2007 album \"Gǎibìan Zìjǐ (Change Me)\" věnoval právě otázce ochrany životního prostředí. Během olympijských her v Pekingu (2008) byl v olympijské štafetě, zúčastnil se závěrečného ceremoniálu, a jeho píseň \"Tóng yīgè shìjiè, Tóng yīgè mèngxiǎng (One World, One Dream)\" patřila k doprovázejícím písním olympiády.\n\nStudijní alba:\nKompilační alba:\n\n"}
{"id": "894271", "url": "https://cs.wikipedia.org/wiki?curid=894271", "title": "National League A 1993/1994", "text": "National League A 1993/1994\n\nŠvýcarská hokejová liga - sezóna 1993/1994 byla 56. ročníkem této soutěže. Vítězem se stal už podruhé za sebou tým EHC Kloten. Do National League B sestoupil tým EHC Olten.\n\n\n\n\n\"EHC Olten sestoupil do National League B\"\n"}
{"id": "894272", "url": "https://cs.wikipedia.org/wiki?curid=894272", "title": "My tři braši od muziky", "text": "My tři braši od muziky\n\nMy tři braši od muziky je český animovaný televizní seriál z roku 1999 poprvé vysílaný v rámci večerníčku v březnu roku 2000. Po první sérii 13 dílů následně v roce 2003 vzniklo dalších 7 epizod, poprvé byly vysílány v únoru 2004.\n\nNámět k seriálu dodal Pavel Cmíral, do scénáře rozpracovali Pavel Cmíral a Garik Seko. Technický scénář připravil Josef Lamka. Kamera byla svěřena Milanu Halouskovi a Oldřichu Bělskému. Hudbu zkomponoval Petr Skoumal. Režii měla na starosti Nataša Boháčková. Seriál namluvili Július Satinský a Petr Nárožný. Celkem bylo natočeno 20 epizod, v délce mezi 9 až 10 minutami.\n\nTři muzikanti putují celým světem,\n\n\n\n"}
{"id": "894273", "url": "https://cs.wikipedia.org/wiki?curid=894273", "title": "Římskokatolická farnost Troubsko", "text": "Římskokatolická farnost Troubsko\n\nŘímskokatolická farnost Troubsko je územní společenství římských katolíků s farním kostelem Nanebevzetí Panny Marie v děkanátu Rosice. Do farnosti spadají obce Troubsko, Ostopovice, Popůvky a městská část Brno-Bosonohy.\n\nStarý kostel, pravděpodobně románského původu přibližně na stejném místě jako dnes. První zpráva o troubské farnosti je z roku 1329. Patronátní právo měla kapitula sv. Petra v Brně až do první poloviny 16. století.\n\nV roce 1466 se zde uvádí výslovně kostel Nanebevzetí Panny Marie. Za reformace kolem roku 1570, když byl majitelem troubského panství Jan Munka z Ivančic, se kostel i farnost dostaly do správy českobratrských kazatelů. Roku 1628, po vydání Obnoveného zřízení zemského na Moravě, došlo k odstranění všech českobratrských kazatelů a k obnovení katolického náboženství. Kostel v Troubsku byl v té době spravován z rosické farnosti. Troubská farnost získala opět svého faráře až v roce 1687.\n\nNa místě původního chrámu byl v letech 1746–1758 vystavěn nový jednolodní barokní kostel s věží a půlkruhovým závěrem kněžiště. Vysvěcen byl v roce 1779 brněnským biskupem Matyášem Františkem Chorinským z Ledské. Při požáru byla na konci 18. století zničena běž, roku 1796 byla nahrazena současnou. \n\nOd srpna 2002 do listopadu 2014 byl farářem R. D. Mgr. Tomáš Mikula, který byl zároveň děkanem rosického děkanátu. Od prosince 2014 je farářem (a zároveň děkanem rosického děkanátu) Mons. František Koutný.\nDnem vzájemných modliteb farností za bohoslovce a bohoslovců za farnosti brněnské diecéze je 9. červen. Adorační den připadá na 26. března.\n\nVe farnosti se pravidelně pořádá tříkrálová sbírka. V roce 2015 její výtěžek činil v Troubsku 45 640 korun.\nZ farnosti vzešla řada duchovních povolání ke kněžskému i řeholnímu životu. Z Brna-Bosonoh pochází například současný brněnský biskup Vojtěch Cikrle a jeho bratr Karel, kněz ve farnosti Brno-Lesná, kanovník Královské stoliční kapituly sv. Petra a Pavla Jan Kabeláč, dále kněz Václav Kamenický a také bývalý sekterář brněnského biskupa Vladimír Langer. Dne 2. července 1978 zde sloužil svoji primici P. Josef Zahradník z Ostopovic.\n\nDne 3. srpna 2002 měli v troubském kostele primici bratři Jiří a Jeremiáš Kubovi z Ostopovic, kteří 29. června téhož roku přijali v trapistickém klášteře Sept Fons ve Francii kněžské svěcení. Rovněž historicky první členka trapistického společenství, tentokrát ženské větve ve Vitorchianu v Itálii, Magdalena Kiliánová je rodačkou z Bosonoh.\n\nDne 1. července 2005 slavil primici v Brně-Bosonohách novokněz P. Mgr. Jindřich Čoupek.\n\n"}
{"id": "894274", "url": "https://cs.wikipedia.org/wiki?curid=894274", "title": "Přesčasy (Dr. House)", "text": "Přesčasy (Dr. House)\n\n„Přesčasy“ je předposlední díl sedmé série amerického seriálu \"Dr. House\".\n\nTřináctka musí vyřešit případ přítelkyně, kterou poznala ve vězení a která má bodnou ránu v břiše. Přítelkyně žádá Třináctku o pomoc, ale bez pomoci nemocnice, protože se bojí přítomnosti policie. Třináctka se jí pokouší za pomoci Chase ošetřit doma. Jenže po čase začne mít halucinace a po převozu do nemocnice upadne do bezvědomí. Naštěstí se brzy zjistí, že za onemocněním je jen další infekce. House se mezitím dozvěděl, že krysy, kterým byl podávám experimentální medikament na růst svaloviny, všechny umřely a při pitvě se v jejich těle našly maligní útvary. House si v předchozím dílu píchl lék taky, proto se rozhodne sám sebe tajně ošetřit a nakonec i operovat. Třináctka nakonec policii zavolá a její přítelkyně ji zavrhne.\n"}
{"id": "894278", "url": "https://cs.wikipedia.org/wiki?curid=894278", "title": "Lacey Chabert", "text": "Lacey Chabert\n\nLacey Chabert (celým jménem Lacey Nicole Chabert; 30. září 1982 Purvis, Mississippi, USA) je americká herečka. Její první větší rolí byla Claudia Salinger v seriálu \"Správná pětka\". Svůj hlas propůjčila postavě Meg Griffin v animovaném seriálu \"Griffinovi\". Objevila se ve filmech \"Ztraceni ve vesmíru\" (1998), \"Bulšit\" (2001), \"Mezi námi děvčaty\" (2004), \"Černé Vánoce\" (2006) a \"Bejvalek se nezbavíš\" (2009)\n\nNarodila se v Purvis v Mississippi, je dcerou Julie (rozené Johnson) a Tonyho Chaberta. Má sicilské, skotské, italské a anglické kořeny. Má mladšího bratra a dvě starší sestry.\n\nV roce 1992 a 1993 si zahrála mladou Cosette v Broadwayské produkci \"Bídníků\".\n\nPrvní větší role přišla s rolí Claudie Salinger v seriálu \"Správná pětka\". Na filmovém platně debutovala s filmem \"Ztraceni ve vesmíru\" v roce 1998. Svůj hlas propůjčila postavě Elizy Thornberry v animovaném seriálu \"Thornberryovi na cestách \"a ve dvou filmech \"Thornberryovi na cestách \"(2002) a \"Lumpíci v divočině\" (2003). Vedlejší roli Amandy Becker získala v parodii \"Bulšit\". Svůj hlas také propůjčila postavě Meg Griffin v animovaném sitcomu \"Griffinovi\". V roce 2004 si zahrála ve filmu \"Protivný sprostý holky\" a v televizním filmu \"Ahoj ségro, sbohem živote!\" na ABC Family. V roce 2006 se objevila v remaku filmu \"Černé Vánoce\". Objevila se v seriálu \"Posel ztracených duší, \" po boku Jennifer Love Hewitt.\n\nV roce 2007 získala roli v seriálu \"The Hot Years\". Pilotní epizoda však nebyla stanicí Fox vybrána. Mezi lety 2013–2014 se objevovala jako Doktorka Amy Shaw v seriálu stanice Freeform \"Tři kluci a nemluvně\".\n\nDne 22. prosince 2013 se provdala za svého dlouholetého přítele Davida Nehdera. Dne 1. září 2016 se jim narodila dcera Julia Mimi Bella Nehdar.\n\n"}
{"id": "894279", "url": "https://cs.wikipedia.org/wiki?curid=894279", "title": "Aerobatic Freestyle Challenge", "text": "Aerobatic Freestyle Challenge\n\nAerobatic Freestyle Challenge je soutěž v letecké akrobacii, při které soutěží akrobatičtí piloti kategorie unlimited podle pravidel speciálně upravených pro lepší diváckou atraktivnost a rychlý sled akce (klasické letecké soutěže typu mistrovství ČR, Evropy i světa zpravidla trvají nejméně několik dnů). Soutěž je jedním z vyvrcholení dlouholeté snahy o zvýšení atraktivnosti letecké akrobacie, přirovnávané často ke královně leteckých sportů.\n\nPrvní ročník Aerobatic Freestyle Challenge (zkráceně AFC) se konal v červnu roku 2012 na letišti Praha Letňany, a soutěžilo zde 8 pilotů – 5 ze zahraničí a 3 ze státní reprezentace ČR.\n\nV březnu 2013 byl potvrzen termín druhého ročníku na 8. června 2013. V roce 2014 se AFC nekonala, v roce 2015 by se podle oficiálního vyjádření pořadatelů měla soutěž vrátit.\n\nLetecká soutěž probíhá nejprve ve formě klasické bodované akrobatické tzv. tajné sestavy – piloti několik hodin před startem obdrží nákres sestavy, čítající několik akrobatických prvků, které jsou létány na klasických akrobatických soutěžích (mistrovství ČR, Evropy či světa). Po jejím dokončení má pilot dalších 60 sekund pro tzv. Freestyle – zde jde více než o figury o celkový dojem. Obě disciplín jsou bodovány skupinou rozhodčích, a podle součtu bodů je následně určeno pořadí soutěžících.\n\nV soutěži piloti létají na speciálních akrobatických letadlech. V prvním ročníku to byly letadla SBACH, Extra 300 verzí SC a SR, a Suchoj 31.\n\nwww.afc2013.cz – Oficiální web Aerobatic Freestyle Challenge.\n"}
{"id": "894280", "url": "https://cs.wikipedia.org/wiki?curid=894280", "title": "Námořnictvo Spojených arabských emirátů", "text": "Námořnictvo Spojených arabských emirátů\n\nNámořnictvo Spojených arabských emirátů je námořni složkou ozbrojených sil Spojených arabských emirátů. Jedná se o námořnictvo malé, ovšem moderní a dobře vycvičené. K roku 2008 ho tvořilo 2400 mužů.\n\nNámořnictvo vzniklo po zisku nezávislosti na Velké Británii v roce 1972 jako síla zaměřená primárně na obranu pobřeží. Zpočátku získalo jen hlídkové čluny, které později posílily čluny raketové. Během války v Zálivu bylo námořnictvo SAE součástí protiirácké koalice. Od 90. let bylo výrazně posilováno (včetně dvou fregat) a nyní je schopno provádět operace nejen v Perském zálivu, ale i v přilehlých mořích Indickém oceánu. Možnosti jeho dalšího rozvoje ale omezuje například nedostatek námořníků.\n\nNámořnictvo SAE bylo založeno roku 1972. Jeho prvními plavidly se staly tři hlídkové čluny třídy \"Kawkab\" loděnice Vosper Thornycroft dodané roku 1969, které v letech 1975–1976 posílilo šest hlídkových člunů třídy \"Ardhana\" stejného výrobce. Na sklonku 70. let bylo u německé loděnice Lürssen objednáno šest raketových člunů typu TNC 45. Dodány byly v letech 1980–1981 jako třída \"Baniyas\".\n\nK nákupu dalších plavidel loděnice Lürssen došlo na počátku 90. let. Roku 1991 zařazeny do služby dva raketové čluny třídy \"Mubarraz\" (FPB 44), které doplnily ještě dvě silně vyzbrojené raketové korvety třídy \"Murray Jip\" (FPB 62). Námořnictvo tak mělo celkem 10 válečných lodí. Válečný konflikt v Perském zálivu v roce 1991, kterého se SAE účastnila na straně protiirácké koalice, předznamenal posilování námořnictev států v celém regionu (včetně SAE). V letech 1997–1998 byly do služby zařazeny dvě původně nizozemské fregaty třídy \"Kortenaer\" \"Al Emirat\" (ex \"Piet Hein\") a \"Abu Dhabi\" (ex \"Abraham Crijnssen\").\n\nV roce 2007 námořnictvo SAE tvořily dvě fregaty, dvě korvety, osm raketových člunů, šest hlídkových člunů, pět výsadkových lodí a dvě pomocné lodě. Obě fregaty byly vyřazeny roku 2008. Poté byly přestavěny na luxusní jachty pojmenované \"Swift 141\" a \"Swift 135\".\n\nV té době již probíhal proces stavby několika tříd válečných lodí nové generace, umožňujících námořnictvu SAE oceánské operace. Námořnictvo posílí šest víceúčelových korvet třídy \"Baynunah\" francouzské loděnice Constructions Mécaniques de Normandie (CMN), čtyři protiponorkové korvety třídy \"Abu Dhabi\" loděnice Fincantieri a dvě hlídkové lodě třídy \"Falaj 2\" s opcí na další dvě rovněž od Fincantieri.\n\n\n\n\n\n\n\nNámořnictvo SAE provozuje dva hlídkové letouny Britten-Norman Islander. Dále ho tvoří tři vrtulníky AS316 B Alouette III, sedm vrtulníků AS565 MB Panther, nesoucí protilodní střely AS.15 a protiponorková torpéda Eurotorp A244S a pět vrtulníků AS332B Super Puma nesoucí střely Exocet a protiponorková torpéda A.244/S.\n"}
{"id": "894281", "url": "https://cs.wikipedia.org/wiki?curid=894281", "title": "Karl von Pusswald", "text": "Karl von Pusswald\n\nKarl von Pusswald (5. ledna 1825 Praha – 22. května 1895 Vídeň), byl rakousko-uherský, respektive předlitavský státní úředník a politik, v roce 1886 ministr obchodu Předlitavska.\n\nVystudoval právo na Karlo-Ferdinandově univerzitě v Praze. Od roku 1847 působil ve státních službách jako úředník finanční správy, od roku 1852 jako železniční úředník. Roku 1857 nastoupil do aparátu ministerstva obchodu. V roce 1874 se zde stal sekčním šéfem nového odboru železniční dopravy. Zasloužil se o legislativní a administrativní reformy železničního provozu v době přechodu od privátního ke státnímu železničnímu podnikání.\n\n16. března 1886 se stal ministrem obchodu Předlitavska ve vládě Eduarda Taaffeho jako provizorní správce rezortu. Ministerstvo vedl do 26. června 1886. Některé prameny ho jako ministra neuvádějí.\n\nV roce 1887 se stal doživotním členem Panské sněmovny.\n"}
{"id": "894282", "url": "https://cs.wikipedia.org/wiki?curid=894282", "title": "Guido von List", "text": "Guido von List\n\nGuido Karl Anton List, známý jako Guido von List (5. října 1848 Vídeň – 17. května 1919 Berlín) byl rakouský básník, novinář a okultista, který jako první ve svých spisech vystoupil s völkisch ideologií v souvislosti s okultismem a teosofii.\n\nJe považován za zakladatele ariosofie.\n\nNejdůležitější jeho publikace jsou: \"Carnuntum\" (1888), \"Tajemství Run\" (1908), \"ideografické pismo Ariogermanů \" (1910), \"Protojazyk Ariogermanů\" (1914).\n\n"}
{"id": "894283", "url": "https://cs.wikipedia.org/wiki?curid=894283", "title": "David Don", "text": "David Don\n\nDavid Don (21. prosince 1799, Doo Hillock, Forfarshire, Skotsko – 8. prosince 1841, Londýn) byl britský botanik. \n\nDavid Don byl mladší bratr botanika George Dona. V období 1822 až 1841 působil jako knihovník Linnean Society v Londýně. V letech 1836 až 1841 byl profesorem botaniky na King's College London.\n\nDavid Don popsal několik významných druhů jehličnanů, které byly objeveny v 19. století (sekvoj vždyzelená, \"Abies bracteata\" nebo kryptomerie japonská). Také jako první popsal tibetské orchideje \"Pleione\".\n\nJako knihovník a tajemník botanika Lamberta sestavil \"Prodromus florae nepalensis\". Toto dílo je založeno na sbírkách Hamiltona a Wallicha. K pozdějšímu Lambertovu \"A description of the genus Pinus\" doplnil popisky rostlin.\n\n"}
{"id": "894286", "url": "https://cs.wikipedia.org/wiki?curid=894286", "title": "Nils a divoké husy", "text": "Nils a divoké husy\n\nNils a divoké husy je český animovaný televizní seriál z roku 1998 poprvé vysílaný v rámci Večerníčku v dubnu téhož roku. Seriál vznikl na základě knihy \"Podivuhodná cesta Nilse Holgerssona Švédskem\" švédské spisovatelky Selmy Lagerlöfové.\n\nScénář připravila Martina Drijverová, kameru obstaral Zdeněk Kovář. Hudbu připravil Emil Viklický. Seriál namluvil Pavel Soukup. Bylo natočeno 7 epizod v délce cca 8 až 9 minut.\n\nMalý chlapec Nils Holgersson je skřítkem potrestán a je proměněn v trpaslíka. A na zádech domácího housera Martina se vydává na pouť s husím hejnem. Na této cestě se snaží porozumět přírodě, zvířatům, lidem i sám sobě.\n\n\n\n"}
{"id": "894287", "url": "https://cs.wikipedia.org/wiki?curid=894287", "title": "Lysá hora (Jizerská tabule)", "text": "Lysá hora (Jizerská tabule)\n\nLysá hora (365 m n. m.) je vrch v okrese Mladá Boleslav Středočeského kraje. Leží asi 4,5 km severozápadně od města Bělá pod Bezdězem, do jejíhož katastrálního území náleží.\n\nVrch je výrazně narušen opuštěným kamenolomem, přetínajíc ho ve dví. Stěny lomu jsou vysoké až 20 metrů. Výrazným prvkem lomu je vytesané skalní okno. Částečné výhledy z různých míst na vrchu jsou na Bezděz, Vrátenskou horu, Housecké vrchy a Chloumecký hřbet. Podloží vrchu je významným zdrojem vody, na plošince na východním svahu stojí vodojem, na severním úpatí je několik pramenů napájejících dvě nádrže, které dříve sloužily jako upravený bazén a rybníček pro sovětské vojáky, jelikož území bylo součástí bývalého vojenského prostoru Ralsko. Další připomínkou této doby jsou různé vojenské objekty (bunkry, střílny apod.) v jižním okolí vrchu, včetně areálu přebudovaného na uprchlický tábor Jezová.\n\nGeomorfologicky vrch náleží do celku Jizerská tabule, podcelku Středojizerská tabule, okrsku Bělská tabule a podokrsku Radechovská pahorkatina.\n\nAutomobilem lze přijet po silnici Bělá pod Bezdězem – Kuřívody, zanechat jej u křižovatky s lesní cestou, a po této cestě pokračovat pěšky na vrchol. Cesta končí u vodojemu, po jehož levé straně je vstup do kamenolomu.\n"}
{"id": "894290", "url": "https://cs.wikipedia.org/wiki?curid=894290", "title": "Ondřej Chocholoušek", "text": "Ondřej Chocholoušek\n\nOndřej Chocholoušek (* 13. listopadu 1994) je český fotbalový obránce, který v současné době hraje v FC Viktoria Plzeň.\n\nS fotbalem začínal v Černicích, ve svých deseti letech odešel do Viktorie Plzeň, kde prošel všemi juniorskými výběry.\n\nV březnu 2013 se dostal do A-mužstva FC Viktoria Plzeň. 23. března 2013 v dohrávánem 4. kole Poháru České pošty dostal příležitost na několik závěrečných minut v zápase proti Hradci Králové, který skončil vítězstvím Viktorie 1:0. Plzeň postoupila po tomto výsledku a dřívější porážce 1:2 venku do dalšího kola.\n\nV srpnu 2013 odešel na půlroční hostování do třetiligového týmu Jiskra Domažlice.\n\n"}
{"id": "894291", "url": "https://cs.wikipedia.org/wiki?curid=894291", "title": "Matěj Kyndl", "text": "Matěj Kyndl\n\nMatěj Kyndl (* 25. ledna 1993) je český fotbalový záložník, který působí v klubu FC Viktoria Plzeň.\n\nNa jaře 2013 byl zařazen do A-mužstva FC Viktoria Plzeň. 23. března 2013 v dohrávánem 4. kole Poháru České pošty dostal příležitost v základní sestavě v zápase proti Hradci Králové, který skončil vítězstvím Viktorie 1:0. Plzeň postoupila po tomto výsledku a dřívější porážce 1:2 venku do dalšího kola.\n\nPřed sezonou 2013/2014 odešel na hostování do FK Bohemians Praha (Střížkov). V zimní ligové přestávce 2013/14 se vrátil zpět do Plzně.\n\n"}
{"id": "894292", "url": "https://cs.wikipedia.org/wiki?curid=894292", "title": "Tomáš Kučera (1991)", "text": "Tomáš Kučera (1991)\n\nTomáš Kučera (* 20. července 1991, Havlíčkův Brod) je český fotbalový záložník, od září 2016 působící v českém prvoligovém klubu FK Teplice. Jeho otcem je fotbalový trenér Roman Kučera. Mezi jeho fotbalové vzory patří Zinedine Zidane a Robert Pirès.\n\nS fotbalem začínal v pěti letech v Slovanu Havlíčkův Brod, kde ho trénoval jeho otec. V roce 2003 zamířil s pěticí hráčů do Vysočiny Jihlava. Jeho otec tady začal trénovat mladší žáky, mezi nimiž byli například Jan Kopic či Stanislav Tecl. Postupně prošel mládežnickými výběry Jihlavy a v roce 2010 dostal příležitost v \"B\" týmu hrající MSFL, ale nadále nastupoval i za dorost. Ve stejném roce navíc prodělal i mononukleózu, což zbrzdilo rozjezd jeho kariéry. V sezoně 2010/2011 se poprvé objevil v dresu \"A\" mužstva, ale nadále hrával hlavně za \"béčko\". Přelomovým ročníkem se ukázal hned ten následující, kdy se stal stálým členem \"áčka\" a výraznou měrou pomohl k postupu do 1. ligy. Na konci července 2013 odešel na půlroční hostování bez opce do druholigového týmu FC Hradec Králové. V zimě si ho tehdejší jihlavský trenér Petr Rada stáhl z hostování zpět do mateřského celku. Celkem v dresu Jihlavy nastoupil v lize k 88 střetnutím, ve kterých dal osm branek.\n\nPřed sezonou 2015/16 odešel na roční hostování s následnou opcí na přestup do týmu FC Viktoria Plzeň.\n\nDebutoval v ligovém utkání 2. kola hraného 1. srpna 2015 proti FK Dukla Praha (prohra 0:1), odehrál celé utkání. S Viktorkou se představil v základní skupině Evropské ligy UEFA, kde bylo mužstvo nalosováno do skupiny E společně s FK Dinamo Minsk (Bělorusko), Villarreal CF (Španělsko) a Rapid Vídeň (Rakousko). V konfrontaci s těmito týmy Západočeši získali čtyři body, skončili na 3. místě a do jarní vyřazovací části nepostoupili. Za Plzeň v základní skupině Evropské ligy odehrál tři utkání. V zimě 2015/16 do mužstva přestoupil. V ročníku 2015/16 se částečně podílel na zisku mistrovského titulu Viktorie, klub dokázal ligové prvenství poprvé v historii obhájit.\n\nPo přestupu do Viktorky byl lednu 2016 poslán na hostování zpět do Jihlavy. Za klub během půl roku nastoupil k 12 ligovým zápasům, ve kterých vstřelil jeden gól.\n\nV průběhu ročníku 2016/17 (v září 2016) odešel z Plzně na roční hostování mužstva FK Teplice. V únoru 2017 Teplice využily v předstihu opci zahrnoutou ve smlouvě a získaly hráče na přestup. Kučera podepsal s mužstvem kontrakt na tři roky.\n\nAktuální k 18. únoru 2017\nV reprezentaci údajně odehrál pouze přátelské utkání proti Švédsku U-19 let za Česko U-19, Fotbalová asociace ČR jej však v zápise o utkání neeviduje. V dubnu 2012 jej trenér Jakub Dovalil pozval na přípravné utkání Česka U-21 proti Slovensku U-21, ve kterém ale nenastoupil.\n\nV neděli 18.11.2018 se Tomáš Kučera objevil v klipu k tracku \"Off season\", který je od rappera jménem CA$HANOVA BULHAR.\n\nKučera v něm vystupuje pod přezdívkovou TK 27, která spojuje jeho iniciály s číslem dresu, a jako jeden z přizvaných interpretů dostane prostor zhruba tři čtvrtě minuty.\n\nVe svých bars se vulgárně dotkne třeba pražské Sparty, ale také fotbalových funkcionářů, jmenovitě současného místopředsedy FAČR Romana Berbra a bývalého šéfa asociace Miroslava Pelty.\n\nJeho part v tracku \"Off season\" začíná přibližně v čase 2:36.\n\n16.6.2019 vydal rapper CA$HANOVA BULHAR svoje album HOOD CELEBRITY 3, na kterém se objevuje i Kučera; v tracku s názvem \"Tah na branku.\"\n"}
{"id": "894293", "url": "https://cs.wikipedia.org/wiki?curid=894293", "title": "O chytré kmotře lišce", "text": "O chytré kmotře lišce\n\nO chytré kmotře lišce je československý animovaný televizní seriál z roku 1982 poprvé vysílaný v rámci \"Večerníčku\" v listopadu roku 1983. Seriál vznikl na základě stejnojmenné pohádky Josefa Lady z roku 1937.\n\nPohádku do scénář zpracoval Jindřich Vodička, bylo zpracováno na základě výtvarných podkladů Josefa Lady. Hudbu připravil Miloš Vacek. Vypravěčkou seriálu byla Jiřina Bohdalová. Režisérem byl Eduard Hofman. Bylo natočeno 13 epizod, v délce cca 7 až 8 minut.\n\n\nPříhody chytré lišky, kterou přivedl hajný Vobinuška svým dětem a která se nejen naučila rozumět lidské řeči, ale i lidskou řečí mluvit a naučila se i psát.\n\n\n"}
{"id": "894295", "url": "https://cs.wikipedia.org/wiki?curid=894295", "title": "Elektrodový potenciál", "text": "Elektrodový potenciál\n\nElektrodový potenciál (dříve \"redukční potenciál\") je veličina charakterizující energetické spojitosti mezi kladnou a zápornou částí elektrické dvojvrstvy na povrchu elektrody. Definovaný je jako elektromotorické napětí galvanického článku vzniklého spojením uvažované elektrody a referenční elektrody, jejíž elektrodový potenciál je znám. V běžné praxi je touto referenční elektrodou standardní vodíková elektroda, jejíž elektrodový potenciál byl zvolen jako nulový. Elektrodový potenciál elektrody v roztoku s jednotkovou aktivitou iontů určených podle Nernstovy rovnice se nazývá standardní elektrodový potenciál.\n\n"}
{"id": "894302", "url": "https://cs.wikipedia.org/wiki?curid=894302", "title": "Michael Leavitt", "text": "Michael Leavitt\n\nMichael Leavitt (* jako Michael Okerlund Leavitt; 11. února 1951 Cedar City, Utah, USA) je americký politik.\n\nAbsolvoval Southern Utah University ve svém rodném městě.\n\nV letech 1993−2003 zastával funkci guvernéra státu Utahu. V letech 2005−2009 byl ministrem zdravotnictví Spojených států amerických.\n\nJe členem Církve Ježíše Krista Svatých posledních dnů.\n"}
{"id": "894303", "url": "https://cs.wikipedia.org/wiki?curid=894303", "title": "Chris Stewart", "text": "Chris Stewart\n\nJméno a příjmení Chris Stewart nosí více osobností:\n\n"}
{"id": "894304", "url": "https://cs.wikipedia.org/wiki?curid=894304", "title": "Pan Pluhař", "text": "Pan Pluhař\n\nPan Pluhař (anglicky Mr. Plow) je devátý díl 4. řady amerického kresleného seriálu Simpsonovi, poprvé vysílaný 19. listopadu 1992. Je o tom, jak si Homer koupí sněžný pluh a začne odhazovat sníh ve Springfieldu, aby splatil dluhy.\n\nNa Springfield se začne hustě snášet sníh, a tak se Homer, který již delší dobu popíjí alkohol s přáteli u Vočka, rozhodne vyrazit domů. Když řídí auto pod vlivem alkoholu, chumelí tak hustě, že si nevšimne zaparkovaného auta Marge a nabourá do něj. Rodina Simpsonových je tedy bez jediného auta a chce si pořídit nové.V autosalóně Homera přemluví jeden prodavač, aby si koupil sněžný pluh na splátky a rozjel podnik s odhrabováním sněhu. S rodinou natočí reklamu a Homer si začne říkat Pan Pluhař. Protože zrovna začíná zima a sněží každý den, Pan Pluhař má hodně práce a peníze na splátky se jen hrnou. Později získá uznání a dokonce i klíč od města.Mezitím se Barney Gumble, Homerův dlouholetý kamarád a velký alkoholik navštěvující Hospodu u Vočka, trápí, že si ho nikdo neváží a nerespektuje ho. Inspirován Homerovým úspěchem si také pořídí sněžný pluh a říká si Král Pluhařů. Ze dvou kamarádů se tedy stanou největší konkurenti. Barney je ovšem oblíbenější a Homer se tak dostane do finanční tísně. Vymyslí tedy lest a vyláká Barneho, aby odhrabal nebezpečnou horskou cestu. Mezitím se Homer snaží přebrat Barneho zákazníky.Barney je ale v horách zasypán sněhovou lavinou a Homer se ho vydá zachránit. Po shledání se opět spřátelí a rozhodnou se podnikat společně jako partneři. V tu chvíli ale zima skončí, sníh roztaje a plány se nemohou uskutečnit. Homer nemůže dále splácet dluhy a sněžný pluh mu zase vezmou. Na vše mu zbudou jen vzpomínky a pluhařská bunda.\n\n"}
{"id": "894306", "url": "https://cs.wikipedia.org/wiki?curid=894306", "title": "Adam Beránek", "text": "Adam Beránek\n\nAdam Beránek (* 14. ledna 1991) je český fotbalový obránce, který v současné době hraje za český klub FK Varnsdorf.\n\nAdam Beránek je odchovanec Plzně. 14. března 2012 debutoval v A-mužstvu FC Viktoria Plzeň v zápase Poháru České pošty, šlo o odvetné střetnutí osmifinále proti FK Mladá Boleslav, které skončilo prohrou Plzně 0:2 (což znamenalo vyřazení z pohárové soutěže). Beránek odehrál kompletní utkání. V létě 2012 odešel na půlroční hostování do FK Čáslav, pro jarní část sezóny 2012/13 se vrátil zpět do Plzně.\n\n23. března 2013 v dohrávánem 4. kole Poháru České pošty dostal příležitost v základní sestavě v domácím odvetném zápase proti Hradci Králové, který skončil vítězstvím Viktorie 1:0. Ve 34. minutě Beránek odcentroval do vápna, kde míč dopravil do sítě Roman Adamov. Plzeň postoupila po tomto výsledku a dřívější porážce 1:2 venku do čtvrtfinále.\n"}
{"id": "894308", "url": "https://cs.wikipedia.org/wiki?curid=894308", "title": "Kamarád taky rád", "text": "Kamarád taky rád\n\nKamarád taky rád ( \"Friends with benefits\") je americký film režiséra Willa Glucka z roku 2011, v jehož hlavních rolích stanuli Mila Kunis a Justin Timberlake. Film je označován jako romantická komedie.\n\nVe Spojených státech měl snímek premiéru 22. července 2011. Česká premiéra se konala 29. září 2011.\n\nMila Kunis v roli Jamie je typická newyorčanka živící se hledáním nových příležitostí. Dylan Justin Timberlake je umělecký ředitel z Los Angeles a byl přemluven Jamie, aby vzal své vysněné místo v New Yorku. Postupem času si oba uvědomí, že měli doposud podobné životy a jsou si velice podobní.\n\nKaždý z nich zažil tolik rozchodů, že jsou ochotni se starat už jen o zábavu. Dylan se nastěhuje do New Yorku a užívá si spolu s Jamie spoustu zábavy. Oba si totiž myslí, že láska je pouze mýtus a že nic takového neexistuje. A právě tehdy se rozhodli, že vyzkouší něco nového, a to kamarádství s výhodami. Ze svého skvělého přátelství chtějí vytěžit co nejvíc a jsou přesvědčeni o tom, že už nebudou cítit žádné emoce.\n\nPostupem času to ale začíná být osobnější a oba si na výletě za Dylanovými rodiči v Los Angeles uvědomí, že se mezi nimi něco změnilo. Oba se toho leknou a nějakou chvíli se nebaví. Na konci ale Dylan příjemně překvapí Jamie. Po závěrečném polibku se z nich stane plnohodnotný pár.\n\n"}
{"id": "894311", "url": "https://cs.wikipedia.org/wiki?curid=894311", "title": "Chris Stewart (politik)", "text": "Chris Stewart (politik)\n\nChris Stewart (celým jménem Christopher Douglas Stewart; * 15. července 1960 Logan, Utah, USA) je americký republikánský politik. Od roku 2013 je členem Sněmovny reprezentantů USA za druhý obvod státu Utah.\n\nV roce 1978 vystudoval Sky View High School a zapsal se na Utah State University. V letech 1984−1998 sloužil Letectvu Spojených států amerických, kde dosáhl hodnosti majora.\n\nJe členem Církve Ježíše Krista Svatých posledních dnů.\n"}
{"id": "894321", "url": "https://cs.wikipedia.org/wiki?curid=894321", "title": "Troubsko (zámek)", "text": "Troubsko (zámek)\n\nZámek Troubsko se nachází na západním okraji obce Troubsko v okrese Brno-venkov. Je chráněn jako kulturní památka České republiky.\n\nNa místě zámku stála tvrz, zmínky o ní pochází z konce 15. století. V roce 1573 je připomínán začátek stavby renesančního zámku, který nechal vybudovat brněnským stavitelem Antoniem Gabrim tehdejší majitel panství Jan Munka. Původně se mělo jednat o uzavřenou čtyřkřídlou dispozici, postavena však byla pouze dvě navzájem kolmá křídla. Kolem roku 1660 byl zámek raně barokně upraven, na vstupní cestě do areálu byla postavena hranolová věž s průjezdem a kolem ní hospodářské budovy. Po druhé světové válce byl areál tehdejšímu majiteli Bedřichu Hochbergovi vyvlastněn a začal jej využívat sousední státní statek. Po roce 1989 byl zámek vrácen Hochbergovým potomkům, kteří jej dále prodali.\n\n"}
{"id": "894322", "url": "https://cs.wikipedia.org/wiki?curid=894322", "title": "Globar", "text": "Globar\n\nGlobar je tyčinka z karbidu křemíku, elektricky vyhřívaná na teplotu 1000-1650 °C. Využívá se jako zdroj infračerveného záření pro infračervenou spektroskopii.\n\n"}
{"id": "894324", "url": "https://cs.wikipedia.org/wiki?curid=894324", "title": "Bezhlavý jezdec", "text": "Bezhlavý jezdec\n\nBezhlavý jezdec (1866, The Headless Horseman) je dobrodružný román irskoamerického spisovatele Thomase Mayne-Reida. Jde o westernový příběh, který se odehrává v Texasu a který Vladimir Nabokov označil za oblíbený dobrodružný román svého dětství, \"\"který mu podal představu o prériích a velkých otevřených pláních a klenoucí se obloze\"\". \n\nMustanger Maurice Gerald se zamiluje do dcery farmáře Woodleyho Poindextera Louisy a ta jeho lásku opětuje. Netuší, že její otec ji bez jejího vědomí slíbil jejímu bratranci Cassiovi Calhounovi, protože lovce koní Mauriceho nepovažuje za sobě rovného. Podlý Calhoun pak popíchne Louisina bratra Henryho, aby vztahu Mauriceho a Loiuisy zabránil. Henry se s Mauricem pohádá, ale později si uvědomí svou chybu a chce s ním udobřit. V noci se vydá za ním. A na znamení přátelství si oba muži podle starého indiánského zvyku vymění pláště a klobouky. Od té doby však Henryho již nikdo neviděl. Zato se na texaských pláních objevil hrůzostrašný přízrak, bezhlavý jezdec na koni, který všem nahání hrůzu. \n\nMauricemu hrozí lynč, protože všichni jsou přesvědčeni, že Henryho zavraždil. Je zachráněn svým přítelem, lovcem Zebem Stumpem, který se rozhodne, že zmizení Hernyho objasní. Nakonec se zjistí, že Henryho omylem zavraždil Calhoun, když si ho kvůli vyměněným plášťům spletl s Mauricem. Maurice pak Henryho s uříznutou hlavou našel, chtěl jeho tělo odvést, ale kůň se pod příšerným nákladem splašil. Pak pobíhal po krajině a naháněl lidem hrůzu.\n\nPo odhalení se Calhoun rozhodne, že Maurice a sebe zastřelí. Kulka určená jeho sokovi se však odrazí od medailonku, který Maurice dostal od Louisy darem. Calhoun padá mrtev k zemi. Po souhlasu se sňatkem Mauriceho a Louisy Poidenxter zjistí, že Maurice je irský šlechtic.\n\n\n"}
{"id": "894327", "url": "https://cs.wikipedia.org/wiki?curid=894327", "title": "Olga Fatkulinová", "text": "Olga Fatkulinová\n\nOlga Alexandrovna Fatkulinová ( ; * 23. ledna 1990 Čeljabinsk, Ruská SFSR) je ruská rychlobruslařka.\n\nJuniorské mistrovství světa poprvé absolvovala v roce 2008, kdy skončila ve víceboji na 16. místě. V následujícím roce startovala pouze na jednotlivých tratích, na nich však získala jednu zlatou (500 m) a dvě bronzové medaile (1000 m, 1500 m). Od podzimu 2009 pravidelně nastupuje v závodech Světového poháru, roku 2010 premiérově startovala na seniorském světovém sprinterském šampionátu, na kterém dobruslila na celkové osmé příčce. Zúčastnila se také Zimních olympijských her 2010, v závodech na 500 a 1000 m se umístila shodně na 20. místě. Největšího úspěchu dosáhla na Mistrovství světa na jednotlivých tratích 2013, kde na kilometrové trati získala zlatou medaili a na poloviční distanci vybojovala bronz. Startovala na Zimních olympijských her 2014, kde v závodě na 500 m získala stříbrnou medaili, na trati 1000 m byla čtvrtá a na patnáctistovce devátá. V sezóně 2013/2014 zvítězila v celkovém pořadí Světového poháru na trati 500 m. Na premiérovém sprinterském Mistrovství Evropy 2017 získala bronzovou medaili, na Mistrovství Evropy 2018 vyhrála s ruským družstvem týmový sprint. Startovala také na Mistrovství světa ve sprintu 2018, kde vybojovala bronz, a na ME 2019 získala bronzovou medaili ve sprinterském víceboji. Z MS 2019 si přivezla bronz z týmového sprintu. Na ME 2020 získala zlatou medaili v závodě na 500 m a v týmovém sprintu. Z Mistrovství světa na jednotlivých tratích 2020 si přivezla stříbrné medaile z tratě 1000 m a z týmového sprintu a bronz z distance 500 m. Na MS 2020 ve sprintu si dobruslila pro bronzovou medaili.\n\nV listopadu 2017 oznámil Mezinárodní olympijský výbor, že Fatkulinová je součástí ruského dopingového skandálu na ZOH v Soči. Ve všech třech závodech, které tam absolvovala, byla zpětně diskvalifikována, čímž přišla i o stříbrnou medaili ze závodu na 500 m, a byla doživotně vyloučena z olympijských her. Po hromadném odvolání ruských sportovců byla na začátku února 2018 její diskvalifikace a vyloučení z OH Mezinárodní sportovní arbitráží kvůli nedostatku důkazů zrušena.\n\n"}
{"id": "894334", "url": "https://cs.wikipedia.org/wiki?curid=894334", "title": "Brittany Boweová", "text": "Brittany Boweová\n\nBrittany Boweová (* 24. února 1988 Ocala, Florida) je americká rychlobruslařka a bývalá inline bruslařka.\n\nOd dětství se věnovala inline bruslení, zúčastnila se juniorských i seniorských světových šampionátů, odkud přivezla 29 medailí (18 juniorských a 11 seniorských). Po roce 2008 se začala věnovat více škole a basketbalu, nakonec ale v roce 2010 skončila u rychlobruslení. Na mezinárodní scéně se poprvé objevila na podzim 2011, kdy začala pravidelně startovat v závodech Světového poháru. Zúčastnila se také Mistrovství světa ve sprintu (18. místo) a Mistrovství světa na jednotlivých tratích (500 m – 16. místo, 1000 m – 8. místo). V roce 2013 byla na sprinterském mistrovství osmá, ze závodu na 1000 m na šampionátu na jednotlivých tratích si dobruslila pro bronzovou medaili. Zúčastnila se Zimních olympijských her 2014, kde se v závodě na 500 m umístila na 13. místě, na kilometru byla osmá, na trati 1500 m čtrnáctá a ve stíhacím závodě družstev šestá. Velkého úspěchu dosáhla na MS 2015, na kterém vyhrála závody na 1000 m a 1500 m a vybojovala stříbro na distanci 500 m. Podobnou dominanci předvedla o několik týdnů později na sprinterském světovém šampionátu, odkud si po vítězství na všech čtyřech tratích přivezla zlatou medaili ze čtyřboje. V sezóně 2014/2015 rovněž zvítězila v celkovém hodnocení Světového poháru v závodech na 1000 m, v následujícím ročníku triumfovala v SP na tratích 1000 m i 1500 m a v absolutním hodnocení Grand World Cupu. Na MS 2016 získala stříbrnou (500 m) a dvě bronzové medaile (1000 m a 1500 m) a o několik týdnů později obhájila vítězství na světovém sprinterském šampionátu. Zúčastnila se Zimních olympijských her 2018, kde v závodě na 1500 m skončila na 5. místě, na trati 1000 m byla čtvrtá a na distanci 500 m pátá. V olympijském stíhacím závodě družstev získala bronzovou medaili. Startovala také na Mistrovství světa ve sprintu 2018, kde vybojovala stříbro. Z Mistrovství světa na jednotlivých tratích 2019 si přivezla zlato ze závodu na 1000 m a bronz z patnáctistovky. O několik týdnů později získala na sprinterském MS 2019 bronzovou medaili. V sezóně 2018/2019 zvítězila v celkovém hodnocení Světového poháru v závodech na 1000 m a 1500 m.\n\nV roce 2015 získala cenu Oscara Mathisena.\n\n"}
{"id": "894336", "url": "https://cs.wikipedia.org/wiki?curid=894336", "title": "Strupovitost hrušně", "text": "Strupovitost hrušně\n\nStrupovitost hrušně je houbová choroba hrušně a jalovce způsobená houbou \"Venturia pirina\". Cyklus i postižení je podobné strupovitosti jabloně u některých druhů jádrovin způsobované houbou \"Venturia inaequalis\". Choroba poškozuje listy, plody, květy a velmi často i letorosty. \nChoroba ovlivňuje kvalitu plodů a velikost sklizně. Je velmi rozdílná náchylnost u různých odrůd. U starších odrůd je náchylnost k vzniku choroby vyšší. Kultivary hrušek se liší v náchylnosti na strupovitost, ale stejný kultivar odolný v jednom regionu země není odolný v jiné oblasti. Choroba je větším problémem v evropských zemích než v Severní Americe, a jsou zvláště významné obavy v Japonsku.\n\nPrůběh strupovitosti hrušní velmi výrazně ovlivňuje hostitelskou rostlinu. Patogen snižuje asimilační plochu listů a výrazně zvyšuje transpiraci. Na listech způsobuje tmavošedé až černé ostře ohraničené skvrny, které nekrotizují a silně napadené listy opadávají. Skvrny jsou jen na spodní straně listu. Choroba se projevuje rovněž suchými šedočerně ohraničenými skvrnami na plodech. Skvrny na vyvíjejících se plodech bývají často nahloučeny v okolí kališní jamky, jsou zpočátku malé, kruhovité a sametové. Pokožka plodu korkovatí. Plody jsou nevyrovnaným růstem deformovány. Silněji napadené květy a mladé plody opadávají. Větší plody jsou strupovité, deformují se a suché skvrny praskají. Na letorostech v průběhu vegetace vznikají tmavé hnědé sametové skvrny, které zasychají a připomínají rakovinné ložiska (\"Nectria galligena\"), také zde borka na letorostech je drsná a praská. Menší větvičky zasychají.\n\nInfekce začíná na jaře, kdy vhodné teploty a vlhkost podporuje šíření askospor. Infekce nastávají v období kdy teploty stoupají nad 15°C. Důležitá je dostatečné ovlhčení listů. Askospory jsou zdrojem a příčinou primárních infekcí. K infekci askosporami dochází pouze ve dne (askospory potřebují k vyklíčení světlo). Askospory bývají zralé v době rašení, nejpozději však ve fázi myšího ouška. Období uvolňování askospor začíná v teplejších oblastech v první (většinou až v druhé dekádě ) dubna, pokračuje během května až do poloviny (výjimečně do konce) června. Masová zralost a největší nebezpečí infekce nastává od fenofáze růžového poupěte a trvá max. 2 týdny po odkvětu. V tomto období se uvolní 90-95 % askospor. Spóry stoupají do vzduchu z půdy na povrch citlivé dřeviny kde klíčí a mohou přímo proniknout přes kutikulu pokožku rostliny. Poté se rozvíjí nepohlavně, nastává stádium množení konídiemi jenž klíčí na nových oblastech hostitelského stromu. Během vegetace vytváří patogen na listech nepohlavní fruktifikační orgány, které jsou zdrojem sekundárních infekcí. Cyklus sekundárních infekcí pokračuje po celé léto, až do doby, než listy a ovoce opadají ze stromu při nástupu zimy. U \"Venturia pirina\" přezimují většinou nezralé peritecia, které tvoří novou generaci askospór jenž jsou rozšiřovány následující jaro. Patogen přezimuje na napadených opadaných listech a větvičkách. \n\nVysazování rezistentních odrůd. Mezi rezistentní odrůdy jsou počítány Clappova, Boscova a Pařížanka.\nSnížení vlhkosti listů, je třeba zajistit dostatečné vzdušnou korunu stromu prořezáváním a vhodnou agrotechnikou. Důležitá je vyvážená výživa, je třeba se vyhnout hustému olistění. Millsova tabulka pro určení období postrřiku proti strupovitosti jablek je použitelná pro určení období postřiku proti strupovitosti hrušní.\n\nVhodné je omezení infekce z primárních zdrojů - shrabání listí. Během trvajícího nebezpečí infekce od vyrašení do června a to v intervalu 7-14 dní. Interval mezi postřiky je vždy závislý na fungicidu, infekčním tlaku patogena a intenzitě růstu. Maximální ochrana musí být prováděna v období od fenofáze růžového poupěte do maximálně 2. týdne po odkvětu.\n\nZa suchého letního počasí a koncem vegetace je možné používat přípravky preventivně působící. K chemické kontrole může být použita řada sloučenin. Preventivně působí přípravek Polyram WG. Ošetřovat tímto přípravkem je třeba již od fáze zeleného poupěte a podle průběhu počasí tato ošetření opakovat v 7 až 14 denních intervalech až do případného nasazení kurativně působících přípravků.\n\nV období největšího nebezpečí infekce (od konce dubna do konce května) a za deštivého počasí pak přednostně přípravky působící kurativně (léčebně). V ideálním případě lze obě skupiny kombinovat. Dobrý kurativní účinek mají přípravky Baycor 25 WP, Hattrick 50 WP, Mythos 30 SC a Rubigan 12 EC. Přípravky je nezbytné používat podle návodu, střídat a kombinovat, rezistence patogenní houby může vzniknout rychle, jak tomu již bylo u řady dalších chemických skupin.\n\nKontaktní fungicidy nejsou náchylné k rezistenci. Měďnaté fungicidy nebo Bordeauxská jícha jsou směsi tradičně používané ale méně účinné než chemické fungicidy. Sirné přípravky poskytují jistou kontrolu. Doba použití a koncentrace se liší podle přípravku.\n\n\n"}
{"id": "894337", "url": "https://cs.wikipedia.org/wiki?curid=894337", "title": "Jangsan", "text": "Jangsan\n\nJangsan je město v Jižní Koreji. Nachází se v jihovýchodní části území, v provincii Jižní Kjongsang. Mezi místní atrakce patří chrám Tchongdosa, jangsanská věž a jangsanský stadion.\n\n"}
{"id": "894338", "url": "https://cs.wikipedia.org/wiki?curid=894338", "title": "Petr Bušek", "text": "Petr Bušek\n\nPetr Bušek (5. května 1824 Praha – 29. ledna 1894 Husa) byl řezbář, zakladatel řezbářské firmy na Huse z Sychrova známý jako tvůrce dřevořezbářské výzdoby zámku Sychrov z doby novogotické přestavby.\n\nUčil se u svého otce a na pražské akademii, v roce 1846 si otevřel dílnu na Kampě, v roce 1856 na pozvání knížete Kamila Rohana přesídlil na Husu nedaleko Sychrova, aby zde vytvářel dřevořezby převážně a pouze na výzdobě zámku. Často vycházel z předloh Nashe, Ungewittera, Pugina, které byly užívány často při novogotických přestavbách na jiných panských sídlech, někdy i návrhů rohanského stavitele Josefa Pruvota.\n\nOd 80. let do firmy vstupovali Buškovi synové Dominik a Konstantin (i další synové se učili řezbářství, ale tito zemřeli mladí, resp. Karel dal přednost pod pseudonymem Bohdan Kaminský kariéře básníka). Firma poté změnila název na Petr Bušek a synové, knížecí řezbáři v Sychrově. Po Petrově smrti firma pokračovala pod názvem Petra Buška synové až do první světové války. V době sklonku Petrova života a po jeho smrti se zmenšil počet zakázek přímo ze zámku, takže byly plněny zakázky i na jiných místech, zejména vybavení sakrálních prostor.\n\n"}
{"id": "894339", "url": "https://cs.wikipedia.org/wiki?curid=894339", "title": "Veledetektiv Agaton Sax", "text": "Veledetektiv Agaton Sax\n\nVeledektiv Agaton Sax je hlavní hrdina jedenáctidílné humorně až satiricky pojaté série detektivních románů pro mládež o soukromém detektivovi Agatonovi Saxovi, šéfredaktorovi fiktivních novin \"Byköpingsposten \"(Byköpinský kurýr) ve fiktivním městečku Byköping, kterou napsal v letech 1955–1978 švédský spisovatel Nils-Olof Franzén.\n\nAgaton Sax \"\"je šéfredaktorem nejmenších novin v nejmenším švédském městě Byköpingu. Noviny si píše sám, redakční radu tvoří on a teta Tilda, která mu jinak vede domácnost. Jako vynikající novinář je hbitý, důvtipný, pohotový a především o všem důkladně zpravený muž. Toto jsou vynikající vlastnosti jeho druhé tváře, neboť vězte, že Agaton Sax je detektivem amatérem, ale žádným jen tak ledasjakým detektivem – je to veledetektiv!\"\" Neustále nosí tvrďák, nepřátelé mu říkají pro jeho obtloustlou postavu Tlusťoch a při své detektivní práci spolupracuje s Interpolem a Scotland Yardem, kam sám zalétává rychlovrtulníkem, a kde ho pokaždé čeká vrchní detektivní inspektor Josuah H. Lispington.\n\n\n\n"}
{"id": "894342", "url": "https://cs.wikipedia.org/wiki?curid=894342", "title": "Geomarketing", "text": "Geomarketing\n\nGeomarketing je možné chápat jako nový obor, který se vyvíjí v oblasti marketingu. Jedná se o nástroj, který při plánování a implementaci aktivit v oblasti marketingu či obchodu používá GIS (geografický informační systém). Geomarketing spojuje získané poznatky z oblasti geografie, velké množství statistických údajů a kvalitně fungující informační systémy. V současně době se dá říci, že je geomarketing velmi drahocenný nástroj.\nNa základě geografické polohy je možné určit rozmístění jednotlivých odběratelů na stanoveném území. Geomarketing pracuje tedy s adresnými daty, ke kterým přiřazuje jejich hodnoty a atributy. Geomarketing dává možnost lépe se zaměřit na trh či daný segment. Firma díky němu může lépe zmapovat oblast prodeje a díky tomu efektivněji plánovat. Principem geomarketingu je zpracování digitálních map, které je možné vytvořit díky informacím získaných při výzkumech. Díky tomu je možné rozpoznat chování lidí na určitém území a z různých hledisek (ekonomického, sociodemografického).\n\nMezi základní úlohy, na které může být využit geomarketing jsou:\n\nPro tvorbu marketingových analýz je zapotřebí mít kvalitní data, která musí být co nejpřesnější a nejpodrobnější. Nejčastěji jsou získávána data z Českého statistického úřadu. Příkladem těchto dat mohou být demografické informace – věk, zájmové a profesní skupiny, kupní síla, aj. Spojením těchto dat s nástroji geomarketingu vzniká velmi efektivní kombinace, která na základě korelací nabídkových, poptávkových, tržních a prodejních dat dokáže odvodit přesné zacílení jak reklamních tak i informačních činností.\nDalším zdrojem jsou data z marketingového výzkumu na principu příčina – jev – důsledek – následek. Prognostický marketingový regionální výzkum spojený s geomarketingem pomáhá k prognózování a odhadu rizika, což zajišťuje kvalitnější fungování kampaní.\n\nV navigacích se nacházejí navigační mapy GPS, které obsahují POI neboli vrstvy bodů zájmu. Právě sem je možné zařadit síť poboček či prodejen a díky tomu získat informace pro geomarketing. Moderním přístupem je také používání Bluetooth, které se dá aplikovat při promoakcích či na veletrzích.\nGeomarketing je možné využít pro navigaci uvnitř nákupních center. Na trhu existuje aplikace, která pomocí webu nabízí možnost 3D prohlídky budovy. Hlavním cílem této aplikace je poskytnout jí uživatelům v daný čas na správném místě, proto je určená do chytrých telefonů či přístrojů s dotykovým displejem. Umožňuje uživatelům najít pobočku firmy a snadněji se po ní pohybovat. Tuto aplikaci uvedla na trh společnost 3D technologies R&D. Existují také nákupní košíky se zabudovanou GPS, které umožňují určit, jak se kupující po obchodním centru pohybuje.\n\n4P geomarketing je doplnění 4P marketingu o geografické informace.\n\nV dnešní době vlastní velké procento lidské populace mobilní telefon a s ním i telefonní číslo. Mobilní operátoři rozhodně nestrádají a rozhodně si nemohou stěžovat, že by měli málo zákazníků, případně uživatelů jejich služeb. Je ovšem jasné, že za ty roky, co mezi lidmi kolují mobilní telefony, šla technologie kupředu a také služby operátorů, kteří chtějí vydělávat, jsou zase jiné než před dvaceti lety. Procento výdělků za volání a psaní SMS u každého operátora pomalu ale jistě bude klesat. Netvrdím, že se přestane telefonovat a psát, ale cena za tyto služby je oproti historickým cenám nízká a za trojcifernou částku dnes není problém užívat služby, které byly nabízeny ještě před deseti lety za čtyř až pěti cifernou částku. Ano platí to i na našem území. Operátoři musí najít způsob, jak tyto ušlé zisky nahradí. A jedna z možností je outsourcování geomarketingových služeb.\n\nMobilní operátoři mají velké základny uživatelů a snaží se maximalizovat počet uživatelů se závazky - typicky uživatelé s paušálem. To může mít pro obě strany výhody, ale pro operátora je to dost zásadní (žádný operátor není armáda spásy a hlavní je vydělat). Takový operátor má totiž v ideálním případě jistotu, že daný uživatel bude po předem sjednanou dobu užívat předem sjednané služby, navíc může získat základní informace o uživatelích. Každý takový uživatel musí udat informace o své osobě jako je například jméno, příjmení, bydliště, věk atd. Toho lze samozřejmě využít i právě při geomarketingu.\n\nPokud uzavíráte smlouvu s mobilním operátorem na nějaký tarif, tak se můžete ve smlouvě pozastavit nad bodem, kde se píše, že vám budou chodit zprávy s reklamním obsahem. A zde to všechno začíná. Mobilní operátoři mají o svých uživatelích celkem zajímavé informace, které jsou jako stvořené pro cílenou kampaň na konkrétní skupiny lidí. \n\nInformace o uživatelích můžeme jednoduše dělit na:\nPokud tyto tři zmíněné typy informací přidělíme k danému uživateli, tak dostáváme detailní popis člověka, kterého je možné oslovit.\n\nZpůsobů, jak může operátor oslovit uživatele, kteří souhlasili s tím, že jim bude zasílán reklamní obsah je několik. Od cílených emailů až po osobní telefonát. Nejzajímavější pro geomarketing je ovšem oslovení za pomoci SMS/MMS na základě geografické polohy, v případě mobilních operátorů přibližné geografické polohy. V praxi to tedy může znamenat, že si někdo u mobilního operátora zadá zakázku na oslovování za pomoci SMS/MMS na základě geografické polohy a popíše koho a kde oslovit. Je důležité úkol správně zadat a vědět, koho a kde danou osobu oslovit. Jak je již dříve zmíněno, mobilní operátoři mají relativně detailní popis uživatelů svých služeb a není pro ně problém osoby se zadanými vlastnostmi, vyskytující se na zadavatelem zadaném území kontaktovat pomocí SMS/MMS s reklamním sdělením. Když informační systém mobilního operátora vyhodnotí, že se osoba dle zadaných parametrů vyskytuje na zadavatelem zadaném území, tak je zpráva se zadaným textem odeslána na telefonní číslo vyhovující osoby.\n\nPředstavte si, že vlastníte nově otevřenou seznamovací kavárnu. Nic podobného široko daleko není a vy chcete informovat zainteresovanou část veřejnosti, že se něco podobného v její blízkosti nachází. Je možné rozdávat různé letáčky, ale buď to bude neefektivní, nebo budete muset platit lidi, aby chodili a oslovovali možné zájemce na ulici. Asi nemá cenu říkat, že používání lidí jako propagátory není vždy efektivní, navíc nepracují zadarmo. Pak se tu naskýtá právě možnost outsourcování geomarketingu za pomoci některého z mobilních operátorů za pomoci SMS/MMS. Takovému operátorovi stačí zadat, kolik a jaké lidi chcete oslovit - v našem případě to tedy můžou být jak muži, tak ženy, v určitém věku, dejme tomu ve věku 18 - 35 let, svobodní, a kteří se budou nacházet ve vzdálenosti například do 2 kilometrů od kavárny. Samozřejmě je důležité i samotné sdělení, takže je zapotřebí vymyslet i text sdělení a svěřit ho operátorovi. Operátorův informační systém tedy pro dané území nastaví požadované hodnoty, a pokud se na daném územ9 zadaná osoba vyskytne, tak jí systém automaticky odešle SMS/MMS zprávu se zadaným textem. \n\n\n\nSlužby geomarketingu poskytují provozovatelé poštovních služeb. Je to logické, právě tito poskytovatelé mají údaje o zákaznících, komu doručují letáky, dopisy, balíky, znají jejich adresy, způsob bydlení i dojezdové vzdálenosti. \n\n"}
{"id": "894345", "url": "https://cs.wikipedia.org/wiki?curid=894345", "title": "Kodže", "text": "Kodže\n\nKodže je město v Jižní Koreji. Nachází se v jihovýchodní části území, v provincii Jižní Kjongsang, nedaleko velkoměsta Pusan. Muncipalita města se rozkládá na několika ostrovech a ostrůvcích, z nichž největší je ostrov Kodže, na kterém se nachází samotné město. Město se dělí na dvě části (tong): Kohjong-tong a Okpo-tong. Ve městě sídlí několik společností, mezi jinými loděnice Daewoo a Samsung Heavy Industries. Okpo je menší, nachází se na východ od vlastního města a nachází se tam loděnice Samsung.\n\nV roce 757 král Silly Kjongdok označil ostrov jako okres Kodže (Kodže-gun). Ostrov byl využíván pro různé invaze a vojenská tažení, např. v roce 1419 při tažení Čosonu proti pirátům wakó na ostrově Cušima a v roce 1592 u vesnice Okpo během imdžinské války čosonský generál Čchungmu vyhrál námořní bitvu proti Japoncům.\n\nBěhem Korejské války tu vláda generála Douglase MacArthura internovala 170 000 severokorejských a čínských zajatců.\n\nPodnebí je mírné, monzunové. Za rok tu spadne 2000 mm srážek, z toho většina na jaře a v létě. Průměrná lednová teplota je 2,5 °C a průměrná srpnová teplota je 25,6 °C (srpen je nejteplejší měsíc).\n\n"}
{"id": "894346", "url": "https://cs.wikipedia.org/wiki?curid=894346", "title": "Sofo Chalvašiová", "text": "Sofo Chalvašiová\n\nSofo Chalvašiová (gruzínsky სოფო ხალვაში, \"Sofo Chalvaši\"), též známá jako Sofiko (* 31. května 1986, Batumi, Adžárie) je gruzínská zpěvačka a hudebnice lazského původu. Vešla ve známost jako historicky první zástupkyně Gruzie na Eurovision Song Contest, když vystoupila na Eurovision Song Contest 2007 v Helsinkách. S písní \"Visionary Dream\" obsadila 12. místo.\n\nSofo začala zpívat ve věku tří let. Od dětství navštěvovala hudební školu v rodném Batumi, kde studovala vyjma zpěvu také hru na klavír a hoboj. V dospívání zvítězila v řadě pěveckých i klavírních soutěží.\nV roce 2006 Sofo obsadila třetí místo na soutěži mladých talentů \"New Wave\" v lotyšské Jūrmale. Po návratu do Gruzie obdržela nabídku moderovat lokální televizní talentovou soutěž.\n\nV prosinci 2006 byla Sofo interně vybrána gruzínskou veřejnoprávní televizí jako vůbec první zástupce země na soutěži Eurovize. V národním kole představila pět písní, z nichž vítězný singl \"My Story\" (název později změněn na \"Visionary Dream\") obdržel 51 % diváckých hlasů.\n\n10. května 2007 Sofo vystoupila v mezinárodním semifinále Eurovize v Helsinkách, odkud postoupila do finále. Tam o dva dny obsadila 12. místo se ziskem 97 bodů (maximální ohodnocení 12 bodů Gruzie obdržela z Litvy, Česká republika odevzdala 1 bod).\n\nPři příležitosti vystoupení na Eurovizi Sofo v Londýně nahrála debutové promo album \"Visionary Dream\".\n\nSofo je vdaná a má dceru.\n\n"}
{"id": "894347", "url": "https://cs.wikipedia.org/wiki?curid=894347", "title": "Bob de Jong", "text": "Bob de Jong\n\nBob Johannes Carolus de Jong (* 13. listopadu 1976 Leimuiden) je bývalý nizozemský rychlobruslař.\n\nPrvního juniorského světového šampionátu se zúčastnil v roce 1995, kdy mistrovství vyhrál. O rok později titul obhájil. Na podzim 1997 začal startovat na závodech Světového poháru, na Mistrovství světa na jednotlivých tratích 1997 získal svoji první seniorskou medaili – bronz ze závodu na 10 km. Od té doby se pravidelně umísťuje na předních příčkách na dlouhých tratích 5000 a 10 000 m, ze světového šampionátu má z těchto distancí celkem 20 medailí, z toho sedm zlatých. Vícebojařského mistrovství světa se zúčastnil pouze dvakrát, v roce 2005 byl sedmý, v následujícím roce skončil na 22. příčce. V sezónách 2003/2004, 2010/2011 a 2011/2012 vyhrál celkové pořadí Světového poháru v závodech na 5000/10 000 m. Pětkrát startoval na zimní olympiádě, v Naganu 1998 vybojoval na 10kilometrové distanci stříbro, v Salt Lake City 2002 skončil na téže trati patnáctý a v Turíně 2006 závod na 10 000 m vyhrál. Pro bronzové medaile si na „desítce“ dobruslil ve Vancouveru 2010 a v Soči 2014. Poslední závody absolvoval na jaře 2016.\n\nV roce 2011 obdržel cenu Oscara Mathisena.\n\n"}
{"id": "894351", "url": "https://cs.wikipedia.org/wiki?curid=894351", "title": "Mount Bates", "text": "Mount Bates\n\nMount Bates (319 m n. m.) je kopec na ostrově Norfolk v jihozápadní části Tichého oceánu. Jedná se o nejvyšší bod ostrova i celého australského externího teritoria Norfolk.\n\n"}
{"id": "894352", "url": "https://cs.wikipedia.org/wiki?curid=894352", "title": "Miroslav Holec", "text": "Miroslav Holec\n\nMiroslav Holec (* 8. listopadu 1987, Písek) je český profesionální hokejový útočník v současnosti hrající za tým ČEZ Motor České Budějovice.\n\nHokeji, k němuž ho přivedl jeho otec, se začal věnovat v šesti letech. Svoji karieru začal v klubu HC Písek, ve dvaceti letech se však rozhodl pro přestup do prvoligového Havlíčkova Brodu. Zde si jej vyhlídl trenér pražské Slavie pan Vladimír Růžička a dal mu šanci hrát v A týmu. V sezóně 2007-08 se mohl útočník radovat z mistrovského titulu, i když v extraligovém play-off odehrál jen jeden zápas. Před sezónou 2011-12 přešel do brněnské Komety, se kterou získal druhé místo. Od sezóny 2015-2016 působí v HC Olomouc.\n\n\n"}
{"id": "894353", "url": "https://cs.wikipedia.org/wiki?curid=894353", "title": "Gabriela Kratochvílová", "text": "Gabriela Kratochvílová\n\nGabriela Lašková, rozená Kratochvílová, (* 11. února 1990 Chotěboř) je česká moderátorka, modelka, mažoretka a vicemistryně Evropy 2013 mažoretek v kategorii pom, Česká Miss a Česká Miss posluchačů Frekvence 1 pro rok 2013.\n\nPochází z Chotěboře. Studovala i na místním gymnáziu. Od roku 2009 žije a studovala v Praze. Má o dva roky starší sestru Janu, která ji přihlásila do Jihlavského castingu, a o rok a půl mladšího bratra Michala. Její rodiče jsou rozvedení. Matka Jana Adamcová žijící v Pardubicích je podruhé vdaná a otcem je Luboš Kratochvíl, místní ortopedický chirurg.\n\nV době studia na gymnáziu závodila ve fitness aerobiku a cestovala za modelingem např. do Asie. V roce 2007 založila se sestrou Janou tým mažoretek. Od té doby působí jako mažoretka v klubu JK Dance team Chotěboř, který vede její sestra Jana. Tým soutěží v rámci závodů mistrovství ČR v kategorii pom. V roce 2013 začala Kratochvílová soutěžit i v kategorii jednotlivců. V roce 2013 na Evropském šampionátu mažoretek v Brně skončila se svým týmem na 2. místě.\n\nV roce 2013 si zahrála roli Lindy ve filmu \"Bony a klid II.\"\n\nOd 29. června 2014 moderuje hlavní zpravodajskou relaci na televizní stanici Prima Family. Moderátorskou dvojici tvoří se sportovcem Romanem Šebrlem.\n\nDne 10. června 2016 se provdala za dlouholetého přítele Filipa Laška.\n\nStudovala osmiletý studijní cyklus na gymnáziu v Chotěboři, kde maturovala v roce 2009. Poté studovala na Vysoké škole hotelové, o.p.s. bakalářský obor Hotel Management, který absolvovala v roce 2012 a získala bakalářský titul. Od září 2011 do února 2012 studovala v rámci programu Erasmus půl roku v Anglii na University College Birmingham. Od září 2012 pokračovala v magisterském oboru Marketing Communication (studovaném v anglickém jazyce) na Vysoké škole finanční a správní, který absolvovala v listopadu 2014.\n\nOvládá anglický, francouzský a německý jazyk.\n\nV roce 2003 se zúčastnila soutěže Dívka roku, kde skončila na 2. místě.\n\nV roce 2013 se zúčastnila soutěže krásy Česká Miss. Finálový galavečer se konal 23. března 2013 v Hudebním divadle Karlín, kde zvítězila, získala titul Česká Miss a vedlejší titul \"Česká Miss posluchačů Frekvence 1\". Toto vítězství ji nominovalo na mezinárodní soutěž krásy Miss Universe pro rok 2013, kde se ale neumístila.\n\n"}
{"id": "894356", "url": "https://cs.wikipedia.org/wiki?curid=894356", "title": "Antraknóza ořešáku", "text": "Antraknóza ořešáku\n\nAntraknóza ořešáku také hnědnutí listů ořešáků nebo černá skvrnitost ořešáku je houbová choroba ořešáku způsobená houbou \"Ophiognomonia leptostyla\" (synonymum \"Gnomonia leptostyla\"). Choroba se projevuje černohnědými zasychajícími skvrnami na listech, plodech a výjimečně se projevuje i na letorostech. Příznaky, skvrny na plodech, mohou být zaměnitelné se skvrnami způsobenými bakteriemi.\nChoroba se vyskytuje v celé Evropě a v Severní Americe.\n\nVýskyt antraknózy ořešáku lze snadno identifikovat makroskopicky především jejich příznaků. Na listech se nejdříve projevuje menšími, tmavě hnědými ohraničenými skvrnami, především kolem nervatury. Skvrny jsou nejprve žlutohnědé, později od středů hnědé a nakonec nekrotizují. Skvrny se postupně zvětšují a spojují. V důsledku toho se listová plocha zmenšuje a listy předčasně opadávají v různých fázích napadení. Napadené plody mají tmavé propadlé skvrny a rostlinná pletiva jsou tmavá. Plody někdy předčasně opadávají. Černohnědé zasychající skvrny jsou symptomy na listech, plodech a výjimečně se takto napadení projevuje i na letorostech.\n\nPerithecia jsou uloženy v listech. Jejich stopky jsou kratší než 250 mikrometrů. Askospory jsou 19-23 mikronů dlouhé a 3,5 mikronů široké.\n\n\"Ophiognomonia leptostyla\" ovlivňuje různé druhy ořešáku. Parazit přezimuje ve spadaném listí, kde na jaře dozrávají plodnice peritecia s vřecky a askosporami. Askospory jsou zdrojem primárních infekcí. Houba se dobře šíří za vlhkého počasí a může strom značně oslabovat. Objevuje se na jaře a přenáší se na zdravé stromy hlavně větrem. Patogen vyžaduje k rozvoji po napadení teploty kolem 21° C a vysokou relativní vlhkost (96 – 100%). Přesto bylo prokázáno, že konidie patogena přežijí po dobu dvou týdnů bez vody.\n\nChoroba způsobuje škody především ve vlhkých letech, významný výnos ztráta ve sklizni ořechového dřeva a může způsobit vážné odlistění.\n\nDůležitým opatřením proti této chorobě je odstranění a likvidace listí na podzim. Pouze ve výjimečných případech by měly být používány fungicidy. Vyšší dávky dusíku v hnojivech také snižují rozsah choroby.\n\nVýskyt choroby lze u mladých porostů omezit ošetřením, nejlépe již před květem. \n\nDoporučené fungicidy :\n\n\n"}
{"id": "894357", "url": "https://cs.wikipedia.org/wiki?curid=894357", "title": "Gella Vandecaveyeová", "text": "Gella Vandecaveyeová\n\nGella Vandecaveye nebo Gella Van De Caveye [Chela Fandekafej], (*5. červen 1973 Kortrijk, Belgie) je bývalá reprezentantka Belgie v judu. Je majitelkou dvou olympijských medailí. Je vlámské národnosti.\n\n\n\nS judem začala v 8 letech ve Zwevegemu. Od 15 let spolupracovala s Eddy Vinckierem. Od juniorského věku více než vypilovanou technikou poutala pozornost svojí živelnou povahou. Uměla si patřičně vychutnat vítězství. Nerada prohrávala a pro vítězství byla schopná udělat téměř cokoliv. Jejím hnacím motorem byla i kolegyně z reprezentace Ulla Werbrouck (povahově zcela odlišná), které se snažila vyrovnat a překonat jí. Potom co Werbroucková ukončila v roce 2001 sportovní kariéru, šla s výsledkami dolů a do dvou let s judem skončila. Důvodem nebylo vážné zranění, v roce 1998 překonala zlomeninu krční páteře, ale čistě ztráta motivace. Sportovní kariéru ukončila na začátku olympijské sezóny 2004, ale nechala se ještě přemluvit k účasti na olympijských hrách v Athénách. Olympijská zlatá medaile byla jediná, která jí ve sbírce nakonec chyběla.\n\nPo skončení kariéry se věnovala několika projektům. V letech 2005 a 2006 se účastnila Rallye Dakar jako navigátorka. S pilotem Jacky Loomansem však v žádném ročníku nedojeli do cíle.\n\n\n"}
{"id": "894361", "url": "https://cs.wikipedia.org/wiki?curid=894361", "title": "Locika tatarská", "text": "Locika tatarská\n\nLocika tatarská (\"Lactuca tatarica\") je invazivní plevelná rostlina, která se na nově osídlených územích, včetně České republiky rychle šíří.\n\nTato rostlina pochází z oblastí rozprostírajících se od jihovýchodní Evropy přes Střední Asii až do Himálají, kde v západním Tibetu vyrůstá i ve výšce 5000  m n. m. Odtud se rozšířila do části střední a západní Evropy, do střední Sibiře, severní Afriky i Severní Ameriky, pravděpodobně se nevyčištěnými zrninami. V původních oblastech roste ve stepích a lesostepích jako suchomilná nebo na pobřežích moří a slaných jezer jako slanomilná rostlina.\n\nDo České republiky, kde byl tento neofyt prvně popsán až v roce 1957, byla locika tatarská pravděpodobně zavlečena s dováženým obilím nebo železnou rudou z jižních oblastí Ruska. Nejlépe ji vyhovují teplé lokality, snáší slunná i zastíněná stanoviště, poměrně zasolenou půdu a nevadí ji ani časté sešlapávání. Přednost dává místům s písčitou a vápnitou půdou. Obvykle vyrůstá okolo železnic a silničních komunikací, na rozličných skládkách a rumištích, je častá v okolí železničních překladišť a na místech ovlivněných lidskou činností.\n\nJednoletá nebo ozimá bylina která dlouhodobě setrvává na svém stanovišti kde vytváří tzv. rozrůstající se hnízda. Má lodyhu vysokou 30 až 100 cm vyrůstající z hluboko kořenícího, tenkého kořene s množství postranních výběžků. Roztroušeně chlupaté či zcela holé lodyhy jsou přímé a jednoduché nebo se v horní polovině větví, jsou obdobně jako pevné a lysé listy sivě nebo modře zelené. Lodyhy i listy obsahují buňky s množstvím bílé šťávy, latexu, která z nich po poranění vytéká.\n\nMladé rostliny vytvářejí pouze listové růžice. U starší rostliny vyrůstá z růžice lodyha jejíž spodní, často objímavé listy jsou eliptické až úzce eliptické, 5 až 18 cm dlouhé a 1 až 5 cm široké. Jejich čepele jsou k bázi zúžené, peřenosečné nebo hrubě zubaté, mívají 2 až 5 párů postranních laloků trojúhelníkovitého tvaru s ostrými konci a jsou někdy zvlněné. Horní listy lodyhy jsou menší, užší a bývají méně dělené.\n\nNa rostlině vyrůstají v řídkých latách asi 2 cm široké úbory s 16 až 26 bleděmodrými až nafialovělými (vzácně i bílými) jazykovitými kvítky. Válcovitý zákrov 1,5 až 2 cm vysoký je tvořen listeny s červenavými skvrnami vyrůstajícími ve třech až čtyřech řadách, mají čárkovitý tvar a délku od 12 do 15 mm. Kvetou nejčastěji od července do srpna a jsou opylovány hmyzem který uvnitř kvítků nachází nektar.\n\nPlody jsou 4 až 6 mm dlouhé a přibližně 1 mm široké, tmavě šedé až černé, smáčknuté, do ostré špičce (zobáčku) zúžené nažky. Mají téměř 1 cm dlouhý, bílý chmýr díky kterému jsou roznášeny větrem nebo vodou na nemalé vzdálenosti. Ploidie 2n = 18.\n\nLocika tatarská se rozmnožuje semeny i vegetativně přímo na stanovišti. Nažky, kterých může být z jedné rostliny i přes tisíc, mohou klíčit ještě téhož roku po uzrání. Pokud na podzim nenajdou příhodné podmínky, klíčí příští rok na jaře až při vyšších teplotách od poloviny dubna. Přímo na stanovištích se rostliny rozmnožují ze svého doširoka se rozrůstajícího kořenového systému, který zasahuje 1 m hluboko, ojediněle až 5 m. Mají silnou regenerační schopnost, stačí 1,5 až 2 cm kořene pro vznik nové rostliny a po posekání lodyhy rostlina bez problému obráží.\n\nV prvé řadě je na invazivní lociku tatarskou nahlíženo jako na perspektivně velice nebezpečný plevel. Je to konkurenčně velmi silná rostlina nenáročná na stanoviště. Nelze ji vzhledem k vysoké regenerační schopnosti běžnými prostředky mechanicky ničit a přitom se dokáže velmi rychle a do široka rozmnožovat. Doposud se v České republice na orné půdě nezabydlela.\n\nHořký latex který je v pletivu rostliny obsažen a má sloužit jako ochrana proti býložravcům, má na lidi mírné sedativní až narkotické účinky, dokonce byl nazýván nepravým opiem. V asijském léčitelství byl aplikován vnitřně při léčbě mj. nespavosti, neurózy a hyperaktivity dětí; vně se uplatňoval při léčbě bradavic.\n\n \n"}
