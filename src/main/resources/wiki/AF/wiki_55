{"id": "877976", "url": "https://cs.wikipedia.org/wiki?curid=877976", "title": "Washingtonský konsenzus", "text": "Washingtonský konsenzus\n\nWashingtonský konsenzus je desatero hospodářských pravidel, sepsaných roku 1989 ekonomem Johnem Williamsonem jako pomoc rozvíjejícím se státům. Představují standardní reformní balíček pravidel, jež uznávaly washingtonské instituce, jako je Mezinárodní měnový fond, Světová banka a ministerstvo financí USA. Pravidla zahrnují požadavky na makroekonomickou stabilizaci, otevření ekonomik v rámci obchodu a investic a posílení tržních sil v rámci domácího hospodářství. Lze jej chápat jako jakýsi manuál neoliberální politiky.\n\nNásledně se začal i přes Williamsonův odpor používat pojem Washingtonský konsenzus v širším významu, kdy odkazuje na obecnější ekonomické orientace směrem k silně tržně založenému přístupu (někdy popisovanému jako neoliberalismus).\n\n\nDiskuze na téma Washingtonského konsensu bývá svárlivá, často z důvodu zaměňování významu pojmu, jak bylo uvedeno výše.\n\nV roce 2002 přednesl autor pojmu přednášku na téma, zda Washingtonský konsenzus selhal či nikoli .\n\nEkonom Jiří Jonáš srovnává Washingtonský konsenzus s Lisabonským programem :\n\nMartin Tománek, nezávislý investiční analytik, na téma Washingtonského konsenzu :\n\nPravicový ekonom Pavel Kohout zdůrazňuje, že výhody aplikace Washingtonského konsensu může zhatit korupce.\n\nMezi nejznámější kritiky Washingtonského konsenzu patří nositel Nobelovy ceny za ekonomii Joseph Stiglitz a profesor ekonomie na Harvardově univerzitě Dani Rodrik.\n\nStiglitz kritizuje autora Washingtonského konsenzu Johna Williamsona za to, že se nezmiňuje o inflaci. Kontrola vysoké inflace by podle Stiglitze měla být prioritou. Dále konstatuje, že pokud je ekonomika dané země nekonkurenceschopná a nemá žádnou komparativní výhodu, mohou se přínosy volného obchodu a privatizace ztrácet například dobýváním renty, což uskutečňují zájmové skupiny. Jeho další poznámka směřuje k tomu, že politiky, které fungují v jedné zemi, nemusí fungovat v ostatních zemích. Země se od sebe liší kulturně a institucionálně. Svoji kritiku podkládá tím, že nejúspěšnější rozvojové země nešly cestou Washingtonského konsenzu. Zdůrazňuje úspěchy Číny, Indie a Vietnamu.\n\nRodrikova kritika se zaměřuje především na instituce. Tvrdí, že nejdříve musí být zaveden kvalitní institucionální rámec a potom až mohou být aplikovány liberální reformy. Konkrétně konstatuje, že standardní politické reformy nepřinášejí trvalé účinky, pokud jsou v pozadí špatné instituce. Zásadní politiky musí být zakotveny v solidních institucích. Liberalizace obchodu by nefungovala, kdyby nebyly zavedeny daňové instituce, které by vyrovnaly ztrátu z obchodních příjmů, celníci by nebyli dostatečně kompetentní, instituce trhů práce nefungovaly. Politické reformy typu Washingtonského konsenzu jsou neúčinné, protože neexistuje nic, co by zajistilo, že můžou být úzce zaměřeny na to, co může být nejdůležitějším omezením blokující hospodářský růst. Trikem je najít ty oblasti, kde reforma přinese největší návratnost. V opačném případě jsou političtí činitelé odsouzení k přístupu stříkací pistolí. Střílí svou reformní pistolí na co nejvíc cílů a doufají, že se trefí. Rodrik navazuje na svou kritiku a rozšiřuje Washingtonský konsenzus o dalších deset bodů. Jeho deset bodů klade především důraz na institucionální faktory.\n\nMezi tyto body patří:\n\n"}
{"id": "877987", "url": "https://cs.wikipedia.org/wiki?curid=877987", "title": "Eric Hobsbawm", "text": "Eric Hobsbawm\n\nEric John Ernest Hobsbawm (9. června 1917, Alexandrie – 1. října 2012, Lodnýn) byl britský historik marxistické orientace. \n\nNarodil se v židovské rodině z egyptské Alexandrie, která se v jeho dvou letech přestěhovala do Vídně, posléze do Berlína. Odtud uprchl před Hitlerem do Británie, kde vystudoval historii na univerzitě v Cambridgi. Poté se účastnil bojů druhé světové války. Po válce nastoupil na Birkbeck College, která je součástí Londýnské univerzity a věnuje se především postgraduálnímu studiu. Zde se stal nakonec prezidentem.\n\nByl členem Komunistické strany Velké Británie, kde po roce 1968 podporoval tzv. eurokomunistickou frakci, která podpořila pražské jaro 1968 a odsoudila invazi vojsk Varšavské smlouvy do Československa. V 80. letech se však sblížil s britskou Labour party, pracoval v intelektuálním týmu Neila Kinnocka, který se pokoušel stranu vyvést z krize a defenzívy. Tonyho Blaira však později odmítl jako \"Thatcherovou v kalhotách\".\n\nZabýval se především obdobím vzniku industriálního kapitalismu a 19. stoletím (\"The Age of Revolution, The Age of Capital, The Age of Empire\"), napsal ale i známou práci \"The Age of Extremes\" věnovanou století dvacátému. Hojně citována je též jeho kniha \"The Invention of Tradition\" (napsaná spolu s Terencem Rangerem), kde nastolil tezi, že většina \"tradic\" je v moderní společnosti uměle zkonstruována k aktuálním účelům, především pro potřeby udržení moderního národa, který je v jeho (\"gellnerovském\") pohledu bytostně spjat s potřebami industriální společnosti a je poměrně nedávnou kategorií.\n\nVedle svých historických prací publikoval Hobsbawm také jazzové kritiky v časopise \"New Statesman\". Pod pseudonymem Francis Newton vydal také knihu \"Jazzová scéna\" (1959).\n\n\n\n\nPortrét v deníku Guardian\n"}
{"id": "877988", "url": "https://cs.wikipedia.org/wiki?curid=877988", "title": "Okres Bydhošť", "text": "Okres Bydhošť\n\nOkres Świecie (polsky \"Powiat świecki\") je okres v polském Kujavsko-pomořském vojvodství. Rozlohu má 1394,8 km² a v roce 2009 zde žilo 102 470 obyvatel. Sídlem správy okresu je město Bydhošť, které však není jeho součástí, ale tvoří samostatný městský okres.\n\nMěstsko-vesnické:\n\nVesnické:\n\n"}
{"id": "877994", "url": "https://cs.wikipedia.org/wiki?curid=877994", "title": "Ivan Pavlovič Bratuchin", "text": "Ivan Pavlovič Bratuchin\n\nIvan Pavlovič Bratuchin (rusky Иван Павлович Братухин, 12./25. února 1903, Jaščery (rusky Ящеры) v nynější Kirovské oblasti – 4. června 1985) byl hlavní konstruktér sovětské konstrukční kanceláře OKB-3, která se zabývala konstrukcí vrtulníků nesoucích jeho jméno Bratuchin.\n\nIvan Pavlovič Bratuchin se narodil v roce 1903 ve vsi Jaščery (nynější Kirovská oblast) v Rusku, jeho otec se jmenoval Pavel Michajlovič Bratuchin. V roce 1926 nastoupil na Moskevskou státní technickou univerzitu a studoval zde do roku 1930 pod vedením Borise Nikolajeviče Jurjeva, ruského leteckého průkopníka (zajímal se o letadla s rotující nosnou plochou). Byl na tříměsíční stáži v Německu, Itálii a Francii, pomáhal ve vrtulníkové skupině experimentálního aerodynamického oddílu CAGI (ЭАО ЦАГИ) vedeného B. N. Jurjevem.\n\nÚčastnil se pod vedením Alexeje Michajloviče Čerjomuchina a A. M. Izaksona výstavby prvního sovětského vrtulníku CAGI 1-EA. Bratuchin pak navrhl vrtulník CAGI 11-EA.\n\nV lednu 1940 bylo na návrh B. N. Jurjeva založeno konstrukční oddělení Moskevského leteckého institutu (MAI) známé jako OKB-3, které se specializovalo na stavbu helikoptér. V březnu 1940 oddělení převzal po Jurjevovi Ivan Pavlovič Bratuchin a vedl jej až do roku 1951, kdy bylo zrušeno. Navrhl stroje 2MG Omega, Omega II, G-3, G-4, B-5, B-9, B-10. Vrtulník Bratuchin B-11 byl posledním strojem z OKB-3.\n\nV roce 1954 se stal I. P. Bratuchin profesorem a v roce 1962 doktorem technických věd. Za své zásluhy byl odměněn mj. Leninovým řádem.\n\n\n"}
{"id": "877997", "url": "https://cs.wikipedia.org/wiki?curid=877997", "title": "Osoba (rozcestník)", "text": "Osoba (rozcestník)\n\nOsoba může být:\n\n\n\n\n"}
{"id": "878005", "url": "https://cs.wikipedia.org/wiki?curid=878005", "title": "Revize a kontroly plynových zařízení", "text": "Revize a kontroly plynových zařízení\n\nPlynovým zařízením je dle tzv. Energetického zákona \"zařízení pro výrobu a úpravu plynu, zásobníky plynu, zásobníky zkapalněných plynů, plynojemy, plnírny, zkapalňovací, odpařovací, kompresní a regulační stanice, nízkotlaké, středotlaké, vysokotlaké a přímé plynovody, plynovodní přípojky, těžební plynovody, odběrná plynová zařízení, související technologická zařízení\"\n\nProvádění revizí a kontrol plynových zařízení řeší vyhláška č. 85/1978 Sb., ve znění pozdějších předpisů. \"Vyhláška se vztahuje na organizace, které vyrábějí, montují, provozují, opravují, udržují plynová zařízení (dále jen \"zařízení\") nebo provádějí jejich revize.\" Revize zařízení jsou výchozí (§ 6) a provozní (§ 7); rozumí se jimi celkové posouzení zařízení, při kterém se prohlídkou, vyzkoušením, popřípadě i měřením zjišťuje provozní bezpečnost a spolehlivost zařízení nebo jeho částí a posoudí se i technická dokumentace a odborná způsobilost obsluhy. Kontrolou zařízení je posouzení, zda stav provozovaného zařízení odpovídá požadavkům bezpečnosti práce a technických zařízení a požadavkům požární ochrany.\n\nV oboru plynárenství je zákazníkem, je podle Energetického zákona \"fyzická či právnická osoba odebírající plyn odběrným plynovým zařízením, které je připojeno k přepravní nebo distribuční soustavě nebo k těžebnímu plynovodu, která odebraný plyn pouze spotřebovává nebo přeúčtovává\";\n\nZákazník je mj. povinen \"udržovat odběrné plynové zařízení v takovém stavu, aby se nestalo příčinou ohrožení života, zdraví či majetku osob, a v případě zjištění závady tuto bez zbytečného odkladu odstranit,\"\n\n\n"}
{"id": "878008", "url": "https://cs.wikipedia.org/wiki?curid=878008", "title": "Židovský hřbitov v Liberci", "text": "Židovský hřbitov v Liberci\n\nŽidovský hřbitov v Liberci leží jihovýchodně od nároží ulic Květnové revoluce a Ruprechtické. Než byl vystavěn, používal se židovský hřbitov v Turnově. Původní rozloha 500 m nebyla dostačující a tak se roku 1886 rozhodlo o rozšíření. S rozšířením byla vystavěna secesní obřadní síň v průčelní části hřbitova. Obřadní síň sloužila po válce jako skladiště kávy, když byla roku 2009 renovovaná, tak interiér byl přeměněn v Památník obětem šoa. Je chráněn jako kulturní památka České republiky.\n\n"}
{"id": "878010", "url": "https://cs.wikipedia.org/wiki?curid=878010", "title": "Laurentova řada", "text": "Laurentova řada\n\nLaurentova řada je řada ve tvaru formula_1, kde formula_2 je posloupnost komplexních čísel a formula_3.\n\nŘada tvaru \n\nformula_4 \n\nkde formula_2 je posloupnost komplexních čísel a formula_3 se nazývá Laurentova řada se středem v bodě formula_7 a koeficienty formula_2.\n\nŘada formula_9 je pak regulární částí Laurentovy řady a formula_10 je pak hlavní část Laurentovy řady.\n\nLaurentova řada konverguje v daném bodě formula_7 konverguje-li současně v tomto bodě její hlavní i regulární část.\n"}
{"id": "878015", "url": "https://cs.wikipedia.org/wiki?curid=878015", "title": "Josef Miroslav Weber", "text": "Josef Miroslav Weber\n\nJosef Miroslav Weber (9. listopadu 1854 Praha – 1. ledna 1906 Mnichov) byl český houslista a hudební skladatel žijící v cizině.\n\nByl synem českého houslisty Jana Webera (1824–1880). Hrál na housle pod vedením svého otce a záhy vystupoval veřejně. V 6 letech účinkoval na otcově koncertě a v 10 letech hrál před císařem Ferdinandem Dobrotivým. Studoval i na Varhanické škole v Praze a v roce 1873 absolvoval Pražskou konzervatoř u Antonína Bennewitze.\n\nPo absolvování konservatoře se stal členem dvorní kapely v Sondershausenu. O dva roky později byl již jmenován dvorním koncertním mistrem v Darmstadtu. Zde také založil vlastní smyčcové kvarteto. V roce 1883 převzal, po jiném českém houslistovi Josefu Řebíčkovi, postavení koncertního mistra královské dvorní kapely a druhého dirigenta opery ve Wiesbadenu. Od roku 1894 působil jako koncertní mistr dvorní opery v Mnichově.\n\nPřes své dlouholeté působení v cizině se vždy hlásil ke svému českému původu a i jeho hudba vychází z českých kořenů.\n\n\n\n\n\n"}
{"id": "878020", "url": "https://cs.wikipedia.org/wiki?curid=878020", "title": "Chata „Na Sněžníku“", "text": "Chata „Na Sněžníku“\n\nChata „Na Sněžníku“ (polský název \"Schronisko „Na Śnieżniku“\") se nachází v nadmořské výšce 1218 m n. m., v Polsku, na západním svahu stejnojmenné nejvyšší hory, třetího nejvyššího pohoří v České republice viz Masiv Králického Sněžníku (polský název \"Masyw Śnieżnika\"), nacházejícího se na státní hranici s Polskem, jejíž nejvyšší vrchol sahá do výše 1425 m n. m.\n\nPrvní zmínky o hospodářském využití Králického Sněžníku sahají do roku 1809.\nTehdy majitel vesnice Międzygórze (česky \"Vlčí Důl\", německy \"Wölfelsgrund\") hrabě Wilhelm von Magnis, vybudoval obory a pastýřské salaše na louce zvané \"Hala\", nacházející se pod vrcholem Sněžníku. Později v roce 1838 koupila vesnici Międzygórze nizozemská a pruská princezna \"Mariana Vilemína Frederika Luisa Šarlota\", v Polsku známá jako \"Marianna Oranžská\", paní na Kamieńci Ząbkowickém.\nV roce 1840 pozvala Marianna Oranžská svého otce, krále \"Viléma I.\" do zdejšího kraje, dne 20. července téhož roku s ním vystoupila na vrchol Králického Sněžníku. Horskou louku pod vrcholem Sněžníku zvanou \"Hala\" získala v roce 1869, v souvislosti s tím pozvala do Polska švýcarského horala Michaela Aegertera, který zde na její přání vybudoval horskou chatu ve švýcarském stylu takzvanou \"Szwajcarku\" (německý název \"Schweizerei am Schneeberg\"). V roce 1871 byla vybudována přístupová cesta k chatě, tehdy vzniklo \"Schronisko „Na Śnieżniku“\", dnes nejstarší horská chata v Polsku. Ve své době sloužila horská chata jako pohostinství a jídelna s možností noclehu, disponovala 50 lůžky. V následujících letech, byla budova několikrát zmodernizována. Kupříkladu v roce 1880 zde byla vybudována meteorologická stanice. Ve 30. letech 20. století měla chata oproti předchozím létům lůžek 30.\n\nDo roku 1946 byla chata zcela opuštěná. Tehdy značně zdevastovaný objekt převzal polský hotelový podnik \"Orbis\", který chatu přejmenoval na \"„Szwajcarka“\". O rok později chatu převzala a provozovala Správa horských chat Polského tatranského spolku (polský název \"Zarząd Schronisk Górskich Polskiego Towarzystwa Tatrzańskiego\"). V roce 1948 byla chata opět přejmenována, tehdy nesla název \"„Na Śnieżniku“\", zejména proto, aby se odlišila od obdobné horské chaty pojmenované \"Schronisko „Szwajcarka“\", jež se nacházela v Janovickém rudohoří. Později roku 1956 chatu převzal a provozoval Klub polských turistů (polský název \"Polskie Towarzystwo Turystyczno-Krajoznawcze\", zkráceně \"PTTK\"), tehdy měla oproti předchozím létům k dispozici lůžek 63. V 80. letech 20. století byla chata výrazně zmodernizována, přičemž největší zásluhu na této modernizaci nesl dřívější nájemce, dnes zesnulý Zbigniew Fastnacht, který chatu spravoval v letech 1982 až 2001. Pro tuto zásluhu je dnes chata pojmenována \"Schronisko „Na Śnieżniku“ im. Zbigniewa Fastnachta\".\n\nChata nabízí ubytování, celková kapacita je 58 lůžek. Mezi jídly lze vyzdvihnout takzvaný Bigos (nikoliv bigoš), tradiční polské a litevské jídlo ze zelí a masa. K bezpečnosti lokality přispívá činnost dobrovolnické horské záchranné služby (polský název \"Górskie Ochotnicze Pogotowie Ratunkowe\", zkráceně \"GOPR\").\n\nK horské chatě vede několik turistických stezek. Po červené turistické značce se lze k chatě vydat z vesnice Międzygórze, vzdálené cca 7 km. Po žluté turistické značce se lze na vrchol Králického Sněžníku vydat z Horní Moravy a odtud dále pokračovat po červené turistické značce k Vlaštovčím kamenům a dále po zelené turistické značce vedoucí dolů, do Polska.\n\n\n"}
{"id": "878024", "url": "https://cs.wikipedia.org/wiki?curid=878024", "title": "Fürstenzell", "text": "Fürstenzell\n\nFürstenzell je městys v německé spolkové zemi Bavorsko, v zemském okrese Pasov ve vládním obvodu Dolní Bavorsko.\n\nŽije zde obyvatel.\n\n"}
{"id": "878026", "url": "https://cs.wikipedia.org/wiki?curid=878026", "title": "Ferdinand Lobkowicz", "text": "Ferdinand Lobkowicz\n\nFerdinand Lobkowicz, též Ferdinand Lobkowitz, \"Ferdinand Prinz von Lobkowitz\" (26. června 1850 Dolní Beřkovice – 22. dubna 1926 Milán) byl český šlechtic a politik, v letech 1907–1913 nejvyšší maršálek Království českého.\n\nPocházel z vlivného šlechtického rodu Lobkoviců. Byl synem generála Josefa Františka Karla Lobkowicze (1803–1875) a roku 1883 se ve Vídni oženil s hraběnkou Idou Podstatzky-Lichtenstein (1865–1919). Z tohoto svazku vzešlo šest dětí.\n\nStudoval na gymnáziu v Praze, kde maturoval v roce 1868. Po maturitě studoval práva. V roce 1871 absolvoval vojenskou službu. Od roku 1875 se věnoval správě rodového majetku a profiloval se jako zemědělský odborník. Specializoval se na pěstování cukrové řepy, révy a chmelu. Angažoval se v místní politice (v okresních samosprávných sborech) a v hospodářských organizacích.\n\nPozději byl aktivní i ve vrcholové politice. Od roku 1880 byl členem zemské školské rady, v letech 1891–1908 i jejím předsedou. V doplňovacích volbách roku 1882 získal i mandát v Říšské radě (celostátní zákonodárný sbor), kde reprezentoval velkostatkářskou kurii v Čechách. Slib složil 23. února 1882. Ve vídeňském parlamentu zastupoval Stranu konzervativního velkostatku.\n\nOd roku 1883 zároveň zasedal coby poslanec Českého zemského sněmu, kde jeho kariéra vyvrcholila v letech 1907–1913 coby Nejvyšší maršálek Království českého (předseda zemského sněmu). Ve funkci přitom nahradil dalšího člena rodu Lobkowiczů, Jiřího Kristiána Lobkowicze.\n\nOd roku 1892 až do zániku monarchie byl členem Panské sněmovny (jmenovaná horní komora Říšské rady). Panská sněmovna ho opakovaně volila do delegace pro rakousko-uherské vyrovnání (pravidelné jednání zástupců obou polovin monarchie s cílem odsouhlasit finanční transfery) a v letech 1895, 1901, 1906 a 1907 byl předsedou této delegace.\n\nI nadále se trvale věnoval agrárním otázkám, podílel se na mezinárodních odborných kongresech a působil v hospodářské radě při ministerstvu zemědělství. Byl aktivní i v četných českých organizacích. Byl dlouholetým předsedou kuratoria pražské hudební konzervatoře.\n\nV roce 1913 mu byl císařem udělen Řád zlatého rouna.\n\n"}
{"id": "878033", "url": "https://cs.wikipedia.org/wiki?curid=878033", "title": "Pnina Tamano-Šata", "text": "Pnina Tamano-Šata\n\nPnina Tamano-Šata (: , narozena 1981) je izraelská politička, poslankyně Knesetu za stranu Ješ atid a právnička. Je první členkou Knesetu, narozenou v Etiopii.\n\nNarodila se roku 1981 ve Wuzabě a imigrovala do Izraele jako tříletá.\nVystudovala práva na Ono Academic College a byla místopředsedkyní Etiopské studentské asociace.\n\nV lednu 2013 byla zvolena poslankyní Knesetu za stranu Ješ atid. Je vdaná a má dvě děti. Žije ve městě Petach Tikva.\n\n"}
{"id": "878038", "url": "https://cs.wikipedia.org/wiki?curid=878038", "title": "Rob Epstein", "text": "Rob Epstein\n\nRob Epstein (* 6. dubna 1955 v New Jersey) je americký režisér, producent, scenárista a střihač. Je držitelem dvou Oscarů v kategorii nejlepší celovečerní dokumentární film, a to za snímky \"The Times of Harvey Milk\" (1984) a \"\" (1989).\n\n\n"}
{"id": "878049", "url": "https://cs.wikipedia.org/wiki?curid=878049", "title": "Francie na Letních olympijských hrách 1988", "text": "Francie na Letních olympijských hrách 1988\n\nFrancii na Letních olympijských hrách v roce 1988 reprezentovala výprava 266 sportovců (192 mužů a 74 žen) ve 23 sportech.\n\n"}
{"id": "878058", "url": "https://cs.wikipedia.org/wiki?curid=878058", "title": "Stav účastníka", "text": "Stav účastníka\n\nStav účastníka v telekomunikacích a počítačových sítích je indikace, jestli je vybraný účastník přítomen a ochoten nebo schopen komunikovat (může mít obsazeno, přesměrováno atd.). Zatímco v tradičních telefonních sítích je potřeba pro zjištění stavu účastníkovi zavolat, programy pro instant messaging obvykle zobrazují okamžitý stav libovolného množství vybraných účastníků.\n\nPřenos stavu účastníků je jednou z funkcí protokolu SIP.\n\n\n"}
{"id": "878064", "url": "https://cs.wikipedia.org/wiki?curid=878064", "title": "Javory (Lužnice)", "text": "Javory (Lužnice)\n\nJavory (něm. \"Ahornhütten\"; někdy se označovaly také jako \"an der Leberhardwehr\") je částečně zaniklá osada, která po administrativní stránce spadal pod Lužnici, dnes část Pohorské Vsi. Dosud zachovalé 3 domy stojí necelý kilometr od osady Žofín.\n\nK založení osady došlo roku 1790, ovšem již v roce 1764 byla kdesi v lokalitě \"U Javorového pařezu\" při Huťském potoce, nedaleko místa pozdější dřevorubecké osady, vystavěna sklářská huť. Tu nechal postavit Josef Schreiner, který k tomu získal povolení od majitele panství Františka Leopolda Buquoye. Kde přesně stála však není známo, neboť už v roce 1769 byl její provoz ukončen a v roce 1770 celý podnik zbankrotoval. V huti se pravděpodobně vyráběla potaš, jedna z důležitých surovin pro výrobu skla. V roce 1860 je pak v osadě uváděno 6 domů, ve kterých žilo 45 obyvatel. Po roce 1948 se osada ocitla v hraničním pásmu a část budov byla stržena. Dnes jsou zbývající domy využívány k rekreaci.\n\n"}
{"id": "878067", "url": "https://cs.wikipedia.org/wiki?curid=878067", "title": "Dana Fischerová", "text": "Dana Fischerová\n\nDana Fischerová, rozená Ulrichová, (* 14. srpna 1948 Praha) je druhá manželka bývalého předsedy české vlády Jana Fischera.\n\nDana Fischerová pochází z pražského Žižkova. Její matka byla bankovní úřednice a otec automechanik.\n\n30. ledna 1988 se na zámku Konopiště po dvouleté známosti provdala za rozvedeného Jana Fischera. Ona však byla také rozvedená a měla už tři děti, Davida a Milana a Kateřinu Procházkovy. V roce 1989 se jim narodil jejich společný syn Jan.\n\nV roce 2013, kdy její muž kandidoval na prezidenta České republiky, byla adeptkou na roli první dámy České republiky.\n\nŽije spolu s manželem v panelovém bytě na pražském Barrandově. Kromě bytu vlastní společně (od konce 80. let) ještě chalupu v Posázaví.\n\nVystudovala střední uměleckoprůmyslovou školu. Po studiu pracovala jako aranžérka. V 80. letech začala pracovat ve Federálním statistickém úřadu ve výpočetním středisku (prováděla vstupní a výstupní kontrolu dat). Poté nastoupila na místo sekretářky ředitele odboru metodiky (ředitel odboru metodiky byl její budoucí manžel Jan Fischer).\n\nOd roku 2001 je v invalidním důchodu. Lékaři jí totiž našli tři roky předtím zhoubný nádor na levé ledvině, který naštěstí včas odstranili.\n\n"}
{"id": "878070", "url": "https://cs.wikipedia.org/wiki?curid=878070", "title": "Zelená svatozář", "text": "Zelená svatozář\n\nZelená svatozář (s podtitulem \"Kapitoly z ekologické etiky\") je kniha česko-amerického filosofa Erazima Koháka, ve které se zabývá ekologickou (environmentální) etikou. Jsou zde představeny jednotlivé proudy environmentálního myšlení a vlastní autorův pohled na vztah člověka k přírodě.\n\nKniha vyšla poprvé v roce 1998, v roce 1999 pak vyšla anglicky v Chicagu pod názvem „The Green Halo: A Bird's Eye View of Ecological Ethics“. Jako vůbec první se v českém prostředí systematicky zabývala ekologickou etikou. (Další takovou je kniha Bohuslava Binky \"Environmentální etika\" z roku 2008.) Kniha vznikala jako podklad pro přednášky Erazima Koháka na Karlově univerzitě v letech 1996 a 1997. Název \"Zelená svatozář\" odkazuje k mottu knihy: \"„Pozoroval jsem lidového řezbáře, jak své dílo zpestřuje zbytky modelářských laků. Právě natíral apoštolům svatozáře na zeleno. Vracel jsem se tehdy z ekologické konference, a tak jsem se zeptal, jaký význam má ta zelená svatozář. Řekl zamyšleně: ‚Došel mi žlutý lak.‘“\"\n\nEkologická krize je pro autora právě tou dobou, kdy došel žlutý lak a kniha tak má předložit tímto ovlivněné filosofické a etické myšlení. Správná interpretace knihy se neobejde bez zohlednění životních osudů Erazima Koháka. Původem Evropan byl nucen strávit většinu života v emigraci v USA. Zde je koncem 60. a v 70. letech 20. století příznačná fascinace východní kulturou a filosofií. Ta ovlivnila i některá environmentální hnutí, která Kohák představuje. Kohák v tomto směru raději zůstává věrný západní tradici, přičemž klade důraz na demokratickou společnost. Předností \"Zelené svatozáře\" je právě tento společenský přesah. Problém ekologické etiky netkví pouze v definici vztahu člověk – příroda, ale v ohrožení samotného lidství. Autor předkládá různé názory a pohledy na vztah člověka k okolnímu světu, ze kterých si čtenář(ka) pak může vybrat.\n\nKniha E. Koháka – Zelená svatozář obsahuje tři části – \"O lidech a (ostatních) zvířatech\", \"O lidech a (ostatní) přírodě\" a \"Strategie v ekologické etice\".\n\nÚčelem knihy je předložit čtenáři přehled současného filosofického myšlení o lidském pobývání na Zemi, kdy dochází k jejímu ohrožení. Autor chce čtenáře informovat především o ekologické etice a ekologické filosofii, uvádí jednotlivé myšlenky různých autorů – i těch, se kterými nesouhlasí, staví je proti sobě a nabádá čtenáře, aby si předtím, než si vytvoří vlastní závěry, kladli otázky, porozuměli a pochopili jednotlivé uvedené myšlenky.\n\nV úvodu se seznamujeme s pojmem ekologická etika a autorovým zájmem o ni. Kohák také rozebírá náš historický přístup k přírodě – jako ke kulise lidských dramat a vnímání zdrojů, které slouží jen k uspokojení našich potřeb. Také se zabývá problémy, které vyvstaly spolu s lidským přelidněním.\n\nV této části Kohák hovoří o lidském (přesněji o evropském) postoji ke zvířatům. Popisuje ho jako postoj „panský“, který předpokládá vlastní nadřazenost všem ostatním, ať už zvířatům nebo i mimoevropským národům. Projevuje se tím, že ostatní považujeme za „jenom indiány“, „jenom zvířata“ atp., čímž obhajujeme své bezohledné chování k nim. Kohák rozebírá, jak se náš nadřazený přístup ke zvířatům v průběhu času měnil. Od novověkého pojetí zvířat jako suroviny bez nároku na jakékoliv ohledy se dostává k požadavkům na ohleduplné zacházení se zvířaty a k úvahám o tom přiznat zvířatům jistou rovnoprávnost ve vztahu s lidmi. Tyto úvahy a důvody pro jejich ospravedlnění vychází z uvědomění, že zvířata mají nejen účelovou hodnotu (prase na maso), ale také hodnotu samu o sobě (život sám), že mají schopnost trpět, cítit bolest či ztrátu.\n\nZde se autor zaobírá tím, jak lidé vnímají přírodu jako celek. V textu se setkáme s několika takovými přístupy. První z nich, který se vyskytoval po celá staletí, je život lovců a sběračů. Ti nevládnou přírodě, jen přijímají její dary, stojí před ní s bázní a vděčností. Druhý způsob je vnímání přírody pastýřů a zemědělců. Příroda se stává partnerem člověka. Třetí způsob je vnímání řemeslníka a trhovce, kteří již nejsou v přímém styku s přírodou, i když jsou na ni stále silně závislí. Příroda již není partnerem, ale darem. Naproti tomu všemu je dnešní přístup zcela odlišný. Kohák dokládá, že naším současným problémem je, že svoji společnost zakládáme na konzumerismu, společenském systému tvrdícím, že jediným smyslem života a takřka morální povinností občana je hromadit a spotřebovávat stále více hmotného majetku a že stupňováním spotřeby překonáme všechny osobní i společenské problémy, které jsme nedokázali doposud vyřešit.\n\nKohák tuto část také prolíná etickými přístupy, které by lidstvo mohly ve svých důsledcích vyvést z ekologické krize, přivést k lepšímu zacházení s okolním světem. Z těch významnějších bychom mohli uvést „filosofii úcty k životu“ od Alberta Schweitzera, která sestává především z toho, že prokazujeme všemu životu stejnou úctu jako svému vlastnímu (jelikož život má sám o sobě hodnotu – biocentrická etika), a „etiku Země“ od Aldo Leopolda, jejímž krédem je, že správné je to, co přispívá k zachování integrity, stability a krásy celého společenství života (hodnotu o sobě má celek – ekocentrická etika). Dalšími autory, které Kohák v souvislosti s různými etikami zmiňuje, jsou například H. Skolimowski, A. Gore, J. B. Callicott, G. Hardin a další.\n\nTřetí část této knihy se zabývá tím, zda je jádro a tudíž i možnost řešení ekologické krize v „subjektivním“ lidském rozhodování a jednání (subjektivistické přístupy – hluboká ekologie, ekofeminismus,…), anebo zda leží v samotné „objektivní“ struktuře přírody a kultury a řešení musí tudíž vycházet ze struktury systému jako celku (objektivistické přístupy – , sociobiologie, systémové teorie). Kohák se zde tedy zabývá jednotlivými praktickými přístupy, jak ekologickou krizi řešit. Opět se jedná o výklad mnoha směrů. V jedné z podkapitol tak seznamuje čtenáře s Arne Naessem a jeho „hlubokou“ ekologií, kterou srovnává s ekologií „mělkou“. Dále se dovídáme o J. Lovelockovi a jeho hypotéze Gaia, ve které nacházíme zcela jiné pochopení Země, a to jako superorganismu, který si udržuje pomocí života svou homeostázu. Zmiňuje také Josefa Šmajse, C. G. Junga či důležitou práci manželů Meadowsových.\n\nV závěru pak autor předkládá své vlastní názory na probíranou tematiku, hodnotí určité postoje a dává etická doporučení, která by podle něho měla vést k udržitelnějšímu životu.\n\nAutor nám předkládá k uvědomění, že si s naší dosavadní etikou, která nepřiznává přírodě žádná práva, nárok na ohled nebo dokonce žádný smysl, dál nevystačíme. Musíme ji přetvořit, jinak si naši planetu zničíme. Je tomu tak proto, že jsme se jako lidstvo změnili. Sice se nezměnila příroda, nezměnila se ani strategie našeho žití, avšak už nejsme nepočetní, skromní a bezmocní, nýbrž nečekaně mocní, neuvěřitelně nároční a nepředstavitelně početní!\n\nDíky přelidnění nabývají i zcela obyčejné činnosti hrozivého rozměru. Jako příklad můžeme uvést jízdu autem či ulovení ryby, když to udělá jeden člověk, nepředstavuje to zatížení přírody, ovšem když to udělají miliardy lidí, je to problém. Zvlášť, když si uvědomíme, že náš současný společenský systém je založený na touze po co nejvyšší materiální spotřebě, která vytváří nekonečný nárok. Jenže nekonečný nárok v konečném, omezeném světě nutně vede k (nejen) ekologické krizi. Vše je podtrženo naší technickou zdatností, která násobí lidskou schopnost nejen si přát, ale také naše přemrštěné spotřební požadavky plnit, a to v obřích měřítkách.\n\nDeformace vztahu k přírodě tak znamená i deformaci vztahů mezilidských a v konečném důsledku i vztahu k sobě samému. Příčinou krize je tzv. „panský postoj“, zastírající naše vidění skutečnosti. Autor jeho počátky vidí u R. Descarta a I. Kanta. Snadno se tak dostává ke kritice moderní vědy, která se cítí být povolána ke „zkrocení světa“, přičemž její metody jsou ospravedlňovány nutností. Jak velmi je naše schopnost soucitu ovlivněna tímto pohledem demonstruje srovnáním s další dějinnou tragédií. Využívá k tomu konstrukt vědeckého poznání, a sice rasu, v konečném důsledku vědecky ospravedlňující holocaust. Upozorňuje na pokrytectví obsažené ve zděšení z koncentračních táborů a současné tiché tolerance pokusných laboratoří a velkochovů. Kvůli těmto skutečnostem je nutné vědomě hledat trvale udržitelný způsob života, který by dokázal zmírnit či zažehnat ekologickou krizi a zlepšit naše mezilidské vztahy i umožnit obnovení vztahu k sobě samému.\n\nAutor apeluje na to, abychom naši společnost systémovými změnami oprostili od její konzumní toxikomanie – především od iluze, že všechno, co nás trápí, samo o sobě zmizí, a štěstí propukne, jen když si „ještě něco koupíme“ – jak nás přesvědčuje reklama. Naopak na osobní úrovni by mohla být východiskem z krize dobrovolná skromnost. Nikoli askeze, ale spíše výběrová náročnost. Jde o to vážit si ne toho, kdo má víc, nýbrž toho, kdo dovede být stejně šťastný či šťastnější s menším zatížením společnosti a Země. Jde o radosti ze života namísto radosti z majetku už jen z toho důvodu, že ten, jehož štěstí závisí na tom, aby měl víc, nikdy nemůže mít dost – a tak se sám odsuzuje k věčné nespokojenosti.\n\nEnvironmentální etika\n"}
{"id": "878072", "url": "https://cs.wikipedia.org/wiki?curid=878072", "title": "Nova Gold", "text": "Nova Gold\n\nNova Gold je česká neplacená komerční televizní stanice patřící k Nova Group, v jejíž programu se nachází nabídka seriálů a pořadů z archivu stanice Nova. Stanice začala vysílat 22. února 2013 k příležitosti devatenáctých narozenin stanice Nova. Tak jako ostatní kanály Nova Group patří pod společnosti CET 21, která spadá pod CME. Nova Gold nese svůj nynější název od 4. února 2017, kdy došlo k přejmenování kanálu Telka na Nova Gold za účelem sjednocení názvů kanálů skupiny Nova.\n\nPůvodní plán byl stanici spustit v den oslav devatenáctých narozenin stanice Nova, ale společnost CET 21 předložila žádost o vysílací licenci na nový kanál v prosinci roku 2012. Rada pro rozhlasové a televizní vysílání udělila potřebnou licenci 5. února 2013. Z tohoto důvodu padl původní plán, aby nový kanál začal vysílat v den 19. narozenin TV Nova, které připadly na 4. února 2013. Stanice tedy byla spuštěna 22. února 2013 ve 14.00 a vysílání zahájila střihovým pořadem \"Nova sobě\". Dne 21. února 2013 bylo oznámeno, že se stanice objeví také na satelitu.\n\nProgram s názvem Telka v minulosti provozovala společnost Digital Broadcasting Radima Pařízka.\n\nV roce 2014 bylo Nově vyhověno v podání žádosti o snížení vysílání evropských děl z 10 % na 3 % na stanici Telka.\n\nU příležitosti svých 23. narozenin se Nova rozhodla přejmenovat od 4. února kanál Telka na Nova Gold. Také došlo k přejmenování kanálů Fanda na Nova Action a Smíchov na Nova 2.\n\nStanice vysílá 21 až 24 hodin denně. V programu se objevuje kompletní archiv stanice Nova. Stanice opakuje seriály jako \"Ulice\", \"Ordinace v růžové zahradě\", \"Redakce\" nebo \"Policajti z předměstí\", nechybí ani známé zábavné pořady: \"Politické harašení\", \"Horoskopičiny\", \"Novoty\", \"Lucie na bílo\", \"Zlatá mříž\", \"Hogo Fogo\", \"Prásk!\", \"Babicovy dobroty\" apod. Některý z večerů stanice věnuje reprízám reality show například: \"Talentmania\", \"Česko hledá SuperStar\" či \"Farma\". Součástí programu se také stávají pravidelné zpravodajské a publicistické pořady z Nova: \"Víkend\", \"Snídaně s Novou\", \"Koření\" nebo \"Střepiny\". Stanice také vysílá vždy o den později hlavní zpravodajskou relaci \"Televizní noviny\". Podvečerní a večerní program také často tvoří soutěžní pořady: \"Chcete být milionářem?\", \"Riskuj!\", \"Vabank\", \"DO-RE-MI\" a nechybí ani \"Kolotoč\".\n\nNa Nova Gold se od září 2018 každou neděli po půlnoci vysílá satirický pořad Tele Tele.\n\nProgram se také doplňuje i zahraniční akvizicí jako například seriály \"Tisíc a jedna noc\", \"Lařina volba\", \"Nemocnice Chicago Hope\" nebo seriál \"Čarodějky\".\n\nOd 3. dubna 2017 se v rámci změn v programové nabídce stanic TV Nova přesunul dětský blok Smíškové ze stanice Nova 2 na stanici Nova Gold. V bloku najdeme pořady jako \"\", \"Tučňáci z Madagaskaru\", \"Scooby Doo\" nebo \"SpongeBob v kalhotách\". \n\nPořady:\nDětské pořady: \n\nPrvní den (1. března 2013), kdy byla stanice měřena pomocí peoplemetrů, dosáhla stanice celodenního podílu u dospělého publika 0,68 procenta a v cílové skupině 15 až 54 let 0,75 procenta. Následující den v sobotu 2. března 2013 poprvé překonala hranici jednoho procenta, a to 1,05 procenta u veškerého dospělého publika a 1,15 procenta u diváků od 15 do 54 let.\n\nPo vstupu do satelitu, což se stalo 8. března 2013, se čísla zvedla na 1,57 procenta u dospělých a u mladších diváků dokonce 1,83 procenta.\n\nNova Gold je volně dostupná v pozemním digitálním vysílání, v satelitních platformách a kabelové a IPTV televizi.\n\n\n"}
{"id": "878081", "url": "https://cs.wikipedia.org/wiki?curid=878081", "title": "Old Sock", "text": "Old Sock\n\nOld Sock je dvacáté studiové album britského kytaristy a zpěváka Erica Claptona. Album vyšlo v březnu 2013 u jeho vlastního vydavatelství Bushbranch Records. Mezi hostujícími hudebníky se objeví jeho spoluhráč ze skupiny Blind Faith Steve Winwood, JJ Cale a Paul McCartney. Vedle deseti coververzí se na albu objeví dvě nové skladby.\n\n\n"}
{"id": "878082", "url": "https://cs.wikipedia.org/wiki?curid=878082", "title": "Dáša Kouřilová", "text": "Dáša Kouřilová\n\nDáša Kouřilová (* 21. srpna 1973) je česká herečka, moderátorka a speaker.\n\nVystudovala činoherní herectví na DAMU. Před studiem působila v Brně v Divadle Na Provázku (dřívější název pro Husa na Provázku), v Divadle Klauniky a ve sdružení Šprušle. Od 1992 – 2000 hostovala v několika inscenacích Národního divadla v Praze, dále pak v Divadle pod Palmovkou, Jihočeském divadle, V Řeznické a na dalších scénách. Nyní hraje v divadle Minaret. Její zatím nejvýraznější televizní rolí je postava Dany ve druhé až čtvrté řadě Zdivočelé země. Moderuje reportáže v Receptáři prima nápadů.\n\n"}
{"id": "878083", "url": "https://cs.wikipedia.org/wiki?curid=878083", "title": "Kostel svatého Jana Nepomuckého (Nové Město nad Metují)", "text": "Kostel svatého Jana Nepomuckého (Nové Město nad Metují)\n\nKostel svatého Jana Nepomuckého v Novém Městě nad Metují je římskokatolický filiální kostel vystavěný v barokním slohu. Je v majetku majitele novoměstského zámku Josefa M. Bartoně-Dobenína.\n\nKostel byl vystavěn v letech 1736-1738 zásluhou děkana Jana J. Venclíka. Jeho stavitel není známý, ale pravděpodobně je stejný jako u kaple sv. Barbory na Rezku. Kostel vyhořel během války s Pruskem v roce 1745 a znovu v roce 1775. Za Josefa II. byl v roce 1787 zrušen, ale naštěstí jej koupil hospodářský ředitel Václav Gottwald. Opravy byly provedeny v roce 1819 a 1945-1946. Oprava střechy byla provedena v roce 1961 a výměna střešní krytiny v roce 1976\n\nKostel má mírně nadčtvercový půdorys s dvěma nízkými bočními přístavky. Fasáda je zdobená pilastry. Zdobená pískovcová edikula hlavního vchodu má na stylizovatném klenáku biret s pěti hvězdami. Okna mají ostění z pískovce. Štíty protínají římsy a mansardovou střechu formou malých vikýřů s jižním oválným a severním větším obdélným oknem. Střecha byla původně krytá šindelem, dnes šablonami, střechy přístavků jsou dosud šindelové. Sanktusová vížka je bez zvonu.\nV pravém přístavku je sakristie a v levém přístavku je boční vchod s někdejší druhou sakristií.\nVzhledem k terénním úpravám okolí je dnes niveleta (výšková úroveň) kostela situována pod vozovkou s chodníkem.\n\nHlavní oltář zasvěcený sv. Janu Nepomuckému je barokní s akantovými rozvilinami, s novějším oválným obrazem patrona kostela od Emila Zemana (se stejnou kompozicí jako na bočním oltářním obrazu v kostele sv. Máří Magdaleny v Deštném v O. h.) v nadhlaví s Lesliovskými erby v kartuši a v podnoží obraz Panny Marie Sněžné. Pod menzou na stipes stříbřený reliéfní výjev shození těla sv. Jana Nepomuckého do Vltavy.\nBoční oltář vlevo je zasvěcený Panně Marii Čenstochovské (Černá Madona), vpravo sv. Františku Xaverskému.\nMalý kůr na klenutém oblouku je přístupný po točitém schodišti a je bez varhan.\nKazatelna je vyřezávaná se sochami sv. Jana Nepomuckého a andělů na helmici s baldachýnem.\n\nBohoslužby se konají pouze v květnu a o svatojánské pouti Podskaláků (obvykle 3 dny okolo 16.5.).\n\n"}
{"id": "878093", "url": "https://cs.wikipedia.org/wiki?curid=878093", "title": "Philippe Ariès", "text": "Philippe Ariès\n\nPhilippe Ariès (21. července 1914, Blois – 8. února 1984, Paříž) byl francouzský historik. Nejznámější jsou jeho díla o dějinách každodennosti, především kniha \"L'Enfant et la vie familiale sous l'Ancien Régime\", kde přišel s tezí, že ve středověku neexistovalo dětství v našem moderním pojetí, a že jde o poměrně nedávný ideologický konstrukt. Citované jsou i práce věnované dějinám smrti. Měl blízko k francouzské fašistické a roajalistické pravici (hnutí Action française, časopis \"La Nation française\"). Sám se označoval za \"pravicového anarchistu\".\n\n\n\n"}
{"id": "878094", "url": "https://cs.wikipedia.org/wiki?curid=878094", "title": "Tomáš Kořének", "text": "Tomáš Kořének\n\nTomáš Kořének (* 9. ledna 1971) je česky hudební skladatel a herec. Je autorem scénické hudby k divadelním inscenacím pro divadlo ABC, Ty-já-tr nebo sdružení CD 2002.\n\n"}
{"id": "878095", "url": "https://cs.wikipedia.org/wiki?curid=878095", "title": "Tbiliský rockový festival", "text": "Tbiliský rockový festival\n\nRockový festival v Tbilisi ( ; ) byl jedním z prvních oficiálních rockových festivalů v Sovětském svazu. Proběhl v Tbilisi mezi 8. a 16. březnem 1980 a je považován za jednu z nejdůležitějších událostí v historii ruského rocku.\n"}
{"id": "878096", "url": "https://cs.wikipedia.org/wiki?curid=878096", "title": "Synagoga v Liberci", "text": "Synagoga v Liberci\n\nSynagogou v Liberci může být myšleno více míst:\n"}
{"id": "878097", "url": "https://cs.wikipedia.org/wiki?curid=878097", "title": "Fat Wreck Chords", "text": "Fat Wreck Chords\n\nFat Wreck Chords je kalifornské nezávislé hudební nakladatelství ze San Francisca zaměřené na punk rock. Label založili Fat Mike (zpěvák a baskytarista skupiny NOFX) a jeho bývalá manželka Erin v roce 1990. Vydavatelství není členem Recording Industry Association of America (RIAA).\n\nKromě vlastní skupiny NOFX u vydavatelství vycházejí například alba od Good Riddance, Descendents nebo Lagwagon. V minulosti u Fat Wreck Chords vycházela i alba Anti-Flag nebo Rancid. V současné době stojí za zmínku působnost kapely Rise Against. Původně label vydával pouze alba kalifornských skupin, v současnosti vycházejí alba kapel z celého světa, například japonských Hi-Standard.\n\nNázev vydavatelství je slovní hříčkou, protože se i přes odlišné hláskování čte jako „Fat Records“.\n\n"}
{"id": "878102", "url": "https://cs.wikipedia.org/wiki?curid=878102", "title": "Vladimír Šoltys", "text": "Vladimír Šoltys\n\nVladimír Šoltys (* 16. června 1951 Děčín) je český politik ODS, v letech 2006-2010 poslanec Parlamentu ČR za Ústecký kraj.\n\nZískal střední odborné vzdělání. Od roku 1990 podniká ve zpracování masa a k roku 2006 se uvádí jako ředitel vlastního podniku. Bydlí v Děčíně, kde se podílel na vzniku fotbalového oddílu a financoval opravu fotbalového areálu. Je ženatý, má dvě dcery.\n\nV roce 1997 vstoupil do ODS. K roku 2006 se uvádí jako člen oblastní rady ODS Děčín. V komunálních volbách roku 1998 za ODS neúspěšně kandidoval do zastupitelstva města Děčín. Zvolen sem byl v komunálních volbách roku 2002 a potom opětovně neúspěšně kandidoval v komunálních volbách roku 2006 a komunálních volbách roku 2010. Profesně se k roku 1998 uvádí jako podnikatel, následně k roku 2002 coby podnikatel, v roce 2006 jako poslanec a roku 2010 coby živnostník.\n\nVe volbách 2006 se stal členem dolní komory českého parlamentu (volební obvod Ústecký kraj). Byl členem výboru pro veřejnou správu a regionální rozvoj. Ve sněmovně setrval do voleb v roce 2010.\n\nV roce 2009 informoval tisk, že jinak spíše málo aktivní poslanec Šoltys objíždí fotbalové kluby v severních Čechách a snaží se získat podporu pro zvolení za předsedu krajského fotbalového svazu, přičemž slibuje, že na oplátku zajistí odměnu 30 000 Kč z fondů Ústeckého kraje. Poslanec ale odmítl, že by takovou částku sliboval, prý šlo jen o nabídku, že jim poradí, jak se ke krajským dotacím dostat. Šoltys se tehdy uvádí jako majitel menšího fotbalového klubu Řezuz Děčín. Pro tento klub v roce 2008 zajistil při takzvaném porcování medvěda ve sněmovně dotaci 700 000 Kč ze státního rozpočtu. Již předtím v roce 2006 prosadil 8 300 000 Kč pro fotbalový oddíl ve Velkém Šenově na Děčínsku. V březnu 2010 navrhl ve sněmovně přeřadit do nižší sazby DPH přeřadit jídlo a služby v pohostinských službách. Kromě toho navrhl, aby se snížená sazba DPH zavedla i na služby v kadeřnictvích nebo v opravnách kol, bot nebo oblečení. Návrh by ovšem znamenal výpadek příjmů státního rozpočtu o 7 miliard Kč a jeho domovská ODS se od návrhu distancovala. Petr Nečas řekl, že je „\"to jistá marnivost poslance Šoltyse, který slíbil, že návrh stáhne. ODS ho nepodpoří\".“\n"}
{"id": "878103", "url": "https://cs.wikipedia.org/wiki?curid=878103", "title": "Terry Virts", "text": "Terry Virts\n\nTerry Wayne Virts (* 1. prosince 1967 Baltimore, Maryland, USA), původně pilot Letectva Spojených států amerických, je od července 2000 astronaut NASA. Do vesmíru se dostal na třináct dní jako člen posádky raketoplánu Endeavour při letu STS-130 na Mezinárodní vesmírnou stanici (ISS) v únoru 2010. Od poloviny roku 2012 byl zařazen do Expedice 42/43 na ISS, která proběhla v v listopadu 2014 – červnu 2015. \n\nTerry Virts se narodil v Baltimore ve státu Maryland, vyrůstal v blízké Columbii. Po střední škole studoval matematiku (a francouzštinu) na Akademii letectva Spojených států (), kde roku 1989 získal titul bakaláře.\n\nOd roku 1989 sloužil v Letectvu Spojených států amerických. Stal se pilotem, létal na F-16a, sloužil na Floridě (Záložní letecká základna Homestead), když roku 1992 základnu poničil hurikán Andrew, přelétla jeho jednotka na Moodyho leteckou základnu v Georgii. V letech 1993–1994 sloužil v jihokorejském Osanu, v letech 1995–1998 v Německu. Zde provedl 45 bojových letů s úkolem boje proti protivzdušné obraně Iráku.\n\nRoku 1997 úspěšně absolvoval magisterské studium na (). V prosinci 1998 absolvoval Školu zkušebních pilotů letectva () na Edwardsově letecká základně v Kalifornii. Poté na Edwardsově základně zůstal jako zkušební pilot.\n\nPřihlásil se k 18. náboru astronautů NASA úspěšně prošel výběrem a 26. července 2000 byl zařazen mezi americké astronauty. V základním kosmonautickém výcviku získal kvalifikaci „pilota“ raketoplánu. V letech 2003–2007 zastával funkci \"capcoma\" (spojař komunikující s kosmonauty) osmé až patnácté Expedice na Mezinárodní vesmírné stanici (ISS) a misí STS-115, -116 a -117. \n\nDne 5. prosince 2008 NASA zveřejnila jeho jmenování do posádky letu STS-130. Do vesmíru odstartoval 8. února 2010 na palubě raketoplánu Endeavour. Cílem mise byla doprava a instalace modulů Tranquility a Cupola na stanici ISS. Let trval 13 dní, 18 hodin a 6 minut.\n\nV červnu 2012 byl zařazen do posádky Expedic 42 a 43 na ISS s plánovaným startem v listopadu 2014, posádka byla současně záložní pro Expedici 40/41 startující v květnu 2014. Na stanici doletěl s ostatními v lodi Sojuz TMA-15M v neděli 23. listopadu 2014. Na ISS Virts pracoval ve funkci palubního inženýra Expedice 42 a velitele Expedice 42. Během letu třikrát vystoupil do vesmíru, celková délka jeho výstupů byla 19 hodin a 6 minut. Dne 11. června 2015 se se Škaplerovem a Cristoforettiovou vrátil na Zem.\n\nTerry Virts je ženatý, má dvě děti.\n\nTerry Virts a kolega astronaut Michael Fincke si roku 2005 zahráli drobnou cameo roli inženýrů posádky kosmické lodi Enterprise NX-01 v epizodě „Toto jsou cesty…“ (), posledním díle sci-fi seriálu .\n"}
{"id": "878110", "url": "https://cs.wikipedia.org/wiki?curid=878110", "title": "Šoltés", "text": "Šoltés\n\nPříjmení Šoltés nosí tyto osobnosti:\n\n\n"}
{"id": "878111", "url": "https://cs.wikipedia.org/wiki?curid=878111", "title": "Francie na Letních olympijských hrách 1984", "text": "Francie na Letních olympijských hrách 1984\n\nFrancii na Letních olympijských hrách v roce 1984 reprezentovala výprava 238 sportovců (189 mužů a 49 žen) v 21 sportech.\n\n"}
{"id": "878118", "url": "https://cs.wikipedia.org/wiki?curid=878118", "title": "Jan Špika", "text": "Jan Špika\n\nJan Špika (* 14. května 1950 České Budějovice) je český politik ODS, v letech 2006-2010 poslanec Parlamentu ČR za Jihočeský kraj.\n\nRoku 1973 dokončil studium na elektrotechnické fakultě Vysokého učení technického v Brně. V období let 1973-1977 byl zaměstnancem Krajské vojenské ubytovací a stavební správy. Pak byl více než dvacet let zaměstnán na různých pozicích v podniku Jihočeská energetika, přičemž od roku 1990 zde působil jako technický náměstek a od roku 1992 jako ředitel státního podniku Jihočeské energetické závody. Roku 1994 se stal předsedou představenstva generálním ředitelem akciové společnosti Jihočeská energetika. V této firmě setrval do roku 2004. Od července 2004 pracoval jako externí poradce firmy E.ON. Na tomto postu působil i k roku 2006.\n\nJe ženatý, má dceru a syna.\n\nOd roku 1993 je členem ODS. V komunálních volbách roku 2002 a komunálních volbách roku 2006 byl za ODS zvolen do zastupitelstva města České Budějovice. Neúspěšně sem kandidoval v komunálních volbách roku 2010. Profesně se k roku 2002 uvádí jako manažer, následně k roku 2006 coby poslanec a roku 2010 coby podnikatel. V roce 2006 se uvádí i jako městský radní.\n\nVe volbách 2006 se stal členem dolní komory českého parlamentu (volební obvod Jihočeský kraj). Byl členem výboru pro sociální politiku, hospodářského výboru a v letech 2008-2010 i výboru pro evropské záležitosti. Ve sněmovně setrval do voleb v roce 2010.\n\nRoku 2010 média informovala, že Jan Špika byl pravděpodobně ve střetu zájmů, když v rámci projednávání novely zákona o podpoře obnovitelných zdrojů energie podpořil pozměňovací návrh, který byl výhodný pro firmu Lumen. V ní přitom působil jako spolumajitel a předseda dozorčí rady. Firma se zaměřovala na výstavbu solárních elektráren. Špika možný střed zájmů odmítl. Své působení v soukromé firmě prý oznámil předem a při hlasování měl jen hlas jednoho poslance. Jako jeho poslanecký asistent působil do roku 2010 vlivný představitel jihočeské ODS Pavel Dlouhý.\n"}
{"id": "878122", "url": "https://cs.wikipedia.org/wiki?curid=878122", "title": "Bratuchin Omega", "text": "Bratuchin Omega\n\nBratuchin 2MG „Omega“ (2MG – 2Motornyj Gelikopter, dvoumotorová helikoptéra, ) byl sovětský experimentální vrtulník vyvinutý konstrukční kanceláří OKB-3 Bratuchin v roce 1940. Byl to první vrtulník této konstrukční kanceláře. Jeho variantou byl typ Omega II.\n\nPřed druhou světovou válkou byly vrtulníky v SSSR zcela na okraji zájmu. Borisi N. Jurjevovi se podařilo prosadit založení konstrukční kanceláře OKB-3, která se specializovala na vrtulníky, až v lednu 1940. Krátce nato však musel kvůli jiným úkolům opustit pozici šéfkonstruktéra, kterou po něm převzal v březnu 1940 Ivan Pavlovič Bratuchin. Úvodním projektem se stal typ Omega neboli 2MG podle zadání ze 4. března 1940. Bratuchin zvolil koncepci dvou protiběžných nosných rotorů poháněných pístovými motory MV-6 (licenční kopie francouzských motorů Renault Bengali-6). Motorové gondoly byly připevněny k trupu trubkovou konstrukcí. K továrním letovým zkouškám byl vrtulník připraven v srpnu 1941, ale vzhledem k postupu německých vojsk musela být OKB-3 z Moskvy evakuována, což program přerušilo. První let tak byl uskutečněn až v roce 1943. \n\nPo návratu konstrukční kanceláře do Moskvy vznikl druhý prototyp pojmenovaný Omega II nebo též G-2 (Геликоптер-2, helikoptéra 2) se silnějšími motory MG-31F a dalšími úpravami. Letové zkoušky tohoto prototypu probíhaly od září 1944 do podzimu 1945. Úspěšné završení vedlo k objednávce nevelké série tohoto vrtulníku v upravené verzi pro dělostřelecké pozorování (budoucí model G-3). Ke změně postoje v otázce výroby vrtulníků přispěl konec války a uvolnění výrobních kapacit sovětského průmyslu.\n\n2MG „Omega“\nOmega II, jiným označením G-2 (Геликоптер-2, helikoptéra 2)\n\n\n\n"}
{"id": "878124", "url": "https://cs.wikipedia.org/wiki?curid=878124", "title": "Souprava metra NěVa", "text": "Souprava metra NěVa\n\nSouprava metra NěVa byla vyvinuta českou Škodou Transportation a ruským Vagonmašem pro síť metra v Petrohradu (rozchod 1520 mm). První souprava byla dodána v prosinci 2012.\n\nŠestivozovou soupravu metra pro Petrohrad tvoří dvě shodné vlakové části, které jsou spojeny zadními konci k sobě. Obě se skládají z motorového vozu se stanovištěm strojvedoucího 18 Mt (ruské jednotné označení 81-556), vloženého motorového vozu 19 Mt (81-557) a vloženého vozu bez pohonu 20 Mt (81-558). Motorový vůz je vybaven řídícím počítačem, trakčním kontejnerem, pneumatickou brzdou, baterií a vložený motorový vůz má navíc kompresorové soustrojí. Vložený vůz je také vybaven řídícím počítačem a pneumatickou brzdou. Většina elektrické výzbroje určené pro pohon soupravy je umístěna v trakčním kontejneru, který je zavěšen pod podlahou motorových vozů.\n\nV každém voze jsou umístěny ventilační jednotky, které spolu s příjemným osvětlením zvyšují komfort při cestování petrohradským metrem. K dobré informovanosti cestujících přispívá audiovizuální informační systém, který doplňují reproduktory vlakového rozhlasu. Bezpečnost cestujících i řidiče zajišťuje moderní kamerový systém se záznamem dat. Hlavní výhodou soupravy je až o čtvrtinu nižší hmotnost oproti stávajícím vozům. Lehčí vozy mohou navíc využít rekuperaci energie při brzdění a jsou schopné ušetřit až čtyřicet procent elektrické energie oproti dnes provozovaným vozům.\n\n"}
{"id": "878130", "url": "https://cs.wikipedia.org/wiki?curid=878130", "title": "Davis Cup 2013", "text": "Davis Cup 2013\n\nDavis Cup 2013, oficiálně se jménem sponzora Davis Cup by BNP Paribas 2013, byl 102. ročník nejdůležitější týmové soutěže mužů v tenise, jejíž první kolo se konalo 1. – 3. února. Soutěž skončila finálovým zápasem hraným mezi 15. – 17. listopadem.\n\nLos soutěže proběhl 19. září 2012 v britské metropoli Londýně, vyjma 1. skupiny zóny Asie a Oceánie a 2. skupiny zóny Evropy a Afriky, jejichž rozlosování proběhlo až po barážových zápasech odehraných 19. až 21. října.\n\nTým České republiky obhájil titul z roku 2012, když v bělehradském finále porazil Srbsko výsledným poměrem 3:2 na zápasy. Výhrou se stal historicky osmým týmem, a pátým od zavedení Světové skupiny, který „salátovou mísu“ obhájil.\n\n\nBaráž o Světovou skupinu představovala osm mezistátních utkání mezi postupujícími družstvy z 1. skupin regionálních zón a poraženými týmy v prvním kole Světové skupiny. Vítězové si zajistili účast ve Světové skupině 2014. Poražení sestoupili do 1. skupin tří regionálních zón následujícího ročníku.\n\n\n\n\n\n\n\n\n\n\n\n\n\n\n\n\n\n\n\n"}
{"id": "878131", "url": "https://cs.wikipedia.org/wiki?curid=878131", "title": "Axion estin", "text": "Axion estin\n\nAxion estin ( , Достóйно éсть, Dostojno jesť) je jedna z nejvýznamnějších a nejužívanějších mariánských modliteb východního křesťanství. Užívá se mimo jiné při Božské liturgii na závěr epikléze, tedy bezprostředně po proměňování, často se také zpívá při hodinkách, zvláště při večerní modlitbě. Při určitých liturgických příležitostech se \"Axion estin\" nahrazuje za jiný zpěv, taková náhradní modlitba se pak označuje jako zadostojnik. \n\nAxion estin je také označení pro ikonu, která se nachází na svaté hoře Athos, před níž byl dle tradice tento hymnus složen; ikona je od té doby považována za nejvzácnější ikonu svaté hory a za její ochránkyni. Podle legendy se jistý poustevník a jeho host, mnich, který se představil jako Gabriel, modlili všenoční bdění. V rámci této pobožnosti mnich zazpíval starší hymnus \"Tebe nad cherubíny ctěnější a nad serafíny bez přirovnání slavnější, bez porušení Boha Slovo porodivší, pravou Bohorodici velebíme.\", který složil sv. Kosmas Básník (2. polovina 8. století), který dnes tvoří druhou část modlitby. Gabriel hymnus zopakoval, ale předtím zazpíval i první část: \"Jest v pravdě důstojno blahoslaviti tebe, Bohorodici, vždy blahoslavenou a přečistou Matku Boha našeho.\" V té chvíli ikona začala zářit tajemným světlem. Poustevník Gabriela požádal, aby mu text tohoto hymnu napsal, a ten ho vyryl prstem na střešní tašku, jakoby byla z vosku, a zmizel. Poustevník poznal, že to nebyl obyčejný mnich, ale sám archanděl Gabriel. \nIkona se stala jednou z nejcennějších ikon na Athosu a hymnus se rozšířil po celém východním křesťanství, připomíná se i svátkem, který se slaví 11. června. Legenda klade tento příběh do doby panování patriarchy Mikuláše II. Chrysoberga (984-996).\n\nΆξιον εστίν ως αληθώς μακαρίζειν σε την Θεοτόκον,\nτην αειμακάριστον και παναμώμητον και μητέρα του Θεού ημών.\nΤην τιμιωτέραν των Χερουβείμ και ενδοξοτέραν ασυγκρίτως των Σεραφείμ\nτην αδιαφθόρως Θεόν Λόγον τεκούσαν, την όντως Θεοτόκον, Σε μεγαλύνομεν.\n\nДостойно есть яко воистину блажи́ти Тя, Богородицу,\nПрисноблаженную и Пренепорочную и Матерь Бога нашего. \nЧестне́йшую херуви́м и сла́внейшую без сравнения серафи́м,\nбез истления Бога Слова рождшую, сущую Богородицу, Тя величаем.\n\nJest v pravdě důstojno blahoslaviti tebe, Bohorodici, \nvždy blahoslavenou a přečistou Matku Boha našeho.\nTebe nad cherubíny ctěnější a nad serafíny bez přirovnání slavnější, \nbez porušení Boha Slovo porodivší, pravou Bohorodici velebíme. \n\nVpravdě je důstojné blahoslavit tě, Bohorodičko,\nnavěky blažená a neposkvrněná, Matko Boha našeho:\nCti hodnější jsi nad cheruby a neporovnatelně slavnější nad serafy,\nbez porušení jsi porodila Slovo: pravá Bohorodičko, velebíme tě.\"\n"}
{"id": "878136", "url": "https://cs.wikipedia.org/wiki?curid=878136", "title": "Sto nejvlivnějších intelektuálů světa", "text": "Sto nejvlivnějších intelektuálů světa\n\nSto nejvlivnějších intelektuálů světa, anglicky Top 100 Global Thinkers, je žebříček, který sestavují americký časopis \"Foreign Policy\" ve spolupráci s britským časopisem \"Prospect Magazine\". Poprvé byl žebříček sestaven v roce 2005 (tehdy ještě pouze Foreign Policy), podruhé v roce 2008. Od té doby je zveřejňován každoročně. V prvním vydání žebříčku skončil na čtvrtém místě Václav Havel, v dalších edicích již klesal. V žebříčku mohou být pouze žijící lidé.\n\n\n\n\n\n\n\n28. Papež František\n29. Alexej Navalnyj\n71. Malála Júsufzajová\n\n"}
{"id": "878137", "url": "https://cs.wikipedia.org/wiki?curid=878137", "title": "Janusz Kusociński", "text": "Janusz Kusociński\n\nJanusz Tadeusz Kusociński (15. ledna 1907, Varšava – 21. června 1940, Palmiry) byl polský atlet, běžec na dlouhé tratě, olympijský vítěz v běhu na 10 000 metrů v roce 1932.\nV roce 1928 ukončil střední zahradnickou školu, v roce 1938 se stal absolventem Sportovní akademie ve Varšavě. Poté pracoval jako učitel tělesné výchovy, trenér a sportovní novinář. Začínal s fotbalem, k atletice přešel v roce 1926. Vypracoval si vlastní intervalovou metodu. Jeho prvním a jediným trenérem byl Estonec Aleksander Klumberg. První atletický titul mistra Polska (v přespolním běhu) získal v roce 1928. Patřil mezi nejpopulárnější sportovce předválečného Polska, aktivní sportovcem byl až do začátku druhé světové války.\n\nJeho nejvýraznějším sportovním úspěchem bylo vítězství v olympijském finále v běhu na 10 000 metrů v roce 1932 časem 30:11,4. O dva roky později vybojoval stříbrnou medaili na premiérovém mistrovství Evropy v atletice v Turíně v běhu na 5000 metrů časem 14:41,2.\n\n"}
{"id": "878138", "url": "https://cs.wikipedia.org/wiki?curid=878138", "title": "Francie na Letních olympijských hrách 1980", "text": "Francie na Letních olympijských hrách 1980\n\nFrancii na Letních olympijských hrách v roce 1980 reprezentovala výprava 121 sportovců (98 mužů a 23 žen) ve 13 sportech.\n\n"}
{"id": "878139", "url": "https://cs.wikipedia.org/wiki?curid=878139", "title": "Lípa v Cerhovicích", "text": "Lípa v Cerhovicích\n\nPamátná lípa malolistá (\"Tilia cordata\") se nachází u protipožární nádrže v obci Cerhovice.\n\nPamátný strom byl vyhlášen 1. 1. 1987. Lípa je krásný strom s rozložitou korunou, zdravotní stav je dobrý.\n\n"}
{"id": "878142", "url": "https://cs.wikipedia.org/wiki?curid=878142", "title": "Ševiot", "text": "Ševiot\n\nŠeviot je tradiční obchodní označení pro pružnou, poměrně hrubou vlnařskou tkaninu s tužším omakem. Tkaniny se vyráběly většinou v keprové vazbě původně z jednoduchých nebo skaných přízí z mykané nebo česané ševiotové vlny, později s použitím jednotlivých nití ze syntetických vláken.\n\nTkaniny se používaly asi do poslední třetiny 20. století na pláště a sportovní obleky, z pozdější doby jsou však známé jen z encyklopedií a ze starších odborných příruček. \n\nje dlouhovlákenný, málo zkadeřený materiál z ovcí chovaných původně na anglicko-skotském pomezí (\"Cheviot Hills\"), později také v Austrálii. Česaná ševiotová vlna se dá vypřádat asi do jemnosti 14 tex. \n\nNa rozdíl od tkanin se ševiotová vlna stále ještě (v roce 2013) používá např. na ručně pletací příze. \n"}
{"id": "878144", "url": "https://cs.wikipedia.org/wiki?curid=878144", "title": "Tomáš Petera", "text": "Tomáš Petera\n\nTomáš Petera (* 19. února 1971 Praha) je český podnikatel a tenisový trenér.\n\nV roce 1989 absolvoval Gymnázium Nad Štolou v Praze, později si doplnil ještě trenérskou třídu při FTVS UK a následně získal i titul MBA. Hovoří plynně anglicky a rusky. Je ženatý s manželkou Terezou, s ní má 2 děti, dceru Sáru a syna Sebastiána. S atletkou Denisou Krejčovou má dvojčata Kristýnu a Patrika. Z předešlého vztahu má ještě dceru Barboru.\n\nOd roku 1995 se věnoval trenérské činnosti. Byl osobním trenérem řady tenistů Petra Kordy, Bohdana Ulihracha, Martina Damma a Andery Hlaváčkové. Zároveň byl také kapitánem Fedcupového týmu. \n\nJeho podnikatelské aktivity souvisí od roku 1998 se společností Perinvest a.s. , která se věnuje především organizaci sportovních akcí: (Federation Cup, Davis Cup, NHL v Praze, Basketball Final Four a Zlatá tretra – zde v letech 2002 – 2005 působil jako ředitel tohoto atletického mítinku.\nOd roku 1999 dodnes je akcionářem společnosti Tipsport a.s.\n\nV letech 2000 – 2003 byl spolumajitelem FC Liberec. Od roku 2003 byl majitelem fotbalového klubu Baník Ostrava, který několikrát dovedl do boje o evropský pohár, kde se mu s týmem podařilo vítězství. Dále pak třikrát třetí místo a jednou titul. (viz. kontroverze).\n\nJeho působení na postu ředitele v projektu Praha olympijská trvalo od roku 2006 do roku 2009. (viz. kontroverze). V letech 2000 – 2008 byl spolumajitelem České sportovní. Od roku 2012 je majitelem společnosti Tennis Arena s.r.o.\n\nV roce 2003 se stal majitelem fotbalového klubu FC Baník Ostrava, který získal ligový titul v následujícím roce. Baník koupil Tomáš Petera od Aloise Hadamczika a Petra Lamicha v lednu 2003 pro bývalého tenistu Daniela Vacka, který následně pár let vystupoval v roli majitele klubu. K vlastnictví se přiznal až v létě roku 2009, v sezóně 2011/2012 nejdříve prodal stadion Bazaly společnosti SMK Reality Invest a následně i celý klub. \n\nPodle bývalých hráčů Petra Wojnara a Reného Bolfa mohl za zkázu celého Baníku.  Podle fanoušků a Aloise Hadamczika Petera celý klub vytuneloval.  Tomáš Petera za dobu svého působení v Baníku opakovaně lhal, mezi nepravdivá tvrzení patřila například tato: „Pokud bychom měli peníze od Temešváru, tak nemáme žádný dluh. Je to méně než třicet milionů korun.\"  „To není pravda. Zrovna včera jsem to kontroloval.\" (odpověď na otázku zda Baník dluží zaměstnancům). Bývalý generální manažer Baníku Verner Lička v dubnu roku 2013 v rozhovoru uvedl, že nedostával plat po dobu dvou let. \n\nTomáš Petera se sešel s Miroslavem Křížem jako poslední člověk v restauraci Chagall Praze, poté Kříž zmizel a byl prohlášen za mrtvého.\n\nByl ředitelem společnosti Praha Olympijská, do kterého magistrát hl. města Prahy vložil více než 70 milionů korun.\n\n"}
{"id": "878157", "url": "https://cs.wikipedia.org/wiki?curid=878157", "title": "Majka Piskořová Veselá", "text": "Majka Piskořová Veselá\n\nMajka Piskořová Veselá (* 21. února 1974 Hradec Králové) je česká choreografka, tanečnice a umělecká vedoucí taneční školy InDance a souboru Pop Balet.\n\nHlavní postava a umělecká vedoucí taneční školy InDance a souboru Pop Balet. Od dětství vyrůstala v tanečním prostředí, v souboru své matky, Věry Veselé. Po úspěšném absolvování oboru rehabilitace na Střední zdravotní škole se věnovala studiu pedagogiky volného času na soukromé škole. Následně odjela na zahraniční taneční stáž do Itálie, kde dva roky studovala jazzový tanec. Domů se vrátila s rozhodnutím zprostředkovat co největšímu počtu zájemců o tanec – tanečníkům i divákům – stejné emoce, radost a naplnění z tance, jaké v zahraničí zažívala sama. Založila taneční školu InDance, kterou nepřetržitě a systematicky rozvíjí a ve které cíleně vychovává nové taneční generace. Metodika její výuky vychází ze studia rehabilitace, moderního jazzového tance a z bohatých zkušeností ze zahraničních tanečních stáží. Své taneční vzdělání si rozšířila absolutoriem na konzervatoři Taneční centrum Praha. Na Tanci bez hranic 2011 obdržela stipendium do Broadway Dance Center v New Yorku, kde v únoru 2012 absolvovala taneční stáž. V současné době se plně věnuje choreografické práci se souborem Pop Balet a vyučuje na konzervatoři v Praze. Od roku 2014 externě spolupracuje s Janáčkovou konzervatoří v Ostravě. Zároveň neustále pracuje na sepsání vlastní metodiky výuky tanečního umění.\n\nMajka je autorkou nespočetného množství projektů a choreografií. V roce 1998 vytvořila choreografii k muzikálu Ferda mravenec a o dva roky později k muzikálu Sněhová královna. Hlavní umělecká činnost spočívá v přípravě choreografií a projektů pro soubor Pop Balet (Boguro – 2005, Individuality – 2006, Genesis – 2008, Osobnění, IndepenDance – 2009, Tanecbook – 2012, Umění spojuje – 2014, Trinity – 2015), za které získala řadu ocenění.V roce 2011 se podílela na přípravách křtu alba Olgy Lounové v divadle Broadway, vytvořila choreografii pro premiérové vystoupení Olgy Lounové a Karla Gotta na devátých Hudebních cenách televize Óčko a spolupracovala na přípravě choroegrafií pro vystoupení Olgy Lounové v pořadu To byl náš hit na TV Barrandov. V současnosti se plně věnuje choreografické práci se souborem Pop Balet a svému nejnovějšímu tanečnímu představení s názvem Tanecbook. Zároveň neustále pracuje na sepsání vlastní metodiky výuky tanečního umění.\n\nJako tanečnice spolupracovala především s významnou americkou choreografkou Michéle Assaf. I nadále se tanečně vzdělává a účastní se stáží pod vedením špiček současného tance – Patrizia Muzzupappa, Mauro Astolfi, Giuliano Peparini, Michele Oliva (Itálie), Michele Assaf, A.C., Steve La Chance, Terry Beeman, Mia Michaels, Bruce Taylor, Christopher Huggins, Ray Leeper (USA), Bruno Collinet, Florence Meregalli (Francie) a mnoho dalších.\n\n\n\n"}
{"id": "878169", "url": "https://cs.wikipedia.org/wiki?curid=878169", "title": "Enstrom Helicopter Corporation", "text": "Enstrom Helicopter Corporation\n\nEnstrom Helicopter Corporation je americký letecký výrobce založený v roce 1959 Rudolphem J. \"Rudy\" Enstromem v Menominee v Michiganu pod původním názvem R. J. Enstrom Corp. Společnost je dislokována na letišti Menominee-Marinette Twin County Airport (ICAO kód: KMNM) a od 27. prosince 2012 ji vlastní čínská skupina Chongqing Helicopter Investment Co., která ji odkoupila od švýcarských investorů. Jedním ze spolumajitelů byl i americký podnikatel a vynálezce Dean Kamen.\n\nFirma se specializuje na výrobu vrtulníků.\n\n"}
{"id": "878171", "url": "https://cs.wikipedia.org/wiki?curid=878171", "title": "Fabián (duch)", "text": "Fabián (duch)\n\nFabián či Babí Jan je legendární duch pohoří Brdy.\n\nPodle pověsti byl rytířem, kterého jeho nešťastná opuštěná milenka zaklela v lesního ducha, který se musí jako neklidný duch toulat okolím svého hradu. Jeho sídlo je na hoře Velká Baba v blízkosti města Hostomice pod Brdy, kde se nachází kámen zvaný Fabiánova postel, na kterém má odpočívat. Také se má zjevovat na hoře Plešivec, kde má svoji zahrádku. Je mu přisuzována podoba tlustého vousatého mužíčka oděného v mysliveckém. V místním lidovém umění je také zobrazován v šatech z kůry a šišek. Je mu přičítáno táhlé děsivé houkání, jinak však má být neškodný.\n\n"}
{"id": "878183", "url": "https://cs.wikipedia.org/wiki?curid=878183", "title": "Fabiánovo lože", "text": "Fabiánovo lože\n\nFabiánovo lože (též \"Fabiánova postel\") je skalka z velkých kamenů, na němž údajně odpočívá duch Fabián. Podle pověsti se jedná o pozůstatek hradu, na němž Fabián bydlel, než ho nechala zlá čarodějnice zmizet.\n\nNachází se na kopci Velká Baba, asi 300 metrů severovýchodně od vrcholu. \nSkrz skálu vede díra, jíž se dá prolézt. Dnes již prorůstá mladými smrčky.\n\n"}
{"id": "878190", "url": "https://cs.wikipedia.org/wiki?curid=878190", "title": "Damien Sandow", "text": "Damien Sandow\n\nAaron Steven Haddad (* 3. srpna 1981) je americký profesionální wrestler působící v TNA jako Aron Rex.Byl znám pro jeho působení v WWE pod ringovým jménem Damien Sandow. Je bývalý FCW 15 šampion a FCW šampion mezi týmy s Titusem O'Nealem.Dne 6.5.2016 byl propuštěn.Bylo oznámeno že se vrací na nezávislou scénu pod jménem Aaron Stevens.Jeho první vystoupení se uskuteční 11. června v GFW (Global Force Wrestling).\n\n\n\n"}
{"id": "878203", "url": "https://cs.wikipedia.org/wiki?curid=878203", "title": "Davis Cup 2013 – Světová skupina", "text": "Davis Cup 2013 – Světová skupina\n\nSvětová skupina 2013 představovala nejvyšší úroveň Davis Cupu – elitní šestnáctičlennou skupinu, z níž vzešel celkový vítěz soutěže. Účastníci čtvrtfinále si zajistili setrvání v této skupině pro následující ročník. Týmy, které prohrály v úvodním kole, nastoupily do baráže o udržení pro rok 2014.\n\nObhájcem salátové mísy bylo družstvo České republiky, které v předchozím finále porazilo Španělsko 3:2 na zápasy, když rozhodl až poslední pátý zápas, v němž Radek Štěpánek zdolal Nicoláse Almagra 3–1 na sety. O salátovou mísu v polovině listopadu proti sobě nastoupily týmy Srbska a České republiky, která titul obhájila. O vítězi rozhodl opět až poslední zápas, v němž si Štěpánek snadno poradil s hráčem z druhé stovky Dušanem Lajovićem, který celkově uhrál pět gamů.\n\nKanada se probojovala do semifinále Davisova poháru poprvé od roku 1913, kdy v soutěži debutovala.\n\nV utkání prvního kola mezi druhou nasazenou Českou republikou a Švýcarskem padl během sobotní čtyřhry daviscupový rekord v délce trvání zápasu a několik dalších rekordů v této soutěži. Vítězství si připsal český pár Tomáš Berdych a Lukáš Rosol, který po setech 6–4, 5–7, 6–4, 6–7 a 24–22 zdolal dvojici Marco Chiudinelli a Stanislas Wawrinka, když proměnil třináctý mečbol.\n\nUtkání se délkou trvání 7 hodin 2 minuty stalo vůbec nejdelším zápasem v historii Davisova poháru, když překonalo pátý rozhodující duel z červencového čtvrtfinále Davis Cupu 1982 mezi Američanem Johnem McEnroem a švédským hráčem Matsem Wilanderem (zápas tehdy trval 6 hodin 22 minut a skončil poměrem 9–7, 6–2, 15–17, 3–6, 8–6 ve prospěch McEnroa). Stejně tak byl odehrán rekordní počet 46 gamů v páté sadě daviscupového utkání (od zavedení Světové skupiny v roce 1981). Pátá sada se zároveň stala nejdelší v této soutěži, když trvala 3 hodiny 35 minut. Celkový počet 91 her na zápas je rovněž nejvyšší od zavedení tiebreaku (překonaný rekord 77 her). Český pár vyhrál desátou čtyřhru v řadě.\n\n"}
{"id": "878207", "url": "https://cs.wikipedia.org/wiki?curid=878207", "title": "Gautier Cornut", "text": "Gautier Cornut\n\nGautier Cornut ( \"Gauthier le Cornu\" nebo \"Cornut\", † 20. dubna 1241) byl arcibiskupem v Sens a rádcem francouzského krále Ludvíka IX. \n\nArcibiskupem v Sens se stal roku 1221 a v prvních letech následujících po nečekaném úmrtí krále Ludvíka VIII. patřil do skupiny věrných regentské vládě královny vdovy. Oddával mladého krále Ludvíka s Markétou Provensálskou a také byl organizátorem translace trnové koruny do Paříže. O slavné události sepsal spis \"De susceptione Corone Domini\". Dle profesorky Donny L. Sadler stojí za vznikem figurálního portálu kostela Panny Marie ve Villeneuve-l'Archevêque, které bylo roku 1239 dějištěm předání Kristovy trnové koruny do rukou krále Ludvíka.\n\nRoku 1240 se zúčastnil soudního inkvizičního sporu o Talmud, jehož se účastníky byli učení Židé a závěrem bylo odsouzení Talmudu ke spálení. Gautier proti rozsudku protestoval a když o rok později náhle zemřel, považovali katolíci jeho smrt za trest boží. \n"}
{"id": "878214", "url": "https://cs.wikipedia.org/wiki?curid=878214", "title": "Boris Nikolajevič Jurjev", "text": "Boris Nikolajevič Jurjev\n\nBoris Nikolajevič Jurjev (rusky Борис Николаевич Юрьев, 29. října/10. listopadu 1889, Smolensk – 14. března 1957, Moskva) byl ruský letecký průkopník a konstruktér, který se zabýval především návrhy vrtulníků.\n\nVedl vrtulníkovou skupinu experimentálního aerodynamického oddílu CAGI (ЭАО ЦАГИ). Společně s Alexejem Michajlovičem Čerjomuchinem a A. M. Izaksonem se podílel na návrhu a konstrukci prvního sovětského vrtulníku CAGI 1-EA.\n\nV lednu 1940 prosadil založení první specializované vrtulníkové konstrukční kanceláře pojmenované OKB-3 (při MAI - Moskevském leteckém institutu) a s Ivanem Pavlovičem Bratuchinem se podílel na vývoji vrtulníku 2MG Omega. Vedení kanceláře již v březnu 1940 přebral I. P. Bratuchin. Od roku 1942 pracoval Jurjev v několika institutech a v roce 1943 se stal členem Ruské akademie věd.\n\nZa své zásluhy byl mj. dvakrát oceněn Leninovým řádem.\n\n"}
{"id": "878218", "url": "https://cs.wikipedia.org/wiki?curid=878218", "title": "Musée de la mode et du textile", "text": "Musée de la mode et du textile\n\nMusée de la mode et du textile (\"Muzeum módy a textilu\") je muzeum v Paříži. Nachází se v 1. obvodu v ulici \"Rue de Rivoli\" č. 107 v jednom z křídel paláce Louvre. Muzeum je připojeno k musée des arts décoratifs a specializuje se na dějiny textilií, módy a haute couture.\n\nJiž od svého otevření v roce 1905 mělo musée des arts décoratifs rozsáhlou sbírku textilu (oděvy, krajky, výšivky...), která byla neustále rozšiřována soukromými dary.\n\nV roce 1948 byla založena \"Francouzská umie oděvního umění\" (Union française des arts du costume), která otevřela specializované muzeum věnované módě a textilu.\n\nV roce 1981 UFAC podepsala smlouvu s \"Ústřední unií dekorativního umění\" (Union centrale des arts décoratifs), ve které obě instituce spojily své sbírky, které byly v roce 1986 představeny v pavilonu \"Marsan\" v Louvru.\n\nProtory muzea byly přestavěny v roce 1997. V křídle \"Rohan\" paláce Louvre jsou vyhražena dvě podlaží o celkové ploše 9 000 m, z čehož 1500 m tvoří výstavní sály.\n\nSbírky zahrnují přes 81 000 exponátů, jako 16 000 obleků, 35 000 módních doplňků a 30 000 kusů textilu. Předměty dokumentují dějiny evropského odívání od 17. století a vývoj textilu od 14. století do současnosti. V muzeu jsou vystavovány i exponáty z musée des arts décoratifs zahrnující dekorativní umění (výšivky, tapiserie, krajky, hedvábí, textilie s potiskem apod.)\n\nProtože jsou vystavované textilie náchylné na poškození, muzeum nemá stálou expozici, ale organizuje vždy jen dočasné výstavy, které se tematicky obměňují každých šest měsíců.\n\nVedle historických předmětů muzeum představuje i současnou haute couture významných francouzských i zahraničních módních domů jako jsou Chanel, Christian Dior, Balmain, Azzedine Alaïa, Yves Saint-Laurent, Christian Lacroix, Jeanne Lanvin aj.\n\nMuzejní sbírky jsou pravidelně rozšiřovány soukromými dary, které tvoří 90 % sbírek muzea. Jedná se o soukromníky, návrháře i výrobce.\n\nSoučástí muzea je rovněž dokumentační centrum pro výzkumníky a profesionály, ale i pro amatéry. Centrum zajišťuje konzervování a dokumentaci nejvýznamnějších muzejních fondů.\n\n"}
{"id": "878220", "url": "https://cs.wikipedia.org/wiki?curid=878220", "title": "Roudná (Plzeň)", "text": "Roudná (Plzeň)\n\nRoudná () je část statutárního města Plzeň. Nachází se v severním sousedství středu města v městském obvodu Plzeň 1.\n\nDnešní Roudná existuje na katastrálním území vsi Malice (podle níž se dodnes jmenuje jedna ulice Malická), která stála již staletí před založením Plzně. Nedaleko byla další ves Záhoří (viz název ulice Pod Záhorskem) a obě vsi používaly románský kostel Všech svatých, který byl později přestavěn v gotickém a ještě později v barokním stylu.\n\nSamotný název Roudná původně náležel tvrzi, která se podle zdrojů nacházela přinejmenším mezi roky 1416 až 1555 na kopci v dnešní Bílé Hoře v blízkosti Boleveckého rybníka (dnes na tom místě sídlí průmyslový podnik). Ulice „Na Roudné“ byla později pojmenována podle toho, že touto cestou obyvatelé chodili na tvrz Roudnou a postupně se význam slova „Roudná“ přesunul z tvrzi na domky v původních Malicích spolu s tím, jak tvrz Roudná ztrácela na důležitosti (už v roce 1543 je zmiňována jako „pustý zámek“). Kněz Martin z Mertlíkovic, jeden z majitelů, prodal tvrz Plzeňským za 200 kop míšeňských grošů v roce 1495. Z dalších vlastníků tvrzi lze zmínit rody plzeňských měšťanů Hiršů a Kleovů z Roudné.\n\nČtvrť obsahuje zátopové oblasti. Dlouhá desetiletí šlo o čtvrť chudou a dělnickou, v níž bylo vysoké procento občanů rómské národnosti. Rozvoj obchodů po roce 1989 charakter Roudné pozměnil k lepšímu.\n\n"}
{"id": "878229", "url": "https://cs.wikipedia.org/wiki?curid=878229", "title": "Vane Bor", "text": "Vane Bor\n\nVane Bor (v srbské cyrilici Ване Бор, vlastním jménem Stevan Živadinović; 20. listopadu 1908, Bor, Srbsko – 6. května 1993, Oxford, Spojené království) byl srbský avantgardní spisovatel a umělec, člen Bělehradské surrealistické skupiny.\n\nS francouzskými surrealisty se potkal při svých studiích práv v Paříži; později se střetl i se svými krajany z Jugoslávie. Publikoval v několika časopisech (např. v surrealistickém periodiku \"Svedočanstva\"), spolupracoval s Markem Ristićem na manifestu \"Nemoguće\" (Nemožné) a později i \"Nadrealizam danas i ovde\" (Surrealismus tady a teď).\n\nVydal román (který sám označil v duchu protestních surrealistických tradic jako anti-román) s názvem Anti-Zeď (srbochorvatsky \"Anti-zid\").\n\nVe výtvarné oblasti se věnoval především tvorbě tzv. fotogramů, které uveřejňoval v různých periodikách.\n\nV předvečer druhé světové války emigroval do Velké Británie. Po válce se věnoval malířství, stal se členem několika britských asociací avantgardních malířů.\n"}
{"id": "878230", "url": "https://cs.wikipedia.org/wiki?curid=878230", "title": "Kerstin Gierová", "text": "Kerstin Gierová\n\nKerstin Gierová (* 1966 u Bergisch Gladbachu) je německá spisovatelka, autorka románů pro ženy a mládež. Píše také pod pseudonymy Jule Brandová a Sophie Bérardová.\n\nS psaním románů prý tato diplomovaná pedagožka začala v roce 1995, když přišla o práci. Již její prvotina \"Muži a jiné katastrofy\" ( Männer und andere Katastrophen) byla velmi úspěšná a dočkala se zfilmování. V březnu 2013 byl do kin uveden film podle knihy \"Rudá jako rubín\" s hvězdným obsazením. A hned s velkým úspěchem - její román \"Mafie matek\" i další se již dávno staly kultovními a patří mezi nejprodávanější. Její knihy pro mládež jsou bestsellery po celém světě.\n\nKerstin Gierová žije na volné noze se svým mužem a dvěma kočkami nedaleko Kolína nad Rýnem.\n\n\n"}
{"id": "878233", "url": "https://cs.wikipedia.org/wiki?curid=878233", "title": "Oddset Hockey Games 2013", "text": "Oddset Hockey Games 2013\n\nOddset Hockey Games 2013 byl turnaj v rámci série Euro Hockey Tour 2012/2013, který probíhal od 6. do 10. února 2013. Úvodní zápas turnaje mezi ruskou a finskou hokejovou reprezentací proběhl v Ledovém paláci v ruském Petrohradě, ostatní zápasy proběhly v Malmö Areně ve švédském Malmö. Vítězem se stala finská hokejová reprezentace, česká reprezentace obsadila druhé místo.\n\nVybráni direktoriátem turnaje.\n"}
{"id": "878234", "url": "https://cs.wikipedia.org/wiki?curid=878234", "title": "Kanton Beaumont-de-Lomagne", "text": "Kanton Beaumont-de-Lomagne\n\nKanton Beaumont-de-Lomagne ( ) je francouzský kanton v departementu Tarn-et-Garonne v regionu Midi-Pyrénées. Tvoří ho 18 obcí.\n\n"}
{"id": "878237", "url": "https://cs.wikipedia.org/wiki?curid=878237", "title": "Synagoga v Kutné Hoře", "text": "Synagoga v Kutné Hoře\n\nBývalá synagoga v Kutná Hora se nachází ve Smíškově ulici jako čp. 619.\n\nStarší synagoga v Radnické ulici vznikla v roce 1881 úpravou hospodářské budovy nedaleko kostela sv. Jana Nepomuckého. Přestala být používána až po výstavbě synagogy nové a ve 40. letech 20. století zanikla.\nTato nová synagoga byla vybudována v secesním slohu v roce 1902 dle projektu Bohuslava Moravce přímo naproti Jezuitské koleji. K bohoslužbám sloužila do druhé světové války a pak ji určitou dobu využívala místní varhanická firma. Dva roky po skončení války si budovu pronajala a v roce 1949 zakoupila Církev československá husitská, které po přestavbě a opravách slouží dodnes.\n\nPřestavbou objekt přišel o část štukové výzdoby a v roce 1956 zde bylo zřízeno kolumbárium. Odstraněn byl jak aron ha-kodeš tak symbol Desatera a vitráž z východního průčelí budovy, které nahradil symbol kalicha.\n\nZ původního vybavení se dochovala dlažba a dveře, okenní rámy, kliky a kování z mosazi, lavice dosud využívané v hlavním modlitebním sále, a dále lustry a parapet ženské galerie. V interiéru jsou dnes umístěny varhany a gramozvony, u pravého pilíře stojí vpředu soška Jana Roháče z Dubé zapůjčená z kutnohorského muzea, a průčelí zdobí freska Ježíše Krista od akademického malíře Karla Skály.\n\nBývalá synagoga je přístupná při církevních bohoslužbách. Od června 2015 je v budově bývalé synagogy instalována stálá výstava Dějiny Židů v Kutné Hoře, která na 15 panelech ilustruje historii židovské komunity v Kutné Hoře od středověku, přes období emancipace ve druhé polovině 19. století až po zánik Židovské obce v období holocaustu. Výstava je pro veřejnost otevřena od května do října každou středu, pátek a sobotu od 10 do 16 hodin.\n\nOd 30. září 2015 je chráněna jako kulturní památka.\n\nStarší židovské osídlení se ve městě údajně vyskytovalo v místech, kde dnes stojí klášter řádu sv. Voršily. Nejpozději od roku 1568, kdy Židé museli horní město opustit z nařízení Maxmiliána II. zde nežili až do roku 1848, kdy jim byla občanská práva částečně navrácena. K založení Israelitského spolku došlo v roce 1881, vlastní Židovská obec vznikla v roce 1894.\n\nK významným osobnostem kutnohorské židovské komunity patří např. básník Jiří Orten a jeho dva bratři Zdeněk a Ota nebo architekt a jevištní a kostýmní výtvarník František Zelenka.\n\n"}
{"id": "878238", "url": "https://cs.wikipedia.org/wiki?curid=878238", "title": "Kanton Bourg-de-Visa", "text": "Kanton Bourg-de-Visa\n\nKanton Bourg-de-Visa ( ) je francouzský kanton v departementu Tarn-et-Garonne v regionu Midi-Pyrénées. Tvoří ho sedm obcí.\n\n"}
{"id": "878239", "url": "https://cs.wikipedia.org/wiki?curid=878239", "title": "Kanton Monclar-de-Quercy", "text": "Kanton Monclar-de-Quercy\n\nKanton Monclar-de-Quercy ( ) je francouzský kanton v departementu Tarn-et-Garonne v regionu Midi-Pyrénées. Tvoří ho pět obcí.\n\n"}
{"id": "878242", "url": "https://cs.wikipedia.org/wiki?curid=878242", "title": "Kanton Montaigu-de-Quercy", "text": "Kanton Montaigu-de-Quercy\n\nKanton Montaigu-de-Quercy ( ) je francouzský kanton v departementu Tarn-et-Garonne v regionu Midi-Pyrénées. Tvoří ho šest obcí.\n\n"}
{"id": "878244", "url": "https://cs.wikipedia.org/wiki?curid=878244", "title": "Kanton Montpezat-de-Quercy", "text": "Kanton Montpezat-de-Quercy\n\nKanton Montpezat-de-Quercy ( ) je francouzský kanton v departementu Tarn-et-Garonne v regionu Midi-Pyrénées. Tvoří ho šest obcí.\n\n"}
{"id": "878245", "url": "https://cs.wikipedia.org/wiki?curid=878245", "title": "Kanton Saint-Antonin-Noble-Val", "text": "Kanton Saint-Antonin-Noble-Val\n\nKanton Saint-Antonin-Noble-Val ( ) je francouzský kanton v departementu Tarn-et-Garonne v regionu Midi-Pyrénées. Tvoří ho devět obcí.\n\n"}
{"id": "878247", "url": "https://cs.wikipedia.org/wiki?curid=878247", "title": "Kanton Saint-Nicolas-de-la-Grave", "text": "Kanton Saint-Nicolas-de-la-Grave\n\nKanton Saint-Nicolas-de-la-Grave ( ) je francouzský kanton v departementu Tarn-et-Garonne v regionu Midi-Pyrénées. Tvoří ho 14 obcí.\n\n"}
{"id": "878249", "url": "https://cs.wikipedia.org/wiki?curid=878249", "title": "Kanton Montech", "text": "Kanton Montech\n\nKanton Montech ( ) je francouzský kanton v departementu Tarn-et-Garonne v regionu Midi-Pyrénées. Tvoří ho devět obcí.\n\n"}
{"id": "878250", "url": "https://cs.wikipedia.org/wiki?curid=878250", "title": "Kanton Molières", "text": "Kanton Molières\n\nKanton Molières ( ) je francouzský kanton v departementu Tarn-et-Garonne v regionu Midi-Pyrénées. Tvoří ho pět obcí.\n\n"}
{"id": "878253", "url": "https://cs.wikipedia.org/wiki?curid=878253", "title": "Kanton Valence", "text": "Kanton Valence\n\nKanton Valence ( ) je francouzský kanton v departementu Tarn-et-Garonne v regionu Midi-Pyrénées. Tvoří ho 11 obcí.\n\n"}
{"id": "878260", "url": "https://cs.wikipedia.org/wiki?curid=878260", "title": "Francie na Letních olympijských hrách 1976", "text": "Francie na Letních olympijských hrách 1976\n\nFrancii na Letních olympijských hrách v roce 1976 reprezentovala výprava 206 sportovců (177 mužů a 29 žen) ve 18 sportech.\n\n"}
{"id": "878262", "url": "https://cs.wikipedia.org/wiki?curid=878262", "title": "Moscheles", "text": "Moscheles\n\nMoscheles:\n"}
{"id": "878269", "url": "https://cs.wikipedia.org/wiki?curid=878269", "title": "Robert Satcher", "text": "Robert Satcher\n\nRobert Lee Satcher (* 22. září 1965 Hampton, Virginie, USA), je americký chirurg, který byl v letech 2004–2011 astronautem NASA. Do vesmíru se dostal na deset dní jako člen posádky raketoplánu Atlantis při letu STS-129 na Mezinárodní vesmírnou stanici (ISS) v listopadu 2009. Roku 2011 odešel z NASA a vrátil se k lékařské profesi. \n\nRobert Satcher se narodil v Hamptonu ve Virginii. Po střední škole studoval chemické inženýrství na Massachusettském institutu technologie, kde roku 1986 získal titul bakaláře a roku 1993 Ph.D. ve stejném oboru. Následující rok (1994 se stal doktorem medicíny (MD) na Harvardově lékařské škole () při Harvardově univerzitě.\n\nDo roku 1998 byl výzkumníkem na Kalifornské univerzitě v Berkeley, poté se věnoval ortopedii na Kalifornské univerzitě v San Francisku a (2001) chirurgické onkologii na Floridské univerzitě. Poté do roku 2004 pracoval jako chirurg Severozápadní nemocnice () v Chicagu a současně na katedře ortopedie Lékařského centra Severozápadní univerzity ().\n\nPřihlásil se k 19. náboru astronautů NASA úspěšně prošel výběrem a 19. května 2004 byl zařazen mezi americké astronauty. Ve dvouletém základním kosmonautickém výcviku získal kvalifikaci „letového specialisty“ raketoplánu. \n\nDne 30. září 2008 NASA zveřejnila jeho jmenování do posádky letu STS-129. Do vesmíru odstartoval 16. listopadu 2009 na palubě raketoplánu Atlantis. Cílem mise byla doprava zásob a vybavení na Mezinárodní vesmírnou stanici (ISS) a příprava stanice na připojení nového modulu Tranquility. Během mise dvakrát vystoupil do otevřeného vesmíru k pracím na povrchu stanice, výstupy trvaly dohromady 12 hodin a 19 minut. Let trval 10 dní, 19 hodin a 16 minut.\n\nK 9. září 2011 odešel z NASA a vrátil se k lékařské profesi, když začal pracovat jako chirurg v Andersonově onkologickém centru () v Houstonu \n\nRobert Satcher je ženatý, má dvě děti.\n"}
{"id": "878273", "url": "https://cs.wikipedia.org/wiki?curid=878273", "title": "Fata Morgana", "text": "Fata Morgana\n\nTropický skleník Fata Morgana je součást Botanické zahrady hl. města Prahy, který se nachází mimo areál venkovních expozic na prosluněném jižním svahu trojské stráně. Moderní stavba s atypickým esovitým půdorysem je zapuštěna do skalnatého terénu. Přirozeně členitého povrchu skály, která tvoří zadní stěnu skleníku, je zde využito k terasovité výsadbě rostlin. Vzniká tak expoziční plocha o rozloze cca 1750 metrů čtverečních, která svým řešením činí z Faty Morgany evropský unikát.\n\nInteriér skleníku je rozdělen do tří samostatných částí s rozdílnou teplotou a vlhkostí vzduchu, v nichž se návštěvník postupně seznamuje s rostlinstvem tropického a částečně i subtropického klimatického pásma. Výsadby jsou členěny podle významných fytogeografických oblastí a jsou uspořádány tak, aby navodily představu přirozených rostlinných společenstev. Návštěvník se zde setkává s mnoha druhy rostlin, které jsou v příslušných oblastech běžné a zahradnicky zdánlivě jen málo významné. Jedná se i o lokalizované rostliny pořízené při expedičních sběrech, které podnikli pracovníci botanické zahrady. Kolekce těchto druhů představuje velice cenný studijní materiál.\n\nÚvodní část expozice je věnována suchomilné vegetaci aridních (suchých) tropů a subtropů. Návštěvníka nejprve uvítá suchý australský buš a ukázka vzácné flóry z ostrova Madagaskar. Dále se seznámí s xerickou (suchomilnou) vegetací jižního Mexika a několika oblastí Afriky, mezi nimiž nejvíce zaujme kapský Namaqualand a Little Karoo. Prostřední a současně největší část skleníku představuje nížinný deštný les humidních (vlhkých) tropů. Se sukulentní částí je spojen podzemní štolou raženou ve skále, na jejímž konci se po obou stranách otevírá pohled do dvou velkých sladkovodních akvárií obydlených množstvím tropických ryb a jiných živočichů. Jedná se vlastně o sladkovodní jezírko rozdělené proskleným tunelem na dvě poloviny. Pravá strana představuje vodní říše tropů starého světa, levá podvodní přírodu Jižní Ameriky. Celkový obsah vody v nádrži je 220 000 litrů, což z ní dělá největší rostlinami osázené sladkovodní akvárium na světě, přístupné veřejnosti. Nádrž je navíc unikátní svou rybí obsádkou – pohromadě zde žijí malé i obrovské ryby podobně jako v přírodě. Největší část tropického lesa je tvořena rostlinným společenstvem Jižní Ameriky a vybraných středoamerických lokalit, další části jsou vyhrazeny flóře Austrálie a Oceánie, Afriky a Madagaskaru, Vietnamu, Sundských ostrovů a Filipín. Návštěvník může pozorovat život v tropických jezerech, tentokrát shora nad jejich hladinou, nebo se může na chvíli pozastavit na vyhlídkové terase a za zvuku blízkého vodopádu vnímat atmosféru pralesa. Poslední, chlazená část skleníku přibližuje drsné prostředí vysokých hor. Zastoupeny jsou zde rostliny amerických And, horských oblastí pevninské i ostrovní Asie a subtropické jižní Afriky. Centrální část expozice je věnována vzácné vegetaci stolových hor Venezuely, formaci tzv. tepuí.\n\nVýlet tropickou přírodou lze zrealizovat v Troji celoročně. Pozoruhodné tvary rostlin, roztodivné barvy a zajímavé struktury porostu se neustále mění; rozkvétají rozmanité typy květů, a přibývají i nové druhy rostlin. Návštěvníkovi je poskytnuta procházka přes exotické hory, lesy a polopouště v jakoukoliv roční dobu.\n\nTabulka klimatu ve skleníku:\n\nSkleník byl postaven v letech 1996 až 2003. Celkové náklady na výstavbu skleníku neměly přesáhnout 20 milionů korun, ale nakonec se vyšplhaly na více než 200 milionů korun. Realizaci provázela mnohá pochybení, podezřelé okolnosti a dokonce nezákonné postupy. Za stavbu bez stavebního povolení byla v roce 2001 stavebním úřadem vyměřena Botanické zahradě pokuta půl milionu korun. Roční provozní náklady byly v roce 2003 deset milionů korun. Celková cena je často poměřována s cenou skleníkového komplexu v Botanické zahradě Liberec s dvojnásobnou plochou, který byl postaven v letech 1995–2000 za necelých 50 milionů korun.\n\n\n"}
{"id": "878275", "url": "https://cs.wikipedia.org/wiki?curid=878275", "title": "Jan Fischer mladší", "text": "Jan Fischer mladší\n\nJan Fischer ml. (* 21. dubna 1989 Praha) je syn bývalého předsedy vlády Jana Fischera z jeho druhého manželství s Danou Fischerovou.\n\nJan Fischer ml. pochází z Prahy. Jeho rodiče jsou politik Jan Fischer a jeho manželka Dana Fischerová. Má dva starší sourozence z otcova prvního manželství – Jakuba Fischera (* 1978) a Kateřinu Drbohlavovou (* 1980) a tři starší sourozence z matčina prvního manželství – Davida a Milana a Kateřinu.\n\nV době, kdy byl jeho otec premiérem České republiky, mu pravicoví radikálové vyhrožovali likvidací kvůli židovskému původu. Necelý rok ho proto musela hlídat ochranka.\n\nV roce 2007 vstoupil do politické strany ODS. Vedlo jej k tomu jeho liberální přesvědčení. Očekával, že získá zkušenosti, aby mohl této straně na lokální, případně i vyšší úrovni pomáhat. V březnu 2010 však vystoupil z ODS kvůli výrokům Mirka Topolánka o voličích, Židech a homosexuálech.\n\nV roce 2004 začal studovat na Gymnáziu prof. Jana Patočky na Praze 1, kde maturoval v roce 2008. Poté nastoupil na bakalářské studium na Fakultě humanitních studií Univerzity Karlovy, které absolvoval v roce 2011. Magisterské studium v oboru management a marketing absolvoval na prestižní Univerzitě St. Andrews ve Skotsku.\n\nPo ukončení studií krátce působil v reklamní agentuře Havas Wolrdwide Prague . V letech 2014-2017 zastával různé pozice v marketingu největšího českého mediálního domu Czech News Center. Měl tak například na starosti marketing deníku Sport, portálu isport.cz, magazínu ForMEN nebo virtuálního mobilního operátora Bleskmobil.\n\nOd 1.1.2018 se stal ředitelem Nadačního fondu Kapka naděje. \n"}
{"id": "878280", "url": "https://cs.wikipedia.org/wiki?curid=878280", "title": "Guérin (biskup)", "text": "Guérin (biskup)\n\nGuérin řečený Bratr Guérin ( \"Frère Guérin\", † 1227) byl senliským biskupem, strážcem pečeti a kancléřem francouzského krále za vlády Filipa II., Ludvíka VIII. a také za regentské vlády Blanky Kastilské. Má svůj osobní podíl na založení registru královských listin, ve kterém jsou listiny datované až do roku 1276.\n\nPůvodně byl řeholníkem řádu johanitů a pro krále Filipa byl již od nástupu na trůn velmi cenným rádcem. Roku 1214 se ještě před převzetím biskupského úřadu zúčastnil bitvy u Bouvines, kde zahájil bitevní klání a podařilo se mu vzít do zajetí těžce raněného Renauda z Dammartinu.\n\nKe konci Filipovy vlády zastával téměř funkci místokrále a významnou roli zastával i na dvoře jeho syna Ludvíka VIII., kterého dvakrát doprovázel na kruciátě proti katarům. Roku 1219 byl s Ludvíkem v bitvě u Marmande a roku 1226 spolu s ním snášel útrapy obléhání Avignonu a byl také jedním ze svědku jeho skonu. Umírající král jej společně s Bartlomějem z Roye a Janem z Nesle pověřil péčí o syna Ludvíka IX. a všichni tři také podpořili počátek regentské vlády královny vdovy. \n\nO rok později Guérin vrátil státní pečetě a krátce poté zemřel. Byl pochován v cisterciáckém klášteře Chaalis v senliské diecézi. Podoba náhrobku je známá díky kresbě Françoise Rogera de Gaignières, kde žehnající Guérin leží na polštáři drženém dvěma anděli, v ruce má biskupsku berli a pod nohama lva.\n"}
{"id": "878284", "url": "https://cs.wikipedia.org/wiki?curid=878284", "title": "1948 ve filmu", "text": "1948 ve filmu\n\n\n\n\n\n"}
{"id": "878289", "url": "https://cs.wikipedia.org/wiki?curid=878289", "title": "Törritorium", "text": "Törritorium\n\nTörritorium je sedmé řadové album kapely Törr. Bonus Mallevs Maleficarvm je anglická verze skladby Kladivo na čarodějnice. Vyšlo i jako LP.\n\n\n"}
{"id": "878290", "url": "https://cs.wikipedia.org/wiki?curid=878290", "title": "Židovský hřbitov ve Velkých Karlovicích", "text": "Židovský hřbitov ve Velkých Karlovicích\n\nŽidovský hřbitov ve Velkých Karlovicích se nachází nedaleko obce v údolí Jezerné. Na hřbitově, založeném v roce 1887, se dochovalo několik desítek náhrobků. Je mezi nimi i hrob Salomona Reicha, majitele místních skláren a někdejšího starosty obce.\n\nByli zde pohřbívání židé místní, ale také pocházející z okolí, např. i z 20 km vzdálené obce Hovězí. Posledním pohřbeným byl v roce 1938 Alois Weis. Na hřbitově stávala márnice, kterou za 2. světové války podpálili fašisté.\n\nV roce 2000 začala hřbitov opravovat Židovská obec z Ostravy. Bylo sem převezeno i několik pomníků z rušeného židovského hřbitova v Rožnově pod Radhoštěm.\n\n"}
{"id": "878292", "url": "https://cs.wikipedia.org/wiki?curid=878292", "title": "Synagoga ve Velkých Karlovicích", "text": "Synagoga ve Velkých Karlovicích\n\nSynagoga ve Velkých Karlovicích stávala v tzv. Panském domě (nyní č. p. 970). Až do 2. světové války ji využívali židovští obyvatelé žijící přímo zde, ale i v okolních obcích, např. v Novém Hrozenkově. Nyní v objektu sídlí soukromá pila.\n\nPanský dům si jako své sídlo nechal v roce 1842 postavit majitel místních skláren Salomon Reich, pozdější starosta obce. Je pohřben na místním židovském hřbitově.\n\n"}
{"id": "878294", "url": "https://cs.wikipedia.org/wiki?curid=878294", "title": "Inflamazóm", "text": "Inflamazóm\n\nInflamazóm je proteinový oligomer skládající se z kaspázy 1, PYCARD, NALP a někdy z kaspázy 5 (také známa jako kaspáza 11 nebo ICH-3). Je exprimován v myeloidních buňkách a je součástí vrozené imunity. Konkrétní složení inflamazómu je závislé na aktivátorech, které zapříčinují jeho skládání. Tedy dsRNA spouští jednu z možných složení inflamazómu, kdežto abestos jinou. Inflamazóm podporuje maturaci prozánětlivých cytokinů, interleukinu 1-β (IL-1β) a interleukinu 18 (IL-18).\n\nInflamazóm aktivuje prozánětlivé procesy a indukuje pyroptózu, programovanou buněčnou smrt odlišnou od apoptózy.\n\nJedním z prvních způsobů obrany během infekce vrozené imunity je skupina receptorů, tzv. PRRs (pattern recognititom receptors), rozeznávajících molekuly typické pro patogeny. Tyto receptory se mohou nacházet na membránovém povrchu, například Toll-like receptory (TLRs) a lektinové receptory typu C (CLRs), nebo uvnitř cytoplazmy jako Nod-like receptory (NLRs) a RIG-like receptory (RLRs). V roce 2002 Martinon a kol. ukázali, že podskupina NLRs, tzv. NLRP1, se skládá a oligomerizuje do struktur, které společně aktivují kaskádu kaspázy 1, která vede k produkci prozánětlivých cytokinů, zejména interleukinu 1B (IL-1B) a interleukinu 18 (IL-18). Multimolekulární NLRP1 komplex byl pojmenován „inflamazóm“, což probudilo zvýšený zájem v následujících letech. Od té doby došlo k objevení dalších typů inflamazómů. Dva z nich patří do podskupimy NLR – NLRP3 a NLRC4. V nedávné době Hornung et al. klasifikovali inflamazóm z PYHIN (obsahující pyrin a HIN doménu) rodiny. Byl pojmenován absent in melanoma 2 (AIM2) a skládá se po rozpoznání cizí cytoplazmatické dvouvláknové DNA (dsDNA).\n\nPodobně jako apoptozóm, který aktivuje apoptotickou kaskádu, inflamazóm aktivuje zánětlivou kaskádu. Po aktivaci se inflamazóm váže na prokaspázu-1 (prekurzor kaspázy 1) homotypicky s účastí kaspázové aktivační domény (CARD), anebo se váže pomocí CARD domény adaptorového proteinu ASC, který je navázán v průběhu formace inflamazómu. Aktivovaný inflamazóm spouští autokatalytické štěpení seskupených molekul pro-kaspázy 1 (p45) na podjednotky p20 a p10. Následně se kaspáza 1 seskupuje do své aktivní formy sestávající ze dvou heterodimerů z p20 a p10 podjednotek. Aktivovaná kaspáza 1 se může reagovat na počáteční prozánětlivý signál řadou procesů. Mezi takové procesy patří proteolytické štěpení pro-IL-1B v Asp 116 nna IL1β, štěpení pro-IL-18 na IL-18, které indukuje sekreci IFN-γ a aktivaci NK buněk, štěpení a inaktivaci IL-33, DNA fragmentaci a tvorbu pórů v buněčné membráně, inhibici glykolytických enzymů, aktivaci biosyntézy lipidů a sekreci mediátorů opravy tkáně, jako je pro-IL-1-α. AIM2 se skládá z HIN200 domény, která rozpoznává a váže cizí cytoplazmatickou dsDNA a aktivuje NF- КB, což je zásadní při virové a bakterální infekci.\n\nNLRP1, NLRP3 a NLRP4 patří do rodiny NLR a tím pádem mají dvě společné vlastnosti: za prvé doménu vázající nukleotidy (NBD), ke které se váží ribonukleotidfosfáty (dNTP) a je důležitá pro oligomerizaci, za druhé je to C-koncová na leucin bohatá repetice (LRR), která slouží jako doména rozpoznávající ligandy jiných receptorů (TLR) či mikrobiální peptidy.\n\nNLRP1 obsahuje, kromě NBD a LRR, na svém konci pyrinovou doménu(PYD) a na svám C-konci FIIND motiv a CARD, což NLRP1 odlišuje od ostatních inflamazómů. Po aktivaci C-koncový CARD homotypicky interaguje s CARD prokaspázy 1 nebo prokaspázy 5, zatímco N-koncový PYD homotypicky interaguje s PYD adaptorového proteinu ASC, jehož CARD může být posléze použít pro další prokaspázu 1. Vychytávání a štěpení prokaspázy 1 může následně aktivovat její různé dráhy.\n\nMechanismus aktivace NLRP1 je stále nejasný, ale Reed a kol. navrhli, že by se mohlo jednat o dvoukrokový proces obsahující aktivaci mikkrobiálními ligandy následovanou vazbou rNTP na doménu vázající nukleotidy (NLRP1)\nAktivita NLRP1 je regulována antiapoptotickým proteinem Bcl-2 a Bcl-x(L), které asocijují s NLRP1 a inhibují jeho aktivitu.\n\nNLRP3 obsahuje kromě NBD a LRR domén PYD doménu, stejně jako NLRP1, a tudíž aktivuje kaspázu 1 tímtéž způsobem (pomocí PYD a ASC). V jedné buňce se formuje pouze jeden oligomer tvořený sedmi NLRP1 molekulami. Je největším známým inflamazómem ze všech, má okolo 2 µm v průměru..\n\nAktivace oligomerizace NLRP3 může být spuštěna velkým počtem podnětů, z čehož vycházejí studie jeho aktivačních drah. Ukázalo se, že jeho aktivita je indukována nebo zvětšována nízkou koncentrací intracelulárního draslíku, viry (influenza A) a Neisseria gonorrhoaeae, bakteriálními toxiny (nigericin, maitotoxin) a zvláště krystalickými endogenními moekulami. Krystaly cholesterolu a urátu sodného zvyšují pomocí NLRP3 indukovanou produkci IL-1β. Předpokládá se, že tento proces je zastaven při ateroskleróze a dně, kdy se tyto krystaly tvoří v buňce. Bylo také ukázáno, že anorganické částice, jako např. oxid titaničitý, oxid křemičitý nebo azbest vyvolávají iflamazazómovou odpověď. Toxiny, které proděraví buněčnou membránu a pannexin-1 aktivovaný pomocí ATP mohou zapříčinit vtok K+ iontů a toxinů do buňky a přímo aktivovat NLRP3.\n\nNLRC4 (také známý jako IPAF) je jediný z podskupiny NLRC rodiny, který tvoří inflamazómm pomocí CARD domény spolu s NBD a LRR, které používá k přímé vazbě prokaspázy 1.\n\nNLRC4 je aktivován bakteriemi, řada z nich byla identifikována ve studiích na myších makrofágových kulturách: Salmonella typhimurium, Legionella pneumophila a Pseudomonas aeruginos. Aktivační proces způsobený bakteriemi není objasněn, ale předpokládá se, že vyžaduje sekreční systém typu 3 nebo 4 iniciovaný bakteriálním flagelinem, který vstupuje do buňky skrze membránu a tam aktivuje NLRC4.\n\nProtein indukující interferon AIM2 je také znám pod názvem absent in melanoma 2.\n\nAIM2 nepatří do rodiny NLR, Je to protein o délce 343 aminokyselin, s N-koncovou DAPIN (nebo pyrin) doménou (1-87 aminokyseliny) a C-koncovou HIN-200 doménou (138-337 aminokyseliny), která má dvě vazebná místa pro oligonukleotidy http://www.ncbi.nlm.nih.gov/gene?Db=gene&Cmd=ShowDetailView&TermToSearch=9447.\n\nAIM2 je inflamazóm rozpoznávající cizí DNA pomocí HIN200 domény (kódovanáIFI16) připojené k PYD, která je používána pro vazbu adaptorového proteinu ASC při skládání inflamazómu h. AIM2 váže dsDNA C-koncovou doménou. PYD doména homotypicky interaguje PYD-PYD interakcí s ASC. ASC CARD doména nabírá prokaspázu-1 do komplexu. Kaspáza 1 aktivuje zrání prozánětlivých cytokinů (IL-1b, IL18). AIM2 je aktivováno virovoum bakteriální a také hostitelskou aberantní dsDNA http://www.nature.com/nature/journal/v458/n7237/full/nature07725.html. Předpokládá se, že aktivace AIM2 hraje roli v autoimunitním onemocnění systémový lupus erythematodes.\n"}
{"id": "878297", "url": "https://cs.wikipedia.org/wiki?curid=878297", "title": "Inferno Nocturno", "text": "Inferno Nocturno\n\nInferno Nocturno je koncertní album kapely Törr. Bylo nahráno v roce 2009 během turné a prezentováno jako „Koncert pro basu, kytaru a bicí nástroje“. DVD obsahuje záznam z koncertů Jihlava 2006, Třinec – Noc plná hvězd 2006 a Törr Gang Live 1989 – Kladivo na čarodějnice.\n\n\n\n"}
{"id": "878298", "url": "https://cs.wikipedia.org/wiki?curid=878298", "title": "Sergej Filin", "text": "Sergej Filin\n\nSergej Jurjevič Filin (: , * 27. října 1970, Moskva) je bývalý přední ruský baletní tanečník a choreograf.\n\nVystudoval moskevské choreografické učiliště a Moskevský státní choreografický institut a nastoupil do souboru Velkého divadla. První velké role obdržel již jako 21letý v baletech \"Labutí jezero\", \"Giselle\" nebo \"Bajadéra\" s Galinou Stěpaněnkovou. Za ztvárnění role prince Desiré v baletu \"Šípková Růženka\" v roce 1993 získal o rok později cenu Benois de la danse. V následujících letech tančil v prvním obsazení v mnoha premiérových titulech, jako byly nová verze \"Giselle\", \"Sylfida\", \"Capriccio\" nebo \"Sny o Japonsku\" (obě chor. Alexandr Ratmanskij), \"Faraónova dcera\" ad. V roce 2004 byl vyznamenán ruským divadelním oceněním Zlatá maska za roli klasického tanečníka v představení \"Světlý potok\". Významná pro něj byla zejména partnerská spolupráce s Ninou Ananiašviliovou.\n\nFilin tančil také mnohokrát v zahraničí, hostoval například v Anglickém národním baletu a jinde.\n\nV roce 2006 získal titul bakalář umění na Lomonosovově univerzitě. V roce 2004 utrpěl při představení vážné zranění, po kterém se již vrátil na scénu jen ojediněle. V roce 2008 ukončil svou jevištní kariéru a přijal jmenování uměleckým ředitelem baletu Moskevské hudební divadlo Stanislavského a Němiroviče-Dančenka, kam přiváděl i díla západoevropských choreografů jako Jiřího Kyliána nebo Matse Eka.\n\nV roce 2011 byl na pět let jmenován uměleckým ředitelem baletu Velkého divadla. Do divadla nastoupil v neklidné době, jeho předchůdce Gennadij Janin odešel, když neznámí lidé začali šířit po internetu pornografické fotografie s tvrzením, že jde o Janina. Za spory byly především tradicionalistické kruhy, které protestovaly proti modernizaci souboru a repertoáru za vedení Ratmanského. Po svém jmenování sice Filin nejprve uklidnil situaci tím, že jmenoval oblíbeného tanečníka Nikolaje Ciskaridzeho baletním mistrem a ponechal v repertoáru klasická díla choreografa Jurije Grigoroviče, později ale znovu začaly spory a z divadla odešli dva jeho sólisté, Natalija Osipovová a Ivan Vasiljev.\n\n17. ledna 2013 Filina napadl útočník a polil mu tvář kyselinou. Filin utrpěl popáleniny třetího stupně a vážné poškození zraku. Funkci uměleckého ředitele Velkého divadla dočasně převzala Galina Stěpaněnková. Filin přiznal, že již dříve obdržel různé výhrůžky, ale že nepředpokládal, že mohou přerůst ve skutečné násilí. Strach po útoku na Filina přiměl k opuštění divadla a k odjezdu do Kanady sólistku Svetlanu Luňkinovou, kterou některá média spojovala s útokem. Ona sama prý ale byla terčem podobných výhrůžek. Filin utrpěl vážná zranění zraku, ale po léčení na německé klinice v Aachenu mu bylo zachráněno alespoň jedno oko. Ruská policie na začátku března zadržela osobu označenou za útočníka a také sólistu baletu Velkého divadla Pavla Dmitričenka, který se poté přiznal, že si útok objednal.\n\nFilin obdržel v roce 2001, při příležitosti 225 let od založení Velkého divadla, titul národního umělce Ruské federace.\n\nJeho manželkou byla tanečnice Inna Petrovová, se kterou má syna Daniila.\n"}
{"id": "878299", "url": "https://cs.wikipedia.org/wiki?curid=878299", "title": "Daviscupový tým Brazílie", "text": "Daviscupový tým Brazílie\n\nDaviscupový tým Brazílie reprezentuje Brazílii v Davisově poháru od roku 1932 pod vedením národního tenisového svazu Confederação Brasileira de Tênis.\n\nNejlepším výsledkem družstva je účast v mezipásmových finále 1966 a 1971. Ve formátu šestnáctičlenné Světové skupiny, hraném mezi roky 1981–2018, se tým probojoval do semifinále v letech 1999 a 2002. Ze stavu 0:2 na zápasy dokázal celek otočit jediné mezistátní utkání, když v barcelonském čtvrtfinále evropské zóny A Davis Cupu 1966 přehrál Španělsko vedené Manuelem Santanou. \n\nTýmovým statistikám vévodí bývalý dvanáctý hráč světa Thomaz Koch, jenž zaznamenal nejvyšší počet 74 vyhraných zápasů, 46 vítězných dvouher, 28 čtyřher a 44 odehraných mezistátních utkání v 16 sezónách. \n\nV Davis Cupu 2013 se Brazílie po devítileté absenci vrátila do nejvyšší světové úrovně. V prvním kole však podlehla Spojeným státům 2:3 na zápasy. V téže fázi Světové skupiny 2015 ji vyřadila Argentina. V nově zavedeném kvalifikačním kole Davis Cupu 2019 ji vyřadila Belgie a v navazující I. skupině Americké zóny porazila Barbados.\n\n"}
{"id": "878300", "url": "https://cs.wikipedia.org/wiki?curid=878300", "title": "Gymnázium Hranice", "text": "Gymnázium Hranice\n\nGymnázium Hranice je všeobecně zaměřené gymnázium v Hranicích.\n\nV roce 1871 zde bylo otevřeno reálné gymnázium a je nejstarší střední školou v Hranicích.\n\nV soutěži \"Gympl roku\" se ve školním roce 2012/2013 gymnázium Hranice umístilo v Olomouckém kraji na pátem, o rok později na šestém místě; v dalších ročnících obvykle ve druhé desítce. V letech 2010–2012 se škola zúčastnila dotovaného projektu \"Přírodní vědy moderně a interaktivně\"\n"}
{"id": "878309", "url": "https://cs.wikipedia.org/wiki?curid=878309", "title": "Seznam kulturních památek v Zechovicích", "text": "Seznam kulturních památek v Zechovicích\n\n"}
{"id": "878318", "url": "https://cs.wikipedia.org/wiki?curid=878318", "title": "Róna", "text": "Róna\n\nRóna může být:\n\nzeměpisný název\n\nzeměpisné určení\n"}
{"id": "878325", "url": "https://cs.wikipedia.org/wiki?curid=878325", "title": "Creux du Van", "text": "Creux du Van\n\nCreux du Van [\"krö dy va\"] je propast, skalní útes, tvořený vápencem, v údolí Val de Traverse v pohoří Jura ve švýcarském kantonu Neuchâtel, na hranici s kantonem Vaud.\nByl vytvarován prvními ledovci před 200 miliony let jako skalní stěna tvaru půlměsíce, skalní amfiteátr, 1400 metrů dlouhý a 440 metrů vysoký, přičemž prvních 200 metrů je stěna kolmá. Propast přerušuje okolní louku. Díky unikátnímu klimatu v okolí je zde bohatá fauna i flora a proto je vyhlášen přírodní rezervací o rozloze 15,5km2.\n\nPřístup je z města Noiraigue, které leží 22 km jihovýchodně Neuchâtelu.\n\n\n"}
{"id": "878326", "url": "https://cs.wikipedia.org/wiki?curid=878326", "title": "Mandloň nízká", "text": "Mandloň nízká\n\nMandloň nízká (\"Prunus tenella\") je druh křovitých rostlin zařazený do rodu \"Prunus\", patřící do čeledi růžovité (\"Rosaceae\"). Kvete v březnu až květnu.\nMandloň nízká roste jako poměrně nepravidelný metlovitý keř s netrnitými větvemi a růžovými květy, vysoký 20 cm až 1,5 m.\nPlodí drobné ochlupené aromatické peckovičky. Jádra obsahují výrazně větší množství amygdalinu než mandloň obecná, takže nejsou jedlá. Keř dobře odolává mrazům.\nVyskytuje se v nízkých suchých křovinách, v suchých trávnících a lesních lemech, kde mnohdy vytváří rozsáhlé polykormony. Areál rozšíření zahrnuje stepní a lesostepní oblast Eurasie od střední Evropy přes Ukrajinu do Střední Asie a na úpatí Kavkazu. V Česku se vyskytuje ojediněle na jižní Moravě a v Českém středohoří a je hodnocena jako kriticky ohrožený druh kategorie C1r.\n\nPro obsah amygdalinu nejsou semena vhodná ke konzumaci. Druh mandloň nízká a jeho kultivary bývají pěstovány v zahradách jako okrasný keř ve skupinách, s ohledem na výrazné kvetení krátce na jaře tak někdy i jako solitery. Často jsou pěstovány plnokvěté kultivary. Druh je oblíben především na skalkách, které však někdy prorůstá a jeho růst může na menších skalkách snadno způsobit zastínění nižších rostlin.\nSlunečné polohy, propustné půdy, nenáročná. Preferuje obsah vyšší vápníku, ale při nadbytku vápníku trpí chlorózou. Mandloň nízkou lze množit semeny nebo vegetativně, odrůdy pro udržení znaků pouze vegetativně. Řez snáší dobře, obvykle silně obráží.\n\nKeře silně trpí, především na jaře, napadením moniliózou na letorostech, květech a listech. Toto poškození může být důvodem úhynu. V důsledku napadení moniliózou trpí klejotokem. Při nadbytku vápníku v půdě trpí chlorózou.\n\n\n\n"}
{"id": "878327", "url": "https://cs.wikipedia.org/wiki?curid=878327", "title": "John Lyons (lingvista)", "text": "John Lyons (lingvista)\n\nJohn Lyons (* 23. května 1932) je anglický lingvista. Zabývá se především sémantikou. V letech 1964–1976 byl profesorem lingvistiky na univerzitě v Edinburghu a v letech 1976–1984 na univerzitě v Sussexu. V letech 1984–2000 byl profesorem (\"master\") na koleji Trinity Hall na univerzitě v Cambridge. Zabýval se problematikou strojového překladu. Pro výuku základních struktur jazyka vytvořil vlastní umělý jazyk, který nazval bongo-bongo. Byl velmi ovlivněn koncepcemi Noama Chomského. Napsal několik základních učebnic svého oboru.\n\n"}
{"id": "878330", "url": "https://cs.wikipedia.org/wiki?curid=878330", "title": "Francie na Letních olympijských hrách 1972", "text": "Francie na Letních olympijských hrách 1972\n\nFrancii na Letních olympijských hrách v roce 1972 reprezentovala výprava 227 sportovců (197 mužů a 30 žen) v 21 sportech.\n\n"}
{"id": "878334", "url": "https://cs.wikipedia.org/wiki?curid=878334", "title": "Algirdas Julien Greimas", "text": "Algirdas Julien Greimas\n\nAlgirdas Julien Greimas, rodným jménem Algirdas Julius Greimas (9. března 1917 – 27. února 1992) byl francouzský sémiotik litevského původu narozený v ruské Tule. \n\nByl blízkým spolupracovníkem Rolanda Barthese a profesorem na École des Hautes Études en Sciences Sociales v Paříži. Patřil k základním osobnostem tzv. Pařížské sémiotické školy, podstatně přispěl k rozvoji strukturalismu. Proslul svou teorií sémiotického izotopu, tzv. aktantním modelem (kde postavy Vladimíra Proppa zredukoval na šest základních rolí, tzv. aktantů, a označil je za základní kameny šesti základních žánrů) a zejména tzv. sémiotickým čtvercem. Zabýval se též litevskou mytologií, k jejíž analýze použil formalistické metody Proppa i strukturalistické metody Claude Lévi-Strausse. \n\n\n"}
{"id": "878343", "url": "https://cs.wikipedia.org/wiki?curid=878343", "title": "Hasmonejské paláce", "text": "Hasmonejské paláce\n\nHasmonejské paláce jsou komplex staveb z doby Druhého chrámu, které byly objeveny u ústí Nachal Prat do Jordánského údolí, poblíž starověké cesty\nz Jericha do Jeruzaléma.\n\nJde o zimní paláce, které svědčí o luxusním životním stylu hasmonejského rodu - bazény, lázně, zahrady, a to vše v pouštní oblasti. Paláce jsou asi 20 km od Jeruzaléma.\n\nDnes se nachází tento park pod izraelskou správou, ale těsně vedle území palestinské autonomie, špatně dostupný z izraelské strany. Je volně přístupný (nehlídaný) a chátrá.\n\nHlavní vykopávky proběhly pod vedením Ehuda Necera po roce 1973 a probíhaly deset sezón na území 30 hektarů. Byly objeveny zbytky akvaduktů, paláců a zahrad a také pozdější palác Heroda Velikého. Jde o nejdůležitější archeologickou lokalitu hasmonejského období. Jednu budovu identifikoval Necer jako synagogu. Šlo by pak o nejstarší objevenou synagogu na světě (z let 70 až 50 př. n. l.).\n\n\n"}
{"id": "878345", "url": "https://cs.wikipedia.org/wiki?curid=878345", "title": "Francie na Letních olympijských hrách 1968", "text": "Francie na Letních olympijských hrách 1968\n\nFrancii na Letních olympijských hrách v roce 1968 reprezentovala výprava 200 sportovců (169 mužů a 31 žen) v 16 sportech.\n\n"}
{"id": "878359", "url": "https://cs.wikipedia.org/wiki?curid=878359", "title": "Kerberosaurus", "text": "Kerberosaurus\n\nKerberosaurus („ještěr Kerbera“) byl rod velkého hadrosauridního dinosaura, který žil asi před 70 až 66 miliony let (v období svrchní křídy) na území Dálného Východu Ruska (Amurská oblast); představuje doklad příbuznosti dinosauří fauny Asie a Severní Ameriky na konci druhohor.\n\nZkameněliny tohoto velkého býložravce byly objeveny v rozsáhlém lůžku kostí v roce 1984 a formálně popsány byly až o dvacet let později. Typovým druhem je \"K. manakini\". Tento hadrosaurid byl blízce příbuzný rodům \"Kamuysaurus\", \"Kundurosaurus\", \"Edmontosaurus\", \"Shantungosaurus\" a \"Laiyangosaurus\", žil navíc vedle dalšího velkého hadrosaurida rodu \"Amurosaurus\". Byl tak zástupcem tribu Edmontosaurini, skupiny vývojově vyspělých hadrosauridů z pozdní svrchní křídy severní polokoule.\n\nPodle paleontologa Thomase R. Holtze, Jr. dosahoval tento dinosaurus délky asi 8 metrů a hmotnosti zhruba 2 až 3 tuny.\n\n"}
{"id": "878366", "url": "https://cs.wikipedia.org/wiki?curid=878366", "title": "Francie na Letních olympijských hrách 1964", "text": "Francie na Letních olympijských hrách 1964\n\nFrancii na Letních olympijských hrách v roce 1964 reprezentovala výprava 138 sportovců (118 mužů a 20 žen) v 14 sportech.\n\n"}
{"id": "878368", "url": "https://cs.wikipedia.org/wiki?curid=878368", "title": "Detroit Free Press", "text": "Detroit Free Press\n\nDetroit Free Press je nejprodávanější deník v Detroitu ve státě Michigan a zároveň nejprodávanější městský deník společnosti Gannett Company, která též vydává celostátní deník USA Today. Poprvé vyšel v roce 1831 a primárně pokrývá okresy Wayne, Oakland, Macomb, Livingston, Washtenaw a Monroe. K roku 2012 získal deník devět Pulitzerovýceh cen a čtyři ceny Emmy. Jeho mottem je „On Guard for 181 Years“.\n\nNedělní edice deníku vychází pod názvem Sunday Free Press.\n\n"}
{"id": "878370", "url": "https://cs.wikipedia.org/wiki?curid=878370", "title": "Pojistný kmen", "text": "Pojistný kmen\n\nPojistný kmen je soubor uzavřených pojistných smluv, v zákoně ale není definováno, jestli se jedná i o smlouvy po stornu. Pojistný kmen je definován Zákonem o pojišťovnictví. Příslušenstvím kmene jsou pak dle zákona práva a povinnosti vyplývající z jednotlivých smluv, ale i finanční prostředky ve výši technických rezerv přiměřeně odpovídající kmeni.\n\nPojistný kmen lze převádět buď na základě rozhodnutí dozorčího orgánu (např. ministerstvo financí), nebo na základě žádosti pojišťovny. Pokud tedy chce klient svůj kmen převést jinam, musí být požádána pojišťovna. \n\n"}
{"id": "878371", "url": "https://cs.wikipedia.org/wiki?curid=878371", "title": "Slavia Hradec Králové (pozemní hokej)", "text": "Slavia Hradec Králové (pozemní hokej)\n\nOddíl pozemního hokeje Slavia Hradec Králové je druhý největší oddíl TJ a jediný zástupce tohoto sportu v Královéhradeckém kraji po PH Jíčín. I přes tuto jeho separaci má v Hradci Králové dlouholetou tradici a patří mezi zakládající oddíly TJ před 44 lety. Je to jeden z nejúspěšnějších kolektivních sportů v novodobé sportovní historii Hradce Králové. Založen byl v roce 1955. Pozemkáři hrají soutěže organizované Českým svazem pozemního hokeje. Muži a ženy A týmu hrají nejvyšší extraligové soutěže jak venku, tak i v hale. B tým žen hraje 1.ligu halového hokeje. Letos poprvé Muži se 2x účastnili i Interligy ve venkovním hokeji pořádaném FIH, za účasti družstev z Česka, Slovenska, Maďarska, Rakouska a Slovinska. Dorostenecké kategorie děvčat a chlapců hrají 1.ligu v halovém i venkovním hokeji. V nejmladších kategoriích hrají v soutěži pro starší a mladší žáky, starší a mladší žákyně a přípravku. \n\nDlouhodobé nejlepší výsledky : Tituly Mistrů republiky v kategoriích mladších žáků a žákyň, starších žáků a žákyň, dorostenců a dorostenek, extraligové úspěchy elitních družstev mužů a žen, titul mistra republiky v hale pro družstvo žen, účastnice B skupiny Poháru mistrů evropských zemí v halovém hokeji, vicemistři republiky v kategorii mužů. Naděje a nejlepší sportovní kolektivy v Hradci Králové v kategorii mužů, žen a dorostenců společně s Nadějemi Královéhradeckého kraje pro družstvo mladších žákyň. \n\nV současné době zástupci Oddílu pozemního hokeje a TJ Slavia Hradec Králové, společně s investičním oddělením Magistrátu města Hradec Králové, jako investorem, a dodavateli budují v lokalitě Farářství dlouhodobě připravovaný nový sportovní areál. S plným zázemím a umělým hracím povrchem splňujícím kritéria Mezinárodní hokejové federace bude v budoucnu nejen přínosem pro republikový a mezinárodní pozemní hokej, ale i Město Hradec Králové. S stavba už je dokončená.\n\n"}
{"id": "878380", "url": "https://cs.wikipedia.org/wiki?curid=878380", "title": "Ljubiša Jocić", "text": "Ljubiša Jocić\n\nLjubiša Jocić (v srbské cyrilici Љубиша Јоцић, 19. června 1910, Ub, Srbsko - 2. března 1978, Bělehrad, SFRJ), byl srbský spisovatel, básník, novinář, režisér, spolupracovník bělehradských surrealistů. Do dějin srbské literatury se zapsal především jako experimentátor.\n\nStudoval v sochařství v Paříži, kde se setkal jak s francouzskými, tak jugoslávskými surrealisty.\n\nJocić byl nonkonformista, a odmítl se proto oficiálně ztotožnit s pozicemi bělehradské surrealistické skupiny. To však neznamenalo, že by se s nimi čas od času nestýkal a především, že by nimi nebyl ovlivněn. Stejně jako srbští surrealisté, i Jocić se v 30. letech přiklonil na stranu sociálně laděné literatury. To se projevilo v jeho románu \"Polomljena kola\", ve kterém se soustředil na život srbské vesnice během první světové války. V dalších ze svých románů se potom zabýval životem Dragy Mašínové, manželky Aleksandra Obrenoviće.\n\nNatočil celkem patnáct krátkých filmů.\n\nBěhem druhé světové války se připojil k partyzánskému hnutí. Předtím se jako prokomunisticky orientovaný levicový autor skrýval několik let před policejními složkami jugoslávského režimu v Bělehradě.\n\nPo válce organizoval výstavy avantgardního malířství, a to jak ve Francii, tak v Jugoslávii.\n"}
{"id": "878388", "url": "https://cs.wikipedia.org/wiki?curid=878388", "title": "Marcel Deli", "text": "Marcel Deli\n\nMarcel Deli (* 17. února 1971 Děčín) je český spisovatel a humorista. Původním povoláním lodník. Od roku 2004 vydává humoristický blog \"Klaunův řev\", kde uveřejňuje svoji povídkovou tvorbu. V současnosti též působí jako fejetonista kulturního měsíčníku Enter.\n\nJe autorem např. novely \"Hřbitov prasátek\" a povídkových knih \"Klaunův rok\", \"Případy pro poručíka Slídila\" a \"Husákovy děti aneb Mistrovství světa ve lhaní\", které byly vydány formou elektronických knih.\n\nJeho povídka \"Jak u nás málem došlo k inovacím\" byla oceněna čestným uznáním v literární soutěži \"Literární Varnsdorf 2012\".\n\nZa povídku \"Návnada\" se v roce 2013 stal absolutním vítězem literární soutěže V srdci Děčína, Děčín v srdci. V březnu 2014 získal druhé místo v literární soutěži V srdci Děčína, Děčín v srdci za povídku \"Dopis od tetičky\".\n\nV září 2014 druhá cena Výstaviště Lysá nad Labem za mikropovídku \"Účtování\".\n\nZáří 2017 čestné uznání Ceny Miloslava Švandrlíka za knihu \"Husákovy děti aneb Mistrovství světa ve lhaní / Hřbitov prasátek\".\n\n\n\n"}
{"id": "878389", "url": "https://cs.wikipedia.org/wiki?curid=878389", "title": "Jana la Beltraneja", "text": "Jana la Beltraneja\n\nJana la Beltraneja nebo také Jana Kastilská (28. února 1462 – 12. dubna 1530) byla druhá manželka portugalského krále Alfonse V. a portugalská královna.\n\nJaninou matkou byla Jana Portugalská, dcera Eduarda I. Portugalského a manželka Jindřicha IV. Kastilského. Jindřich neměl z tohoto ani z předchozího manželství jiné potomky a proslýchalo se, že je impotentní. Královna Jana možná měla poměr s kastilským šlechticem Beltránem de La Cueva, a tak Jana Kastilská získala přezdívku Beltraneja jako odkaz k jejímu domnělému nemanželskému původu.\n\nKrál Jindřich manželku vykázal ode dvora na hrad Jindřichova podporovatele, biskupa Fonsecy. Tam se Jana Portugalská zamilovala do biskupova synovce a měla s ním dva nemanželské syny. Od roku 1462 však byla Jana Kastilská jako jeho jediné dítě dědičkou trůnu. V roce 1464 byl Jindřich kvůli rebelii nucen přislíbit ruku své dcery svému nevlastnímu bratrovi Alfonsovi, který tak měl v budoucnu vládnout společně s Janou. V roce 1468 však Janin strýc zemřel a ona sama přišla o přímá dědická práva na základě toho, že se Jindřich s její matkou rozvedl. V linii následnictví se před ní dostala její teta Isabela Kastilská.\n\nV roce 1470 byla zasnoubená a v zastoupení provdaná za vévodu z Guienne a znovu prohlášena legitimní dědičkou trůnu. Vévoda zemřel v roce 1472. Následovalo dlouhé vyjednávání o sňatku s někým, kdo by mohl bránit její nástupnický nárok. Nakonec byla Jana zaslíbena portugalskému králi a svému strýci Alfonsi V. Jindřich Kastilský zemřel v roce 1474. Část šlechty uznala za dědičku Janu, část její tetu Isabelu. Rozpoutal se tak konflikt trvající další čtyři roky.\n\n15. května 1475 Alfons Portugalský vtrhl do Kastilie a o patnáct dní později se oženil s Janou. Isabela však s pomocí svého manžela Ferdinanda II. Aragonského byla úspěšnější. Alfons V. zemřel v roce 1481.\n\nJana dostala možnost vdát se za syna Isabely, až chlapec dospěje, nebo vstoupit do kláštera. Vybrala si vstoupit do kláštera sv. Kláry v Coimbře. Později žila v Lisabonu a až do své smrti podepisovala dopisy jako \"La reina\" (královna).\n"}
{"id": "878393", "url": "https://cs.wikipedia.org/wiki?curid=878393", "title": "Edward Palmer Thompson", "text": "Edward Palmer Thompson\n\nEdward Palmer Thompson (3. února 1924 – 28. srpna 1993) byl britský historik a spisovatel marxistické orientace. Proslavil se především studií \"The Making of the English Working Class\" z roku 1963. Známé jsou i jeho biografie Williama Morrise či Williama Blakea. Krom historických prací psal i prózu (\"The Sykaos Papers\") a poezii. Byl členem Komunistické strany Velké Británie, vystoupil z ní však roku 1956 na protest proti sovětské invazi do Maďarska. Angažoval se též v kampani za jaderné odzbrojení.\n\n\n\n"}
{"id": "878410", "url": "https://cs.wikipedia.org/wiki?curid=878410", "title": "Melissa (rozcestník)", "text": "Melissa (rozcestník)\n\nMelissa může být:\n\n"}
{"id": "878412", "url": "https://cs.wikipedia.org/wiki?curid=878412", "title": "HMAS Choules (L100)", "text": "HMAS Choules (L100)\n\nHMAS Choules (L100) je výsadková doková loď australského námořnictva, postavená v letech 2002–2006 jako RFA Largs Bay (L3006), druhá jednotka třídy \"Bay\". Britské královské námořnictvo loď kvůli úsporným opatřením vyřadilo a prodalo Austrálii, která se potýká s nedostatkem moderních lodí této kategorie.\n\nVýsadková loď \"Choules\" byla postavena britskou loděnicí Swan Hunter Shipbuilders ve Wallsend-on-Tyne jako v druhá jednotka britské třídy \"Bay\". Původní název plavidla je \"Largs Bay\". Stavba byla zahájena 28. ledna 2002, trup byl spuštěn na vodu 18. července 2005 a do služby v Royal Fleet Auxiliary byla loď zařazena 28. listopadu 2006.\n\nV roce 2010 Spojené království provedlo revizi svých výdajů na obranu (dokument nese název \"UK Strategic Defence and Security Review\"), která znamenala značné krácení rozpočtů. \"Largs Bay\" proto byla vyřazena z aktivní služby a v dubnu 2011 o jejím zakoupení rozhodla Austrálie. Australské námořnictvo totiž vlastní velice zastaralé výsadkové lodě a koupě \"Largs Bay\" mu pomůže lépe překlenout období do dokončení dvojice moderních plavidel třídy \"Canberra\".\n\nAustralské námořnictvo loď převzalo v říjnu 2011. Byla podrobena rozsáhlým zkouškám, opravena a modernizována. Například byla tropikalizována, vybavena výsadkovými prámy Mexeflote a hangárem pro vrtulníky. Do služby byla zařazena 13. prosince 2011 po názvem HMAS \"Choules\" (L100).\n\nBritské námořnictvo nasadilo \"Largs Bay\" v roce 2010 v rámci humanitární pomoci po zemětřesení na Haiti.\n"}
{"id": "878415", "url": "https://cs.wikipedia.org/wiki?curid=878415", "title": "Nico (rozcestník)", "text": "Nico (rozcestník)\n\nNico může být:\n\n\n"}
{"id": "878416", "url": "https://cs.wikipedia.org/wiki?curid=878416", "title": "Milan Piroćanac", "text": "Milan Piroćanac\n\nMilan Piroćanac (v srbské cyrilici Милан Пироћанац, 7. ledna 1837, Jagodina, Srbsko – 1. března 1897, Bělehrad, Srbsko) byl srbský politik, právník a v letech 1880–1883 i premiér.\n\nJak již příjmení Milana Piroćance naznačuje, pocházela jeho rodina z okolí Pirota v jihovýchodní části Srbska. Milan studoval v Kragujevaci a později v Bělehradě. Práva vystudoval v Paříži. Poté strávil nějaký čas také v Heidelbergu v Německu.\n\nPo návratu do vlasti získal zaměstnání na srbském ministerstvu zahraničí, kam ho doporučil přímo tehdejší ministr Ilija Garašanin. Poté, co byl král Michal III. Obrenović zavražděn, a byla zřízena regentská rada, musel ze svého postu odejít a nějakou dobu pracoval v soudnictví ve městě Gornji Milanovac. Tam se setkal s Jovanem Ristićem, vůdcem srbských liberálů, který se stal později jeho hlavním politickým protivníkem.\n\nV 70. letech byl soudcem srbského kasačního soudu. V letech 1874–1875 zastával pozici ministra zahraničí ve vládě Jovana Marinkoviće. O pět let později se stal předsedou pokrokové strany, kterou založil. On sám představoval klíčovou osobnost tzv. mladokonzervativního proudu v srbské politice. Ten usiloval o uvedení demokratických principů v zemi, nicméně s tím omezením, že prostý nevzdělaný lid nemůže zemi sám řídit; toto právo musí zůstat vzdělanému okruhu lidí a především králi.\n\nPiroćanac byl jmenován králem za premiéra v roce 1880 poté, co z funkce odstoupil dlouhodobý předseda liberálů, Jovan Ristić. Zastával krátce také i pozici ministra spravedlnosti a ministra vnitra. Jeho vláda se rozhodla zahájit velkolepý modernizační program, který měl za cíl Srbsko posunout blíže evropským zemím (to bylo obecné téma v srbské politice celé druhé poloviny 19. století). Piroćancovy reformy spočívaly především v zavedení povinné školní docházky, uzákonění svobody tisku, svobody shromažďování a nezávislém soudnictví. V ekonomické oblasti se jeho vláda soustředila na rozvoj infrasturktury, především výstavbu železnic. Piroćanac se také zasloužil i o reformu armády; jeho kabinet zavedl povinnou vojenskou službu.\n\nMnohá z těchto opatření nebyla příliš úspěšná. Na srbském venkově obyvatelstvo povinnou školní docházku bojkotovalo, rovněž scházeli v zemi učitelé, stejně tak i vhodné budovy. Dalším debaklem byl návrh ústavní reformy, který skončil \"de facto\" ještě dříve než začal, neboť vyvolal ohromnou nevoli krále.\n\nV zahraniční politice pokračoval Piroćanac v kurzu Milana Obrenoviće; podepsal řadu dohod s Rakousko-Uherskem, které se týkaly vzájemného obchodu, ale také na druhou stranu Srbsko i pevně svázaly s Habsburskou monarchií. Později musel Piroćanac právě kvůli jedné takové, která byla podepsána jako tajná dohoda, rezignovat.\n\nAž do roku 1886 zastával pozici předsedy Srbské pokrokové strany, poté se stáhl z politiky.\n"}
{"id": "878418", "url": "https://cs.wikipedia.org/wiki?curid=878418", "title": "OpenLayers", "text": "OpenLayers\n\nOpenLayers je otevřená javascriptová knihovna určená k zobrazování map ve webovém prohlížeči. Poskytuje API pro tvorbu webových mapových aplikací, použita je například pro zobrazování map projektu OpenStreetMap.\nOd listopadu 2007 knihovna patří mezi projekty Open Source Geospatial Foundation.\n\n"}
{"id": "878422", "url": "https://cs.wikipedia.org/wiki?curid=878422", "title": "Woodlawn Memorial Cemetery", "text": "Woodlawn Memorial Cemetery\n\nWoodlawn Memorial Cemetery je městský hřbitov v Santa Monice. Leží a 14. ulici číslo 1847. Místo bylo zakoupeno městem v roce 1897. V roce 1972 bylo přikoupeno mauzoleum postavené v roce 1922 ve španělsko-kalifornském stylu.\n\n\n\n\n"}
{"id": "878423", "url": "https://cs.wikipedia.org/wiki?curid=878423", "title": "Populační fond OSN", "text": "Populační fond OSN\n\nPopulační fond OSN (: \"United Nations Population Fund\", zkráceně \"UNFPA\") je jednou z odborných organizací při OSN. Podporuje především právo každého muže, ženy a dítěte na spokojený a zdravý život s rovnými příležitostmi. Hlavním zdrojem dat pro tuto práci jsou demografické průzkumy a výsledky sčítání lidu. UNFPA zároveň podporuje země ve využívání populačních dat pro vytváření programů na snížení chudoby, zajištění bezpečného mateřství a snižování počtu HIV pozitivních. Práce fondu zahrnuje také zlepšování reprodukčního zdraví skrze zásobování a služby, nabízené menšinám, migrantům a uprchlíkům. V posledních letech se fond proslavil svou kampaní proti ženské obřízce.\n\nFinancování fondu probíhá výhradně z dobrovolných příspěvků, které v roce 2010 dosáhly 870 milionů dolarů.\n\nUNFPA byl založen roku 1969 z podnětu Valného shromáždění jako Fond spojených národů pro populační aktivity. Název byl změněn v roce 1987. Původně UNFPA spadal pod Fond rozvoje OSN, ale v roce 1971 by přemístěn přímo do správy Valného shromáždění. Nyní UNFPA podporuje programy ve více než 150 zemích a oblastech světa a je největším mezinárodně financovaným zdrojem rozvojové pomoci v oblasti populace a související problematiky.\n\nSoučasným výkonným ředitelem UNFPA je dr. Natalia Kanem Panama. UNFPA je také reprezentována vyslanci dobré vůle. Těmi jsou různé známé osobnosti, které fungují jako obhájci lidských práv. Jedním z nich je i švýcarský psychiatr a vzduchoplavec Bertrand Piccard.\n\nOd založení se fond snaží hlavně o podporu práva všech na zdravý život s rovnými příležitostmi. Po podpisu Deklarace tisíciletí (The United Nations Millennium Declaration) v září 2000 soustředil fond svou činnost na splnění Rozvojových cílů tisíciletí.\nJedná se tedy o snížení mateřské a kojenecké úmrtnosti, snížení násilí páchaného na ženách a zároveň zvýšení rovnoprávnosti žen, zvýšení naděje dožití v rozvojových zemích a zabránit šíření pohlavně přenosných chorob. Snaží se také zajistit každé ženě právo na naplánování rodinného života, rozhodnutí o počtu dětí a zabránit nechtěným těhotenstvím.\n\nFond podporuje holistický přístup k reprodukčnímu lékařství. To zahrnuje přístup k bezpečným a dostupným metodám antikoncepce, poradenským službám, prenatální a postnatální péči. UNFPA zastává názor, že možnost výběru v otázce reprodukčního zdraví naprosto zásadně ovlivňuje stavbu a vývojové trendy světové populace.\n\n26. října 2011 vydal UNFPA zprávu State of World Population 2011, ve které uvádí, že 31. října 2011 dosáhla světová populace 7 miliard lidí. Nejedná se ale přímou populační studii, spíše jde o život a možnosti ve světě obývaném 7 miliardami lidí. Jednotlivé kapitoly se pak věnují:\n\n"}
{"id": "878432", "url": "https://cs.wikipedia.org/wiki?curid=878432", "title": "Stanley Fish", "text": "Stanley Fish\n\nStanley Eugene Fish (18. dubna 1938, Providence) je americký literární a právní teoretik. Je představitel postmodernismu a tzv. čtenářsky orientované literární teorie (odnože recepční estetiky), která svůj pohled přesouvá z literárního textu na jeho příjemce, neboť jen u něj lze dle tohoto směru nalézt význam textu. Je profesorem humanitních věd a práva na Florida International University v Miami. Nejznámějším autorovým konceptem jsou tzv. interpretační komunity. Fish tvrdí, že interpretace jakéhokoli textu je závislá na tom, jakých je čtenář člen interpretačních komunit, přičemž čtenář nikdy o své příslušnosti k interpretační komunitě neví, a nezná ani její hranice - proto ji nemůže ani opustit.\n\n\n\n"}
{"id": "878436", "url": "https://cs.wikipedia.org/wiki?curid=878436", "title": "Nitrianske Hrnčiarovce", "text": "Nitrianske Hrnčiarovce\n\nNitrianske Hrnčiarovce jsou obec na Slovensku, v okrese Nitra v Nitranském kraji. Žije zde  obyvatel.\n\nPrvní písemná zmínka o obci pochází z roku 1113. V obci se nachází římskokatolický kostel sv. Jiří.\n\n"}
{"id": "878438", "url": "https://cs.wikipedia.org/wiki?curid=878438", "title": "Globální ochlazování", "text": "Globální ochlazování\n\nJako globální ochlazování bývá označován pokles průměrné teploty oceánů a atmosféry v globálním měřítku. Pozorovaný pokles teploty nižších vrstev atmosféry a oceánů v letech 1940 až 1975 byl pravděpodobně způsoben antropogenními emisemi aerosolů.\n\nMezi roky 1958 až 1965 poklesla průměrná teplota o 0,3 °C. Toto ochlazení, označované jako \"globální\", bylo zaznamenáno především na severní polokouli. I tehdejší modely počítaly s ochlazováním a například klimatolog Stephen Schneider o tom často veřejně referoval. V médiích to pak tedy bylo často zmiňováno. Až za pár let se zjistilo, že chladicí vliv aerosolů modely přecenily. Teprve od osmdesátých let začalo převažovat psaní o globálním oteplování. Tou dobou také přešla změna teplot v globální oteplování.\n\n"}
{"id": "878439", "url": "https://cs.wikipedia.org/wiki?curid=878439", "title": "Dressed to Kill", "text": "Dressed to Kill\n\nDressed to Kill je třetí studiové album americké rockové skupiny Kiss. Jeho nahrávání probíhalo v únoru 1975 ve studiu Electric Lady Studios v New York City a album vyšlo v březnu téhož roku u vydavatelství Casablanca Records. Jeho producentem byla skupina Kiss a Neil Bogart.\n\n"}
{"id": "878444", "url": "https://cs.wikipedia.org/wiki?curid=878444", "title": "Tajná konvence (1881)", "text": "Tajná konvence (1881)\n\nTajná konvence (v srbštině \"Тајна конвенција\", německy \"Geheime Konvention\") byla tajná dohoda, podepsaná mezi představiteli Rakousko-Uherska a Srbska dne 28. června 1881. Na jejím základě byla vytvořena rakousko-srbská aliance. \n\nV této dohodě se srbský kníže Milan Obrenović zavázal k celé řadě povinností vůči svému velkému a mocnému severnímu sousedu. Především slíbil, že jeho zahraniční politika vůči Rakousko-Uhersku bude vždy přátelská, že se nebude vměšovat do záležitostí na jeho území (tzn. iniciovat prosrbskou propagandu mezi Srby obývanými oblastmi mocnářství), ani tolerovat protirakousky zaměřenou podvratnou činnost na svém území, a že neučiní na zahraničněpolitické scéně žádné významnější rozhodnutí, např. vstoupením do nějakého politického spolku, bez souhlasu Vídně. Zato získal příslib, že jej Rakousko uzná za srbského krále. Pokud by panovaly příhodné mezinárodní podmínky, pak mohl počítat i s rakouskou podporou srbské expanze na jih Balkánu. V případě válečného stavu s jinou zemí deklarovala druhá smluvní strana neutralitu. \n\nNásledně po podepsání tohoto dokumentu (za srbskou stranu dokument podepsali tehdejší ministr zahraničí Milutin Garašanin a financí Čedomilj Mijatović, oba z vlády Milana Piroćance) byla podepsána ještě jedna smlouva, na základě které se Srbsku otevřel rakouský a uherský trh. To tak mohlo bez jakýchkoliv překážek vyvážet na sever především svoji zemědělskou produkci. \n\nPřípravy tohoto dokumentu, který by Srbsko pevně svázal s Rakousko-Uherskem, se odehrávaly již před tzv. Berlínským kongresem, který přiznal Srbsku formálně nezávislost na Osmanské říši. Rakousko-Uhersko proto tolerovalo jak vyhlášení Srbska královstvím v roce 1882, tak také pomohlo Bělehradu v případě válečné porážky s Bulharskem v roce 1885 vyjednat nejprve příměří a potom mírovou dohodu.\n\nMilan I. Obrenović, který se díky této alianci stal králem, koncipoval zahraniční politiku Srbska především s ohledem na rozšíření vlivu do oblasti Makedonie a na další území, která mohlo Turecko při své slábnoucí úloze na Balkáně ztratit; myšlenka agitovat ve prospěch bosenských či vojvodinských Srbů, stejně jako orientace na Rusko mu proto nepřipadala příliš důležitá. Rakousko-uherská zahraniční politika v této době sledovala zájem výrazně omezit roli Petrohradu na Balkáně, a proto podepsání dohody považovala Vídeň za velmi výhodné. Později byla ale tato aliance přeceňována a vykládána ve smyslu faktického protektorátu Rakouska-Uherska nad Srbskem. Skutečnou váhu a platnost však pozbyla dávno před svržením dynastie Obrenovićů, k němuž došlo v roce 1903.\n"}
{"id": "878447", "url": "https://cs.wikipedia.org/wiki?curid=878447", "title": "Vlastní kapitál", "text": "Vlastní kapitál\n\nVlastní kapitál neboli také vlastní jmění představuje vlastní zdroje financování obchodního majetku podnikatele, pro tvorbu jeho kapitálu. Tvoří ho vklady zakladatelů (vlastníků, společníků) do základního kapitálu společnosti a složky, které vznikly během hospodaření podniku. Vlastní kapitál tak zahrnuje peněžité a nepeněžité vklady majetku do firmy, kapitálové fondy, hospodářské výsledky z minulých účetních období i z období současného a fondy tvořené ze zisku (rezervní fond). V rozvaze se vykazuje na straně pasiv.\n\nTvořen je složkami, které do podniku vložili jeho zakladatelé (majitelé, společníci) anebo složkami, které při činnosti podniku vznikly. Jedná se tedy o kapitál, který patří majiteli (případně majitelům). Je hlavním nositelem podnikatelského rizika. Jeho podíl na celkovém jmění je ukazatelem finanční jistoty podniku. Nejedná se o\nstálou veličinu, avšak o veličinu měnící se v závislosti na hospodářském výsledku. Pokud společnost dosahuje zisku, vlastní kapitál roste, avšak pokud je situace opačná a společnost dosahuje ztráty, vlastní kapitál klesá.\n\nKromě vlastního kapitálu se rozlišuje také cizí kapitál.\n\nPodle vyhlášky č. 500/2002 Sb., kterou se provádějí některá ustanovení zákona č. 563/1991 Sb., o účetnictví, pro účetní\njednotky, které jsou podnikateli účtujícími v soustavě podvojného účetnictví, se vlastní kapitál člení na základní kapitál, kapitálové fondy, výsledek hospodaření minulých let, výsledek hospodaření běžného účetního období a fondy ze zisku.\n\nDřívější úprava základního kapitálu vycházela ze zákona č. 513/1991 Sb., obchodní zákoník, který však byl platný do 31. prosince 2013. § 58 v prvním odstavci stanovil, že základní kapitál společnosti je peněžní vyjádření souhrnu peněžitých i nepeněžitých vkladů všech společníků do základního kapitálu společnosti. Musí být vyjádřen v jednotkách české měny. Společník se účastní na základním kapitálu vkladem. Základní kapitál je součástí vlastního kapitálu. Druhý odstavec stanovil, že základní kapitál se vytváří povinně v komanditní společnosti, ve společnosti s ručením omezeným a v akciové společnosti. Jeho výše se zapisuje do obchodního rejstříku, pokud tak stanoví zákon.\n\nNynější právní úprava základního kapitálu je obsažena v ustanovení § 30 zákona č. 90/2012 Sb., o obchodních korporacích, je základní kapitál je souhrn všech vkladů. Lze změnit výši základního kapitálu – zvýšit či snížit. Změny výše základního kapitálu jsou též součástí zákona o obchodních korporacích. Zvýšit lze:\n\nUsnesení valné hromady o snížení základního kapitálu obsahuje:\n\nJedná se o kapitál, který má společnost z vnějšku. Kapitálové fondy lze účetně rozlišit: ážio, ostatní kapitálové fondy, oceňovací rozdíly z přecenění majetku a závazků a oceňovací rozdíly z přecenění při přeměnách. Kapitálové fondy se zvyšují také dary a dotacemi na kapitálové dovybavení. Kapitálové fondy představují vklady společníků a to jak peněžní, tak i nepeněžní. Díky kapitálových fondů se zvyšuje vlastní kapitál společnosti, avšak nezvyšuje se základní kapitál.\n\nJedná se o položku v rozvaze, která je součástí vlastního kapitálu. Tato položka rozvahy se dále rozděluje na – nerozdělený zisk minulých let, neuhrazená ztráta minulých let a jiný výsledek hospodaření minulých let.\n\nVýsledek hospodaření běžného účetního období uvedené v rozvaze se musí rovnat položce výsledku hospodaření za účetní období, která je uvedena ve výkazu zisku a ztrát. Výkaz zisku a ztrát (neboli v praxi označováno jako „výsledovka“) je uspořádáním položek výnosů, nákladů a výsledku hospodaření účetní jednotky.\n\nFondy ze zisku se člení podle toho, zda jsou tvořeny povinně, tzv. zákonné fondy, mezi které se řadí rezervní fond, nedělitelný fond dobrovolně a tzv. ostatní fondy.\n\n"}
{"id": "878449", "url": "https://cs.wikipedia.org/wiki?curid=878449", "title": "Jan Štěrba (politik)", "text": "Jan Štěrba (politik)\n\nJan Štěrba (* 4. května 1938 Kunovice) je bývalý český a československý politik KSČ, v letech 1987–1989 ministr zahraničního obchodu ČSSR.\n\nPochází z malozemědělské rodiny. Od roku 1953 pracoval v podniku Let Kunovice. Absolvoval večerní průmyslovou školu leteckou a od roku 1957 pracoval jako konstruktér. Následně roku 1969 dálkově vystudoval VŠE v Praze a navíc roku 1981 dokončil postgraduální studium Vysoké školy politické ústředního výboru Komunistické strany Československa v Praze. Od roku 1960 trvale pracoval v podniku zahraničního obchodu Strojimport na různých postech, od referenta po ředitele obchodní skupiny. Byl také obchodním delegátem v NDR. V roce 1976 se stal náměstkem generálního ředitele a roku 1985 generálním ředitelem Strojimportu. Členem KSČ byl od roku 1958. K roku 1987 se uvádí jako člen Obvodního výboru KSČ Praha 3 a spolupracovník Ústředního výboru Komunistické strany Československa. ÚV KSČ ho na svém 7. zasedání jmenoval za člena národohospodářské komise. Roku 1985 získal Vyznamenání Za vynikající práci.\n\nDo funkce ministra zahraničního obchodu ČSSR nastoupil 28. prosince 1987 v páté vládě Lubomíra Štrougala. Portfolio si podržel i v následující šesté vládě Lubomíra Štrougala i vládě Ladislava Adamce do 3. prosince 1989.\n\nV roce 1995 se uvádí jako generální ředitel firmy Tradeinvest, a.s., která obchodovala například s Filipínami. V roce 1994 byl zvolen do představenstva firmy ČKD.\n\n"}
{"id": "878455", "url": "https://cs.wikipedia.org/wiki?curid=878455", "title": "Jered", "text": "Jered\n\nJered (kraličtí přepisují Járed) je starozákonní postava, praprapravnuk Adama a Evy, syn Mahalalela, otec Henocha, děd Metuzaléma a prapraděd Noeho. Vypráví o něm 5. kapitola biblické knihy Genesis (Gn. 5, 15–5, 20). Když zemřel, bylo mu 962 let. Jereda zmiňuje také 1. kniha Paralipomenon – 2. verš první kapitoly.\n"}
{"id": "878458", "url": "https://cs.wikipedia.org/wiki?curid=878458", "title": "Smrt Adolfa Hitlera", "text": "Smrt Adolfa Hitlera\n\nSmrt Adolfa Hitlera nastala 30. dubna 1945, když se zastřelil ve svém bunkru v Berlíně. Jeho žena Eva Braunová spáchala sebevraždu společně s ním požitím silně jedovatého kyanidu. Jejich těla byla dle Hitlerova příkazu vynesena únikovým východem z bunkru, polita benzínem a spálena v zahradě říšského kancléřství. V sovětských archivech existují záznamy, že jejich ohořelá těla byla zachována a následně několikrát pohřbena na různých místech, než byla v roce 1970 naposled exhumována, spálena a jejich popel rozptýlen.\n\nPříčina Hitlerovy smrti se ve zprávách různí – některé uvádějí, že zemřel pouze na otravu jedem, jiné zas, že se zastřelil a současně rozkousnul ampuli s kyanidem. Současní historikové tyto zprávy odmítají s tím, že buď jde o sovětskou propagandu, nebo se jedná o pokus sladit rozdílné závěry. Jeden očitý svědek uvedl, že tělo jevilo známky průstřelu skrz ústa, což se později ukázalo jako nepravděpodobné. Z Hitlerových ostatků měly zůstat v moskevských archivech pouze část lebky a čelisti. Avšak zatímco zuby v čelistní kosti odpovídaly Hitlerovým stomatologickým záznamům, testy DNA z lebeční kosti v roce 2009 ukázaly, že patřila ženě ve věku mezi 20 a 40 lety. V roce 2018 Francouzští patologové znovu zkoumali dochované zuby a spodní čelist a definitivně potvrdili, že skutečně patřily Hitlerovi. Následky chemických reakcí také potvrdily pozření kyanidu.\n\nPočátkem roku 1945 se německá vojenská situace blížila úplnému kolapsu. Polsko padlo do rukou postupující sovětské armády směřující k řece Odře mezi Kostřínem a Frankfurtem, 82 kilometrů východně od hlavního cíle, Berlína. Hitler sledoval spojenecké vítězství v Ardenách ze svého velitelství Alderhorst, po kterém britské a kanadské síly překročily Rýn a postoupily až do Porúří, německého průmyslového centra. Americká armáda obsadila jižněji Lotrinsko a postupovala na Mainz, Mannheim a Rýn. V Itálii byla německá armáda nelítostně tlačena k severu silami Ameriky a Commonwealthu jako součást ofenzivy s cílem překročení řeky Pád a následně i Alp. Během probíhajících akcí se spojenci sešli mezi 4. a 11. únorem na jaltské konferenci, kde projednávali důsledky války v Evropě.\nHitler ustoupil do svého bunkru 16. ledna 1945 a koncem února předsedal rychle se rozpadající Třetí říši. Nacistickému velení bylo jasné, že bitva o Berlín bude koncem války. Prvního dubna se americká armáda dostala až k řece Labe. Stalin, který nevěřil jaltským dohodám, řekl Eisenhowerovi, že \"ztratil zájem o Berlín\" a ofenzivu zahájí v květnu 1945. Byl neoblomný ve svém úmyslu dobýt Berlín na Svátek práce (1. května 1945). Své armádě nařídil provést 16. dubna ofenzivu u Seelower Höhen, poslední velké německé obranné linie. 19. dubna se odtud Němci dali na ústup. Berlín byl bombardován sovětským dělostřelectvem poprvé 20. dubna (na Hitlerovy narozeniny) a 21. dubna večer dosáhly sovětské tanky předměstí Berlína.\n\nNa odpolední konferenci 22. dubna utrpěl Hitler nervový kolaps, když byl informován, že Steinerova armáda neměla dostatek sil k ofenzivě na pomoc Berlínu, kterou jí nařídil. Hitler napadl své generály a obvinil je z neschopnosti a zrady, a nakonec poprvé přiznal, že válka je ztracena. Oznámil, že zůstane v Berlíně až do konce a pak se zastřelí. Později téhož dne se zeptal lékaře SS, doktora Wernera Haase, na nejspolehlivější metodu sebevraždy. Ten mu navrhl kombinaci otravy jedem spolu se střelením se do hlavy.\n\nDne 27. dubna byl Berlín kompletně odříznut od zbytku Německa. Zabezpečené rádiové spojení s obrannou linií bylo ztraceno a generálové v bunkru se spoléhali na telefonní linky k vydávání rozkazů a veřejné rádio k získávání informací. 28. dubna byla zachycena zpráva BBC pocházející od Reuters a doručena Hitlerovi. Stálo v ní, že \"Reichsführer-SS\" Heinrich Himmler nabídl kapitulaci západním spojencům, kteří ji odmítli. Himmler naznačil, že měl pravomoc k uskutečnění takové kapitulace. Hitler to považoval za zradu. Během odpoledne jeho zloba a hořkost vyústily v hněv na Himmlera. Hitler nařídil zatknout Himmlera a Hermanna Fegeleina (Himmlerův zástupce v Hitlerově velitelství v Berlíně) nechal zastřelit.\n\nPo půlnoci 29. dubna si Hitler vzal Evu Braunovou v malém civilním obřadu v místnosti s mapami. Antony Beevor řekl, že Hitler poté uspořádal skromnou snídani se svou novou ženou. Poté vzal svou sekretářku, Traudl Junge, do vedlejší místnosti a sepsal s ní svou poslední vůli a závěť. Ve čtyři hodiny ráno tyto dokumenty podepsal a šel spát (některé zdroje uvádějí, že poslední vůli a závěť sepsal těsně před svatbou, všechny se ale shodují na čase podepsání).\n\nBěhem událostí 29. dubna se Hitler dozvěděl o smrti svého spojence, Benita Mussoliniho, který byl popraven italskými partyzány. Jeho tělo bylo stejně jako tělo jeho milenky, Clary Petacci, pověšeno hlavou dolů. Později byla obě těla odříznuta a ležela ve stoce, kde byla hanobena pomstychtivými Italy. Tyto události Hitlera pravděpodobně utvrdily ve svém rozhodnutí nedovolit, aby bylo zachováno jeho tělo a tělo jeho manželky, což později vyjádřil ve své závěti. To odpoledne vyjádřil pochybnosti nad kyanidovými ampulemi opatřenými skrz Himmlerovo SS. Nařídil svému lékaři, aby jednu vyzkoušel na jeho fence Blondi. Výsledkem bylo uhynutí zvířete. Večer na poslední válečné poradě načrtl generál Helmuth Weidling obrázek bojové situace a potvrdil, že boje nevyhnutelně skončí během příštích 24 hodin. Hitler, který vypadal, že byl smířený s osudem, souhlasil s průlomem jednotek v malých skupinách, ale zakázal, aby se město vzdalo. V jednu hodinu ráno generál Wilhelm Keitel oznámil, že všechny jednotky, na které Hitler spoléhal, byly buďto obklíčeny, nebo přešly do defenzivy.\n\nAdolf Hitler a Eva Braunová strávili v bunkru jako manželé méně než 40 hodin. Dopoledne 30. dubna, zatímco se sovětské jednotky nacházely méně než 500 metrů od bunkru, měl Hitler schůzku s generálem Helmuthem Weidlingem, velitelem obrany Berlína, který ho informoval, že vojákům do večera pravděpodobně dojde munice. Weidling požádal Hitlera o povolení k průlomu, s čímž byl dříve neúspěšný. Hitler nejprve neodpověděl, a tak se Weidling vrátil do svého velitelství v Bendlerblocku. Přibližně ve 13:00 dostal od Hitlera povolení pokusit se večer o průlom. Hitler poté obědval se svými dvěma sekretářkami a kuchařem. Po obědě se on a jeho žena rozloučili s personálem a obyvateli bunkru včetně Goebbelsovy rodiny, Martina Bormanna, svých sekretářek a několika důstojníků. Okolo 14:30 se Adolf a Eva Hitlerovi odebrali do vůdcovy pracovny.\n\nNěkolik svědků později uvedlo, že slyšeli hlasitý výstřel kolem 15:30. Po několikaminutovém čekání Hitlerův komorník Heinz Linge společně s Bormannem otevřel dveře do pracovny. Linge později uvedl, že okamžitě ucítil zápach po hořkých mandlích, typický pro kyanovodík. Hitlerův pobočník Otto Günsche vstoupil do pracovny a nalezl na pohovce dvě těla bez známek života. Eva, s nohama skrčenýma u sebe, byla po Hitlerově levici a odkláněla se od něj. Günsche řekl, že Hitler „...seděl...se skloněnou hlavou a ze spánku mu odkapávala krev. Zastřelil se svou pistolí Walther PPK 7.65.“ Zbraň mu ležela u nohou a podle Rochuse Mische jeho hlava ležela na stolku před ním. Krev kapající z Hitlerova spánku a brady udělala na pravém opěradle velkou skvrnu a stékala až na koberec. Podle Linga nebylo na těle Evy patrné žádné fyzické poranění a její tvář ukazovala na způsob smrti - otravu kyanidem. Günshe a Mohnke jednoznačně potvrdili, že lidé z venku ani personál neměli žádný přístup do Hitlerových pokojů během rozhodující chvíle mezi 15:00 a 16:00.\n\nGünsche opustil studovnu a oznámil, že vůdce je mrtev. Obě těla byla vynesena do přízemí a únikovým východem do zahrady za říšským kancléřstvím, kde byla polita benzínem. Poté, co první pokusy zapálit benzín selhaly, odešel Linge zpět do bunkru a vrátil se s velkými rolemi papíru. Bormann papír zapálil a odhodil na mrtvá těla. Jakmile se mrtvoly rozhořely, malá skupinka, zahrnující Bormanna, Günscheho, Lingeho, Goebbelse, Petera Högela, Ewalda Lindloffa a Hanse Reissera, pozvedla ruce k salutu, přestože stála téměř ve vchodu do bunkru.\n\nOkolo 16:15 nařídil Linge Heinzi Krügerovi a Werneru Schwiedelovi smotat a zapálit koberec z Hitlerovy pracovny. Oba muži smotali zakrvácený koberec a vynesli jej do zahrady. Tady byl položen na zem a spálen.\n\nBěhem odpoledne Sověti ostřelovali území kolem kancléřství. Příslušníci SS přinesli další benzín k dalšímu pálení mrtvol. Linge později uvedl, že těla nebyla spálena úplně, protože se tak dělo na otevřeném prostranství, kde je distribuce tepla různá. Pálení mrtvol trvalo od 16:00 do 18:30. V 18:30 Lindloff a Reisser zakryli těla v mělkém kráteru po granátu.\n\nPrvní náznaky okolnímu světu, že Hitler je mrtev, přišly od Němců samotných. Prvního května přerušilo Reichssender Hamburg, patřící k dříve silné rozhlasové stanici Deutschlandsender, která vysílala napříč Evropou, svůj obvyklý program, aby oznámilo, že se brzo uskuteční důležité vysílání. Následovalo oznámení velkoadmirála Karla Dönitze, kterého Hitler ve své vůli označil za svého nástupce, který Němce vyzval, aby truchlili za svého vůdce, jenž padl jako hrdina v hlavním městě říše. Dönitz řekl, že jeho jediný cíl v pokračující válce je ochránit Německo před destrukcí postupujícím bolševickým nepřítelem. Dodal, že pokud jeho cíl naruší i Američané a Britové, povede proti nim defenzivní boj. Jeho taktika byla docela úspěšná – dovolila 1,8 milionu Němcům vyhnout se sovětskému zadržení. Na druhou stranu si to vyžádalo značné krveprolití.\n\nPrvního května ráno, třináct hodin po rozhodující události, obdržel Stalin zprávu, že se Hitler zastřelil. Generál Krebs to řekl sovětskému generálovi, Vasiliji Čujkovovi, když se sešli ve 4 hodiny ráno, kdy se Němci snažili dojednat přijatelné podmínky kapitulace. Stalin si nejprve vyžádal bezpodmínečnou kapitulaci a potvrzení, že Hitler je mrtev. Chtěl nalézt jeho mrtvolu. V brzkých ranních hodinách 2. května Sověti obsadili říšské kancléřství. Dole v bunkru se generálové Krebs a Burgdorf zastřelili.\n\nPozději 2. května nalezly jednotky Směrš, pověřené pátráním po vůdcově mrtvole, ostatky Hitlera, Evy Braunové a dvou psů, pokládaných za Blondi a jejího potomka Wulfa. Stalin se stále měl na pozoru před tím, aby uvěřil, že je jeho odvěká nemesis po smrti, a tak zakázal, aby byla informace uvolněna veřejnosti. Ostatky byly opakovaně pohřbívány a exhumovány, jak se Směrš přesouvala z Berlína na nové místo do Magdeburgu. Zde byly pohřbeny i se spálenými mrtvolami ministra propagandy Goebbelse a jeho rodiny na neoznačeném místě pod vybetonovanou částí předního nádvoří. Místo bylo přísně utajeno.\nSovětský svaz prezentoval rozdílné verze Hitlerova osudu, závisející na jeho aktuální politice. Bezprostředně po roce 1945 tvrdil, že nezemřel, ale uletěl a postarali se o něj jeho západní spojenci. Na čas to v západních mocnostech vyvolalo pochybnosti. Šéf státního zastupitelství USA v Norimberku, Thomas J. Dodd, řekl, že: „Nikdo nemůže říci, že je mrtev.“ Když se prezident Truman zeptal Stalina na postupimské konferenci v srpnu 1945, zda je Hitler mrtev, odpověděl pouze: „Ne.“ Přitom měl Sovětský svaz 11. května 1945 k dispozici Hitlerova zubaře Huga Blaschkeho, který potvrdil, že nalezené ostatky patří Hitlerovi a Braunové. V listopadu 1945 Dick White, tehdejší šéf kontrarozvědky v britské části Berlína (a pozdější šéf MI5 a MI6), nechal svého agenta Hugha Trevor-Ropera případ prošetřit, aby mohl vyvrátit tvrzení Sovětů. Jeho poznatky o Hitlerových posledních dnech a sebevraždě, které sepsal do svého hlášení, byly v roce 1947 vydány jako kniha.\n\nV roce 1969 byla kniha ruského novináře Lva Bezymenského o Hitlerově smrti publikována na západě. Obsahovala pitevní zprávy od Směrš, ale kvůli dřívějším pokusům ze strany SSSR o zmatení ji západní historikové pokládali za nedůvěryhodnou.\n\nV roce 1970 měla být zařízení Směrše předána do rukou vlády NDR. Z obav, že by se Hitlerovo pohřebiště stalo svatyní neonacistů, nařídil ředitel KGB Jurij Vladimirovič Andropov zničit ostatky pohřbené v Magdeburgu 21. února 1946. Sovětský tým KGB dostal detailní informace o pohřbu. Čtvrtého dubna 1970 tajně exhumovali dřevěné boxy obsahující ostatky deseti či jedenácti mrtvol v pokročilém stádiu rozkladu. Ostatky byly důkladně spáleny, rozdrceny a popel vhozen do řeky Biederitz, přítoku blízké Labe.\n\nJelena Rževskaja, bývalá sovětská válečná tlumočnice, podala své svědectví v knize \"Paměti válečné tlumočnice\" (\"Записки военного переводчика\").\n"}
{"id": "878459", "url": "https://cs.wikipedia.org/wiki?curid=878459", "title": "Kößlarn", "text": "Kößlarn\n\nKößlarn je městys v německé spolkové zemi Bavorsko, v zemském okrese Pasov ve vládním obvodu Dolní Bavorsko.\n\nŽije zde obyvatel.\n\nSousední obce jsou: Bad Birnbach, Bayerbach, Ering, Malching, Rotthalmünster, Stubenberg a Triftern.\n\n"}
{"id": "878465", "url": "https://cs.wikipedia.org/wiki?curid=878465", "title": "Ambulance LTD", "text": "Ambulance LTD\n\nAmbulance LTD byla americká rocková skupina.\n\nSkupina vznikla v roce 2000 v sestavě Marcus Congleton (kytara, zpěv), Andrew Haskell (klávesy), Benji Lysaght (kytara) a Matthew Dublin (baskytara, klávesy, zpěv). Své první EP nazvané \"Ambulance LTD\" vydala v červnu 2003, v březnu 2004 pak vyšlo první řadové album s názvem \"LP\". O dva roky později vyšlo druhé EP nazvané \"New English EP\". Následně skupinu opustili všichni členové mimo Congletona (poté, co skupinu opustili, založili novou skupinu nazvanou The Red Romance).\n\nCongleton v roce 2007 začal pracovat na novém albu skupiny. Produkce se ujal John Cale, který na něm rovněž hrál na klávesy a je spoluautorem několika písní. Přestože album nahráli a jeho vydání bylo plánováno na léto 2007, nikdy kvůli zkrachování společnosti TVT Records nevyšlo. Skupina později ještě odehrála několik koncertů, ale po roce 2009 již aktivní nebyla. Frontman Marcus Congleton od roku 2012 působil ve skupině Drug Cabin.\n"}
{"id": "878467", "url": "https://cs.wikipedia.org/wiki?curid=878467", "title": "Kraftový papír", "text": "Kraftový papír\n\nKraftový papír je papír nebo lepenka (karton) vyrobená z buničiny, procesem Kraft. Buničina vyrobená sulfátovým procesem je silnější oproti ostatním, vyrobeným jinými rozvlákňovacími metodami; kyselé sulfitové procesy rozkládají celulózu více, což vede k vytvoření slabších vláken. Mechanické rozvlákňovací procesy odstraní většinu ligninu s vlákny, zatímco Kraft proces odstraňuje většinu přítomného ligninu ve dřevě. Nízká hladina ligninu je důležitá pro výslednou pevnost papíru. Hydrofobní charakter ligninu je dán tvorbou vodíkových vazeb mezi celulózou (a hemicelulózou) ve vláknech.\n\nKraft buničina je tmavší než ostatní dřevné buničiny, ale může být odbarvená k vytvoření čistě bílé buničiny. Plně bělená sulfátová buničina se používá k výrobě vysoce kvalitního papíru, kde síla, bělost a odolnost proti žloutnutí je důležitá.\n\nKraft papír se vyrábí na papírenských strojích při mírných strojních rychlostech. Základní surovina je obvykle z měkkého dřeva.\n\nU procesu Kraft lze použít širší spektrum zdrojů vláken, než u většiny ostatních rozvlákňovacích procesů. Všechny druhy dřeva, včetně velmi pryskyřičných typů, jako jižní borovice. Výhodou je, že i dřeviny jako bambus a kenaf mohou být použity v procesu.\n\n- Normální kraftový papír je silný a poměrně hrubý. Má vysokou pevnost v tahu. Gramáž je obvykle 40 až 135 g/m2.\n\n- Pytlový kraftový papír, nebo jen pytlový papír je porézní kraftový papír s vysokou elasticitou a vysokou odolností proti roztržení, který je určen pro balení výrobků s vysokými nároky na pevnost a trvanlivost.\n\n- Absorpční kraftový papír se vyrábí s řízenou savostí, tj. vysoká míra pórovitosti. Je vyrobena z čistě z tvrdého kraft papíru a musí mít dobrou rovnoměrnost a formování.\n\n- Lovecký nábojový kraftový papír, je papír používaný v brokových nábojích. Tento papír vyžaduje vysokou pevnost v tahu v podélném směru, což je axiální směr nábojů. Tělo náboje je navinuto z kraft papíru s 80-120 g/m2, který se dále vztahuje na vnější list 60-80 g/m2 s barvou a tiskem.\n"}
{"id": "878475", "url": "https://cs.wikipedia.org/wiki?curid=878475", "title": "Musée de la Magie", "text": "Musée de la Magie\n\nMusée de la Magie (\"Muzeum magie\"), dříve Musée de la Curiosité et de la Magie (\"Muzeum kuriozit a magie\"), je muzeum v Paříži v historické čtvrti Marais. Nachází se ve 4. obvodu na ulici \"Rue Saint-Paul\". Muzeum se zaměřuje na iluzionismus a dějiny magie.\n\nPrvní část prohlídky je zaměřena na profesionální iluzionisty včetně kouzelnického představení. Několik místností nabízí optické iluze a magická zrcadla, ve vitrínách jsou vystaveny exponáty, které používali iluzionisté od 17. století.\n\nV muzeu je malý obchod a nabízí kursy ve „škole magie“.\n"}
{"id": "878479", "url": "https://cs.wikipedia.org/wiki?curid=878479", "title": "Fresko", "text": "Fresko\n\nFresko je zrnitá, prodyšná tkanina s drsnějším omakem a s nízkou mačkavostí. \n\nVyrábí se v plátnové vazbě z česaných vlněných nebo směsových přízí (PES/WO) s vyšším zákrutem (\"„fresko-zákrut“\"), dvojmo nebo trojmo skaných často z různobarevných nití (muliné).\n\nTkanina má obvykle dostavu 20x20 nití/cm, s hmotností 240–260 g/m na obleky, 150–200 g/m na dámské kostýmy a je opatřena tzv. \"hladkou úpravou\" (lehce zplstěná a postřihovaná).\n\nFresfo se dá vyrábět také jako osnovní nebo zátažná pletenina\n\nNázev fresko je odvozen z italského \"affresco\" označujícím fresku, nástěnnou malbu.\n"}
{"id": "878480", "url": "https://cs.wikipedia.org/wiki?curid=878480", "title": "Římskokatolická farnost u kostela Neposkvrněného početí Panny Marie, Brno", "text": "Římskokatolická farnost u kostela Neposkvrněného početí Panny Marie, Brno\n\nŘímskokatolická farnost u kostela Neposkvrněného početí Panny Marie, Brno je územním společenstvím římských katolíků v rámci děkanátu Brno brněnské diecéze.\n\nVznik farnosti souvisí s výstavbou secesního kostela v Brně na Křenové ulici v prvních letech 20. století. Kostel byl postaven v letech 1910-1913 podle projektu Franze Holika v místě zaniklého středověkého špitálu.\nKostel vysvětil brněnský biskup Pavel Huyn 18. ledna 1914. Dva dny po svěcení se tento chrám stal farním kostelem, když na něj byla listinou biskupa Huyna přenesena farní správa od kostela svaté Maří Magdalény. Původní území farnosti bylo v roce 1924 rozšířeno o Nové Černovice.\n\nFarářem zde byl od 1. října 2010 do července 2013 R. D. Mgr. Jan Kabeláč. Od roku 1999 až do úmrtí v prosinci 2012 působil ve farnosti jako farní vikář biskup Jan Blaha. Od 1. srpna 2013 je farářem P. Dipl. Theol. Univ. Petr Polívka, ISch. \n\nK pravidelným pobožnostem patří křížová cesta v postní době (pátek, neděle 18:00), pobožnost vedená Mariinou legií (pondělí 18:00), adorace a pobožnost k Božskému srdci Páně (první pátek v měsíci 18:00), mariánská pobožnost (první sobota v měsíci 18:00) a fatimská modlitba svatého růžence (vždy 13. dne v měsíci ve 12.00). Každý pátek po večerní bohoslužbě je možnost posezení a rozjímání nad biblickými texty. Jednou za čtrnáct dní probíhá příprava ke svátosti biřmování. Výuka náboženství se koná ve farní učebně a na ZŠ Řehořova.\n\nDnem vzájemných modliteb farností za bohoslovce a bohoslovců za farnosti brněnské diecéze je 19. únor. Adorační den připadá na 21. červenec.\n"}
{"id": "878486", "url": "https://cs.wikipedia.org/wiki?curid=878486", "title": "Účastník (telekomunikace)", "text": "Účastník (telekomunikace)\n\nÚčastník v telekomunikacích je osoba, organizace nebo jiný subjekt, který využívá služeb poskytovaných telekomunikačním systémem nebo systémem pro zpracování informací pro přenos informací. Účastník může vystupovat jako zdroj nebo cíl komunikace.\n\n"}
{"id": "878490", "url": "https://cs.wikipedia.org/wiki?curid=878490", "title": "Mn4Ca klastr", "text": "Mn4Ca klastr\n\nMnCa klastr je uskupení 4 atomů manganu a jednoho atomu vápníku, fungující jako kofaktor fotosystému II. Na MnCa klastru probíhá fotosyntetický rozklad vody. Dvě molekuly vody jsou rozloženy na molekulu kyslíku (O), 4 protony (uvolněné do lumen thylakoidů) a 4 elektrony, odvedené postupně fotosystémem II.\nMnCa klastr se nachází ve fotosystému II poblíž jeho luminální strany (strany směřující do nitra tylakoidů. Je součástí tzv. kyslík-uvolňujícího centra (označovaného v anglických textech jako \"OEC - oxygen evolving center\" či \"oxygen evolving complex\", \"water-oxidizing complex\" nebo \"water-splitting complex\").\n\nPodle jedné z posledních publikovaných krystalografických struktur fotosystému II jsou 4 atomy manganu a vápenatý kationt propojené dohromady atomy kyslíku sloužících jako oxo-můstky. Proto někdy bývá klastr označován MnCaO klastr. S MnCaO klastrem jsou koordinovány také 4 molekuly vody, dvě s atomem vápníku a dvě s jedním z atomů manganu. Některé z nich pravděpodobně slouží jako substrát pro oxidaci. Jako ligandy klastru slouží 8 postranních řetězců proteinu D1 a 2 proteinu CP43. Dva chloridové anionty v blízkosti MnCaO klastru mají pravděpodobně strukturní funkci a udržují ve správné konformaci části proteinů poskytující ligandy klastru.\n\n"}
{"id": "878498", "url": "https://cs.wikipedia.org/wiki?curid=878498", "title": "Oldřich Burský", "text": "Oldřich Burský\n\nOldřich Burský (17. října 1933 Kyjov – 7. července 2013 Ve volbách roku 1986 byl zvolen do České národní rady za Čs. stranu socialistickou. Byl bývalý český a československý politik Československé strany socialistické, na sklonku normalizace poslanec České národní rady, v letech 1989-1990 pak místopředseda vlády národního porozumění a československý ministr zemědělství a výživy.\n\nAbsolvoval Vysokou školu veterinární v Brně. Pracoval potom v Krajské veterinární nemocnici v Kroměříži. Od roku 1961 profesně působil na okrese Hodonín, zpočátku jako obvodní veterinární lékař, později na okresní veterinární ošetřovně. Od roku 1975 zde byl vedoucím specializovaného veterinárního střediska pro velkochov skotu.\n\nRoku 1959 vstoupil do Československé strany socialistické. Byl jejím funkcionářem v Kyjově, v okresním výboru v Hodoníně i krajském výboru v Brně. Od roku 1984 zastával funkci předsedy Krajského výboru ČSS.\n\nV roce 1981 byl zvolen za poslance ONV v Hodoníně. Ve volbách roku 1986 byl zvolen do České národní rady za Čs. stranu socialistickou. Byl místopředsedou ČNR. V České národní radě setrval i po vlně kooptací po sametové revoluci až do voleb do České národní rady v roce 1990.\n\nJeho politická kariéra vyvrcholila po sametové revoluci. 7. prosince 1989 se stal místopředsedou Ústředního výboru ČSS. A 10. prosince 1989 se stal místopředsedou vlády národního porozumění. Na tomto postu setrval do 6. dubna 1990 a následujícího dne, 7. dubna 1990, byl jmenován ministrem zemědělství a výživy ČSFR. Portfolio si udržel 12. května 1990, kdy podal demisi.\n\nByl evidován jako tajný spolupracovník Státní bezpečnosti, krycí jméno RADEK. Ve volbách do Sněmovny lidu Federálního shromáždění v roce 1990 byl původně na kandidátní listině ČSS, ale krátce před volbami ho strana z kandidátky stáhla.\n"}
{"id": "878506", "url": "https://cs.wikipedia.org/wiki?curid=878506", "title": "Frank Raymond Leavis", "text": "Frank Raymond Leavis\n\nFrank Raymond Leavis (14. července 1895 – 14. dubna 1978) byl britský literární kritik a teoretik. Zpočátku se věnoval zejména analýzám poezie (\"New Bearings in English Poetry\", \"Revaluation\"), jeho velkým tématem byli Thomas Stearns Eliot, William Butler Yeats či Ezra Pound, Leavis velmi přispěl k jejich reputaci. Velmi chválil rovněž dílo Ronalda Bottralla, které však u ostatních kritiků ani čtenářů ohlasu nedošlo. Zavrhl básnické dílo Johna Miltona, jeho vliv v anglické kultuře tím však nesnížil. Posléze se obrátil k próze (zejm. v díle \"The Great Tradition\"), ocenil Jane Austenovou, George Eliota, Henry Jamese, Josepha Conrada a Davida Herberta Lawrence. Negativně hodnotil naopak beletrii Charlese Dickense, Laurence Sternea a Thomase Hardyho (u Dickense však svůj názor korigoval speciální studií \"Dickens the Novelist\" z roku 1970). Jeho poslední díla mají již více filozofický nádech (např. \"Scrutiny: The Common Pursuit\", \"The Living Principle: ‘English’ as a Discipline of Thought\"). Jeho vliv na zejména anglosaské myšlení o literatuře byl mimořádný, hlásila se k němu celá generace kulturních a literárních teoretiků, jimž se říkalo leavisisté.\n\n"}
{"id": "878511", "url": "https://cs.wikipedia.org/wiki?curid=878511", "title": "Kuchyňská linka", "text": "Kuchyňská linka\n\nKuchyňská linka, tak jak jí známe v dnešní podobě, začala vznikat přibližně ve 20. letech 20. století. Do té doby byly kuchyně vybavovány samostatnými solitéry, převážně příborníky a mycími stoly. Kuchyně měla tehdy velice malé úložné a skladovací prostory. V roce 1925, příborníky a kuchyňské skříně známé jako Hoosiers, název byl odvozen od jména výrobce z Indiany, navržené s ohledem na praktičnost a funkčnost, byly prezentovány jako: \"Kuchyňský nábytek, který ušetří kilometry kroků\". Poselství této reklamy bylo jasné, zdůraznit hospodyňkám především úspory času při použití praktických skříní Hoosiers.\nMyšlenka variabilních skříněk se objevila okolo roku 1930. Ve Spojených státech na to měla velký vliv zvyšující se poptávka po zařízení kuchyní plynoucí z postupného sociálního vývoje. Stavba menších domů na předměstích s opouštění systému služebnictva, bylo jednou z příčin, že ženy ze střední a vyšší střední třídy se začínají více věnovat vaření. Protože úspora času v kuchyni a praktičnost použití se stávaly prioritou, postupně se systémem účelného sestavení nábytku a spotřebičů v kuchyni začaly zabývat jednotlivci, mezi jinými Christine Frederick, která se jako jedna z prvních žen věnovala ergonomii kuchyně. Následně se výzkumem ideálního pracovního a úložného prostoru zabývají architekti i výrobci. \nV Evropě byla poptávka po úsporném a praktickém vybavení kuchyní daleko větší než v Americe. Standardem se v Evropě velmi rychle staly kuchyně navržené rakouskou architektkou Margarete Schütte-Lihotzky. Její kuchyně vynikaly promyšleností, praktičností a využitím každého, i toho nejmenšího prostoru k uložení kuchyňských potřeb a nádobí.\n\nMateriálem používaným k výrobě kuchyňského nábytku bylo původně dřevo, obvykle bukové či dubové. Později, s nástupem masívní průmyslové výroby se začala používat tzv. laťovka. V sedmdesátých letech 20.století zažila svou chvíli slávy kovová kuchyňská linka. Kovové resp. plechové provedení se však nesetkalo s přílišným nadšením uživatelů. V dnešní době je nejběžnějším materiálem použitým na výrobu kuchyňských linek laminovaná dřevotřísková deska DTD v kombinaci s MDF deskami. Nepřeberné množství stále nových dezénů a barev nabízí bytovému architektu na výběr tisíce variant provedení. Pracovní desky se vyrábějí převážně z laminované DTD desky se zaoblenou MDF hranou. S postupem nových technologií začala být dostupná technologie výroby pracovních desek z umělého kamene. Jedná se o materiály založené na kompozitní směsi přírodního kameniva a syntetické (umělé) pryskyřice, mezi které patří směs přírodního kameniva a methylmetakrylátové pryskyřice nebo směs přírodního kameniva a polyesterové pryskyřice. Novým přírodním materiálem pro výrobu pracovních desek je ušlechtilý beton.\n\n"}
{"id": "878513", "url": "https://cs.wikipedia.org/wiki?curid=878513", "title": "Kuang-cung (Sung)", "text": "Kuang-cung (Sung)\n\nKuang-cung (; 30. září 1147 – 17. září 1200), vlastním jménem Čao Tun (), v letech 1189–1194 jako císař panoval čínské říši Sung. Nastoupil po svém otci, císaři Siao-cungovi. Vládl 5 let, do roku 1194, kdy abdikoval ve prospěch svého syna Ning-cunga.\n\nKuang-cung se narodil jako Čao Tun 30. září 1147 Siao-cungovi, od roku 1162 císaři říše Sung. Čao Tun byl třetím synem, ale nejstarší syn Siao-cunga zemřel roku 1167 a tak roku 1171 byl Čao Tun jmenován korunním princem. Poslední léta vlády Siao-cunga do značné míry vykonával jeho povinnosti, Siao-cung byl totiž zdrcen smrtí svého předchůdce Kao-cunga roku 1187. Dne 18. února 1189 Siao-cung abdikoval, načež Čao Tun nastoupil na jeho místo. Jako císař je znám pod svým chrámovým jménem Kuang-cung.\n\nVláda Kuang-cunga byla poznamenána konflikty u dvora, spory císaře s dominantní císařovnou Li a odstoupivším otcem. Po pěti letech vlády byl částí úředníků vedených jeho babičkou, velkou císařovnou vdovou Wu, donucen odstoupit. Důvodem byl jeho špatný vztah k otci, který vyvrcholil šokujícím odmítnutím zúčastnit se otcova pohřbu.\n\nKuang-cung zemřel 17. září 1200 u Šao-singu v dnešní provincii Če-ťiang.\n\nHodnost císařovny držela od roku 1189 první manželka Kuang-cunga jménem Li Feng-niang (, 1144–1200), posmrtným jménem císařovna Cch'-i (). Kromě ní měl císař ještě několik dalších žen a konkubín.\n\nKuang-cung byl otcem tří dcer a dvou synů:\n"}
{"id": "878519", "url": "https://cs.wikipedia.org/wiki?curid=878519", "title": "Kanton Verdun-sur-Garonne", "text": "Kanton Verdun-sur-Garonne\n\nKanton Verdun-sur-Garonne ( ) je francouzský kanton v departementu Tarn-et-Garonne v regionu Midi-Pyrénées. Tvoří ho devět obcí.\n\n"}
{"id": "878523", "url": "https://cs.wikipedia.org/wiki?curid=878523", "title": "Kanton Villebrumier", "text": "Kanton Villebrumier\n\nKanton Villebrumier ( ) je francouzský kanton v departementu Tarn-et-Garonne v regionu Midi-Pyrénées. Tvoří ho šest obcí.\n\n"}
{"id": "878525", "url": "https://cs.wikipedia.org/wiki?curid=878525", "title": "Kanton Castelsarrasin-1", "text": "Kanton Castelsarrasin-1\n\nKanton Castelsarrasin-1 ( ) je francouzský kanton v departementu Tarn-et-Garonne v regionu Midi-Pyrénées. Tvoří ho pouze část města Castelsarrasin.\n"}
{"id": "878526", "url": "https://cs.wikipedia.org/wiki?curid=878526", "title": "Kanton Castelsarrasin-2", "text": "Kanton Castelsarrasin-2\n\nKanton Castelsarrasin-2 ( ) je francouzský kanton v departementu Tarn-et-Garonne v regionu Midi-Pyrénées. Tvoří ho šest obcí.\n\n"}
{"id": "878527", "url": "https://cs.wikipedia.org/wiki?curid=878527", "title": "David Zeman", "text": "David Zeman\n\nDavid Zeman (* 1971) je český lékař, neurolog a biochemik, výzkumu se věnuje ve FN Ostrava a přednáší na Lékařské fakultě Ostravské univerzity v Ostravě. Jeho otcem je Miloš Zeman, bývalý předseda vlády a současný prezident České republiky.\n\nDavid Zeman pochází z prvního manželství Miloše Zemana, s Blankou Zemanovou – rodiče byli spolužáky na střední ekonomické škole v Kolíně, kam chodili spolu do třídy. Matka posléze pracovala jako účetní, otec se stal ekonomem.\n\nManželství rodičů trvalo v letech 1971–1978. Podle Blanky Zemanové otec svého syna od dětství ignoroval, podle Miloše Zemana naopak matka použila syna při rozvodovém řízení jako zbraň a bránila mu stýkat se s ním; vztah syna s otcem se urovnal až poté, co David Zeman od matky jako dospělý odešel.\n\nDavid Zeman má nevlastní sestru Kateřinu, která se narodila ve druhém manželství jeho otce (s Ivanou roz. Bednarčíkovou).\n\nPracuje jako lékař ve Fakultní nemocnici v Ostravě na Neurologické klinice v Centru pro diagnostiku a léčbu demyelinizačních onemocnění a přednáší na Lékařské fakultě Ostravské univerzity v Ostravě.\n\n\"Moravskoslezský deník\" uvedl, že většinu času tráví David Zeman \"„v relativní izolaci od okolního světa v útrobách laboratoře, kde se i díky nekonfliktnímu a přátelskému prostředí na svém stávajícím působišti cítí šťastný“\". Proto také odmítal veřejnou pozornost v souvislosti s otcovou první prezidentskou kandidaturou. Pro \"Deník\" prohlásil: \"„Svého otce si vážím a jeho kandidaturu i ve druhém kole svým hlasem podpořím. Nedomnívám se, že bych byl v tomto svém rozhodnutí příliš ovlivněn příbuzenským vztahem k němu – ostatně se vídáme jen sporadicky.“\" Zájem novinářů ho zjevně nikterak netěšil, a proto žádal média, aby respektovala jeho soukromí.\n"}
{"id": "878528", "url": "https://cs.wikipedia.org/wiki?curid=878528", "title": "Hrachoviště (Brdy)", "text": "Hrachoviště (Brdy)\n\nHrachoviště () je bývalá vesnice ve Středních Brdech, asi 5 km západně od Jinců. Do roku 2015 ležela na území vojenského újezdu Brdy v okrese Příbram, od 1. ledna 2016 leží v katastrálním území Podluhy v Brdech u obce Podluhy v okrese Beroun, na území cvičiště Jince.\n\nOd roku 1967 bylo Hrachoviště též jedním z 37 katastrálních území tvořících území vojenského újezdu Brdy. K 31. lednu 2003 byl počet katastrálních území slučováním snížen na 5, přičemž takto rozšířené katastrální území Hrachoviště mělo rozlohu 52,211255 km². V souvislosti s předpokládaným zrušením újezdu byl k 10. únoru 2014 újezd rozdělen na 27 katastrálních území pojmenovaných podle obcí, ke kterým tyto části po zrušení připadly, čímž názvy zaniklých obcí včetně Hrachoviště z katastrálního názvosloví zcela zmizely, Hrachoviště s okolím bylo začleněno do katastrálního území Podluhy v Brdech. \n\nPrvní zmínka pochází z roku 1331. Tehdy Hrachoviště patřilo k blízkému hradu Valdek. Pracovní příležitost měli obyvatelé v dolech na Jedové hoře. V letech 1869–1900 byla vesnice osadou obce Hvozdec, poté byla rozdělena mezi obce Hvozdec a Podluhy. Část patřící pod Podluhy se stala součástí vojenského újezdu Brdy, Hvozdecká část se nakrátko stala ve 30. letech 20. století samostatnou obcí.\n\nV polovině 20. století mělo Hrachoviště 51 obyvatel. Nebyla sem zavedena elektřina. Osud obce přišel ze dne na den. V roce 1952 (není známo přesné datum) bylo vydáno rozhodnutí, že zde bude cvičit armáda na 3. světovou válku. Druhý den přijely buldozery a z Hrachoviště zbyla jediná stodola.\n\nKolem Hrachoviště je pár luk, kolem nich jsou lesy. Žije zde velice vzácný listonoh letní, který se vyskytuje jen na několika místech v Čechách a jinde v Evropě též není častý. Lze zde najít i další vzácné živočichy, například kuňku žlutobřichou.\n"}
{"id": "878529", "url": "https://cs.wikipedia.org/wiki?curid=878529", "title": "Kanton Moissac-1", "text": "Kanton Moissac-1\n\nKanton Moissac-1 ( ) je francouzský kanton v departementu Tarn-et-Garonne v regionu Midi-Pyrénées. Tvoří ho pět obcí.\n\n"}
{"id": "878531", "url": "https://cs.wikipedia.org/wiki?curid=878531", "title": "Total Recall (film, 2012)", "text": "Total Recall (film, 2012)\n\nTotal Recall je akční dobrodružný sci-fi thriller film a remake stejnojmenného filmu z roku 1990. V hlavních rolích Colin Farrell jako Douglas Quaid a Carl Hauser, Kate Beckinsale jako Lori, Jessica Bielová jako Melina a další. Film měl v České republice premiéru 16. 8. 2012.\n\n\nSnímek byl uveden do kin 3. srpna 2012. Ve Spojených státech se promítal v 3601 kinech a vydělal 9 100 000 dolarů za první promítací den.\n"}
{"id": "878532", "url": "https://cs.wikipedia.org/wiki?curid=878532", "title": "Kanton Moissac-2", "text": "Kanton Moissac-2\n\nKanton Moissac-2 ( ) je francouzský kanton v departementu Tarn-et-Garonne v regionu Midi-Pyrénées. Tvoří ho dvě obce.\n\n"}
{"id": "878534", "url": "https://cs.wikipedia.org/wiki?curid=878534", "title": "Timocká vzpoura", "text": "Timocká vzpoura\n\nTimocká vzpoura (srbsky Тимочка буна/Timočka buna) je název pro povstání sedláků z roku 1883. Odehrálo se ve východní části Srbska (nedaleko města Zaječaru), v regionu známém pod názvem Timocká krajina. \n\nPovstání iniciovali zástupci Národní radikální strany, kteří již dlouho byli v silné opozici proti politice tehdejšího krále Milana Obrenoviće a vlády tzv. mladokonzervativců z Pokrokové strany. Důvodem byl fakt, že se v září 1883 konaly v Srbsku volby, které sice Radikální strana vyhrála, nicméně král pověřil sestavením vlády úředníka Nikolu Hristiće, člena Pokrokové strany. Radikální straně král totiž nevěřil, neboť se obával jejího rusofilství a možného obrácení kurzu od spolupráce s Rakouskem ke spolupráci s Ruskem.\n\nJedním ze závazků, který Srbsko muselo na základě rozhodnutí na Berlínském kongresu splnit, bylo vybudování stálé armády po evropském vzoru. To by znamenalo ukončení různých ozbrojených milicí, které do té doby představovaly srbské vojsko. O dosažení tohoto cíle se pokoušela jak vláda pod vedením Milana Piroćance (která musela ovšem v roce 1882 odstoupit), tak i nová vláda Nikoly Hristiće. To znamenalo, že vláda nařídila venkovskému obyvatelstvu, aby odevzdalo své zbraně. Sedláci rozkaz samozřejmě odmítli, což velmi rychle vedlo na tehdy neklidném srbském venkově k ozbrojenému střetu s představiteli státní moci.\n\nPrvní nepokoje vypukly nedaleko od města Boljevac, velmi rychle se rozšířily ale i do dalších oblastí, jako např. okolí města Knjaževace a Zaječaru. Organizátoři vzpoury byli regionální představitelé Radikální strany (Marinko Ivković, Dobrosav Petrović a Milija Petrović, Aca Stojanović, Gavra Aničić atp.). V regionu byl 21. října vyhlášen výjimečný stav. Proti královské armádě bojovalo na přelomu října a listopadu 1883 až 18 000 vesničanů. Kromě ponechání zbraní žádali také snížení daní, více práv pro samosprávu a omezení povinností sedláků. Slabě ozbrojené milice venkovanů však proti moderně vyzbrojené armádě neměly velkou šanci. Po několika počátečních vítězstvích následovala jedna porážka vzbouřenců za druhou. Srbská armáda obsadila nejprve Zaječar, a poté i Kruševac. \n\nCelkem 33 dní zasedaly zvláštní soudy, které odsoudily 97 lidí k trestu smrti (popraveno bylo 21 z nich, ostatním král trest změnil na dlouholeté vězení) a 576 dalších pak k dlouholetým žalářům.\n\nPo skončení vzpoury se král rozhodl změnit zavedené pořádky. Značně zvýšil daně sedlákům a zahájil také perzekuci členů Národní radikální strany, jejíž zástupci zasedali v Skupštině v Bělehradě. V Bělehradě byli pozatýkáni členové Ústředního výboru radikálů a převezeni k zvláštnímu soudu v Zaječaru. Iniciátoři vzpoury (Nikola Pašić, Aca Stanojević) se trestům vyhnuli jen díky tomu, že ze Srbska stihli rychle emigrovat do Bulharska. Pobývat nějaký čas v Bulharsku nebylo pro Pašiće ničím ani složitým, ani novým, neboť v té zemi měl již dlouhou dobu dobré vazby (na srbské politické scéně byl dokonce znám jako největší bulharofil). Později získali od krále milost a opět se zapojili do politického života země.\n"}
{"id": "878540", "url": "https://cs.wikipedia.org/wiki?curid=878540", "title": "Príles", "text": "Príles\n\nPríles je místní část obce Trenčianska Teplá.\n\nPrvní zmínka pochází z roku 1351 a zmiňuje se v ní Petr zvaný Zeuke. Právě on byl pravděpodobným zakladatelem šlechtické rodiny Príleských.\nPrílesští vlastnili tuto osadu až do první poloviny 19. století, kdy zde postavili kaštel. Mezi další vlastníky patřily také rodiny Hudcovičů, Mariašoviců a Skrbenští z Hříště. Významným členem této rodiny byl baron Filip Skrbenský, který byl královským komorníkem a členem řádu Maltézských rytířů. V roce 1913 byl Príles přičleněn k Trenčianské Teplé.\n"}
{"id": "878542", "url": "https://cs.wikipedia.org/wiki?curid=878542", "title": "Kozlíček skvrnitý", "text": "Kozlíček skvrnitý\n\nKozlíček skvrnitý (\"Leiopus nebulosus\") je brouk patřící mezi tesaříkovité. Žije na opadavých stromech. Dosahuje délky 5 až 10 milimetrů. Dožívá se přibližně dvou let.\n\n"}
{"id": "878544", "url": "https://cs.wikipedia.org/wiki?curid=878544", "title": "Real Virtuality Engine", "text": "Real Virtuality Engine\n\nReal Virtuality Engine je herní engine, který vytvořilo Bohemia Interactive Studio. Původně se měl jmenovat Poseidon. Poprvé byl využi ve hře Operace Flashpoint, z roku 2001. Kromě počítačových her jej využívají vojenské trenažery VBS1 a VBS2.\n\nEnginu již vzniklo několik verzí.\n\n\n\n\n\n\n"}
{"id": "878545", "url": "https://cs.wikipedia.org/wiki?curid=878545", "title": "Francie na Letních olympijských hrách 1960", "text": "Francie na Letních olympijských hrách 1960\n\nFrancii na Letních olympijských hrách v roce 1960 reprezentovala výprava 238 sportovců (210 mužů a 28 žen) v 19 sportech.\n\n"}
{"id": "878546", "url": "https://cs.wikipedia.org/wiki?curid=878546", "title": "Secretariat", "text": "Secretariat\n\nSecretariat (30. března 1970 – 4. října 1989) byl americký plnokrevník, který je považován za jednoho z nejlepších dostihových koní historie. V roce 1973 se stal celkově devátým vítězem americké Trojkoruny a prvním po 25 letech. Ve všech třech závodech Trojkoruny zaběhl rekordy – Kentucky Derby 1:59.4, Preakness Stakes 1:53 a Belmont Stakes 2:24. Všechny tři rekordy jsou dosud platné. V Belmont Stakes vyhrál o rovněž rekordních 31 délek (1 délka je přibližně 2,75 m). Časopis Blood-Horse jej zařadil na 2. místo svého žebříčku nejlepších dostihových koní 20. století (na prvním místě je Man O'War, který vítězil v době 1. světové války).\n\nJeho majitelkou byla Penny Cheneryová a trénoval ho legendární Lucien Laurin. V závodech jej jezdil kanadský žokej Ron Turcott (jen první dva závody odjel Paul Feliciano a poslední závod veterán Eddie Maple).\n\nSecretariat byl velký ryzák. Byl vysoký přibližně 168 cm a vážil kolem 533 kilogramů.\n\nNa podzim roku 1989 ve věku 19 let Secretariat onemocněl bolestivou a většinou nevyléčitelnou nemoci kopyt. Když se jeho stav ani po měsíci léčby nezlepšil, byl uspán a utracen.\n\n"}
{"id": "878549", "url": "https://cs.wikipedia.org/wiki?curid=878549", "title": "Žatecko-lounský svaz", "text": "Žatecko-lounský svaz\n\nŽatecko-lounský svaz či lounsko-žatecký svaz byl uskupením husitských měst a šlechty působící od dvacátých do konce třicátých let 15. století v severozápadních Čechách. Odtud též pochází jeho označení Severočeský husitský svaz. Nejvýznamnější osobností žatecko-lounského svazu byl bezesporu šlechtic Jakoubek z Vřesovic, s nímž je spojeno mocenské posílení severočeského bratrstva. Tento šlechtic však stál i u potlačení politické moci svazu, když jeho vojska po vzájemných sporech a rozchodu porazil v roce 1438 v bitvě u Želenic. Centry svazu byla města Žatec a Louny.\n\nPo upálení mistra Jana Husa 6. července 1415, došlo k prudkému rozšíření husitského hnutí. To tehdy silně zasáhlo i severozápadní Čechy. V oblasti probíhaly poutě na hory a města Žatec, Louny a Slaný byla vedle Plzně a Klatov označeny za tři z pěti vyvolených měst, která budou ušetřena před přicházející apokalypsou. Žatec byl chiliasty nazván \"městem Slunce\", Louny \"městem měsíce\" a Slaný \"městem hvězdy\", načež se do nich začali stahovat venkovští husité a význam těchto sídel pro husitské hnutí velmi vzrostl. V Kolešově na Rakovnicku a v Třebívlicích na Litoměřicku též vystupoval chiliastický myslitel Zikmund Řepanský.\n\nMoci ve městech se zde husitští radní chopili převraty. Ty následovaly po zradikalizování situace v zemi kvůli pražské defenestraci a smrti krále Václava IV. v srpnu roku 1419. Do této doby je také datována první organizace městského svazu mezi Louny a Žatcem.\n\nKřížové tažení do Čech vyhlásil v březnu 1420 ve slezské Vratislavi papežský nuncius Fernand. Do čela výpravy se postavil římský a uherský král Zikmund, který si po smrti svého nevlastního bratra činil legitimní nárok na českou korunu. Zikmund vtáhnul v čele křižáckých vojsk koncem dubna přes Kladsko do východních Čech. Obsadil Hradec Králové, vtáhnul do Kutné Hory a zamířil k Praze.\n\nHusité z Žatce, Loun i Slaného tehdy vyslyšeli volání Pražanů o pomoc a do hlavního města vyslali své vojenské kontingenty vedené hejtmany Petrem Obrovcem a Závišem Bradatým a knězem Petrem Špičkou. Severočeské oddíly posílily Prahu před jejím rozhodujícím střetem, podobně jako síly z východních a jižních Čech. Díky tomuto oslabení městských posádek však byly husitské síly v severozápadních Čechách zatlačeny do hluboké defenzívy. V Lounech došlo k převratu, moci na radnici se opět chopili katolíci a vpustili do města Zikmundovy oddíly. Slaný byl v květnu dobyt vojskem katolického pána Viléma Zajíce z Házmburka a Žatec se musel až do konce října bránit útokům místní katolické šlechty. \n\nPo odražení křižáckého pokusu o obsazení Vítkovského vrchu, se Zikmundovo tažení zcela rozklížilo a katolická vojska se v červenci sama začala rozcházet. Zklamaný Zikmund Lucemburský se 28. července nechal na Pražském hradě korunovat českým králem, 30. července výpravu oficiálně ukončil, opustil Prahu a zamířil se zbytkem vojska do Kutné Hory.\n\nSeveročeští husité mohli po porážce a ústupu Zikmundova vojska ze země znovu převzít ztracenou iniciativu. V říjnu 1420 byl Žateckými definitivně odražen pokus katolické šlechty vedené Mikulášem Chudým z Lobkovic a měst Chomutova a Mostu o dobytí jejich města.\n\nNa jaře roku 1421 směřovala spojená ofenzíva táboritů a Pražanů vedená Janem Žižkou právě do severozápadních Čech. Husitské vojsko protáhlo Poohřím a v březnu zde dobylo Chomutov, Kadaň, Louny i Slaný. Tato města tehdy i s Žižkovým svolením připadla pod křídla pražského svazu. Mezi lety 1421 a 1423 prameny hovoří o žatecko-lounském svazu a rovněž jeho vojsku, ačkoliv Žatec inklinoval k Žižkovu Táboru a Louny zůstávaly členem pražského městského svazu. Mezi Pražany a Žižkou začaly narůstat rozpory, které na čas odsunula do pozadí intervenční vojska druhé křížové výpravy. Ta vtrhla do země 28. srpna po debaklu Pražanů u Mostu 5. srpna 1421, kterého se účastnily i jednotky žatecko-lounského svazu. \n\nDruhé křížové tažení proti českým kacířům vycházelo především z iniciativy porýnských kurfiřtů, kteří ostře kritizovali vedení první výpravy a především pak krále Zikmunda. Křižácké sbory vedené rýnským falckrabětem Ludvíkem a arcibiskupy z Mohuče, Trevíru a Kolína nad Rýnem při postupu znovu obsadily Chomutov, Žlutice, Mašťov či Kadaň a blížily se k Žatci. Za jeho hradby se před drancujícím vojskem skrylo mnoho uprchlíků z okolí. Obležené město se dobyvatelům udatně bránilo a katolický tábor brzy zastihly problémy se zásobováním. Rozklad morálky oblehatelů ilustruje závěr celého tažení, které se rozpadlo po neshodách ve vrchním velení a panice ze zpráv o blížícím se husitském vojsku. Po 2. říjnu se tak neúspěšní křižáci začali urychleně stahovat zpátky k hranicím. \n\nV druhé polovině listopadu podpořili Žatečtí Jana Žižku, který se se svým vojskem stahoval před katolickými silami Plzeňského landfrýdu po bitvě u Žlutic ze západních Čech. \n\nDefinitivní nezdar druhé křížové výpravy přišel na přelomu roku, kdy spojené husitské svazy vedené Janem Žižkou porazily a obrátily na ústup východní křídlo kruciáty v bitvě u Kutné Hory.\n\nPo zažehnání nebezpečí hrozícího ze zahraničí se husitské frakce pustily do nového kola vzájemných mocenských bojů. Rok 1423 přinesl vyostření sporů mezi Pražským svazem v čele s litevským knížetem Zikmundem Korybutovičem a Žižkovým táborsko-orebským mocenským uskupením. Rozhodujícím střetem mezi oběma stranami se stane 7. června bitva u Malešova, v níž Žižka své soupeře drtivě porazil.\n\nPo tomto vítězství nad Svatohavelskou koalicí se Žižka přesunul do severozápadních Čech. Zde patrně tehdy zbavil město Louny pražské nadvlády a dopomohl k moci v městské radě radikální straně sympatizující s Táborem, orebity a sousedním Žatcem. Spolu s Žateckými, Lounskými a Klatovskými se slepý hejtman vypravil v září k hlavnímu městu, kde dochází k usmíření Žižky s Pražany.\n\nDalší spolupráce husitů ze severozápadních Čech s tábority přinesla svazu ovoce na jaře roku 1425, kdy jsou dobyta města Slaný a Roudnice. Slaný, ač nominálně táborský, byl tehdy zřejmě připojen k sílícímu žatecko-lounskému svazu. V září toho roku pak severočeští husité nakrátko dobývají Duchcov. V té době je poprvé v souvislosti s žatecko-lounským svazem jmenován jeho pozdější velitel Jakoubek z Vřesovic, který uspíšil přiklonění svazu k radikálnímu táborsko-sirotčímu uskupení.\n\nBývalý táborský hejtman pocházející z jižní Moravy, jemuž husitské války přinesly ohromné majetky v severovýchodních Čechách, se v letech 1425 až 1426 postupně prosazuje do čela žatecko-lounského svazu. Za oficiální počátek jeho dominance ve vedení svazu bývá označována bitva u Ústí nad Labem z 16. června, po níž získal do svého držení dobytá města Ústí nad Labem, Teplice a Duchcov. V dubnu 1427 dobyl za pomoci Žatce a Loun město Žlutice, které však husité záhy vyklidili před postupující křížovou výpravou. Po její porážce u Tachova Jakoubek opětovně dobyl Žlutice, k nimž přidal i hrad Andělskou horu. Na přelomu dvacátých a třicátých let 15. století je patrný Jakoubkův odklon od pozic radikálních svazů táborů a sirotků. Zbohatlý šlechtic stále častěji jednal se zástupci domácí katolické opozice a zjevně si zabezpečoval svou budoucnost. Při ohrožení země v létě 1431, kdy do Čech vtrhla vojska čtvrté kruciáty, stály oddíly Žatce a Loun na straně spojených husitských vojsk a účastnily se bitvy u Domažlic. Vojska svazu se na straně radikálů účastnila i neúspěšného obléhání katolické Plzně, avšak k rozhodujícímu střetnutí u Lipan 30. května 1434 dorazila jen jejich malá část. Jakoubek z Vřesovic nechtěl v bitvě riskovat vše, co do té chvíle získal, a raději své vojsko zaměstnal obléháním hradu Kostomlaty. \n\nMěsta Žatec, Louny, Litoměřice a Slaný, která se v červenci 1434 přihlásila k podřízenosti novému zemskému správci Aleši Vřešťovskému z Rýzmburka, se začala odcizovat Jakoubkovi, který od roku 1436 z osobních zájmů otevřeně přešel na stranu císaře Zikmunda Lucemburského, který mu na oplátku nechal přiznat za válek získaná města Chomutov, kláštery v Teplicích Toužimi, Strahově a městečka Ploskovice či Pátek a jmenoval jej krajským hejtmanem. Definitivní rozkol mezi městy severočeského svazu a Jakoubkem z Vřesovic nastal v roce 1437, kdy se vojska Žatce a Loun podporující polskou kandidaturu na trůn postavila proti silám svého bývalého vůdce, který stál na straně Zikmundova zetě, Albrechta Habsburského. Žatecko-lounská vojska byla Jakoubkem drtivě poražena 23. srpna 1438 v bitvě u Želenic. Po bitvě, která znamenala konec samostatné politické role svazu, se Jakoubek dokonce pokusil dobýt město Louny, avšak byl i díky pomoci tábority Bedřicha ze Strážnice odražen. Příměří bylo uzavřeno teprve na počátku roku 1439 a o rok později byly ustanoveny krajské landfrýdy žatecký a litoměřický.\n\nŽatecko-lounský svaz jde z hlediska organizace vnitřní struktury označit za tradiční husitský svaz, kde nedošlo k vytvoření žádných společných orgánů. Je možné vysledovat dvojkolejnost svazu jak na úrovni městské a šlechtické, kdy proti sobě víceméně od roku 1426 stála města a vliv Jakoubka z Vřesovic, tak na přímém soupeření center svazu Žatce a Loun.\n\n\n"}
{"id": "878550", "url": "https://cs.wikipedia.org/wiki?curid=878550", "title": "Rudolf Kutnar", "text": "Rudolf Kutnar\n\nRudolf Kutnar (* 18. září 1950 Hradec Králové) je bývalý český a československý politik Československé strany socialistické, v roce 1990 krátce československý ministr zemědělství a výživy. \n\nRoku 1976 absolvoval Vysokou školu zemědělskou v Praze, v roce 1982 pak dokončil studia na Právnické fakultě Univerzity Karlovy. Pracoval v ústředí veterinárních asanačních ústavů České socialistické republiky v Praze, později na pozici vedoucího oborové kontroly. Od roku 1982 byl zaměstnancem Agropodniku Praha-západ jako ekonomický náměstek, od roku 1989 ekonomickým náměstkem v Státním statku Praha-západ v Jenči. Roku 1990 se uvádí jako ekonomický ředitel firmy Micromen. Byl ženatý, měl dvě dcery.\n\nRoku 1980 vstoupil do Československé strany socialistické. Byl jejím funkcionářem na obvodní úrovni. Roku 1986 byl zvolen za poslance ONV Praha 3. Jeho politická kariéra vyvrcholila krátce po sametové revoluci. V roce 1990 působil jako člen rady ONV Praha 3 a jako ekonomický poradce předsedy ČSS. 12. května 1990 byl jmenován ministrem zemědělství a výživy ČSFR. Portfolio si udržel jen krátce, do konce existence vlády, tedy do 27. června 1990.\n\nV komunálních volbách roku 1994 neúspěšně kandidoval za ČSS do zastupitelstva hlavního města Praha a do zastupitelstva městské části Praha 5. Ještě v roce 1995 působil jako místopředseda ČSS.\n"}
{"id": "878552", "url": "https://cs.wikipedia.org/wiki?curid=878552", "title": "Charles Wehle", "text": "Charles Wehle\n\nCharles Wehle, \"narozený jako\" Karl Wehle (17. března 1825 Praha – 2. června 1883 Paříž) byl český klavírista a hudební skladatel.\n\nStudoval v Praze u Josefa Proksche a Ignáce Tedesca. Již v sedmnácti letech podnikl koncertní turné po evropských zemích. V roce 1844 koncertoval v Hamburku a na Maltě, v roce 1846 v Marseille a o dva roky později v Londýně. Ve studiu hry na klavír pokračoval u Ignaze Moschelese v Lipsku a ve studiu hudební teorie v Berlíně u Theodora Kullaka. Zcela se věnoval dráze koncertního klavíristy. S velkým úspěchem vystupoval v koncertních sálech celého světa. Zápisky ze svých cest publikoval českých časopisech, zejména v časopise \"Lumír\". V závěru svého života se usadil v Paříži a věnoval se pedagogické činnosti.\n\nZkomponoval řadu virtuózních klavírních skladeb. Kromě dvou klavírních sonát byly proslulé zejména jeho koncertní etudy, ale psal i nokturna, polonézy a mazurky.\n\n\n"}
{"id": "878553", "url": "https://cs.wikipedia.org/wiki?curid=878553", "title": "Nová synagoga v Liberci", "text": "Nová synagoga v Liberci\n\nNová synagoga v Liberci, jednodušeji modlitebna, mediálně také označovaná jako Stavba smíření, stojí severně od radnice a divadla na místě Staré synagogy vypálené Němci za Křišťálové noci z 9. na 10. listopadu 1938. Stavba se stala součástí Krajské vědecké knihovny.\n\nProstranství po původní synagoze sloužilo jako parkoviště, a to až do stavby Nové synagogy. Dne 16. prosince 1997 se uskutečnilo slavnostní symbolické položení základního kamene, čehož se účastnil předseda Senátu Petr Pithart a velvyslanec SRN Anton Rossbach, dále se zúčastnili velvyslanci Státu Izraele, Švýcarska, ministři Gruša a Talíř, pražský a zemský rabín Karol Efraim Sidon.\n\nProstor zničené synagogy je zvýrazněn na zemi vydlážděnou stopou obrysu v dlažbě náměstí před knihovnou. Tvarově vychází dispozice z poloviny Davidovy hvězdy. Ústředním prostorem této trojstranné dispozice je modlitebna, kolem které se vine sestupující rampa. Tato propojuje modlitebnu se společenskou částí a administrativou židovské obce. Stavba synagogy zabírá plochu 245 m a je první na území Česka od dob druhé světové války. Na obvodovém plášti je vytesaný hebrejský nápis, Jonášova modlitba. Tóra se zachovala ze synagogy původní a je částečně poškozena ohněm.\n\nModlitebna byla slavnostně otevřena 9. listopadu 2000, tedy symbolicky na 62. výročí jejího vypálení.\n\n\n\n"}
{"id": "878563", "url": "https://cs.wikipedia.org/wiki?curid=878563", "title": "The Sims 3: Studentský život", "text": "The Sims 3: Studentský život\n\nThe Sims 3: Studentský život ( ) je devátý datadisk do simulátoru The Sims 3. Vydání bylo v Severní Americe 5. března, v Evropě poté 7. března 2013.\n"}
{"id": "878566", "url": "https://cs.wikipedia.org/wiki?curid=878566", "title": "Antártida", "text": "Antártida\n\nAntártida je španělské filmové drama režiséra Manuela Huergy natočený podle scénáře Francisca Casavella v roce 1995. Autorem hudby k filmu je John Cale, který si zde rovněž zahrál menší roli. Hlavní postavou ve filmu je bývalá zpěvačka María.\n\n"}
{"id": "878567", "url": "https://cs.wikipedia.org/wiki?curid=878567", "title": "Marat Nikolajevič Tiščenko", "text": "Marat Nikolajevič Tiščenko\n\nMarat Nikolajevič Tiščenko (rusky Марат Николаевич Тищенко; 18. února 1931, Charkov, Sovětský svaz – 13. března 2015, Moskva, Rusko) byl ruský letecký konstruktér a bývalý šéfkonstruktér OKB Mil zabývající se především návrhy vrtulníků.\n\nNarodil se v Charkově. Po absolvování Moskevského leteckého institutu (MAI) nastoupil v roce 1956 do OKB Mil. V roce 1970 se stal hlavním konstruktérem a roku 1981 pak šéfkonstruktérem a vedoucím mužem OKB. Účastnil se vývoje typů Mi-2, Mi-6, Mi-8 a V-12, podílel se i na nerealizovaném projektu konvertoplánu s překlopnými rotory Mil Mi-30.\n\nV roce 1992 se stal členem Ruské akademie věd. Za své zásluhy byl mj. dvakrát oceněn Leninovým řádem.\n\nZemřel 13. března 2015 v Moskvě.\n\n"}
{"id": "878568", "url": "https://cs.wikipedia.org/wiki?curid=878568", "title": "Jaroslav Sůva", "text": "Jaroslav Sůva\n\nJaroslav Sůva (* 25. července 1930 Těmice-30. prosince 2018) byl bývalý český a československý politik KSČ, v roce 1990 československý ministr paliv a energetiky.\n\nVystudoval obchodní akademii v Jindřichově Hradci a pak v roce 1964 dálkově dokončil VŠE v Praze. Roku 1974 potom obhájil dizertaci na ČVUT. Pracoval v podnikové sféře v energetickém průmyslu, později byl zaměstnancem Československého státního energetického dispečinku a pracoval v Českých energetických závodech. Roku 1983 nastoupil na ministerstvo paliv a energetiky, kde později zastával funkci náměstka ministra a ředitele odboru energetiky. 1. listopadu 1989 se stal profesorem na katedře řízení a ekonomiky energetiky ČVUT v Praze. Byl členem KSČ.\n\nJeho politická kariéra vyvrcholila krátce po sametové revoluci. 13. února 1990 byl jmenován ministrem paliv a energetiky ve vládě Mariána Čalfy. Portfolio si udržel do konce existence vlády, tedy do 27. června 1990. Krátce před koncem svého mandátu ovšem vystoupil z KSČ.\n"}
{"id": "878579", "url": "https://cs.wikipedia.org/wiki?curid=878579", "title": "Francie na Letních olympijských hrách 1956", "text": "Francie na Letních olympijských hrách 1956\n\nFrancii na Letních olympijských hrách v roce 1956 reprezentovala výprava 137 sportovců (119 mužů a 18 žen) v 14 sportech.\n\n"}
{"id": "878581", "url": "https://cs.wikipedia.org/wiki?curid=878581", "title": "Sůva", "text": "Sůva\n\nPříjmení Sůva nosí tyto osobnosti:\n\n\n"}
{"id": "878587", "url": "https://cs.wikipedia.org/wiki?curid=878587", "title": "Pierre Moscovici", "text": "Pierre Moscovici\n\nPierre Moscovici (* 16. září 1957, Paříž) je francouzský politik, člen Parti socialiste (PS) a současný evropský komisař pro hospodářské a měnové záležitosti, daně a celní unii v Evropské komisi vedené Jean-Claude Junckerem.\n\nV obdobích 1994 až 1997 a 2004 až 2007 byl členem Evropského parlamentu. Od června 1997 do května 2002 zastával úřad ministra pro evropské záležitosti ve vládě Lionela Jospina. Od roku 1997 byl zástupcem departementu Doubs ve francouzském národním shromáždění. Ve vládě Jean-Marca Ayraulta zastával od 16. května 2012 do 2. dubna 2014 pozici ministrem ekonomie, financí a zahraničního obchodu. Po kabinetních změnách po parlamentních volbách 2012 se stal ministrem financí – zahraniční obchod přešel pod Nicole Bricqovou.\n\nJe synem Serge Moscoviciho a psychoanalytičky Marie Bromberg-Moscovici. Má mladšího bratra.\n\nStudoval na Lycée Condorcet a poté na Institut d’études politiques de Paris (Sciences Po) ekonomické vědy a politologii, kde v roce 1978 získal Diplôme d’études approfondies. Ve studiu pokračoval v letech 1982 – 1984 na École nationale d’administration (ENA).\n\n\n"}
{"id": "878593", "url": "https://cs.wikipedia.org/wiki?curid=878593", "title": "Shaun Tan", "text": "Shaun Tan\n\nShaun Tan (* 1974, Perth, Západní Austrálie) je australský výtvarník, spisovatel, filmař a ilustrátor grafických románů.\n\nV roce 1995 úspěšně absolvoval univerzitní studia výtvarného umění a anglické literatury. Ve filmové branži je jeho jméno spjato s krátkometrážním snímkem \"The Lost Thing\", na kterém se podílel jako spolurežisér. V roce 2011 za něj byl oceněn Oscarem. Za svoji profesní dráhu obdržel již celou řadu ocenění, např. v roce 2011 byl oceněn Pamětní cenou Astrid Lindgrenové.\n\nV ilustrování grafických románů se jeho styl kresby vyznačuje výhradním použitím tužky a následného jemného počítačového kolorování, které je obohaceno jeho snovou, surrealistickou imaginací. Za jeho nejslavnější grafický román je považována kniha \"Nový svět\" (rok vydání 2012, v originálním znění „The Arrival“ roku 2006), jejíž děj pojednává o osudech emigrantů – o nedobrovolné cestě do tajemné, neznámé země, stesku po domově a po své rodině a o hledání naděje. Toto dílo je také pozoruhodné tím, že se jedná o tzv. \"němý román beze slov\". Autor se při jeho vyprávění zcela obešel bez textových prvků. Mezi známé knihy dále patří román \"Erik\" a \"Příběhy z konce předměstí\". Za zdroj své inspirace považuje českého rodáka Petra Síse, taktéž světoznámého ilustrátora .\n\n"}
{"id": "878594", "url": "https://cs.wikipedia.org/wiki?curid=878594", "title": "Sádok (Klátova Nová Ves)", "text": "Sádok (Klátova Nová Ves)\n\nSádok je místní část obce Klátova Nová Ves, 4 km západně od centra, v okresu Partizánske. Leží v Nitranské pahorkatině, pod výběžkem Tribeče, v nadmořské výšce 200 m n.. m., nedaleko říčky Vyčoma. V obci se nachází románský kostel ze začátku 12. století, později několikrát upravený, který má hodnotný románský i renesanční interiér. U kostela je řadové kosterní pohřebiště s náhrobními kameny ze 12. - 14. století. Od roku 2002 se realizuje komplexní obnova, roku 2009 se uskutečnila celková exteriérová rekonstrukce kostelíku.\n\nSádecký kostelík inspiroval i režiséra Martina Šulíka, který zde v roce 1991 natáčel scény do svého debutového filmu Něha.\n\n"}
{"id": "878596", "url": "https://cs.wikipedia.org/wiki?curid=878596", "title": "Gibraltar Chess Festival", "text": "Gibraltar Chess Festival\n\nTradewise Gibraltar Chess Festival (do roku 2011 Gibraltar Chess Congress) je šachový festival pořádaný v hotelu Caleta na Gibraltaru, sponzorovaný firmou Gibtelecom. Vznikl v roce 2003.\n\n"}
{"id": "878597", "url": "https://cs.wikipedia.org/wiki?curid=878597", "title": "Sádok", "text": "Sádok\n\nSlovo Sádok má několik významů.\n\n"}
{"id": "878599", "url": "https://cs.wikipedia.org/wiki?curid=878599", "title": "Elisabeth Moss", "text": "Elisabeth Moss\n\nElisabeth Singleton Moss (* 24. července 1982, Los Angeles, Kalifornie, Spojené státy americké) je americká herečka. Mezi její známé role patří Zoey Bartlet, třetí a nejmladší dcera prezidenta Jeda Bartleta v seriálu \"Západní křídlo\" a sekretářka a později textařka Peggy Olson v televizním seriálu \"Šílenci z Manhattanu\", odehrávajícím se v šedesátých letech v reklamní agentuře.\n\nNarodila se v roce 1982 v Los Angeles ve státě Kalifornie do muzikantské rodiny. Její první herecká příležitost přišla v minisérii \"\", která se natočila v roce 1990.\nDne 25. října 2009 se v New Yorku na Long Islandu vdala za komika Freda Armisenena, známého z pořadu \"Saturday Night Live\". Rozvedli se 13. května 2011. Při rozhovoru v březnu 2012 Moss komentovala jejich vztah slovy „jedna z největších věcí, co jsem o něm slyšela, zní: 'On je tak velmi dobrý v napodobování. Ale nejlepší napodobování, které dělá, je normální člověk.' Pro mě je to vhodné shrnutí.“\n\nMoss patří mezi Scientology.\n\n"}
{"id": "878602", "url": "https://cs.wikipedia.org/wiki?curid=878602", "title": "Kvintilion", "text": "Kvintilion\n\nKvintilion je název čísla v desítkové soustavě. Desítková soustava uznává dva základní druhy zápisu, krátkou soustavu a dlouhou soustavu, proto záleží na zemi jaké množství kvintilion představuje. V dlouhé soustavě, která se používá v České republice, číslo představuje jedničku a třicet nul, tedy 10. V USA však tento název () představuje 10 ().\n"}
{"id": "878603", "url": "https://cs.wikipedia.org/wiki?curid=878603", "title": "Vladimír Príkazský", "text": "Vladimír Príkazský\n\nVladimír Príkazský (* 30. června 1935 Praha) je český novinář a politik slovenské národnosti, za normalizace disident a signatář Charty 77, v roce 1990 československý ministr bez portfeje.\n\nVystudoval gymnázium ve Skalici. Humanitní obor na vysoké škole nemohl z politických důvodů studovat, protože byl vzdáleným příbuzným Vladimíra Clementise. Absolvoval dva roky na stavební fakultě, následně prodělal základní vojenskou službu a vyučil se horníkem. Psal pro Československý rozhlas, kam v roce 1958 nastoupil do redakce vysílání pro děti a mládež v Praze. Podílel se na rozhlasových pořadech Pionýrská jitřenka a Mikrofórum. Je autorem několika rozhlasových her pro děti a televizních inscenací. Absolvoval Fakultu osvěty a novinářství Univerzity Karlovy. V lednu 1969 se podílel na zpravodajském pokrytí událostí okolo smrti Jana Palacha. Byl členem KSČ, ale za normalizace z ní byl vyloučen a musel opustit svou profesi. Následoval i zákaz publikování a do roku 1989 pracoval jako řidič stavebních strojů v podniku Státní rybářství. Byl mezi prvními signatáři Charty 77. Publikoval samizdat. V podniku Státní rybářství Praha totiž pracovalo několik dalších politicky pronásledovaných (Věněk Šilhán, Rudolf Zukal aj.), kteří se postupně dohodli na vydávání neoficiálního sborníku \"Ekonomická revue\". Na přelomu 70. a 80. let působil jako její výkonný redaktor.\n\nDo profesního i veřejného života se vrátil krátce po sametové revoluci. V lednu 1990 se stal ředitelem vydavatelství a nakladatelství Lidových novin v Praze. 13. února 1990 byl jmenován ministrem bez portfeje ve vládě Mariána Čalfy. Portfolio si udržel do konce existence vlády, tedy do 27. června 1990.\n"}
{"id": "878605", "url": "https://cs.wikipedia.org/wiki?curid=878605", "title": "Kult hor u Slovanů", "text": "Kult hor u Slovanů\n\nKult hor u Slovanů se projevoval, stejně jako v jiných archaických náboženství, především posvátností některých vrcholků, které sloužily i k provádění kultu, a vírou v různé horské a podzemní duchy. S kultem hor souvisí kult kamenů, odrážející se například v existenci obětních kamenů.\n\nV Čechách představuje významnou posvátnou horu Říp, symbolický střed země. Nálezy střepů z 9. století a parohového kotoučku se slunečním symbolem napovídají že posvátná byla i Milešovka. Hliněný kotouč s vypíchaným solárním symbolem byl nalezen na vrchu kde stálo hradiště Libušín.\n\nSlovanské posvátné hory jsou často lysé, tedy bez porostu. Jedná se především o polskou Łysou Góru a Lysou Horu v Kyjevě. Dušan Třeštík zařazuje mezi Lysé hory i polskou Ślężu, český Říp a Trihlavovi zasvěcený vrch ve Štětíně. Podle Aleksandera Gieysztora tkví význam Lysých hor v jejich k připodobnění k nebi jako holé, lysé hlavě. Jako analogii uvádí severskou představu že nebe bylo stvořeno z Ymiho lebky. V pozdějším folklóru byly Lysé hory spojovány s čarodějnickými sabaty.\n\nČarodějnický sabat o svatojánské noci je tématem symfonické básně \"Noc na Lysé hoře\" Modesta Petroviče Musorgského.\n\nPosvátné hory také často leží mezi dvěma menšími vrcholy jako polská Ślęża, kyjevská Lysa Hora a tři vrcholy ve Štětíně, z nichž prostřední byl zasvěcen Trihlavovi. Také bylo užíváno jméno \"Svatá hora\", ozývající se například v jménu ruského bohatýra Svjatogora.\n\nNásleduje bližší popis těchto hor:\n\n\nS kultem hor souvisejí i horští duchové. Většina z nich je známa až z novověkého folklóru a vykazují cizí, především germánské, vlivy, jako například permoníci nebo Krakonoš, přesto však odrážejí archaickou úctu k horám, skalám a kamenům existující u Slovanů.\n\nKosmas zmiňuje úctu Čechů k oreádám, tedy nejspíše bytostem podobných řeckým horským nymfám. Horské víly jsou známy i na Balkáně jako \"vile planinkijne\" a \"samovile samogorske\". Slované v Lüneburgu uctívali \"görzony\", horské duchy od kterých si půjčovali nádoby na chléb a na oplátku jim chléb darovali.\n\nV Srbsku je znám \"gorjanin\", který léčil nemoci, a ve Slovinsku \"labus\", sídlící v podzemních chodbách do kterých lákal malé děti. Naopak dobrým duchem byl ve Slovinsku černý \"dimek\" a bílý \"bělič\" a \"laber\", kterému se obětovali chléb, mléko a sýr aby lidem ukázal rudné žíly. Na Slovensku vládl podzemí a místním pokladům Kovlad doprovázený permoníky. Havíři jej varovali před každým výstřelem, aby je nepotrestal. Jeho protějškem byla Runa, zemní paní.V Čechách byl znám skalní duch, který strašil horníky lomozem znějícím jako dusot kopyt nebo silný vichr. Někteří horští duchové měli i vlastní jména jako například Krakonoš. Východní Slované znali obry zvané \"asilkové\" či \"osilkové\", kteří vytvářeli skály a řeky, vytrhávali stromy a rozbíjeli kameny. Patřil mezi ně i obr Svjatogor, který zahynul rukou Ilji Muromce.\n"}
{"id": "878606", "url": "https://cs.wikipedia.org/wiki?curid=878606", "title": "Cotillion Records", "text": "Cotillion Records\n\nCotillion Records bylo americké hudební vydavatelství vlastněné společností Atlantic Records. Bylo aktivní v letech 1968−1985 a vydávali zde rozdílní umělci, jako byli The Velvet Underground, McDonald and Giles nebo Emerson, Lake & Palmer. V roce 1970 zde rovněž vyšel záznam z festivalu Woodstock nazvaný \"\".\n\n"}
{"id": "878608", "url": "https://cs.wikipedia.org/wiki?curid=878608", "title": "Sádok (kněz)", "text": "Sádok (kněz)\n\nSádok ( , \"Cadok\", „Spravedlivý“) byl židovský velekněz za vlády Davida a Šalomouna (10. stol. př. n. l.). Podle bible to byl syn Achítúbův ze synů Eleazarových, potomek Árona. Pomohl králi Davidovi proti vzpouře, kterou vedl Davidův syn Absolon, a sehrál zásadní roli v dosazení Šalomouna na trůn. Poté, co král Šalomoun nechal vystavět Chrám, byl v něm Sádok prvním veleknězem. V následujících obdobích až do nástupu Hasmonejců zůstával velekněžský úřad v Sádokově rodě.\n\n"}
{"id": "878609", "url": "https://cs.wikipedia.org/wiki?curid=878609", "title": "Róbert Martinko", "text": "Róbert Martinko\n\nRóbert Martinko (* 2. dubna 1936 Spišský Štiavnik) je bývalý slovenský a československý politik, po sametové revoluci československý ministr bez portfeje a ministr spojů.\n\nVystudoval jedenáctiletou střední školu ve Spišské Nové Vsi a pak roku 1960 absolvoval elektrotechnickou fakultu Slovenské vysoké školy technické v Bratislavě (obor sdělovací technika). Pracoval potom v Montážním podniku spojů v Bratislavě, nejprve jako mistr, později na postu stavbyvedoucího a vedoucího projekčního oddělení. Od roku 1971 byl zaměstnancem Ústředního ředitelství spojů v Bratislavě. Zde setrval až do roku 1989, ke konci jako vedoucí oddělení rozvoje jednotné telekomunikační sítě. Před rokem 1989 nebyl členem žádné politické strany.\n\nPo sametové revoluci se zapojil do politiky. 10. prosince 1989 byl jmenován ministrem bez portfeje ve vládě Mariána Čalfy a 13. února 1990 byl v téže vládě pověřeným ministrem spojů. Portfolio si udržel do konce existence vlády, tedy do 27. června 1990. Do roku 1992 pak působil na postu ředitele Správy pošt a telekomunikací, s.p. Bratislava.\n"}
{"id": "878611", "url": "https://cs.wikipedia.org/wiki?curid=878611", "title": "Mona May Karffová", "text": "Mona May Karffová\n\nMona May Karffová (20. října 1911 nebo 1914, Besarábie – 10. ledna 1998, New York) byla americká šachistka, společně s Mary Bainovou a Giselou Gresserovou vůdčí osobnost amerického ženského šachu čtyřicátých a počátku padesátých let 20. století.\n\nMona May Karffová, rozená Ratnerová se narodila v Besarábii, tehdejší gubernii Ruského impéria. Byla židovského původu a ve dvacátých letech se s rodinou přestěhovala do Tel Avivu v Palestině, kde jí její otec, bohatý velkostatkář, naučil v devíti letech hrát šachy. V druhé polovině třicátých let se přestěhovala do USA, kde se provdala za svého bratrance a právníka Abrahama Karffa. Manželství trvalo jen krátce, po rozvodu navázala dlouhodobý vztah se šachistou Edwardem Laskerem.\n\nKarffová vyhrála sedmkrát mistrovství USA žen v šachu (1938, 1941, 1942, 1946, 1948 společně s Gresserovou, 1953 a 1974) a čtyřikrát ženské USA Open mistrovství (1938, 1939, 1948 a 1950).\n\nTřikrát se zúčastnila turnaje o titul mistryně světa v šachu (roku 1937 ve Stockholmu, kde reprezentovala ještě Palestinu skončila společně s Nelly Fišerovou na šestém a sedmém místě, 1939 v Buenos Aires, kde hrála již za USA a byla pátá, a na přelomu let 1949-1950 v Moskvě, kde se umístila na dvanáctém až čtrnáctém místě). Roku 1952 a 1955 se probojovala do turnaje kandidátek mistrovství světa v Moskvě, kde však skončila na jedenáctém, resp. na sedmnáctém místě.\n\nRoku 1950 jí FIDE udělila titul a mezinárodní mistryně. Roku 1971 se zúčastnila mezipásmového turnaje žen v Ohridu, kde skončila patnáctá. Roku 1974 reprezentovala svou zemi na šesté ženské šachové olympiádě v Medellínu.\n\n"}
{"id": "878614", "url": "https://cs.wikipedia.org/wiki?curid=878614", "title": "Francie na Letních olympijských hrách 1952", "text": "Francie na Letních olympijských hrách 1952\n\nFrancii na Letních olympijských hrách v roce 1952 reprezentovala výprava 245 sportovců (214 mužů a 31 žen) v 18 sportech.\n\n"}
{"id": "878618", "url": "https://cs.wikipedia.org/wiki?curid=878618", "title": "Karel Havlík", "text": "Karel Havlík\n\nKarel Havlík (* 6. srpna 1944 Mutěnice) je bývalý český a československý politik Československé strany lidové, po převratu 1989 krátce československý ministr bez portfeje.\n\nVychodil osmiletou střední školu, ale z politických důvodů (aktivní odpůrce režimu, věřící katolík) nesměl studovat dále. Od věku čtrnácti let pracoval na Státním statku v Hodoníně. V šestnácti letech byl přijat na Strednú poľnohospodársku technickú školu v Novom Meste nad Váhom. Poté absolvoval VŠE Praha (obor mechanizace a automatizace řídících prací). Roku 1968 byl z pozice předsedy Pražské rady studentských kolejních rad navržen do Národního výboru hlavního města Prahy i do Národního shromáždění (volby se pak neuskutečnily).\n\nV období let 1971-1990 byl zaměstnán ve Federálním úřadu pro vynálezy a objevy na pozici ředitele hospodářsko-finančního odboru. V letech 1972-1988 působil jako externí učitel na Institutu průmyslově-právní ochrany. V dubnu 1990 přešel do firmy Transtop a byl zástupcem rakouské firmu Topham. Roku 1990 se uvádí jako svobodný a bezdětný.\n\nPo převratu 1989 se zapojil do politiky. V dubnu 1990 se stal členem Československé strany lidové. 11. května 1990 byl jmenován ministrem bez portfeje ve vládě Mariána Čalfy. Setrval v ní jen krátce, do konce existence vlády, tedy do 27. června 1990. Ve volbách do Sněmovny národů Federálního shromáždění roku 1990 neúspěšně kandidoval za lidovce.\n"}
{"id": "878620", "url": "https://cs.wikipedia.org/wiki?curid=878620", "title": "Mario Ielpo", "text": "Mario Ielpo\n\nMario Ielpo (* 8. června 1963, Řím, Itálie) je bývalý italský fotbalista hrající na postu brankáře. Vystudoval práva a vykonával povolání advokáta v Miláně. Je velký fanoušek tenisu a v červnu v roce 2010 se zúčastnil Challengeru v Miláně ve čtyřhře, ale byl vyřazen v prvním kole.\n\n"}
{"id": "878623", "url": "https://cs.wikipedia.org/wiki?curid=878623", "title": "Ludlow Street", "text": "Ludlow Street\n\nLudlow Street je ulice ležící u Houston Street na Lower East Side na Manhattanu. Jde o ulici s širokým kulturním záběrem; sídlí zde řada módních obchodů, uměleckých galerií, barů, klubů a restaurací. V určitých obdobích zde bydleli například Angus MacLise, Tony Conrad nebo John Cale, který zde, ještě se Sterlingem Morrisonem a Lou Reedem nahrál první demosnímky skupiny The Velvet Underground.\n"}
{"id": "878634", "url": "https://cs.wikipedia.org/wiki?curid=878634", "title": "Mil Mi-30", "text": "Mil Mi-30\n\nMil Mi-30 Vintoplan (rusky Миль Ми-30 «винтоплан») byl sovětský projekt víceúčelového konvertoplánu s překlopnými rotory navržený OKB Mil v roce 1972 pod vedením hlavního konstruktéra Marata Nikolajeviče Tiščenka. Lidé z projektu stroj pojmenovali Vintoplan.\n\nHlavním cílem projektu bylo vytvořit takové parametry stroje (např. rychlost, dolet), které by převýšily schopnosti konvenčních vrtulníků. Mi-30 byl brán jako budoucí náhrada transportní helikoptéry Mil Mi-8. Měl mít dva motory TV3-117 na horní části trupu nad kabinou, které by poháněly dva rotory o průměru 11 metrů. Ty měly být překlopné - na koncích pevného křídla. Rychlost se měla pohybovat mezi 500–600 km/h, dolet měl činit cca 800 km a maximální vzletová hmotnost 10 600 kg. V původní verzi byl konvertoplán určen pro maximálně 19 cestujících nebo pro 2 000 kg nákladu. Kapacita byla posléze zvýšena na 32 osob nebo 3 000–5 000 kg nákladu.\n\nV roce 1991 OKB zamýšlela 3 verze konvertoplánu (). Byla zvažována i vojenská verze. Projekt Mi-30 byl zahrnut do sovětské pětiletky 1989-1995 s tím, že do sériové výroby by se dostal v roce 1996. Byl postaven malý rádiem řízený model k otestování letových charakteristik. S kolapsem Sovětského svazu se realizace projektu stala nemožnou.\n\n\nData z:\n\n\n\n\n"}
{"id": "878635", "url": "https://cs.wikipedia.org/wiki?curid=878635", "title": "Theodor Petrík", "text": "Theodor Petrík\n\nTheodor Petrík [\"chybně uváděn jako Theodor Petrlík\"] (23. října 1925 Košice - 6. září 1992) byl slovenský vysokoškolský pedagog a československý politik, po sametové revoluci československý ministr spojů.\n\nStudoval gymnázium v Košicích a Budapešti, kde maturoval roku 1944. V roce 1949 absolvoval Slovenskou vysokou školu technickou v Bratislavě a od té doby trvale působil na této škole jako pedagog na tamní elektrotechnické fakultě. V roce 1963 se stal docentem, roku 1967 kandidátem věd na ČVUT v Praze. 1. ledna 1969 byl jmenován profesorem. V období let 1964-1978 byl vedoucím katedry na elektrotechnické fakultě SVŠT v Bratislavě. Od července 1968 do června 1970 hostoval na univerzitě v Chartúmu v Súdánu a vybudoval tam obor telekomunikace.\n\nPřed rokem 1989 nebyl členem žádné politické strany. Po sametové revoluci se zapojil do politiky. 20. listopadu 1989 byl zvolen do vedení Akademického fóra na domovské fakultě i na SVŠT. 27. června 1990 byl jmenován ministrem spojů ve třetí vládě Mariána Čalfy. Portfolio si udržel do 19. dubna 1991, kdy rezignoval. Důvodem k demisi byla dlouhodobá nemoc. na kterou o rok později zemřel.\n"}
{"id": "878637", "url": "https://cs.wikipedia.org/wiki?curid=878637", "title": "Gianluca Sordo", "text": "Gianluca Sordo\n\nGianluca Sordo (* 2. prosinec 1969, Carrara, Itálie) je bývalý italský fotbalista, který hrál 2 sezony za AC Milán.\nByl zapojen do jedné rvačky v nočním klubu, při níž byl postřelen do hlavy. Zotavil se a začal pracovat v politice ve svém rodném městě.\n\n\n"}
{"id": "878638", "url": "https://cs.wikipedia.org/wiki?curid=878638", "title": "Velekněz (judaismus)", "text": "Velekněz (judaismus)\n\nVelekněz (hebrejsky כהן גדול, \"kohen gádol\") byl nejvyšší kněz v rámci starého Judaismu až do zničení Druhého chrámu. Všichni velekneží museli náležet ke kastě kněží – kohenů, potomkům Áróna. To se odráží i v hebrejském názvu, \"kohen gádol\" znamená doslova „veliký kohen“. \n\nS rostoucí populací \"kohanim\" byl ustanoven titul velekněze, který byl nejprve vybírán podle běžného nástupnického pravidla (nejstarší syn zaujímá místo otce – Leviticus 6,15) a jeho titul byl doživotní. Za prvního velekněze je tradičně považován Áron. Pokud neměl kněz syny, přešel úřad na jeho bratra případně na jeho synovce. Později byl velekněz volen. Časem byla funkce zpolitizována a velekněz by spíše politickou figurou dosazovanou podle vůle vladaře, což se dělo především za vlády Seleukovců a Římanů. K ojedinělém případu došlo za vlády Hasmonejců, kteří ve svých vladařských funkcích spojili jak titul krále, tak i titul velekněze.\n\nV náboženské tradici byl velekněz jediným člověkem, který směl vyslovit Boží jméno JHVH. Dělo se tak vždy jednou v roce na Jom kipur, kdy velekněz vcházel do nejsvětější svatyně Chrámu. Během období jednoho týdnu před Jom kipur se měl očišťovat a připravovat na tento úkon a službu za něj přebíral prozatímní velekněz.\n\nPodle traktátu Mišny Zevachim nesmí obětní bohoslužbu provádět nikdo jiný než \"kohen\", který je k tomu náležitě oblečen. Oblečení kohena se skládá ze čtyř svatých šatů – בגדי קודש, \"bigdej kodeš\" nebo בגדי כהונה \"bigdej kehuna\" (kněžský oděv):\n\n\nVelekněz dále oblékal tyto čtyři další části:\n\n\nVelekněz, jako všichni kohenové, prováděl bohoslužby bosý.\n\n"}
{"id": "878639", "url": "https://cs.wikipedia.org/wiki?curid=878639", "title": "Katy B", "text": "Katy B\n\nKathleen Anne Brien, přechýleně Brienová (* 8. května 1989, Peckham, Spojené království), známá pod uměleckým pseudonymem Katy B, je britská zpěvačka a hudební skladatelka. Věnuje se dubstepu, R&B, funku, house music, UK Garage a dalším hudebním žánrům. V minulosti vystupovala také pod pseudonymem Baby Katy. První singl vydala v roce 2010. Ve stejném roce vystudovala populární hudbu na univerzitě Goldsmith v Londýně. V roce 2011 byla nominována na zisk ceny Mercury Prize. Její hudba je mimo jiné známá také tím, že se objevuje v pirátských rozhlasových stanicích a v běžných komerčních stanicích se příliš neprosadila.\n\nPředtím, než vydala své první studiové album, se Katy B podílela na nahrávání mnoha písní různých umělců. Společně s uskupením Magnetic Man nahrála například songy „Perfect Stranger“ nebo „Crossover“.\n\n22. srpna 2010 vydala svůj první singl s názvem „Katy On a Mission“, který představila londýnská (tehdy formálně pirátská) rozhlasová stanice Rinse FM. V britské hitparádě UK Singles Chart se vyšplhal na pátou příčku, v nezávislé hitparádě UK Indie Chart obsadil první příčku. V roce 2009 se Katy B objevila na Londýnském jazzovém festivalu se zpěvačkou Ms. Dynamite. Ta představila druhý singl Katy B s názvem „Lights On“, který vstoupil do hitparád 19. prosince 2010. V hitparádě UK Singles Chart se umístil na čtvrté příčce. Třetí singl „Broken Record“ byl představen v březnu 2011 a ve Spojeném království se umístil na osmé příčce. Čtvrtý singl „Easy Please Me“ byl představen 3. června 2011. V srpnu téhož roku představila pátý singl „Witches' Brew“. Její debutové album \"On a Mission\" bylo představeno 4. dubna 2011 a v hitparádě UK Albums Chart se umístilo na druhém místě.\n\n\n\n"}
{"id": "878643", "url": "https://cs.wikipedia.org/wiki?curid=878643", "title": "Seznam nejbohatších lidí v České republice", "text": "Seznam nejbohatších lidí v České republice\n\nSeznamy nejbohatších lidí v České republice pravidelně sestavuje několik subjektů, např. časopis Týden, časopis Euro nebo server motejlek.com. Do seznamů jsou obvykle řazeni i Slováci, jelikož bohatí slovenští podnikatelé často bydlí nebo podnikají v České republice. Následující seznam uvádí hodnoty z více zdrojů a zařazeni nejsou Slováci, kteří podnikají pouze na Slovensku. \nV žebříčku dolarových miliardářů časopisu Forbes magazine se v roce 2019 z výše uvedených umístili Petr Kellner s 15,5 mld. dolarů (asi 370 mld. Kč), Andrej Babiš s 3,5 mld. dolarů (asi 83 mld. Kč), Radovan Vítek s 3,5 mld. dolarů (asi 83 mld. Kč), Karel Komárek ml. s 3,1 mld. dolarů (asi 73 mld. Kč), Daniel Křetínský s 2,9 mld. dolarů (asi 69 mld. Kč), Pavel Baudiš s 1,4 mld. dolarů (asi 33 mld. Kč), Pavel Tykač s 1,4 mld. dolarů (asi 33 mld. Kč) a Marek Dospiva s 1 mld. dolarů (asi 24 mld. Kč).\n\n"}
{"id": "878644", "url": "https://cs.wikipedia.org/wiki?curid=878644", "title": "Hans Günther", "text": "Hans Günther\n\nHans Günther (22. srpna 1910 Erfurt – 5. května 1945 Hlásná Třebaň) byl SS-Sturmbannführer a vedoucí Ústředny pro židovské vystěhovalectví v Praze. Jako vedoucí Ústředny odpovídal za deportace Židů z protektorátu do vyhlazovacích táborů během holokaustu.\n\nV roce 1928 se stal členem úderných oddílů Sturmabteilung (SA) a již v březnu 1929 se stal jejich velitelem. Od září 1935 působil spolu se svým bratrem jako detektiv gestapa v Erfurtu. Po roce 1937 s bratrem přešli do ústředny pro židovské vystěhovalectví ve Vídni, zatímco bratr později pracoval pod Adolfem Eichmannem, Hans Günther povýšil a stal se vedoucím ústředny pro židovské vystěhovalectví v Praze a tuto funkci zastával až do počátku května 1945. Byl zodpovědný za organizaci konečného řešení židovské otázky v Praze, dodržování protižidovských opatření v Protektorátu Čechy a Morava, deportace českých Židů do ghetta v Terezíně a následně do vyhlazovacích táborů.\n\nKdyž v květnu 1945 v Praze vypuklo povstání, Günther město opustil v těžce vyzbrojené automobilové koloně. Poblíž Berouna však byl zastaven u silničního zátarasu českými partyzány a následně zatčen a odzbrojen. Podle partyzánů se následně pokusil sebrat jednomu z nich zbraň a zemřel na následky smrtelného zranění po výbuchu granátu.\n\n"}
{"id": "878646", "url": "https://cs.wikipedia.org/wiki?curid=878646", "title": "Emil Ehrenberger", "text": "Emil Ehrenberger\n\nEmil Ehrenberger (* 31. července 1946 Borský Svätý Jur) je bývalý slovenský a československý politik, po sametové revoluci československý ministr spojů.\n\nV roce 1964 vystudoval SVŠT v Malackách a v roce 1970 absolvoval Slovenskou vysokou školu technickou v Bratislavě (elektrotechnická fakulta). Od ledna 1971 byl zaměstnancem Správy radiokomunikací Bratislava-Televizní vysílací středisko Kamzík, kde působil jako technik údržby radioreléových tras. V letech 1973–1978 byl vedoucím údržby. Roku 1977 také absolvoval postgraduální studium televizních přenosových soustav. Od roku 1978 zastával post vedoucího radiokomunikačního střediska radioreléových sítí pro Slovensko. V roce 1991 se uvádí jako ženatý, měl čtyři děti.\n\nPřed rokem 1989 nebyl členem žádné politické strany. Po sametové revoluci se zapojil do politiky.\n\n19. dubna 1991 byl jmenován ministrem spojů ve třetí vládě Mariána Čalfy. Portfolio si udržel do konce existence vlády, tedy do 2. července 1992. Na post ministra ho navrhlo KDH Jána Čarnogurského, kterému dle koaliční smlouvy příslušelo obsazování tohoto rezortu. Ehrenberger se při nástupu do funkce vyjádřil pro razantnější reformy sektoru telekomunikací.\n\nPozději přešel do formace ODÚ-VPN. V roce 1994 se podílel na vzniku Klubu Demokratické strany, který sdružoval významné osobnosti slovenského veřejného života a byl orientován opozičně proti tehdejší vládě Vladimíra Mečiara.\n"}
{"id": "878649", "url": "https://cs.wikipedia.org/wiki?curid=878649", "title": "Francie na Letních olympijských hrách 1948", "text": "Francie na Letních olympijských hrách 1948\n\nFrancii na Letních olympijských hrách v roce 1948 reprezentovala výprava 316 sportovců (279 mužů a 37 žen) v 20 sportech.\n\n"}
{"id": "878652", "url": "https://cs.wikipedia.org/wiki?curid=878652", "title": "Ehrenberger", "text": "Ehrenberger\n\nPříjmení Ehrenberger nosí tyto osobnosti:\n\n"}
{"id": "878653", "url": "https://cs.wikipedia.org/wiki?curid=878653", "title": "Drátěné lano", "text": "Drátěné lano\n\nDrátěné lano je druh lana, které je vyrobeno z několika kovových vláken.\n\nLana z přírodních materiálů se používala již ve starověku a používala se na zvedání nákladů a u námořnictva. Potřeba pevnějších lan nastala až koncem 18. století s rozvojem průmyslu, hlavně důlního. Jelikož se těžilo ve stále větší hloubce byly na lana kladeny větší požadavky, které se už nedaly zvládat jen změnou tloušťky lana. Lana z přírodních materiálů měla omezenou životnost a hlavně nízkou bezpečnost.\n\nNa evropském kontinentu bylo jako první vyrobené a použité lano v německých stříbrných dolech v Clausthalu (pohoří Harz) (1834). První lana byla tvořena navzájem zkroucenými kovanými dráty, které tvořily pramen. Ze tří pramenů pak bylo spleteno lano. Technologie byla převzata z výroby konopných lan. Lana se splétala ručně. Tato lana se také nazývala Albertova (William Albert vrchní důlní rada, který použití lan prosadil). Jelikož dráty měly relativně velký průměr, tak i průřez lana byl velký a lano bylo málo ohebné, přesto však měla výhodu, že ve vlhkém důlním prostředí netlela, měla vyšší pevnost a oproti řetězům se nepřetrhla \"bez varování\".\n\nJiž v roce 1836 bylo ocelové lano v provozu na Slovensku, a to na šachtě Kristián v Banské Štiavnici. V roce 1837 byla na šachtě Piarg v Banské Štiavnici zřízena první továrna na výrobu ocelových lan na základě podnětu komorního hraběte Schweitzer. Lana se nejprve vyráběla ručně a od roku 1840 byl v provozu stroj na výrobu pramenů, který si dal v témže roce patentovat vídeňský mechanik Wurm. Délka prvních lan byla jen několik desítek metrů. Vývoj techniky výroby ocelových lan pokračoval poměrně rychle a již v roce 1850 bylo pro potřeby železničního provozu vyrobeno lano o délce 2 650 m..\n\nV tomto období jako i v následujících letech 19. i 20. století až po současnost se vývoj lan nese ve znamení zlepšení strojního vybavení na výrobu lan, zlepšení vlastností materiálů použitých na lana a zlepšení konstrukce lan.\n\nK výrobě lan se používají tři základní komponenty\n\nK výrobě mechanicky namáhaných lan se nejčastěji používá ocel. Neželezné kovy, spíše však jejich slitiny, se používají pouze pokud má lano vést elektrický proud.\nZákladní částí lana je drát, jehož vlastnosti ovlivňují i vlastnosti a kvalitu výsledného ocelového lana. Drát pro ocelová lana je vyráběn z nelegovaných uhlíkových ocelí třídy 12 (obsah C je v rozmezí 0,42 - 0,6%).\nNa kvalitu drátu má vliv:\nPokud se používá lano ve venkovním prostředí, tak se povrchově protikorozní upravuje (zinkem).\n\nNazývá se také duše lana. Úkolem vložky lana je vytvářet pevnou, ale zároveň pružnou podložku pro prameny lana, které jsou kolem vložky spirálově stáčeny. Vložka zabraňuje radiálnímu posouvání a bočním tlakům pramenů a současně vyplňuje prostor mezi prameny. Dalšími úkoly vložky jsou zajišťování kruhového průřezu ocelového lana a zásobování lana mazivem.\n\nMateriálem vložky lana bývají nejčastěji různé plastové materiály (Bariflex, polypropylen...). Jsou odolné vůči vyšším teplotám, mají větší odolnost proti otěru a v porovnání s přírodními materiály používanými v minulosti lepší pevnost v tahu. Vložka musí mít porézní strukturu, kvůli absorbování dostatečného množství maziva. V některých případech je vložka lana kovová. Je to zejména v provozech s teplotami nad 60° C a když je požadovaná větší nosnost lana při daném průřezu. Mazací část je pak vložena mezi vnitřní lano a jeho oplet ve formě pramenů. Tato lana jsou tužší.\n\nMazivo chrání lano před korozí, snižuje vzájemné tření mezi dráty a prameny, snižuje tření mezi lanem a kladkou a zabraňuje vnikání nečistot a vody do nitra lana.\n\n\nMaziva se vyrábějí podle účelu použití lana, zvláštní maziva se používají na domazávání lan v provozu.\n\n\nJe dána hlavně vzájemným uspořádáním drátů v prameni i pramenů samotných. Základní konstrukce jsou definovány v ČSN 02 43xx\n\nLana se označují technickou normou a doplňkovým číslem Příklad označování: 12 ČSN 02 4324.45\nČíslo před ČSN - jmenovitý průměr lana První číslice za číslem normy - jmenovitá pevnost drátu Druhá číslice za číslem normy - povrchová úprava drátů, směr a způsob vinutí\n\nPokud není definováno jinak, údaje se týkají ocelových lan.\n\nJednopramenná lana jsou lana složená z jednoho pramene, s jádrem, nebo bez jádra. ČSN 02 431x.\nJednopramenná lana se používají jako výplň lan (jádro), nosné lano, bovden. Obvykle mívají 7 - 19 drátů.\n\nLana vinutá klasickým způsobem - malý počet hrubších drátů stejného průřezu. Dobrá odolnost vůči oděru, nízká ohebnost, jednoduchá a levná výroba. ČSN 02432x, DIN 3050, 3060. Obvykle se vyrábějí jako šestipramenná.\nPoužívají se jako montážní lana, pro lyžařské vleky, signální, pro kotvení a podobně, lanové dráhy a lanovky, tažná lana, tažná pro lanovky, posunovací, výtahová, vrtná zdvíhadlová, rypadlová, jeřábová, lodní, vlečná a podobně.\n\nLana vinutá souběžným způsobem. Prameny mají vnější vrstvu drátů větších průměrů. Jsou odolnější proti otěru než lano STANDARD. Lana mají menší ohebnost, ale velmi dobře snášejí rázové zatížení. Ohebnost se někdy vylepšuje dráty menších průměrů v první a druhé vrstvě. ČSN 02 434x, 02 435x, DIN 3058, DIN 3062.\nPříklady využití lana: výtahová, jeřábová, rypadlová, vrtná, tažné, dolní a lanovky, pro těžké přepravní podmínky.\n\nVícedrátová lana, řádově stovky drátů. Lana vinutá klasickým způsobem s větším počtem drátů ve více pramenech. Lana jsou značně ohebná a prakticky málo točivá. ČSN 02437x, DIN 3070.\nPříklady využití lana: Tato lana se používají pro speciální jeřáby a všude tam, kde je břemeno zavěšeno na jednom průřezu lana bez jeho vedení. V určitých případech také jako nosná lana osobních lanovek a lana tažná při hloubení.\n\nŠesti a osmipramenná lana. Lana vinutá souběžným způsobem. Vrstva je tvořena prameny se střídavě dráty většího a menšího průměru, čímž se dosáhlo lepšího využití průřezu. Jsou odolná proti otěru a jádro ze slabších drátů zajišťuje dostatečnou ohebnost i při poměrně malém počtu drátů. ČSN 02 4347, 02 4352, DIN 3059.\nPříklady využití lana: jeřábová, tažná lana pro lanové dráhy, lyžařské vleky, důlní lana a lanovky, vrtná, výtahová ...\n\nPrameny lana nejsou ukládány do kruhu, ale do trojúhelníku. Lépe se tím využije profil průřezu lana.\n\nZvláštní skupinu ocelových lan tvoří lana z tvářených drátů. Dráty jsou vytvarované tak, aby jejich složením byl maximálně využit průřez lana a dotyková plocha lana. Lana mají hladký povrch, zvýšenou odolnost proti únavě a velmi nízké kroucení. Jejich hlavní výhodou je lepší využití průřezu pramene i celého lana. Lana mají vyšší tuhost. Vykazují oproti lanům s kruhovými prameny o 12 - 20% vyšší minimální únosnost při stejném průměru lana, nízké prodloužení lana (elongaci), vysokou odolností vůči příčným tlakům a otěru a dobrou spolupráci s vodícími kladkami.\nPoužívají se všude tam, kde klasická lana. Používají se jako náhrada tam, kde záleží na průměru lana při dané nosnosti (plnější průřez) a hladkosti povrchu lana.\n\nVyrábějí se stejnými postupy, jako klasická lana, s tím rozdílem že drát je antikorový. Nerezový drát má horší mechanické vlastnosti (zejména ohebnost), než klasický drát z uhlíkové oceli (je křehčí), a hlavně jeho cena je řádově vyšší.\nPoužívají se v korozivním prostředí (agresivní slané prostředí, dlouhotrvající povětrnostní podmínky (kotvící a zajišťovací lana), lana instalovaná pod vodou ...), kde nestačí klasické lano nebo lano z ocelového galvanicky pozinkovaného drátu.\n\nVyrábějí se z hliníku, který má dobrou elektrickou vodivost. Protože samotný hliníkový drát má nízkou pevnost v tahu, homogenní hliníkové dráty se používají jen pro malé průřezy. Pro větší průřezy mají hliníková lana jako jádro použité ocelové lano, které je jeho nosnou částí. EN 50182, ČSN 024210, DIN 48201\nPoužívají se pro vysokonapěťové rozvody (stožárové) jako vodič. Pokud by lano mělo mít větší průřez, použije se souběžně několik lan.\n\nPoužívají se pouze jako vodiče (propojovací lana tam, kde musí být zajištěn přenos velkého proudu při zabezpečení ohebnosti). Pokud musí být použit měděný vodič jako nosný, má ocelové jádro, nebo nosné ocelové lanko ve společném obalu kabelu. Často se používá v kombinaci s jinými materiály, které zajišťují nosnost (zapleteno spolu s plastovými vlákny). Vyrábějí se do průměru cca 150 mm.\nPokud nemají vnější izolaci, tak se většinou cínují.\n\nVerope Lana\n\nSpeciální lana švýcarského výrobce VEROPE se vyznačují skladbou válcovaných či neválcovaných pramenů. Využívají se především pro jeřáby a kladkostroje, díky své dlouhé životnosti.Většinou se jedná o osmipramenné lana. V Česku je výhradním distributorem firma Elis Přerov.\n\n"}
{"id": "878655", "url": "https://cs.wikipedia.org/wiki?curid=878655", "title": "Kanton Caussade", "text": "Kanton Caussade\n\nKanton Caussade ( ) je francouzský kanton v departementu Tarn-et-Garonne v regionu Midi-Pyrénées. Tvoří ho 11 obcí.\n\n"}
{"id": "878656", "url": "https://cs.wikipedia.org/wiki?curid=878656", "title": "Kanton Caylus", "text": "Kanton Caylus\n\nKanton Caylus ( ) je francouzský kanton v departementu Tarn-et-Garonne v regionu Midi-Pyrénées. Tvoří ho sedm obcí.\n\n"}
{"id": "878657", "url": "https://cs.wikipedia.org/wiki?curid=878657", "title": "Rolf Günther", "text": "Rolf Günther\n\nRolf Günther (* 22. leden 1913, Erfurt; † srpen 1945, Ebensee) byl SS-Sturmbannführer a zástupce Adolfa Eichmanna v oddělení IV B 4 (\"Auswanderung und Judenangelegenheiten\") v Hlavním úřadu říšské bezpečnosti (RSHA). V roce 1929 vstoupil do SA. Podílel se na deportaci židů ze Soluně do koncentračního tábora Osvětim. Byl bratrem Hanse Günthera, vedoucího Ústředny pro židovské vystěhovalectvi v Praze. V srpnu 1945 spáchal sebevraždu, když se otrávil jedem ve věznici v Ebensee, kde byl zadržován Američany.\n"}
{"id": "878658", "url": "https://cs.wikipedia.org/wiki?curid=878658", "title": "Kanton Grisolles", "text": "Kanton Grisolles\n\nKanton Grisolles ( ) je francouzský kanton v departementu Tarn-et-Garonne v regionu Midi-Pyrénées. Tvoří ho 11 obcí.\n\n"}
{"id": "878660", "url": "https://cs.wikipedia.org/wiki?curid=878660", "title": "Kanton Lafrançaise", "text": "Kanton Lafrançaise\n\nKanton Lafrançaise ( ) je francouzský kanton v departementu Tarn-et-Garonne v regionu Midi-Pyrénées. Tvoří ho čtyři obce.\n\n"}
{"id": "878661", "url": "https://cs.wikipedia.org/wiki?curid=878661", "title": "Kanton Lauzerte", "text": "Kanton Lauzerte\n\nKanton Lauzerte ( ) je francouzský kanton v departementu Tarn-et-Garonne v regionu Midi-Pyrénées. Tvoří ho 10 obcí.\n\n"}
{"id": "878662", "url": "https://cs.wikipedia.org/wiki?curid=878662", "title": "Kanton Lavit", "text": "Kanton Lavit\n\nKanton Lavit ( ) je francouzský kanton v departementu Tarn-et-Garonne v regionu Midi-Pyrénées. Tvoří ho 14 obcí.\n\n"}
{"id": "878663", "url": "https://cs.wikipedia.org/wiki?curid=878663", "title": "Kanton Montauban-1", "text": "Kanton Montauban-1\n\nKanton Montauban-1 ( ) je francouzský kanton v departementu Tarn-et-Garonne v regionu Midi-Pyrénées. Tvoří ho tři obce.\n\n"}
{"id": "878664", "url": "https://cs.wikipedia.org/wiki?curid=878664", "title": "Kanton Montauban-3", "text": "Kanton Montauban-3\n\nKanton Montauban-3 ( ) je francouzský kanton v departementu Tarn-et-Garonne v regionu Midi-Pyrénées. Tvoří ho dvě obce.\n\n"}
{"id": "878665", "url": "https://cs.wikipedia.org/wiki?curid=878665", "title": "Kanton Montauban-2", "text": "Kanton Montauban-2\n\nKanton Montauban-2 ( ) je francouzský kanton v departementu Tarn-et-Garonne v regionu Midi-Pyrénées. Tvoří ho pouze část města Montauban.\n"}
{"id": "878666", "url": "https://cs.wikipedia.org/wiki?curid=878666", "title": "Kanton Montauban-4", "text": "Kanton Montauban-4\n\nKanton Montauban-4 ( ) je francouzský kanton v departementu Tarn-et-Garonne v regionu Midi-Pyrénées. Tvoří ho pouze část města Montauban.\n"}
{"id": "878667", "url": "https://cs.wikipedia.org/wiki?curid=878667", "title": "Kanton Montauban-5", "text": "Kanton Montauban-5\n\nKanton Montauban-5 ( ) je francouzský kanton v departementu Tarn-et-Garonne v regionu Midi-Pyrénées. Tvoří ho pouze část města Montauban.\n"}
{"id": "878668", "url": "https://cs.wikipedia.org/wiki?curid=878668", "title": "Kanton Montauban-6", "text": "Kanton Montauban-6\n\nKanton Montauban-6 ( ) je francouzský kanton v departementu Tarn-et-Garonne v regionu Midi-Pyrénées. Tvoří ho pouze část města Montauban.\n"}
{"id": "878670", "url": "https://cs.wikipedia.org/wiki?curid=878670", "title": "Alexandr Jakovlevič Tairov", "text": "Alexandr Jakovlevič Tairov\n\nAlexandr Jakovlevič Tairov ( – 25. září 1950) byl ruský herec a režisér, představitel meziválečné divadelní avantgardy.\n\nAlexandr Jakovlevič Tairov se narodil ve městě Romny v Poltavské gubernii v roce 1885. Vystudoval právnickou fakultu na petrohradské univerzitě, ale už během studia se začal věnovat divadlu. V letech 1906 a 1907 byl členem petrohradského Divadla Věry Komissarževské. Do roku 1912 hrál v petrohradském Prvním zájezdovém divadle. V roce 1912 se rozhodl s divadlem skončit.\n\nOvšem roku 1913 dostal nabídku od režiséra Konstantina A. Mardžanova, aby inscenoval pantomimu Pierettin závoj (na libreto Arthura Schnitzlera a hudbu Ernő Dohnányiho). Stal se členem Mardžanovova Svobodného divadla. Mardžanov ho oslovil svým pojetím syntetického divadla a syntetického herectví.\n\nKdyž bylo o rok později Mardžanovovo Svobodné divadlo zavřeno, založil Tairov se svou ženou Alisou Georgijevnou Koonenovou vlastní Komorní divadlo. Tairov usiloval o scénu nezávislou na většinovém vkusu a vymezoval se proti dobové repertoárové a inscenační tradici. Pro první inscenaci Komorního divadla proto zvolil Kálidásovo drama Śakuntala.\n"}
{"id": "878672", "url": "https://cs.wikipedia.org/wiki?curid=878672", "title": "Kanton Les Aix-d'Angillon", "text": "Kanton Les Aix-d'Angillon\n\nKanton Les Aix-d'Angillon ( ) je francouzský kanton v departementu Cher v regionu Centre-Val de Loire. Tvoří ho 12 obcí.\n\n"}
{"id": "878684", "url": "https://cs.wikipedia.org/wiki?curid=878684", "title": "Jiří Nezval", "text": "Jiří Nezval\n\nJiří Nezval (* 5. dubna 1941 Brno) je bývalý český a československý politik, po sametové revoluci československý ministr dopravy.\n\nMaturoval na jedenáctileté střední škole ve Velkém Meziříčí a v roce 1963 absolvoval Vysokou školu dopravní v Žilině. Pak ještě prodělal postgraduální studium na Vysokém učení technickém v Brně a také na Vysoké škole dopravy a spojů v Žilině. V období let 1963–1967 byl zaměstnán v podniku Automatizace železniční dopravy v Brně na pozici mistra a stavbyvedoucího. Později přešel do olomouckého závodu tohoto podniku, kde rovněž působil jako stavbyvedoucí. V letech 1972–1990 byl pracovníkem podniku Automatizace železniční dopravy Praha, kde působil jako projektant, vedoucí pracoviště technického rozvoje a ředitel závodu Projekce. Angažoval se v mírovém hnutí a byl členem Československé vědeckotechnické společnosti. Před rokem 1989 nebyl členem žádné politické strany.\n\nPo sametové revoluci se zapojil do politiky. 27. června 1990 byl jmenován ministrem dopravy ve třetí vládě Mariána Čalfy. Portfolio si udržel do konce existence vlády, tedy do 2. července 1992.\n\nJeště v roce 2007 se uvádí jako pravidelný účastník schůzek členů bývalé Čalfovy vlády.\n"}
{"id": "878685", "url": "https://cs.wikipedia.org/wiki?curid=878685", "title": "1947 ve filmu", "text": "1947 ve filmu\n\n\n\n\n\n"}
{"id": "878686", "url": "https://cs.wikipedia.org/wiki?curid=878686", "title": "Günther", "text": "Günther\n\nGünther je německé jméno, které nese více osobností:\n\nKřestní jméno\n\nPříjmení\n\n"}
{"id": "878689", "url": "https://cs.wikipedia.org/wiki?curid=878689", "title": "Pavel Hoffmann", "text": "Pavel Hoffmann\n\nPavel Hoffmann, v některých pramenech uváděn jako \"Pavel Hoffman\" (* 17. července 1931 Šumiac), je slovenský ekonom a československý politik, po sametové revoluci československý ministr pro strategické plánování a místopředseda vlády Mariána Čalfy.\n\nMaturoval na gymnáziu v Kežmarku a v roce 1951-1956 absolvoval národohospodářskou fakultu VŠE v Bratislavě. Pak až do roku 1966 pracoval v Ekonomickém ústavu Slovenské akademie věd. Zaměřoval se na otázky optimalizace zaměstnanosti a regionální souvislosti pracovního trhu. Pak nastoupil do nově vzniklého Výzkumného ústavu oblastního plánování. Byl zde vedoucím odboru národohospodářských analýz a prognóz. Od roku 1983 opětovně působil v ekonomickém ústavu Slovenské akademie věd. Až do roku 1989 zde vedl odbor teorie a prognózování národohospodářského rozvoje. V roce 1989 obhájil doktorskou dizertační práci. V prosinci 1989 se stal členem Rady vědců SAV. Před rokem 1989 nebyl členem žádné politické strany.\n\nPo sametové revoluci se zapojil do politiky. Počátkem roku 1990 se stal prvním místopředsedou Státní plánovací komise. Podílel se na formulaci ekonomické reformy. 27. června 1990 byl jmenován ministrem pro strategické plánování ve třetí vládě Mariána Čalfy. Do vlády ho nominovalo hnutí Verejnosť proti násiliu Portfolio si udržel do konce existence vlády, tedy do 2. července 1992. 3. října 1991 se stal místopředsedou vlády. Byl rovněž předsedou Rady hospodářské a sociální dohody ČSFR (tripartita).\n\nJeště v roce 2001 se uvádí jako účastník schůzek členů bývalé Čalfovy vlády.\n"}
{"id": "878692", "url": "https://cs.wikipedia.org/wiki?curid=878692", "title": "Obce (Ochoz u Brna)", "text": "Obce (Ochoz u Brna)\n\nObce (dříve též Ubce nebo Ubec, německy \"Ubetz\", dříve \"Viehhirten\") jsou vesnice, dnes součást obce Ochoz u Brna. Jádro vsi s návsí se nachází kolmo na silnici II/373 z Brna do Jedovnic.\n\nPrvní písemná zmínka o Obcích pochází z roku 1254, kdy patřily k líšeňskému panství pánů z Kunštátu. Na počátku 17. století zde bylo 17 domů, 4 z nich byly po třicetileté válce pusté. V roce 1790 zde bylo už 39 domů s 203 obyvateli, roku 1834 to už bylo 51 domů a 311 obyvatel.\n\nPostupem času zástavba Obcí a blízké Ochozi srostla, ke spojení těchto vsí došlo 23. prosince 1947. Zpočátku byl používán název Ochoz-Obce, od 1. ledna 1951 má společná obec název Ochoz u Brna. Roku 1983 bylo katastrální území Obcí začleněno do katastru Ochozi. V rámci Ochozi Obce administrativně zcela zanikly, nejsou částí obce, ani její základní sídelní jednotkou.\n\n"}
{"id": "878693", "url": "https://cs.wikipedia.org/wiki?curid=878693", "title": "Diferenciální psychologie", "text": "Diferenciální psychologie\n\nDiferenciální psychologie je psychologická disciplína, často chápaná jako součást psychologie osobnosti. Zaměřuje se na individuální rozdíly mezi lidmi, jejich příčiny a také na vliv těchto odlišností na chování a mezilidské vztahy. K jejich kvantifikaci vyvíjí a využívá psychodiagnostické metody.\n\nRozdíly, kterými se diferenciální psychologie zabývá, jsou například v oblastech inteligence, motivace, osobnosti, schopnostech a dovednostech a dalších. Poznatky diferenciální psychologie využívá řada dalších oborů včetně klinické psychologie, personalistiky, vývojové psychologie a jiných.\n"}
{"id": "878698", "url": "https://cs.wikipedia.org/wiki?curid=878698", "title": "James M. Cain", "text": "James M. Cain\n\nJames Mallahan Cain (1. července 1892 – 27. října 1977) byl americký spisovatel a novinář. Ačkoliv Cain striktně odmítal „škatulkování“, je často spojován s tzv. drsnou školou amerického detektivního románu (anglicky: \"hardboiled school of American crime fiction\") a je považován za jednoho z tvůrců \"románu noir\". Několik jeho detektivních románů se stalo předlohou úspěšných hollywoodských filmů (např. \"Pošťák vždy zvoní dvakrát\", \"Mildred Pierceová\" nebo \"Pojistka smrti\").\n\n\n"}
{"id": "878699", "url": "https://cs.wikipedia.org/wiki?curid=878699", "title": "Kostel svatého Václava (Ochoz u Brna)", "text": "Kostel svatého Václava (Ochoz u Brna)\n\nKostel svatého Václava je barokní římskokatolický chrám v obci Ochoz u Brna. Kolem něj se rozprostírá hřbitov.\n\nStávala zde gotická kaple, samotný kostel byl na jejím místě postaven v roce 1606. Po třicetileté válce byl opraven v letech 1658 a 1659, rozšířen byl v letech 1740–1750, k dalším úpravám došlo v roce 1784.\n\nJe farním kostelem ochozské farnosti.\n\n"}
{"id": "878701", "url": "https://cs.wikipedia.org/wiki?curid=878701", "title": "Rozhraní V5", "text": "Rozhraní V5\n\nV5 je sada protokolů vytvořených sdružením ETSI pro telefonní sítě, které standardizují komunikaci mezi místní telefonní ústřednou (MÚ, ) a účastnickým vedením (místní smyčkou, ).\n\nPokud jsou k místní ústředně připojeny tisíce účastníků, je fyzická správa všech vedení k lokálním účastníkům obtížná a nákladná. Před vytvořením standardu V5 výrobci ústředen nepoužívali jednotné řešení. Protože různá řešení nemohla spolupracovat, bylo nutné používat v každé ústředně řešení jediného výrobce.\n\nV5 definuje standardní sadu protokolů pro propojení mezi účastníkem a ústřednou. Přístupová síť ( ) je definována jako referenční bod. V5 standardizuje signalizaci mezi přístupovou sítí a místní telefonní ústřednou, což dovoluje kombinovat zařízení od různých výrobců, pokud vyhovují standardům. Díky tomu nemusí být jednotlivé účastnické linky dovedeny až do ústředny, ale lze používat koncentrátory (multiplexory), ze kterých vede do ústředny pouze jedna agregovaná linka (u V5.2 v případě potřeby i více agregovaných linek), případně není nutné používat koncentrátory jediného výrobce. Připojení místní smyčky k ústředně nezávisí na tom, zda se používá digitální (ISDN) nebo analogová signalizaci (pro klasické analogové telefony, ).\n\nProtokoly V5 používají signalizaci se společným kanálem ( ), která používá společný signalizační kanál pro všechny účastníky, oddělený od kanálů, které jsou použity pro uživatelskou komunikaci.\n\nV5 má dvě verze:\n\n\n\nV5.1 podporuje pouze protokoly Control a PSTN. V5.2 podporuje i protokoly BCC, Link Control a Protection.\n\nProtokoly 3. vrstvy V5 jsou přenášeny pomocí protokolu 2. vrstvy zvaného LAPV5, což je varianta Link Access Procedures, D channel (LAP-D) – transportní vrstvy ISDN. \n\nV5 je protokolový zásobník, který řídí komunikační spoje používající přepojování okruhů.\n\nČásti protokolu V5 byly použity pro novou službu známou jako Narrowband Multimedia Delivery Service (NMDS). Konkrétně protokol PSTN byl zkombinován s ISDN, aby poskytoval služby účastníkovi. To umožňuje provozovat digitální připojení do domu účastníka a použití analogových telefonů na digitálních linkách. Referenční bod AN byl nahrazen NTE podobným ISDN. NTE řídí analogovou službu a ISDN BRI připojení do domu účastníka.\n\n\n"}
{"id": "878702", "url": "https://cs.wikipedia.org/wiki?curid=878702", "title": "Římskokatolická farnost Ochoz u Brna", "text": "Římskokatolická farnost Ochoz u Brna\n\nŘímskokatolická farnost Ochoz u Brna je územní společenství římských katolíků s farním kostelem svatého Václava v obci Ochoz u Brna. Do farnosti spadá také Prostřední mlýn, který je součástí obce Mokrá-Horákov.\n\nObec Ochoz u Brna vznikla sloučením dvou samostatných obcí Ochoz a Obce v roce 1947. Jejich počátky sahají do poloviny třináctého století, Ochoz tehdy patřila do majetku zábrdovického kláštera premonstrátů.\n\nNa místě současného farního kostela stávala původně gotická kaple, samotný kostel byl na jejím místě postaven v roce 1606. Po třicetileté válce byl opraven v letech 1658 a 1659, rozšířen byl v letech 1740–1750, k dalším úpravám došlo v roce 1784. Do roku 1785 patřila Ochoz do křtinské farnosti, poté měla svoji samostatnou duchovní správu.\n\nPo příchodu salesiánů do farnosti Brna-Líšeň v roce 1990 vykonával duchovní správu v Ochozi u Brna vždy jeden ze členů této řeholní komunity. Do konce srpna 2012 to byl P. Mgr. Pavel Šimůnek SDB, od 1. září 2012 se jím stal P. Mgr. Milan Mihulec SDB. Počínaje zářím 2018 je duchovním správcem opět diecézní kněz, R. D. Mgr. Zdeněk Drštka.\n\nDnem vzájemných modliteb farností za bohoslovce a bohoslovců za farnosti brněnské diecéze je 25. leden. Adorační den připadá na 20. března.\n\nVe farnosti se pravidelně koná tříkrálová sbírka, v roce 2015 se při ní vybralo 27 005 korun. Při sbírce v roce 2016 se vybralo 31 802 korun.\n\nNáboženství se vyučuje na faře. Místnosti a zařízení fary jsou využívány také pro schůzky oddílu Junák Ochoz, pro rekreační víkendové a prázdninové pobyty jiných skupin a duchovní cvičení.\n\n"}
{"id": "878705", "url": "https://cs.wikipedia.org/wiki?curid=878705", "title": "Proseč (Březina)", "text": "Proseč (Březina)\n\nProseč (německy \"Pros\", dříve \"Prosetsch\") je vesnice, součást obce Březina v okrese Brno-venkov v Jihomoravském kraji. Nachází se v katastrálním území Proseč u Březiny (1,74 km²), žije zde obyvatel. Zástavba Proseče je srostlá se zástavbou Březiny, jejíž je základní sídelní jednotkou.\n\nJméno Proseč ukazuje na lesní proseky, tedy mýcení lesa, kde potom vznikala osada.\n\nProseč se poprvé připomíná v roce 1395. Tehdy Sulek řečený Němec z Proseče (\"Prossyeczye\") prodal ves Obřany kartuziánskému klášteru v Králově Poli. Nepochybně vládl i v Proseči. Později obec patřila premonstrátskému klášteru v Zábrdovicích. Ve středu obce stával dvůr od bývalého Polákova hostince až po kapličku. V domě č. 105 bydlel správce dvora (štít tohoto domu je snad ještě pozůstatkem bývalého objektu). Dům č. 132 byl obydlím šafáře a č. 104, 106 a 145 tvořily byty deputátníků. V místě, kde stojí domy 124, 125 a 126 byly bývalé panské sýpky. Za sýpkou býval rybník. Brána vedoucí do dvora stávala mezi domy č. 128 a č. 126. Ovčárna a chlévy pro hovězí dobytek stály v místech nynějších domů: 108, 109, 110 a 111. Bývalý hostinec u Poláků býval původně panskou hospodou zábrdovického kláštera.\n\nV roce 1746 byla založena samota Nové dvory. Byl to panský dvůr pozořické vrchnosti. Do roku 1890 patřil k Proseči, od toho roku do obce Ochoz.\n\nSprávu obce před rokem 1850 vedl rychtář, pudmistr a dva konšelé. Rychtáře schvalovala vrchnost na návrh místních usedlíků, jejich návrhem však vrchnost nebyla vázána. Přísaha rychtářská zněla: “\"Já, XY, přísahám Pánu Bohu, všem Božím svatým, velebnému a nábožnému knězi, převoru a všem konventu kláštera zábrdovického, pánom našim i dědičným, že chci v mém úřadě rychtářském, věrně, právně a spravedlivě souditi, bohatému i chudému, domácímu i přespolnímu, sirotkům i vdovám křivdy nečiniti ani dopouštěti, panského i obecného dobra hleděti, jak nejdále můj rozum stačit může. Tak mi Pán Bůh pomáhej. Matka Boží a všichni svatí.\"\"\n\nPosledním rychtářem v Proseči byl Karel Ševčík, č. 25. Rychtář v úředních věcech nosil vždy ozdobnou hůl. Pudmistr měl na starosti obecní hospodářství, vybírání daní a dávek a jejich odvod vrchnostenskému úřadu. Konšelé byli ku pomoci rychtáři a pudmistrovi.\n\nOd roku 1850 byli voleni starostové. První starosta v Proseči byl zvolen roku 1850, stal se jím Ferdinand Ludl. Obecní správy Březina a Proseče se v prvém svém úsilí věnovala zřizování cest do polí, lesů a okolních vesnic. Bylo to zvláště spojení do Křtin, kam původně hlavní cesta vedla mezi Březinou a Prosečí k severu, než byla později postavena silnice od Brna k Jedovnicím. Druhá cesta, které obě obce věnovaly péči, byla k Bukovině a k Novým Dvorům. Obecní příjem v té době činíval celkem 200 až 250 zlatých.\n\nVyhláškou Ministerstva vnitra z 7. prosince 1950 č. 708/50 ve smyslu ustanovení zákona čís. 266/50 Sb., byla obec Proseč sloučena s obcí Březina v jeden správní celek pod společným názvem Březina, z obvodu správního a soudního okresu Brno-venkov byla přikázána do správního a soudního okresu Blansko.\n\nNa území Proseče se nachází kostel Panny Marie Matky církve z roku 1995.\n\n"}
{"id": "878711", "url": "https://cs.wikipedia.org/wiki?curid=878711", "title": "Galerie Na shledanou", "text": "Galerie Na shledanou\n\nGalerie Na shledanou se nachází na hřbitově Malsička ve městě Volyně . Zaměřuje se na současné umění s důrazem na specific art, jež pracuje s vrstvením uměleckého díla v prostoru a také s funebrální tematiku, ale není tomu vždy pravidlem. Kurátorem a autorem koncepce Galerie Na shledanou je Jan Freiberg.\n\nGalerie Na shledanou vznikla jako pobočka Městského muzea ve Volyni. Ta také hradí vzniklé náklady – materiál, ubytování a diety pro vystavující umělce. Galerie Na shledanou je prosklená budova s vysokým stropem, jež byla otevřena 1. května 2010 a prvním vystavujícím byl Ondřej Maleček. Původně se jedná o smuteční síň z roku 1989 minulého století, jež nebyla nikdy k tomuto účelu využita, a to z důvody nedokončené rekonstrukce, která se táhla celých dvacet let.\n\nGalerie Na shledanou vychází z myšlenky, aby výtvarné umění korespondovalo či podtrhovalo konkrétní dobovou situaci nebo dané místo, jež se výrazně vtisklo do uměleckého díla. Cílem je zpřístupnit veřejnosti nový pohled na současné umění, jakožto součást běžného života. V Galerii Na shledanou se tak střetávají umělci - malíři, autoři věnující pozornost architektuře, prostoru a koncepci, jež má velmi blízko ke smrti a době normalizace. Výstavy probíhají formou rezidenčních pobytů, během nichž autoři po několik dní tvoří na stěny galerie. Před příchodem dalšího vystavujícího se díla zabílí. Tak vzniká tvůrčí metafora života a smrti, jež podtrhuje nekonečný koloběh i místo samotné.\n\n\n\n\n"}
{"id": "878712", "url": "https://cs.wikipedia.org/wiki?curid=878712", "title": "Římskokatolická farnost Pozořice", "text": "Římskokatolická farnost Pozořice\n\nŘímskokatolická farnost Pozořice je územní společenství římských katolíků s farním kostelem Nanebevzetí Panny Marie v městysu Pozořice. Do farnosti kromě Pozořic spadají také obce Holubice, Hostěnice (vyjma Prostředního mlýna), Kovalovice, Sivice a Viničné Šumice.\n\nZaložení pozořické farnosti a její hranice nejsou známy. Obce, které patřily do farnosti, spadaly pod několik panství, ve 14. až 16. století se majitelé často střídali. Od roku 1637 patřily několik století Lichtenštejnům – půda až do parcelace po první světové válce a lesní panství až do roku 1945.\n\nPředchůdcem nynějšího kostela byl dřevěný gotický kostel. Stával zřejmě přibližně na místě dnešního kostela, „vedle farské stodoly“, jak říká farní kronika. Roku 1704 vyhořel. Kníže Jan Adam I. z Lichtenštejna se zavázal slibem, že postaví nový kostel. Ten byl vystavěn v letech 1704–1724. U silnice Brno–Olomouc se v lokalitě Stará Pošta nachází kaplička postavená v období napoleonských válek.\n\nFarářem zde byl od 1. července 1994 do července 2013 P. ICLic. Mgr. Jan Nekuda.Od 1. srpna 2013 je farářem R. D. Mgr. Pavel Lacina.\n\nVe farnosti slavili primice tito novokněží:\nVe farnosti probíhá výuka náboženství, aktivní jsou modlitební společenství dětí, mládeže i dospělých.\n\nMinistrantů je více než šedesát, v roce 2017 jich bylo přijatých do této služby deset. Mládež farnosti se účastní turnajů ve florbalu. Pro farnost se používá zkratka Pošukov (jde o zkratky přifařených obcí Pozořice, Viničné Šumice, Kovalovice).\n\nFarnost se účastní akce Tříkrálová sbírka. V roce 2015 se při ní vybralo 73 471 korun.\n\nNa 8. června připadá Den vzájemných modliteb farností za bohoslovce a bohoslovců za farnosti brněnské diecéze. Adorační den se koná 19. ledna.\n"}
{"id": "878713", "url": "https://cs.wikipedia.org/wiki?curid=878713", "title": "Nacho Monreal", "text": "Nacho Monreal\n\nIgnacio „Nacho“ Monreal Eraso (* 26. února 1986, Pamplona) je španělský fotbalista, který v současnosti hraje za španělský klub Real Sociedad a španělskou reprezentaci.\n\nNacho Monreal je odchovancem španělského klubu CA Osasuna, který sídlí v jeho rodné Pamploně. Za první tým debutoval 22. října 2006 v ligovém utkání proti Valencii. Osasuna tento duel na půdě soupeře prohrála 0-1. Během své první sezony odehrál deset ligových utkání a dalších šest si připsal v evropských pohárech. V Poháru UEFA postoupil jeho tým až do semifinále, kde byl vyřazen Sevillou. V sezoně 2007/08 si upevnil svojí pozici v základní sestavě a na postu levého obránce hrával pravidelně až do roku 2011, kdy klub opustil.\n\nDne 10. června 2011 přestoupil Monreal za částku 6 milionů eur do Málagy. Ve své první sezoně bojoval o místo v základní sestavě s Portugalcem Eliseem, přesto dokázal odehrát 31 ligových zápasů. Klub skončil v Primera División na čtvrté příčce a poprvé v historii se kvalifikoval do Ligy Mistrů. Svůj první gól v dresu Málagy vstřelil 27. ledna 2013 v utkání proti Mallorce a dopomohl tak svému týmu k vítězství 3-2.\n\nDne 31. ledna 2013 přestoupil za částku pohybující se kolem 10 milionů liber do anglického Arsenalu. První utkání v novém působišti odehrál 2. února 2013 v ligovém duelu proti Stoke City. Arsenal tento zápas vyhrál 1-0 a Monreal odehrál celé utkání. Nacho Monreal vstřelil svůj první gól za Arsenal v ligovém zápase proti Swansea City a dokázal tak skórovat v jednom ze svých prvních odehraných zápasů za Arsenal, úspěšnější byl v moderní éře Arsenalu jen Ashley Cole. Tento gól také vstřelil svou první střelou, která mířila na branku.\n\nV dresu španělské reprezentace debutoval 12. srpna 2009 v přátelském utkání ve Skopje proti domácí Makedonii. Do utkání zasáhl jako náhradník, když 15 minut před koncem zápasu střídal Joana Capdevilu. Španělsko svého soupeře porazilo 3:2.\n\n\nAktualizováno k 13. 12. 2014\n\n"}
{"id": "878717", "url": "https://cs.wikipedia.org/wiki?curid=878717", "title": "Jiráskovo divadlo (Česká Lípa)", "text": "Jiráskovo divadlo (Česká Lípa)\n\nJiráskovo divadlo je budova sloužící kulturním účelům v České Lípě, je domovní scénou amatérského souboru Jirásek. Je součástí příspěvkové organizace Kultura Česká Lípa. Vystupují zde pohostinsky soubory různého zaměření a to nejen herecké.\n\nDivadlo bylo otevřeno v roce 1945 v budově, která byla postavena v roce 1907 jako tělocvična i sál používaný k různým společenským příležitostem. Během II. světové války zde byla ubytovna pro uprchlíky a objekt zchátral. K obnově divadelního provozu došlo v říjnu 1945. K rekonstrukci dochází po roce 1976, přesto se dodnes opakují úvahy ve vedení města o potřebě postavit lepší budovu. Nebo alespoň stávající budovy zmodernizovat. Divadlo sídlí poblíž hlavního náměstí T. G. Masaryka na adrese Panská 219/3 a mimo hlavní budovy vlastní i další, pomocné.\n\nV letech 1992 až 2005 měla budovu pronajatou od města umělecká agentura Agnez. Poté se městu vrátila a byla začleněna do městské organizace Kulturní dům Crystal Česká Lípa. Ta byla od ledna 2011 zreorganizována a získala název Kultura Česká Lípa.\n\nK divadlu patří i příležitostná kavárna a Divadelní klub Jirásek, jehož šéfem je od roku 2012 František Zborník. Repertoár divadla byl a je rozmanitý. Vystupovaly zde pohostinsky desítky různých uměleckých souborů, byl odtud i jeden televizní přenos estrády. Divadlo má svou hlavní akci \"Českolipský divadelní podzim\".\nS příznivým ohlasem veřejnosti se setkalo i silvestrovské představení.\n\nZáměr města divadelní budovu přestavět se v roce 2014 zkomplikoval, o stavební povolení v soudním sporu s majitelem sousedního objektu přišlo.Zastupitelé města se tedy rozhodli nechat zpracovat záměr možného přestěhování scény do prostor Kulturního domu Crystal. Do doby rozhodnutí o případných změnách město započalo s úpravami stávajících budov.\n\n"}
{"id": "878719", "url": "https://cs.wikipedia.org/wiki?curid=878719", "title": "Rozmnožovací buňky", "text": "Rozmnožovací buňky\n\nRozmnožovací buňky jsou jednobuněčné haploidní diaspory (propagule) vytvářené eukaryotními organismy. Vznikají obvykle redukčním dělením (meiózou) diploidní buňky, v případě gametofytu vznikají mitózou. (Buňky gametofytu jsou haploidní a redukční dělení u nich tudíž není možné.) \n\nDělí se na rozmnožovací buňky:\n\n"}
{"id": "878721", "url": "https://cs.wikipedia.org/wiki?curid=878721", "title": "František Weigend", "text": "František Weigend\n\nFrantišek Weigend (* 5. prosince 1951) je bývalý český fotbalista, obránce. Doteď žije v Dubí 2.\n\nHrál za TJ Sklo Union Teplice (1972–1983). V československé lize nastoupil ve 140 utkáních a dal 11 gólů. S Františkem Frankem vytvořili kvalitní stoperskou dvojici. Kariéru ukončil v létě 1983, kdy se dlouhodobě zranil.\n\n"}
{"id": "878724", "url": "https://cs.wikipedia.org/wiki?curid=878724", "title": "František Ritter", "text": "František Ritter\n\nFrantišek Ritter starší (1829 Liběchov – 1898, Praha), pražský zlatník, stříbrník a klenotník.\n\nZlatnickému řemeslu se vyuči v Liběchově v dílně svého otce, zlatníka Františka Rittera nejstaršího (1801 – po 1871). Zlatníkem byl také jeho syn František mladší (*1861) a vnuk František nejmladší. \n\nByl hybatelem velké pražské klenotnické firmy. Sídlil nejprve v Karlíně. V době konjunktury přesídlil na Nové Město, kde vybudoval luxusní závod v Havířské ulici 6. V jeho podniku pokračovali dva synové František (*1891) a Antonín (*1894).\n\nVlastní výroba se soustředila na řemeslně vynikající, designem převážně komerční šperk, tabatěrky, pouzdra hodinek a upomínkové předměty, nejdříve ve stylu eklektického historismu, dále od secese po art deco. Materiálem bylo často zlato ve spojení s kvalitními drahokamy či mořskými perlami, protože Ritterové byli dodavateli středních a vyšších společenských vrstev. Kromě toho obchodovali se šperkem anonymních výrobců. \n\nZ jejich díla se dochovaly hlavně šperky s diamanty, českými granáty či rubíny. Objem jejich produkce byl obdivuhodný a dodnes se objevují v obchodech se starožitnostmi. Jsou zastoupeni ve veřejných sbírkách (například Národní muzeum nebo Uměleckoprůmyslové muzeum v Praze). \n\nZatímco Antonín Ritter svou práci ukončil s celostátním zrušením živnosti, nejmladší z rodu, Josef Ritter, pracoval samostatně až do roku 1953, a potom dodával šperky do Družstevní práce a do ÚLUVu.\n\n"}
{"id": "878725", "url": "https://cs.wikipedia.org/wiki?curid=878725", "title": "Wayne Booth", "text": "Wayne Booth\n\nWayne Clayson Booth (22. února 1921, American Fork – 10. října 2005, Chicago) byl americký literární teoretik a kritik. Byl profesorem angličtiny a literatury na University of Chicago a představitel tzv. Chicagské školy literární kritiky. \n\nWayne Booth se narodil v roce 1921 v Utahu. V roce 1944 ukončil studium na \"Brigham Young University\" bakalářským titulem. Po službě v armádě za druhé světové války, se v roce 1946 oženil s Phyllis Barnes a odešel do Chicaga. Studoval anglickou literaturu na Chicagské univerzitě, kde také promoval.\n\nBooth se v roce 1962 stal profesorem na Haverford College a Earlham College, později na Chicagské univerzitě. V roce 1972 byl zvolen členem American Academy of Arts and Sciences.\n\nV roce 1992 byl se stal emeritním profesorem (titul \"George M. Pullman Distinguished Service Professor Emeritus of English\").\n\nJeho nejznámější prací se stala kniha \"The Rhetoric of Fiction\" z roku 1961. Klíčem k literárnímu textu je pro něj klasická rétorika, každá narace je pro něj rétorickým gestem. Vyhraňoval se vůči tzv. Novému kriticismu, na rozdíl od něj se domníval, že nelze studovat text bez studia jeho autora. Přítomnost autora v textu často nazývá \"implicitní autor\", právě jeho chce v textu především analyzovat. \n\nJeden z nejzajímavějších typů narace, který Bootha zajímá, je tzv. \"nedůvěryhodný vypravěč\", který se objevuje zejména v moderní próze (především vypravěči v první osobě, méně ve třetí). Cena nedůvěryhodného vypravěče je v tom, že nutí čtenáře změnit tradiční pasivní pozici, což mění jeho čtenářskou zkušenost, zvyšuje odstup od textu a tedy osvobození od textu. Booth rozlišuje několik typů nedůvěryhodného vypravěče v moderní próze:\n\nZnámá je též jeho kniha \"The Rhetoric of Irony\" z roku 1974, kde se věnoval ironické rétorické figuře v literatuře a jejímu účinku na čtenáře.\n\n\n"}
{"id": "878735", "url": "https://cs.wikipedia.org/wiki?curid=878735", "title": "Rezovska reka", "text": "Rezovska reka\n\nRezovska reka (, ) je řeka na bulharsko-turecké hranici. Je dlouhá 112 km.\n\nPramení v turecké části pohoří Strandža a od svého soutoku s Delijskou rekou až do ústí do Černého moře tvoří bulharsko-tureckou hranici.\n"}
{"id": "878736", "url": "https://cs.wikipedia.org/wiki?curid=878736", "title": "Letiště Berlín-Braniborsko", "text": "Letiště Berlín-Braniborsko\n\nLetiště Berlín-Braniborsko (IATA kód \"BER\", ICAO kód \"EDDB\", německy \"Flughafen Berlin Brandenburg Willy Brandt\") je mezinárodní letiště ve výstavbě, nacházející se v Schönefeldu, 18 km jižním směrem od středu Berlína. Po svém dokončení má nahradit letiště Berlín-Tegel a letiště Berlín-Schönefeld a stát se jediným letištěm obsluhujícím Berlín a Braniborsko.\n\nPo znovusjednocení Německa v roce 1990 byl sjednocen také Berlín. Západní Berlín měl k dispozici letiště Berlín-Tegel, hlavním pro bývalý Východní Berlín byl Berlin-Schönefeld. Vzhledem k průběžnému nárůstu letecké dopravy a nemožnosti rozšiřovat tato letiště padlo v roce 1996 po třech letech hledání nové lokality pro hlavní berlínské letiště rozhodnutí, že vznikne v blízkosti Schönefeldu. Pro tuto lokalitu hovořila především vhodná dopravní infrastruktura (Schönefeld má napojení na S-Bahn) a blízkost centru metropole. Soutěž na společnost, která by letiště postavila, se uskutečnila v roce 1999 a vítězem se stala firma Hochtief. Vzhledem k právním problémům s výběrovým řízením a žalobám došlo nakonec k výběru finálního investora až o několik let později. Původní plán, že letiště vybuduje a bude i provozovat soukromá společnost, byl nakonec v roce 2003 zcela zamítnut.\n\nStavební práce byly zahájeny v roce 2006. Obyvatelé dvou vesnic, které se nacházely na ploše letiště, byli přestěhováni pryč a byla uskutečněna jejich finanční kompenzace. Obyvatelé okolních částí Berlína aktivně protestovali proti hluku a podali několik žalob. Město nakonec souhlasilo s tím, že bude finančně kompenzovat jejich zhoršení životních podmínek a např. jim zaplatí odhlučnění a výměnu oken, čímž došlo opět k nárůstu nákladů na stavbu areálu.\n\nHlavní terminál letiště začal být budován v roce 2008. Původně mělo být letiště otevřeno v roce 2010, ale stavba se stále prodlužuje. Letiště bylo plánováno na obsloužení 34 milionů cestujících ročně, čímž by se stalo třetím nejrušnějším v Německu. Podle původního plánu měla být letiště Tegel a Schönefeld uzavřena hned poté, co by byl zahájen provoz letiště Berlín Braniborsko.\n\nJen v hlavní budově je přes 30 000 technických problémů. Celkem v celém areálu se jich nacházelo na šedesát tisíc. Základní problém bylo měnění plánů budov během samotné výstavby letiště. Oficiálně je uváděno, že hlavním problémem je protipožární systém letiště. Odsávání kouře je dle dostupných informací provedeno tak, že systém odsává kouř přes podlahu. Realita však ukazuje jiný fakt, a to takový, že odsávací systém je zabudován v hlavní hale do stropu, ovšem samotný kouř je veden ventilací do podzemních prostor. Kromě ventilace bylo nezbytné samotný projekt letiště upravit, především přebudovat kabeláž a položit šest tisíc nových kabelů. Prodloužení stavebních prací si vyžádalo zvýšené náklady na stavbu letiště. Zatímco měla vláda státu Braniborska a města Berlína proinvestovat 2,5 miliard €, do roku 2016 bylo utraceno již 6,5 mld. €.\n\nTermín otevření je předpokládán na říjen roku 2020.\n\n\n"}
{"id": "878737", "url": "https://cs.wikipedia.org/wiki?curid=878737", "title": "Trestní řád", "text": "Trestní řád\n\nTrestní řád může být:\n\n\n"}
{"id": "878739", "url": "https://cs.wikipedia.org/wiki?curid=878739", "title": "Richard Thompson (hudebník)", "text": "Richard Thompson (hudebník)\n\nRichard Thompson, OBE (* 3. dubna 1949 Notting Hill Gate, Londýn Anglie) je britský zpěvák a kytarista. V roce 1967 spoluzaložil skupinu Fairport Convention, ve které působil do roku 1971. Po jejím opuštění začal vydávat vlastní alba a rovněž společná alba se svou manželkou Lindou Thompson. Spolupracoval s mnoha dalšími hudebníky, mezi něž patří například John Cale, David Byrne a Nick Drake.\n\nRichard John Thompson se narodil v Notting Hillu v západním Londýně dne 3. dubna 1949. Jeho matka Joan (za svobodna Rawlins; * 1920) pocházela z Notting Hillu. Za o rok staršího Johna Thompsona († 1992), který pocházel ze Skotska, se provdala v roce 1943. Jeho otec v té době pracoval jako seržant instruktor u armády, později se stal policistou a dlouhou dobu pracoval pro Scotland Yard. Jejich prvním potomkem byla dcera Pamela („Perri“). Hudba měla v jeho rodině (z otcovy strany) tradici. Tři strýcové jeho otce hráli na přelomu dvacátých a třicátých let v taneční kapele, zatímco John Thompson později hrál na kytaru v policejní skupině. Když bylo Richardovi přibližně sedm let, rodina se přestěhovala do oblasti Dartmouth Park Hill v severním Londýně, konkrétně do bloku určeného pro rodiny policistů. Richard se od mládí zajímal o americký rokenrol, s nímž se seznamoval prostřednictvím sbírky desek své sestry.\n\nNa kytaru začal hrát přibližně v deseti letech a jeho prvním učitelem byl jeden z přítelů jeho sestry. Thompsonovým prvním kytarovým vzorem byl Američan James Burton. Když mu bylo kolem dvanácti, studoval klasickou kytaru, avšak po čase studia zanechal. V té době zároveň dostal svou první elektrickou kytaru značky Höfner. Tehdy se stal členem instrumentální kapely, která hrála coververze například od The Shadows či Duana Eddyho. Na základní škole byl zdatným studentem, jako vášnivý čtenář vynikal zejména v angličtině, a díky tomu si mohl vybrat jakoukoliv střední školu. Volba padla na William Ellis School v Highgate na severu Londýna. Zde se spřátelil s Hughem Cornwellem, kterého naučil hrát na baskytaru a dal s ním dohromady kapelu. Kapela, která hrála výhradně coververze, se později rozpadla a Thompson začal psát vlastní písně.\n\nV roce 1967 založil Thompson spolu se kytaristou Simonem Nicolem, baskytaristou Ashleyem Hutchingsem a bubeníkem Shaunem Fraterem skupinu Fairport Convention. Po prvním koncertu kapelu opustil bubeník, přičemž novým členem se stal Martin Lamble. Zpočátku i tato kapela hrála coververze. Vzhledem k tomu, že ani jeden z členů nebyl příliš zdatným zpěvákem, začala kapela hledat dalšího člena. Tím se nakonec stala zpěvačka Judy Dyble. Zanedlouho do skupiny přibyl šestý člen, zpěvák Iain Matthews. Jednou kapelu viděl hrát producent Joe Boyd, který uvedl, že jej nezaujala ani zpěvačka, ani kapela, ani hudba, kterou hráli, ale pouze Richard Thompson. Přesto nakonec jeho společnost Witchseason Productions s kapelou podepsala smlouvu o zastupování. Ještě před koncem roku 1967 skupina nahrála své první album s Boydem jako producentem. Vydání však muselo být odloženo do chvíle, než Boyd najde to pravé vydavatelství. Tím se nakonec stala společnost Polydor Records, která album v červnu roku 1968 pod názvem \"Fairport Convention\" vydala. Deska obsahuje jak autorské písně, tak i několik coververzí – například od Emitta Rhodese či Joni Mitchell.\n\nV následujících třech letech kapela prošla několika dalšími personálními změnami, například na pozici zpěvačky přišla Sandy Denny a bubeníka Lamblea, který v devatenácti letech zemřel při autonehodě, vystřídal Dave Mattacks. Při stejné nehodě zahynula také Jeannie Franklyn, Thompsonova tehdejší přítelkyně. V dodávce byli i zbylí členové kapely včetně Thompsona, avšak ti vyvázli s menšími zraněními. Kapela s Thompsonem v sestavě vydala další čtyři alba – \"What We Did on Our Holidays\", \"Unhalfbricking\", \"Liege & Lief\" (všechna 1969) a \"Full House\" (1970). Vedle autorských písní na ně kapela často nahrávala tradicionály či coververze. Kromě Evropy kapela postupem času začala jezdit koncertovat také do Spojených států amerických. Hraní ve Fairport Convention však pro Thompsona začalo být příliš omezující. Uvedl například, že jeho písně nebyly vhodné pro tuto kapelu. Svůj odchod kapele oznámil po jednom koncertu v lednu 1971.\n\nJiž v dobách Fairport Convention hrál Thompson coby studiový hudebník na několika albech, včetně nahrávek Nicka Drakea, Ala Stewarta, Mika Herona či Iaina Matthewse. Na přelomu let 1971 a 1972 se Thompson účastnil nahrávání alba \"Rock On\" jednorázového uskupení s názvem The Bunch, v němž se mimo jiné sešel s některými členy Fairport Convention. Jednou z členek byla také zpěvačka Linda Peters. Ještě v roce 1972 vydal spolu s několika dalšími hudebníky, včetně Ashleyho Hutchingse a Davida Mattackse, desku \"Morris On\". V dubnu 1972 Thompson vydal své první sólové album \"Henry the Human Fly\", na němž jej, kromě několika členů Fairport Convention, doprovázela také Linda Peters. Thompson v pozdějších letech o desce hovořil negativně, zejména kvůli špatné kvalitě svého hlasu. Ani hudebním kritikům se deska příliš nezamlouvala a i prodejnost byla velmi malá.\n\nDne 30. října 1972 se Thompson oženil s Lindou Peters. Jelikož se Thompson kvůli negativnímu přijetí svého sólového debutu bál amerického turné, začal spolu s Lindou vystupovat po britských folkových klubech. V květnu 1973 spolu nahráli desku \"I Want to See the Bright Lights Tonight\", na níž se střídají v hlavním zpěvu. Společnost Island Records však byla zklamaná neúspěchem alba \"Henry the Human Fly\" a nové album tedy vyšlo až téměž po roce, v dubnu 1974. Přestože odezva kritiků nebyla příliš pozitivní, byla mnohem lepší než v případě Thompsonova předchozího alba.\n\nV roce 1974 hrál na albu \"Fear\" velšského hudebníka a skladatele Johna Calea. Znovu s ním spolupracoval v roce 1991, kdy vystupovali v televizním pořadu \"Night Music\" s coververzí písně „Heartbreak Hotel“ od Elvise Presleyho.\n\nKoncem osmdesátých let působil v experimentálním projektu French Frith Kaiser Thompson.\n\nJeho dvě děti, Teddy a Kamila, se rovněž věnují hudbě. Spolu s několika dalšími členy své rodiny nahrál roku 2014 album \"Family\".\n\nPřestože hlavním a při koncertech téměř výhradním nástrojem Richarda Thompsona je kytara, občas hrál též na mandolínu. Na svých studiových albech často hrál i na další nástroje, včetně dulcimeru, akordeonu, baskytary, banja, niněry, irské píšťalky a různých klávesových nástrojů (například harmonium a varhany). Nejčastěji hraje na kytaru Fender Stratocaster.\n\n\n"}
{"id": "878740", "url": "https://cs.wikipedia.org/wiki?curid=878740", "title": "Scott Wittman", "text": "Scott Wittman\n\nScott Wittman (* 1955) je americký režisér, textař a spisovatel pro Broadway, koncerty a televizi.\n\nByl vychován v Nanuetu v New Yorku, v roce 197 absolvoval Nanuet Senior High School a dva roky navštěvoval Emerson College v Bostonu, než ze školy odešel, aby se mohl věnovat kariéře v muzikálovém divadle v New Yorku. Když režíroval pořad v klubu Greenwich Village, tak potkal Marca Shaimana a stali se z nich partneři v pracovním i osobním životě. Zatímco Shaiman psal hudbu pro televizní pořady jako \"Saturday Night Live\", tak Wittman režíroval koncerty pro umělce jako Bette Midler, Christine Ebersole, Raquel Welch, Dame Edna Everage a Lypsinka.\n\nV roce 2002 spolu Shaiman a Wittman pracovali na muzikálu \"Hairspray\", který vyhrál cenu Drama Desk Award za nejlepší texty, dále Cenu Tony za nejlepší původní scénář a Cenu Grammy. Kromě \"Hairspraye\" Wittman koncipoval, psal texty a režíroval film \"Martin Short: Fame Becomes Me\" a koncipoval a režíroval sólový koncert pro Patti LuPone s názvem Matters of the Heart.\n\nPartneři spolu dále vytvořili muzikál \"Chyť mě, když to dokážeš\", který byl adaptací stejnojmenného filmu Stevena Spielberga z roku 2002. Pracovali společně s Terrencem McNallym. Znovu se sešli při vytváření muzikálu \"Karlík a továrna na čokoládu\".\n\nV roce 2011 byl \"Hairspray\" uveden na Nanuet Senior High School, střední škole, kterou Wittman navštěvoval.\n\nSpolu s Marcem Shaimanem je hlavním skladatelem televizního seriálu \"Smash\", kde zaznívají jejich původní písně.\n\n"}
{"id": "878743", "url": "https://cs.wikipedia.org/wiki?curid=878743", "title": "Kaple svatého Cyrila a Metoděje (Horní Radechová)", "text": "Kaple svatého Cyrila a Metoděje (Horní Radechová)\n\nKaple svatého Cyrila a Metoděje je římskokatolická kaple v obci Horní Radechová. Patří pod farnost Červený Kostelec.\n\nPravidelné bohoslužby se konají v sobotu od 18.00 s nedělní platností.\n\n"}
{"id": "878746", "url": "https://cs.wikipedia.org/wiki?curid=878746", "title": "Huell Howser", "text": "Huell Howser\n\nHuell Burnley Howser (18. října, 1945 Gallatin, Tennessee – 7. ledna 2013 Palm Springs, Kalifornie) byl americký herec. Měl vlastní televizní šou (\"California's Gold\"; 1994-2012).\n\n"}
{"id": "878749", "url": "https://cs.wikipedia.org/wiki?curid=878749", "title": "Ashley Hutchings", "text": "Ashley Hutchings\n\nAshley Hutchings (* 26. ledna 1945 Southgate, Anglie) je britský zpěvák a baskytarista. V letech 1967−1969 hrál se skupinou Fairport Convention a v roce 1969 spoluzaložil skupinu Steeleye Span, ve které působil do roku 1972. Od roku 1971 působil ve skupině The Albion Band. Od roku 2004 hraje s vlastní skupinou Rainbow Chasers.\n"}
{"id": "878755", "url": "https://cs.wikipedia.org/wiki?curid=878755", "title": "Leden 2013", "text": "Leden 2013\n\n"}
{"id": "878757", "url": "https://cs.wikipedia.org/wiki?curid=878757", "title": "Tereziina chata", "text": "Tereziina chata\n\nTereziina chata je horská chata na vrcholu hory Kleť v katastru Křemže severozápadně od Českého Krumlova v Blanském lese. Je chráněna jako kulturní památka České republiky.\n\nTereziina chata byla vybudována v roce 1925 a otevřena 4. října téhož roku. Jejím stavitelem byl Jan Štepán z Českých Budějovic. Chata byla postavena v sousedství rozhledny Josefova věž, v místě, kde předtím stál přístavek pro hajného. Náklady stavby činily 300 tisíc korun. Chata je ve stylu horských ubytoven s kamenným přízemím a dřevěnou vrchní stavbou. Své jméno dostala podle své patronky kněžny Terezie, manželky knížete a vévody krumlovského Jana Nepomuka II. ze Schwarzenbergu.\n\nJiž od svého otevření se Tereziina chata stala významným turistickým cílem na Českokrumlovsku. Byla využívána jak turistickými kluby a spolky, tak i knížecí rodinou k výletům a oslavám. Při těchto příležitostech po dobu První republiky na Kleti nechyběla ani živá hudba. Například poslední vévoda na Krumlově JUDr. Adolf Schwarzenberg Ph.D. slavil své narozeniny právě v chatě na Kleti.\n\nV roce 1998 Českokrumlovský rozvojový fond, spol. s r.o. odkoupil horskou chatu s rozhlednou od Jednoty Kaplice za 4,5 mil. Kč s cílem její celkové rekonstrukce a zachování jejího veřejně prospěšného charakteru. Pro rekonstrukci objektů se však nepodařilo získat finanční spoluúčast ze státních či krajských veřejných zdrojů. Horskou chatu v dezolátním stavu a rozhlednu na Kleti koupil od fondu v roce 2004 za 7,1 mil. Kč českobudějovický podnikatel JUDr. Ladislav Faktor. S podporou grantu ze Společného regionálního operačního programu (SROP) realizoval v letech 2007−2008 projekt koncipovaný jako rekonstrukce a revitalizace kulturní památky s využitím pro provoz ubytovacích a stravovacích služeb.\n\nPěšky je chata dostupná po silnici:\na po turistických trasách:\n\n"}
{"id": "878762", "url": "https://cs.wikipedia.org/wiki?curid=878762", "title": "Jedová hora", "text": "Jedová hora\n\nLesnatý vrch Jedová hora (též někdy \"Dědova hora\") vysoký 537 m n. m. v Brdech se nachází zhruba 4 km jižně od města Hořovice. Na vrchol nevede žádná značená cesta. Vrchol se nachází v katastrálním území Chaloupky v Brdech obce Chaloupky, severní úbočí zasahuje do k. ú. Hvozdec v Brdech obce Hvozdec a východní úbočí s plání směrem k Hrachovišti do k. ú. Podluhy v Brdech obce Podluhy. Do roku 2015 spadal celý kopec do vojenského újezdu Brdy.\n\nNa jižním svahu hory se již od 13. století hloubily štoly za účelem těžby železné rudy, která obsahovala cca 1/3 železa. Ve 14. století se zde začal těžit i sulfid rtuťnatý. Horníci kvůli tomuto sulfidu, jehož výpary dýchali, brzy umírali. Těžba skončila roku 1870, jelikož kvůli prosakům vody se nepodařilo štolu již více prohloubit.\n\nMístní rtuť prý hrála roli při padělání mincí v Koněpruských jeskyních, když sloužila k postříbřování dotyčných mincí.\n"}
{"id": "878764", "url": "https://cs.wikipedia.org/wiki?curid=878764", "title": "Berkovský vrch", "text": "Berkovský vrch\n\nBerkovský vrch (480 m n. m.) ( ) je neovulkanický vrch v okrese Česká Lípa Libereckého kraje, ležící asi 3 km severovýchodně od města Dubá. Na jihozápadním svahu leží obec Vrchovany, do jejíhož katastrálního území vrch spadá.\n\nNa vrcholu se nachází zdaleka viditelná zřícenina hradu Starý Bernštejn, z níž (částečně i kolem ní) je kruhový výhled na Ralskou pahorkatinu, Máchovo jezero, Kokořínsko, České středohoří a Lužické hory.\n\nVrch náleží do celku Ralská pahorkatina, do podcelku Dokeská pahorkatina, do okrsku Polomené hory, do podokrsku Housecká vrchovina.\n\nPřes vrch prochází žlutá turistická značka Dubá – Staré Splavy. Automobilem se lze dostat až k úpatí kopce ve Vrchovanech. Vstup na hrad je možný jen po domluvě s nájemcem hradu.\n"}
{"id": "878766", "url": "https://cs.wikipedia.org/wiki?curid=878766", "title": "Faxälven", "text": "Faxälven\n\nFaxälven je řeka ve Švédsku, která je pravým přítokem řeky Ångermanälven\n\n"}
{"id": "878769", "url": "https://cs.wikipedia.org/wiki?curid=878769", "title": "Randy Newman", "text": "Randy Newman\n\nRandy Newman (* 28. listopadu 1943 Los Angeles, Kalifornie, USA) je americký zpěvák, klavírista a hudební skladatel. Natočil jedenáct studiových alb a je autorem hudby k mnoha filmům, mezi které patří například \"\" (1999), \"Příšerky s.r.o.\" (2001), \"Fotr je lotr\" (2005) nebo \"Auta\" (2006).\n\nV roce 1989 získal cenu Premio Tenco a v roce 2013 byl uveden do Rock and Roll Hall of Fame. Je rovněž držitelem cen Grammy, Annie a Oscar.\n\n\n"}
{"id": "878774", "url": "https://cs.wikipedia.org/wiki?curid=878774", "title": "...že jsi naň pamětliv", "text": "...že jsi naň pamětliv\n\n...že jsi naň pamětliv ( „That Thou Art Mindful of Him!“ nebo „. . . That Thou Art Mindful of Him“) je vědeckofantastická povídka spisovatele Isaaca Asimova, která vyšla poprvé v květnu 1974 v časopise \"The Magazine of Fantasy & Science Fiction\". Byla následně zařazena např. do antologie \"Final Stage\" (1974) a sbírek \"The Bicentennial Man and Other Stories\" (1976) a \"The Complete Robot\" (1982). Česky vyšla např. ve sbírce \"Robohistorie II.\" (2004). Povídka se odehrává přibližně 100 let po událostech popsaných v jiné povídce „Konflikt nikoli nevyhnutelný“.\n\n\nKeith Harriman, ředitel výzkumu v Americké korporaci robotů a mechanických lidí (jiným názvem Národní americká společnost pro výrobu robotů) řeší problém, jemuž nemusela čelit ani slavná robopsycholožka z historie firmy Susan Calvinová. Technofobie obyvatel Země (Frankensteinův komplex) se po dlouhých letech nijak nezmenšila, roboti už nemohou být využíváni ani na Měsíci či v kosmickém prostoru mimo Zemi. Harriman se sejde s představitelem Globální vlády Gunnarem Eisenmuthem, jenž mu dá 2 roky na to, aby společnost vyklidila pozice se ctí. Tak jako tak déle nevydrží. Harriman ale nezahálel, do nové výrobní řady robotů vkládá velké naděje. Tito roboti jsou nejpokročilejší ze všech a na popud ředitele výzkumu řeší mezi sebou filosofické otázky. Robot Sidney Desátý dostane nápad, jak zachovat firmě vliv. Jelikož lidé berou roboty za konkurenty po mnoha stránkách vyspělejší než jsou sami, mají z nich strach. Sydney Desátý navrhne vyrábět miniaturizované roboty, kteří budou zaměřeni na ekologii (např. hubit přemnožený hmyz atd.). Tento návrh skutečně projde a firma je zachráněna. Platí však zákaz výroby humanoidních robotů, Sydney Desátý zůstává se Sydneym Devátým ve skladu společnosti a čekají na chvíli, kdy si lidstvo zvykne na přítomnost nových robotů. Poté nadejde jejich čas a oni budou moci převzít iniciativu na úkor lidstva.\nČesky vyšla povídka v následujících sbírkách nebo antologiích:\n\nPod názvem ...že jsi naň pamětliv:\n\n\n"}
{"id": "878776", "url": "https://cs.wikipedia.org/wiki?curid=878776", "title": "České předpony", "text": "České předpony\n\nPředpony v češtině patří mezi základní prostředky slovotvorby, kdy se přidáním předpony odvozuje nové slovo od původního výrazu. Používají se i kumulativně, kdy se vkládá více předpon k jednomu základu společně. Užívají se pravé předpony, předpony vytvořené z předložek a předpony cizího původu. Při užití se mohou obměňovat prodlužováním samohlásek (kvantifikací) a vkládáním \"-e-\" (vokalizací). \n\nUžívají se zejména u sloves, méně u jmen a příslovcí. \n\nU českých sloves jsou předpony hlavním slovotvorným prostředkem. Slouží ke změně významu a obvykle i změně nedokonavého vidu na dokonavý. V češtině se vyskytuje následujících 20 slovesných předpon:\n\nZcela zvláštní postavení má záporná předpona ne-, která popírá význam základního slovesa.\n\nPředpony vlastní nejsou homonymní (stejné svým tvarem) s předložkami: roz-, vy- a vz-.\n\nPředpony nevlastní, též předložkové, jsou všechny ostatní výše jmenované. Někdy mají stejný význam jako předložky nebo je jejich význam velmi blízký. U mnoha sloves se však význam předpony a předložky liší.\n\nMá-li předpona slovesa význam blízký předložce, bývá zpravidla možné použít obou v jedné větě: \"dojet do cíle, přejít přes most, zalézt za skříň\".\n\nPředpony cizí (viz dále) se obvykle připojují ke slovesům cizího původu. Slovesa s těmito předponami jsou obvykle přejímána jako celek a povědomí o jejich stavbě bývá oslabené. Tyto předpony nemají vidovou funkci jako předpony domácího původu.\n\nPodobně jako u předložek se pro usnadnění výslovnosti mezi předponu a sloveso vkládá -e-. Děje se tak především tehdy, pokud by se na švu předpony a kořene slovesa setkaly stejné či podobně tvořené souhlásky nebo by vznikly obtížně vyslovitelné souhláskové skupiny: \"sesadit, zesílit, podepsat, zeptat se\", rozebrat.\n\nNejedná se však o striktní pravidlo, ale spíše o tendenci. Existují slovesa, u nichž se -e- nevkládá: \"poddávkovat, poddolovat, odtrhnout\".\n\nPři odvozování sloves předponami od jiných sloves mívá předpona krátkou (případně žádnou) samohlásku. Slovesné předpony však často přecházejí i na odvozená slova náležející k jiným slovním druhům. U podstatných jmen, která mají významovou souvislost se slovesy, se obvykle dlouží samohláska některých předpon (viz přehled výše). Zároveň s tím také dochází ke změnám v kořenech slov a často také ke zkrácení kořenové samohlásky: vyrobit/vyrábět – výroba, výrobek; vyjmout/vyjímat – výjimka; zakázat – zákaz; prokázat – průkaz; přivést – přívod\". U takto vytvořených podstatných jmen obvykle neexistuje protějšek bez předpony (např. \"*roba, *robek, *jimka, *vod\"). Přepona s dlouhou samohláskou přechází i na odvozená přídavná jména a příslovce: výrobní, výjimečný, výjimečně\".\n\nPřepona se nedlouží při odvozovaní podstatných jmen slovesných: \"prodloužit – prodloužení, vyjmout – vyjmutí\".\n\nPokud se od podstatného jména odvozuje sloveso, předpona se nekrátí: \"průměr – průměrovat\".\n\nPředpony českých sloves mají pravidelně tzv. perfektivizační funkci. To znamená, že připojení předpony k nedokonavému slovesu (imperfektivu) obvykle změní jeho vid a vytvoří z něj dokonavé sloveso (perfektivum), např. \"končit\" (nedok.) – \"dokončit\" (dok.).\n\nVýjimkou jsou slovesa s dlouhou variantou předpony, která zůstávají nedokonavá: závidět, náležet, záležet\". Vid také nemění záporová předpona ne-: nevidět, nedělat\". Předpona po- ve významu budoucího času rovněž neperfektivizuje: \"pojedu, půjdu, ponesu, pokvete\".\n\nPokud předpona zároveň mění základní význam slovesa, lze k takto vytvořeným dokonavým slovesům druhotně pomocí přípon vytvořit slovesa nedokonavá (tzv. sekundární imperfektiva): ukončit (dok.) – ukončovat (nedok.), dopsat (dok.) – dopisovat (nedok.), předělat (dok.) – předělávat (nedok.).\n\nV souboru předpon, se kterými lze základní sloveso spojit, bývá obvykle jedna (často z-, s-, u-, na-), která slouží pouze k vytvoření dokonavého slovesa, ale nemění význam. Hovoříme o čistě vidové funkci. Od takto vytvořeného dokonavého slovesa již nelze druhotně vytvořit sloveso nedokonavé. Příklady: \"zčervenat, skončit, napsat, udělat\".\n\nVětšina předpon mění (modifikuje) význam základního slovesa. U sloves vyjadřující pohyb obvykle jde o vyjádření prostorového zaměření děje a často ve smyslu stejně znějící předložky, např. odnést\" (= nést směrem od někoho/něčeho). U jiných sloves mohou být tyto rysy v přeneseném smyslu (metafora). Modifikace slovesného významu někdy přechází v mutaci, kdy odvozené sloveso pojmenovává nový děj, u něhož je základní sloveso pouze průvodní okolností, např. prohrát\" (= hrou ztratit)\n\nVýznam některých předpon spočívá ve vyjádření množství nebo časového průběhu či fázi děje, např. přibrzdit\" (neúplná míra děje), přikoupit\" (dodatečný průběh děje), \"dokončit\" (závěrečná fáze děje).\n\nPředpony mohou také vyjadřovat uspokojení z děje (zaplavat si\") či jiné subjektivní stanovisko k průběhu děje (odříkat, vynadívat se\").\n\nMá-li sloveso více než jednu předponu, jde obvykle o kombinaci předpon lexikálně modifikačních a způsobových, přičemž lexikálně modifikační předpona je připojena blíže základu: předvybrat, poodnášet, doroznášet\". Pokud je sloveso v záporu, stojí předpona ne- vždy na začátku slova: nepoodcházet, nevyhazovat\".\n\nPořadí předpon se zachovává i v odvozených slovech: \"předvýběr\".\n\n\nCizím původem se rozumí původ v jiných jazycích, zejména klasických, tj. latiny a klasické řečtiny. Předpony končící na \"-n-\" před \"b-\" a \"p-\" ho mění na \"-m-\". Specifické postavení mají předpony, užívané u fyzikálních veličin k vyjádření násobků jednotek. Tyto předpony jsou uvedeny v samostatném článku \"Předpona soustavy SI\". Některé z nich se užívají i u jiných slov: \"nanotechnologie\", \"megaburger\". \n"}
{"id": "878785", "url": "https://cs.wikipedia.org/wiki?curid=878785", "title": "Podolský potok", "text": "Podolský potok\n\nNázev Podolský potok má více vodních toků:\n\n"}
{"id": "878787", "url": "https://cs.wikipedia.org/wiki?curid=878787", "title": "Ronan Keating", "text": "Ronan Keating\n\nRonan Patrick John Keating (3. března 1977 Swords, Dublin, Irsko) je irský hudebník, písničkář a filantrop. Jeho pěvecká kariéra začala v irské pěvecké skupině Boyzone, která vznikla roku 1994. O dva roky později natočili a nazpívali svoji debutovou skladbu „Love Me for a Reason“.\n\nJeho matka v roce 1998 zemřela na rakovinu prsu a Ronan založil organizaci „Marie Keating Foundation“, která pomáhá ženám v boji proti této nemoci. V tentýž rok si vzal Yvonne Connolly, irskou modelku.\n\nRoku 1999, když se Boyzone rozpadla, se dal na sólovou dráhu a prorazil do světa se svou skladbou „When You Say Nothing at All\". O rok později vychází album s názvem \"Ronan\", které sice mělo několik negativních hodnocení, ale přesto se ho prodalo více než 750 000 kusů a stalo se tak jedním z nejprodávanějších alb roku ve Velké Británii. Současně oslavil narození svého prvního syna, Jacka.\n\nO dva roky později, roku 2001, se mu narodila jeho první dcera Mary. Potom roku 2005 přišla na svět jeho druhá dcera Ali.\n\nRoku 2008 se Ronan rozhodl dát Boyzone opět dohromady. Nahráli společně album \"Back Again...No Matter What\" a začali jezdit po koncertech. O rok později, v průběhu natáčení nového hitu Boyzone, „Give It All Away“, zemřel jeden ze členů, Stephen Gately. Ronan byl v šoku, ale rozhodli se album spolu s ostatními členy dotočit a pojmenovali ho \"Brother\", na Gatelyho počest.\n\nRoku 2010 byla odhalena jeho sedmiměsíční nevěra s tanečnicí Francine Cornell.\n\nBěhem první poloviny roku 2012 se po 14 letech rozvedl se svojí manželkou Yvonne, která mu jeho nevěru z roku 2010 nebyla schopná odpustit. V září tohoto roku vyšlo jeho sólové album \"Fires\" a stal se porotcem v australském X-Factoru. Na rok 2013 chystal takzvané „Fires Tour“.\n\n\n"}
{"id": "878794", "url": "https://cs.wikipedia.org/wiki?curid=878794", "title": "Douglas AC-47 Spooky", "text": "Douglas AC-47 Spooky\n\nDouglas AC-47 Spooky (neboli AC-47D Gunship a také přezdívaný \"„Puff, the Magic Dragon“ nebo „Dragonship“\") byl první ze série letounů palebné podpory (anglicky \"Gunship\") vyvinutých letectvem Spojených států amerických (dále jen USAF) během války ve Vietnamu. Předpokládalo se, že bude mít větší palebnou sílu, než lehké a střední bitevní letouny, která bude potřeba v situacích, když budou pozemní síly požadovat blízkou leteckou podporu a to hlavně v noci, kdy probíhalo mnoho útoků ze strany Vietkongu. Jeho krátké působení ve válce ve Vietnamu bylo natolik úspěšné, že dalo vzniknout i jeho přezdívce Spooky (strašidlo, strašidelný). Účinek jeho zbraní na nepřátelskou živou sílu byl často skutečně děsivý.\n\nV srpnu 1964, po letech experimentů s letouny palebné podpory s pevnými křídly dosáhl „Projekt Tailchaser“, který vedl kapitán Capt. John C. Simons, svého vrcholu. Tyto zkoušky zahrnovaly úpravu jednoho letounu Convair C-131B, aby byl schopen střílet pod určitým úhlem dolů z levého boku letounu jednou zbraní GAU-2/A Minigun. Bylo zjištěno, že pro piloty je poměrně jednoduché kroužit nad nepohyblivým cílem tak, aby zbraň na tento cíl neustále mířila a zasahovala jej s relativně velkou přesností. Zkoušky byly provedeny na letecké základně Eglin na Floridě. Provádělo je \"Armament Development and Test Center\" (Centrum pro vývoj a testování výzbroje), ale po počátečních testech bylo zkoušení kvůli nedostatku finančních prostředků přerušeno. V roce 1964 se kapitán Ron W. Terry vrátil ze služby ve Vietnamu, kde měl se svým týmem posoudit všechny aspekty protipovstaleckých leteckých operací. Zde si povšiml užitečnosti letounů C-47 a C-123, které kroužily nad nočním bojištěm a osvětlovali jej pomocí světlic. Dostal povolení vyzkoušet ostrou střelbu pomocí letounu C-131 a tak byl oživen program letounu palebné podpory střílejícího z boku stroje.\n\nV říjnu 1964 dostal tým kapitána Terryho k dispozici letoun C-47D, aby jej v rámci \"Projektu Gunship\" přestavěl do podobného uspořádání jako letoun projektu \"Tailchaser\" a vyzbrojil jej trojicí minigunů. Ty byly původně montovány na místně vyrobené držáky, což byly v podstatě upravené závěsy SUU-11/A (ty byly později nahrazeny již speciálně pro tento účel zkonstruovanými MXU-470/A), které umožnily posádce palbu z levého boku letounu. Kapitán Terry a jeho zkušební tým přijeli na základnu Bien Hoa v Jižním Vietnamu 2. prosince 1964 s vybavením, které jim umožnilo upravit dva letouny C-47. První testovací letoun (\"43-48579\") byl připraven 11. prosince 1964 a druhý 15. prosince 1964, kdy také prodělal svůj první bojový let. Oba byly přiděleny k „1st Air Commando Squadron“ pro testování v boji. Letouny nově označené „FC-47“ často působily pod radiovým volacím znakem „Puff“. K jejich hlavním úkolům patřila ochrana vesnic, osad a amerického personálu před masovými útoky ze strany Vietkongu.\n\nLetoun AC-47D byl upravený letoun USAF Douglas C-47 Skytrain (což byla vojenská verze letounu Douglas DC-3), který měl namontovány 3 vysokorychlostní rotační kulomety General Electric M134 Minigun ráže 7,62mm, které střílely skrze dva zadní okenní otvory a z bočních nákladních dveří. Každá z těchto zbraní dokázala vypálit až 6 000 střel za minutu. Všechny střílely na levou stranu (z pohledu pilota) letounu. Na podobných letounech založených na strojích C-47, a které sloužily po celém světě, se vyskytovalo i jiné složení zbraní. Zbraně byly ovládány pilotem, který je mohl ovládat jednotlivě nebo společně, ačkoliv v posádce byli i střelci, kteří pomáhali s ovládáním zbraní při jejich selhání a v podobných případech. Hlavní funkcí letounu bylo poskytování blízké letecké podpory pozemním jednotkám. Letoun mohl kroužit nad cílovou oblastí celé hodiny a poskytovat krycí palbu. Palba zbraní o délce 3 sekund pokryla střelami eliptickou oblast o průměru přibližně 47,5 m, přičemž kulky dopadaly zhruba 2,2 m od sebe. Letoun nesl také obvykle 48 světlic Mk.24 pro osvětlení nočního bojiště. Tyto světlice poskytovaly osvětlení bojiště po dobu 3 minut světlem o intenzitě 2 000 000 cd. Trojice zbraní dokázala za minutu vypálit až 18 000 střel. Taková minutová střelba dokázala pokrýt střelami vzdálenými od sebe asi 30 cm plochu o velikosti fotbalového hřiště. Letouny přitom střílely s velkou přesností, střely mohly dopadat klidně 30 m od vlastních jednotek.\n\nPosádka se skládala obvykle ze 7 mužů (pilot, druhý pilot, navigátor, palubní inženýr, „loadmaster“ (správce nákladu) a dva střelci). Někdy byl na palubě i jihovietnamský pozorovatel jako osmý člen posádky. Velitel (pilot) prováděl střelbu, zatímco druhý pilot ovládal letadlo a řídil zbytek posádky. Navigátor obstarával komunikaci s pozemními jednotkami a určoval cíl, „loadmaster“ vyhazoval ručně na pokyn kapitána světlice ze zadních dveří letounu a střelci nabíjeli zbraně a pomáhali řešit problémy s nimi. Palubní inženýr se staral o chod všech systémů letounu.\n\nKdyž byl představen letoun AC-47, nikdo nevěděl, jak úspěšný bude tento koncept, protože podobný letoun předtím nelétal. USAF se však ocitlo v prekérní situaci, když na počátku roku 1965 objednalo další 4 letouny palebné podpory. Nemělo jednoduše dost minigunů, aby vyzbrojilo další letouny po úpravě prvních dvou strojů, protože výrobce je nebyl schopen okamžitě dodat. Následující 4 letouny proto byly vybaveny 10 kulomety AN/M2 ráže .30. Bylo to rychlé řešení. Avšak tyto zbraně používaly střelivo, které ve skladech leželo ještě z dob 2. světové války a z Korejské války, což vedlo k tomu, že se snadno zasekly, produkovaly během palby velké množství zplodin a dokonce i účinek palby skupiny 10 kulometů se nevyrovnal účinku palby jediného minigunu. Všechny čtyři letouny byly upraveny do původního standardu, jakmile byly dodány další miniguny.\n\nLetouny AC-47D by neměly být zaměňovány s malým počtem letounů C-47, které byly v 50. letech 20. století vybaveny elektronickým vybavením. Před rokem 1962 byly tyto letouny označeny právě AC-47D. Když bylo v roce 1962 sjednoceno označování vojenských letounů všech složek ozbrojených sil Spojených států, byly tyto letouny přeznačeny na EC-47D. Původní označení letounů palebné podpory u USAF bylo FC-47D (Fighter/Cargo neboli stíhací/nákladní), ale po protestech ze strany stíhacího letectva bylo toto označení změněno během roku 1965 na AC-47D (Attack/Cargo neboli útočný/nákladní). Celkem bylo do uspořádání AC-47 přestavěno 53 letounů. 41 z nich sloužilo ve Vietnamu, ztraceno jich bylo 19 – z toho 12 v boji.\n\nPrvní výrazný úspěch letounu AC-47D přišel v noci z 23. na 24. prosince 1964. Letoun FC-47 dorazil k předsunuté základně amerických zvláštních sil (United States Army Special Forces) v Tranh Yend v deltě Mekongu 37 minut po obdržení požadavku na přímou leteckou podporu. Zde vypálil 4 500 nábojů, čím rozbil útok Vietkongu na základnu. Letoun byl následně povolán k podpoře předsunuté základny Trung Hung asi 20 mil daleko. Letoun opět oslabil útok Vietkongu a donutil jej k ústupu. Mezi 15. a 26. prosincem 1964 provedly letouny FC-47 16 bojových letů, které byly všechny úspěšné. 7. února 1965 letoun FC-47 létající nad oblastí Bong Son v Centrální vysočině předvedl své schopnosti v otupování síly ofenzívy Vietkongu, když během více než 4 hodin vypálil 20 500 nábojů na pozice Vietkongu v kopcích, přičemž se odhaduje, že zabil asi 300 nepřátel.\n\nPrvní zkoušky letounů byly natolik úspěšné, že druhý letoun byl na počátku roku 1965 poslán zpět do Spojených států, aby mohly být vycvičeny další posádky. Do listopadu 1965 již v rámci v srpnu nově vzniklé perutě \"4th Air Commando Squadron\" (ACS) působilo 5 letounů a do konce roku 1965 bylo přestavěno celkem 26 letounů. Výcvikové oddělení 8, \"1st Air Commando Wing\" bylo následně založeno na letecké základně Forbes v Kansasu. Během \"operace Big Shoot\" se \"4th ACS\" rozrostla na 20 strojů AC-47 (16 letounů ve službě a 4 v rezervě).\n\n\"4th ACS\" byla umístěna na leteckou základnu Tan Son Nhut ve Vietnamu 14. listopadu 1965. Nyní používala volací znak „Spooky“. Letouny kroužily nad cílovou oblastí proti směru hodinových ručiček ve výšce 3 000 stop rychlostí 120 uzlů. Každý pátý náboj byl značkovací. V běžném nasazení nesl letoun zásobu 16 500 nábojů a 45 světlic pro osvětlení bojiště. To mu umožňovalo zůstávat nad cílovou oblastí několik hodin a čekat na požadavek letecké podpory.\n\nV květnu 1966 byla jednotka přesunuta na sever na základnu Nha Trang, aby se připojila k novému 14. leteckému křídlu (\"14th Air Commando Wing\"). \"3rd Air Commando Squadron\" byla aktivována na základně Nha Trang 5. dubna 1968 jako druhá jednotka ve Vietnamu vybavená letouny AC-47D. U obou jednotek byl k 1. srpnu 1968 změněn jejich název na \"Special Operations Squadron\" (SOS). Letky obou perutí byly umístěny na základnách po celém Jižním Vietnamu a jedna letka 4. perutě speciálních operací sloužila na základně thajského královského letectva Udorn se 432. taktickým průzkumným křídlem.\nJednou z nejznámějších bitev ve válce ve Vietnamu se stalo obležení základny Khe Sanh severovietnamskou armádou na počátku roku 1968, která je známa pod označením „Operace Niagara.“ Více než 24 000 letů taktických letounů a 2 700 letů letounů B-52 svrhlo 110 000 tun munice, což znamenalo průměrně 300 bojových letů denně. Během dvou a půl měsíců bojů v této malé oblasti byly letouny AC-47 ve dne i v noci ve vzduchu. Ve dne i v noci letouny AC-47 udržovaly stálou palbu na nepřátelské jednotky. Navíc během temnoty osvětlovaly pozice nepřátelských jednotek.\n\nBojová hlášení naznačují, že ani jedna z 3 926 osad a pozic, která byla pod ochranou letounů AC-47D, nebyla ztracena. Existuje nepřeberné množství zpráv od civilního i leteckého personálu, že posádky letounů AC-47D jim svým příletem a podporou zachránily život. Během své služby ve Vietnamu vypálily 97 miliónů střel, přičemž zabily více než 5 300 nepřátel.\n\nLetouny AC-47D působily převážně v noci. Palba palubních zbraní vytvářela na noční obloze bizarní světelné efekty. Byl to právě proud ohnivě rudých střel z nebe, který dal letounu přezdívku po bájných dracích („Puff, the Magic Dragon“ nebo „Dragonship“).\n\nLetouny sloužily ve Vietnamu u USAF pět let do září 1969. Poté Spojené státy zahájily projekt Gunship II (Lockheed AC-130) a Gunship III (Fairchild AC-119) a mnoho zbývajících strojů AC-47D předáno Vietnamskému letectvu (VNAF), Laoskému královskému letectvu (RLAF) a po svržení prince Norodoma Sihanuka i Kambodži.\n\nV roce 2006 zahájila provozování upravených letounů AC-47T, které jsou mezi lidmi známé pod označením \"Avion fantasma\" (letadla duchů). Letadla byla úspěšně nasazena kolumbijským letectvem v protipartyzánských operacích ve spolupráci s vrtulníky AH-60 Arpia (ozbrojená varianta vrtulníku UH-60) a letouny Cessna A-37 Dragonfly proti místním ilegálním ozbrojeným skupinám. Kolumbie má i pět letounů Basler BT-67, které jsou vybaveny kulomety GAU-19/A ráže 12,7 mm, které jsou ovládány infračerveným detekčním systémem. Mohou rovněž nést bomby. Nejméně jeden byl vybaven jedním kulometem GAU-19/A a leteckém kanónem ráže 20 mm. BT-67 je variantou letounu C-47/DC-3 upravenou společností Basler Corporation of Oshkosh, Wisconsin.\n\nV roce 1970 indonéské letectvo upravilo původně civilní letoun DC-3 instalací 3 kulometů ráže 12,7 mm. Během roku 1975 indonéské letectvo použilo letoun během invaze na Východní Timor, přičemž letoun byl použit při útoku na město Dili. Později byl letoun používán indonéskou armádou pro přímou leteckou podporu během operací na Východním Timoru. Datum jeho vyřazení není známo.\n\nV letech 1984–85 Spojené státy dodaly dva letouny AC-47 Salvadoru a cvičily i posádky pro tyto letouny. Tyto letouny měly instalovány tři kulomety ráže 12,7 mm a mohly podporovat armádní pozemní operace.\n\nVarianty letounů AC-47 včetně letounů BT-67, byly používány v Laosu, Kambodže, Jižní Africe, Čínské republice, Salvadoru a Rhodesii. Letouny používaly nejrůznější složení výzbroje, které sestávalo z různých typů středních a těžkých kulometů a automatických kanónů (např. Jihoafrická republika používala kanóny ráže 20 mm).\n\n\n\"Technické údaje pocházejí z časopisu „AIR FORCE Magazine“ a oficiálních stránek „National Museum of the USAF“\".\n\n\n\n\n Kolumbie\n\n Filipíny\n Indonésie\n Jihoafrická republika\n Khmerská republika\n Laoské království\n Republika Rhodesie\n Salvador\n Spojené státy americké\n Thajsko\n Vietnamská republika\n\n"}
{"id": "878799", "url": "https://cs.wikipedia.org/wiki?curid=878799", "title": "Francie na Letních olympijských hrách 1936", "text": "Francie na Letních olympijských hrách 1936\n\nFrancii na Letních olympijských hrách v roce 1936 reprezentovala výprava 201 sportovců (190 mužů a 11 žen) v 18 sportech.\n\n"}
{"id": "878805", "url": "https://cs.wikipedia.org/wiki?curid=878805", "title": "Nemanja Kuzmanović", "text": "Nemanja Kuzmanović\n\nNemanja Kuzmanovič (* 27. května 1989) je srbský fotbalový útočník, v současnosti hrající za český prvoligový klub FC Baník Ostrava.\n\n"}
{"id": "878809", "url": "https://cs.wikipedia.org/wiki?curid=878809", "title": "Pat Donaldson", "text": "Pat Donaldson\n\nPat Donaldson je britský baskytarista.\n\nV roce 1962 byl členem skupiny The Jury, ve které s ním hrál i kytarista Albert Lee. Po jejím rozpadu pokračovali Donaldson a Lee spolu v další skupině The Nightsound. Následně se s Leem rozešel a přešel ke skupině Zoot Money's Big Roll Band, se kterou hrál až do roku 1967, kdy se přetransformovala do Dantalian's Chariot, kde působil do jejího rozpadu v roce 1968. V létě 1968 se opět spojil s Leem a založili spolu skupinu Country Fever, která se však o necelý rok později rozešla. V letech 1970−1971 hrál s Fotheringay. V roce 1974 odehrál několik koncertů jako doprovodný hudebník dua Ashton & Lord. V následujícím roce hrál na dvou albech Johna Calea a rovněž jej doprovázel při koncertech.\n\nPůsobil jako studiový hráč u vydavatelství Island Records a spolupracoval tak s rozdílnými hudebníky, jako jsou Mike d'Abo, Mike Heron nebo Sandy Denny.\n\n"}
{"id": "878811", "url": "https://cs.wikipedia.org/wiki?curid=878811", "title": "Bell XV-15", "text": "Bell XV-15\n\nBell XV-15 (továrním označením Model 301) byl americký experimentální konvertoplán postavený společností Bell Helicopter. Šlo o letadlo s překlopnými rotory, které následovalo po typu Bell XV-3 a předcházelo sériově vyráběnému konvertoplánu Bell Boeing V-22 Osprey. Stroj byl schopen vertikálního vzletu a přistání (VTOL).\n\nJedno letadlo Bell XV-15 TRRA (Tilt Rotor Research Aircraft) je nyní (únor 2013) v muzeu Steven F. Udvar-Hazy Center v Chantilly ve Virginii.\n\nVýsledkem programu US Army zvaného Tilt Rotor Research Aircraft (TRRA) byl typ Bell XV-15 (Bell Model 301), jenž sloužil jako testovací platforma pro konvertoplán s překlopnými rotory, který by bylo možno vyrábět sériově (budoucí Bell Boeing V-22 Osprey). Zakázka zněla na výrobu 2 prototypů. První prototyp vykonal premiérový let 3. května 1977. Druhý prototyp pak v červenci 1979 úspěšně absolvoval přechod z horizontálního letu do vertikálního.\n\nXV-15 měl nosné křídlo, na jehož koncích byly překlopné motorové gondoly s rotory o průměru 7,62 m. Bylo vybaveno křidélkami a přistávacími klapkami. Ve výbavě bylo automatické zařízení na řízení a stabilizaci letu. Pilotní kabina byla dvoumístná, oba piloti seděli na sedadlech umístěných vedle sebe. Svislé ocasní plochy byly zdvojené.\n\nData z: NASA SP-2000-4517\n\n\n\n"}
{"id": "878816", "url": "https://cs.wikipedia.org/wiki?curid=878816", "title": "Zavraždění srbské královské rodiny", "text": "Zavraždění srbské královské rodiny\n\nZavraždění srbské královské rodiny (v srbském prostředí známý pod názvem Květnový převrat, srbsky Majski prevrat/Мајски преврат) se odehrálo v noci z 28. na 29. května 1903 (podle gregoriánského kalendáře z 10. na 11. června). Zavražděn byl srbský král Alexandr I. Obrenović, jeho manželka Draga Mašínová, ostatní příslušníci rodiny a někteří členové srbské vlády. Událost znamenala klíčovou změnu v moderních srbských dějinách, neboť vyvraždění nasměrovalo Srbsko k novému kurzu. Rovněž znamenalo konec rodu Obrenovićů a návrat Karađorđevićů.\n\nVláda Alexandrova předchůdce, Milana Obrenoviće, byla značně nepopulární. Milan se spíše než státnickým povinnostem věnoval svému osobnímu životu, za což sklízel v konzervativní srbské společnosti značnou kritiku. \n\nJeho syn však poté, co nastoupil na trůn, nebyl o moc jiný. Oženil se s Dragou Mašínovou, která byla o 12 let starší než sám král, nebyla urozené krve (původem byla Srbka, ale byla vdovou po ing. Mašínovi, na královském dvoře hrála roli dvorní dámy). Alexandrův otec Milan, ani jeho matka Natálie, toto manželství nejen neschvalovali, ale o Draze šířily jen to nejhorší, co mohli. Aby tento všemi zatracovaný krok Alexandr alespoň trochu odčinil, pokusil se o řadu kroků na domácí politické scéně, které by mohly být pozitivně přijaty. Udělil proto milost členům Národní radikální strany, kteří byli ve vězení za mnohé předchozí přečiny (především tzv. Ivandanský atentát na krále), uvedl v platnost novou ústavu (jejímž hlavním rysem bylo především zřízení druhé komory srbského parlamentu - senátu) a sestavil vládu s představiteli radikálů a Liberálů.\n\nV roce 1901 se v Srbsku rozšířily spekulace, jestli není královna Draga neplodná. Ty se pokusili lékaři vyvrátit tvrzením, že je sice v počátečním stádiu těhotenství, nicméně se ukázaly později jako nepravdivé.\n\nProti králi proto panovala v Srbsku v letech 1902 - 1903 poměrně silná nenávist. 23. března 1903 vypukly v Bělehradě demonstrace, na které král další den reagoval bezprecedentními kroky; nejprve zrušil ústavu, dále rozpustil jak Skupštinu, tak i senát. Během hodiny se rozhodl do obou komor parlamentu jmenovat nové zástupce sám. Rovněž také obnovil platnost ústavy, nicméně nikoliv té, která světlo světa spatřila v roce 1903, ale o dva roky staršího dokumentu, který vynikal především tím, že dával králi mnohem více pravomocí.\n\nPlány atentátu na královskou rodinu se začaly mezi mladšími důstojníky srbské armády připravovat již v roce 1901. Většina z nich totiž královu svatbu ostře odsoudila, jen těžko mohli pak mít pochopení pro mnohé další výstřelky srbského panovníka. Poprvé se s cílem připravit atentát setkali 6. září 1901 Antonije Antić, Radomir Arađelović, Milan Petrović, Dragutin Dimitrijević Apis a Dragutin Dulić. K nim se později ještě připojili Milan Marinković a Nikodije Popović. Nejprve chtěli královskou rodinu zavraždit na zábavě v paláci Kolarac 11. září 1901, nicméně tento plán nakonec ztroskotal. Důvodem byl fakt, že královský pár na zábavu nepřijel, neboť se o riziku atentátu předem dozvěděl.\n\nRovněž byla o záměru zavraždění královské rodiny informována srbská opozice (ministr Đorđe Genčić, který na protest proti svatbě krále s Dragou Mašínovou rezignoval na svůj post, a zároveň strýc Antonije Antiće). Následovala vyjednávání se zástupci jak Ruska, či Rakousko-Uherska. Obě mocnosti odmítly, že by někdo z jejich panovnické linie mohl nastoupit na srbský trůn, neboť se vzájemně obávaly reakce druhé strany. Neměly však nic proti změně vládnoucího rodu.\n\nPo dlouhém přemítání, kdo by se mohl stát novým srbským králem, byl nakonec vybrán představitel rodu Karađorđevićů, který pobýval v Ženevě. Zástupce, kterého vzbouření důstojníci totiž vyslali zjistil, že jeho uvedení na trůn v případě atentátu nestojí nic v cestě. Přestala tak vyjednávání o tom, kdo by mohl na trůn nastoupit (uvažovalo se např. o černohorském princi Mirkovi). Rovněž bylo dohodnuto, že se předsedou vlády stane Jovan Avrakumović.\n\nAkce byla naplánována na noc z 28. na 29. května 1903.. Důvodem byl fakt, že tehdy sloužil v královské gardě spolupracovník atentátníků, plukovník Mihajlo Naumović. Po večeři u královniných příbuzných se král i královna vrátili do královského paláce a usnuli. Deset minut po půlnoci vojáci vnikli do ložnice krále Alexandra i královny Dragy, ale v ložnici nebyl nikdo. Na toaletním stolku našli Dragin oblíbený román „La trahison“, otevřený na 80. straně.\n\nVojáci prohledali celý zámek, ale krále ani královnu nenalezli. Našli ale Dražiny bratry Nikolu a Nikodije a odvedli je před zámek, kde byli z rozkazu plukovníka Mašína zastřeleni. Dražiny sestry Ana, Vojka a Hristina byly odvlečeny na železniční stanici a poslány do Mnichova.\n\nLaza Petrović se snažil zjistit, kde se král a královna skryli. U královské ložnice se kromě Petroviće sešli ještě poručík Đorđe Ristić, podporučík Velimir Vemić a kapitán Ilija Radivojević. Podporučík Vemić pak našel dveře do tajného pokoje. Zprvu je odmítl atentátníkům otevřít, nicméně jakmile mu bylo nařízeno, že použijí sekyru k násilnému vniknutí, tak se podvolil. Nakonec byli král a královna objeveni za těmito tajnými dveřmi, objímajíce ze strachu jeden druhého.\n\nKapitán Mihailo Ristić usmrtil krále a poté i královnu, která se svým tělem snažila krále bránit. Jejich těla byla zmasakrována dalšími střelami z revolveru a šavlemi a nakonec byla vyhozena z okna na nádvoří, odkud byla odvlečena do místnosti v přízemí. Tam je připravili k pohřbu, který se konal následující noc v kostele svatého Marka. Vražda se stala v 3 hodiny a 50 minut ráno. Kdosi po skončení atentátu z opačné strany budovy královského paláce zvolal \"Bratři důstojníci a vojáci, tyran už není!\"\n\nTěla krále i královny byla umístěna do mosazných rakví a v největší tajnosti odvezena na starý bělehradský hřbitov. Kočáry přijely po půlnoci ke kostelu svatého Marka, obklopeny vojáky. Těla krále a královny byla uložena společně do hrobu královy babičky Anky Obrenović, která společně s knížetem Mihailem zahynula u Košutnjaku 29. května 1868. Po německém obsazení Bělehradu během první světové války v říjnu 1915 Mackensenovi vojáci u jejich hrobů vybudovali pomníky, ale ty byly po válce odstraněny.\n\nPo zavraždění královského páru se atentátníci rozhodli skoncovat ještě s čelními představiteli vlády. Zavražděni tak byli premiér Cincar Marković, ministr vojska Milovan Pavlović a ministr vnitra Velimir Todorović.\n\nPo vyvraždění Obrenovićů došlo na základě předchozích dohod také k obměně vlády. Na krátkou dobu se nejvlivnějším mužem v zemi stal nový premiér Jovan Avakumović. Ten velmi rychle doplnil vládu členy Národní radikální strany. Další z osob, které byly zapleteny do převratu, získaly vlivné pozice. Podle očekávání pak srbský parlament zvolil 4. června 1903 Petra Karađorđeviće za srbského krále. \n\nPředstavitelé evropských zemí byli z vyvraždění Obrenovićů značně znepokojeni. Západní tisk událost ve svých vydáních odsoudil (britský list The Guardian dokonce napsal, že převratem Srbové dokázali, že jsou horší, než Albánci). Své znechucení dal najevo ruský velvyslanec v Srbsku. Rakousko-uherská a francouzská vláda dlouhou dobu uvažovaly, jak se mají k novému vládnoucímu rodu zachovat. Nakonec navrhli myšlenku bojkotu Srbska, a to do doby, než budou atentátníci odstraněni ze všech státních pozic. K této akci se později přidaly i další evropské země; ignorovaly jej pouze velvyslanci Řecka a Osmanské říše. \n\nV roce 1904 se v okolí Niše vzbouřila část vojáků proti novému králi a vládě a žádala soud se skupinou atentátníků, která provedla květnový převrat.\n\nAtentátníci tak byli obviněni a souzeni, nicméně jediným trestem pro ně byla ztráta hodnosti a nucený odchod do penze. Poté většina evropských zemí (1905) obnovila diplomatické styky se Srbskem.\n"}
{"id": "878834", "url": "https://cs.wikipedia.org/wiki?curid=878834", "title": "Ashley", "text": "Ashley\n\nAshley je ženské i mužské křestní jméno anglosaského původu. Pochází z anglického příjmení, které původně pocházelo z místního názvu, což znamená \"vyčištění jasanu\" či \"čistý jasan\".\n\n\n"}
{"id": "878836", "url": "https://cs.wikipedia.org/wiki?curid=878836", "title": "Sasha Grey", "text": "Sasha Grey\n\nSasha Grey (narozena Marina Ann Hantzis, 14. března 1988) je americká herečka, modelka, hudebnice, spisovatelka a bývalá pornografická herečka. Mezi lety 2007 a 2010 získávala ceny AVN Awards.\n\nJejí filmový debut nastal ve filmu Stevena Soderbergha \"Dívka na přání\", kde se zaměřila na opravdové herectví. Následovala černá komedie \"Smash Cut\" kde ztvárnila roli April Carsonové, zahrála si i v 7. sérii HBO seriálu \"Vincentův svět\". Je členkou aTelecine, industriální hudební skupiny.\n\nGrey je rodačka z North Highlands (Sacramento) v Kalifornii. Její matka byla státní kalifornská zaměstnankyně a otec mechanik. Její kořeny sahají do Řecka, Irska a Polska. Když jí bylo 5 let, její rodiče se rozvedli a Grey vyrůstala jen s matkou. Když započala svou kariéru týkající se filmů pro dospělé, rodiče s tím moc spokojeni nebyli.\n\nGrey vystřídala celkem čtyři střední školy a jednu z nich dokončila ve věku 17 let. V roce 2005 začala naštěvovat juniorskou vysokou školu se zaměřením na tanec, film a herectví. V březnu 2006 pracovala jako hostestka ve steakhouse, aby si ušetřila 7000 dolarů a odjela do Los Angeles.\n\nV květnu 2006 se Sasha Grey přestěhovala do Los Angeles a hned po oslavení 18. narozenin se rozhodla pro kariéru pornoherečky. Původně chtěla vystupovat pod jménem Anna Karina (podle francouzské herečky), nakonec se rozhodla pro své nynější jméno. Jméno \"Sasha\" je převzato od Saschy Konietzko z kapely KMFDM a \"Grey\" je z novely Oscara Wilde Obraz Doriana Graye. Její první scéna byla v orgiích s Roccem Siffredim pro film \"The Fashionistas 2\" od režiséra Johna Stagliana.\n\nGrey si bleskurychle v tomto byznysu udělala jméno poté, co ve scéně požádala Siffrediho, aby ji uhodil do břicha. Nakonec však odhalila, že improvizovala a že se to k \"příběhu\" nijak nevázalo. V listopadu 2006 se objevila v magazínu \"Los Angeles\" kde byla označena jako \"potenciální hlavní hvězda\", hned po Jenně Jamesonové. O měsíc později udělala rozhovor pro \"The Insider\".\n\nV únoru 2007 byla hostem v Show Tyry Banksové, kde hovořila zejména o náctiletých v pornografickém průmyslu. Po odvysílání se spekulovalo, že nějaké části rozhovoru byly vystřiženy. V lednu 2007 byla také nominována na cenu za \"Nejlepší sex na trojitý způsob\" a \"Nejlepší skupinový sex\" v rámci AVN Adults Movie Awards. Měla i možnost získat cenu za \"Nejlepší novou hvězdičku\", nakonec se ale stala vítězkou Naomi. Grey byla jménována Mazlíčkem měsíce pro červenec 2007 a udělala profesionální fotky s módním fotografem Terrym Richardsonem.\n\nV roce 2008 se stala nejmladší osobou co kdy získala cenu AVN \"Pornoherečka roku\" a \"Nejlepší orální sexuální scéna\". Byla ji dokonce věnována dvojstránka v prosincovém vydání časopisu \"Rolling Stone\". A.O. Scott z \"New York Times\" ji popsal jako \"dívku, která je ochotna dělat něco neobvyklého.\" V roce 2009 se umístila na prestižním 1. místě v žebříčku \"100 nejlepších pornohvězd\" magazínu \"Genesis\".\n\nV roce 2011 byla CNBC jmenována jednou z 12 nejvíce populárních pornohereček. CNBC také dodali, že i přesto, že není v tomto byznysu moc dlouho, se velmi snaží a dokázala toho hodně. Svůj poslední pornografický snímek natočila Sasha ve věku 21 let a svůj odchod zatím oficiálně neoznámila, jelikož mnoho jejich fanoušků stále doufá, že se k této práci jednou vrátí. 7. dubna 2011 oficiálně pomocí svého Facebooku zveřejnila, že odchází z průmyslu filmů pro dospělé.\n\nNejprve se stala modelkou pro módní linii francouzského návrháře Maxe Azrii, italskou značku bot Forfex a American Apparel. Pózovala také pro Richarda Kerna a módní magazín \"Vice\", Jamese Jeana, Frédérica Poinceleta, Zaka Smithe a Davida Choe.\n\nGrey se dvakrát objevila v magazínu \"Playboy\" – jednou v prosinci 2009 a na titulní stránce v říjnu 2010. V lednu 2010 vystupovala nahá pro organizaci na ochranu týraných zvířat, PETA.\n\nGrey se společně s Jamesem Gunnem objevila v epizodě \"PG Porn\" a měla i menší roli v nezávislém filmu Dicka Rudeho s názvem \"Quit\". V roce 2009 si zahrála hlavní roli v kanadské černé komedii \"Smash Cut\", která se odehrávala v Oděse v Ukrajině.\n\nHlavní role se jí naskytla i ve filmu \"Dívka na přání\" od Stevena Soderbergha a menší role v seriálu od HBO, \"Vincentův svět\", kde hrála sama sebe ve fiktivní verzi. Po boku Thomase Janea, Carla Cugiho, Jeremyho Pivena a Roba Loweho si zahrála v thrilleru \"I Melt With You\", který měl premiéru na filmovém festivalu Sundance v lednu 2011. Poté následovala hlavní role v indonésijském filmu \"Shrouded Corpse Bathing While Hip-Shaking\", který měl v Indonésii premiéru 28. dubna 2011. Další hlavní role přišla ve francouzském filmu \"Life\", který byl ve Francii vydán na DVD 10. srpna 2011. V listopadu 2011 nadabovala herní postavu ve video hře \"Saints Row: The Third\".\n\nV únoru stejného roku si zahrála ve videoklipu Eminema pro song \"Space Bound\". Grey zde hrála Eminemovu přítelkyni o které Eminem později zjistí, že je jen výplod jeho fantazie. Videoklip měl premiéru 27. června 2011 na kanálu Vevo. Předtím, v roce 2008, se objevila i ve videoklipu \"Birthday Girl\" od The Roots. Je i na obalu k albu od The Smashing Pumpkins z roku 2007 s názvem \"Zeitgeist\" a hraje v jejich videoklipu \"Superchrist\".\n\nV roce 2008 se Grey obrátila k hudbě a založila kapelu s názvem aTelecine. Jejich první EP, s názvem \"aVigillant Carpark\", vyšlo v roce 2009 pod newyorským vydavatelstvím Pendu Sound. Grey také nazpívala vokály pro album \"Aleph at Hallucinatory Mountain\" od skupiny Current 93. Příležitostně v USA a Kanadě vystupuje jako DJka. V roce 2010 vydali aTelecine své první LP \"…And Six Dark Hours Pass\" a v listopadu toho samého roku druhé LP \"A Cassette Tape Culture\". 9. srpna 2011 vydali první studiové album, \"The Falcon and the Pod\", které bylo vydáno jako první část plánované trilogie.\n\nJejí první foto kniha, \"Neü Sex\", byla vydána 29. března 2011. V současné době pracuje na své druhé knize s názvem \"The Juliette Society\".\n\n"}
{"id": "878844", "url": "https://cs.wikipedia.org/wiki?curid=878844", "title": "GRL-GRUP", "text": "GRL-GRUP\n\nGRL-GRUP je EP americké hudebnice Moe Tucker. Jeho nahrávání probíhalo ve studiu Casino Studio v Atlantě v americkém státě Georgie a album vyšlo v prosinci 1997 u vydavatelství Lakeshore Drive Records. Album obsahuje čtyři písně z období Motownu (z toho i titul na obalu alba „Moetown“ a na všech z nich se autorsky podílel Phil Spector. Album bylo věnováno Sterlingu Morrisonovi.\n\n"}
{"id": "878845", "url": "https://cs.wikipedia.org/wiki?curid=878845", "title": "Štitáre", "text": "Štitáre\n\nŠtitáre jsou obec na Slovensku, v okrese Nitra v Nitranském kraji. V roce 2011 zde žilo 716 obyvatel.\n\nObec leží na severozápadní části Požitavské pahorkatiny na jihovýchodním úpatí Tribeče v horní části údolí potoku Kadaň. Nadmořská výška odlesněného území se pohybuje v rozmezí 210 až 619 m n. m., střed obce je ve výšce 240 m. Sprašová pahorkatina je tvořena třetihorními usazeninami, vrchovina je tvořena druhohorními horninami. Zemědělskou půdu tvoří rendziny, lesní hnědozem a hnědozem.\n\nPrvní písemná zmínka o obci pochází z roku 1113, kde je uvedena jako Sitar, později jako Chithar, v roce 1773 jako Csitar, v roce 1920 jako Čitáry, v roce 1948 jako Dolné Štitáre.\n\nV roce 1348 byla majetkem rodu Jelenců a pak dalších panství. V roce 1576 byla vypálena Turky. V roce 1715 měla 19 domácností a vinice, v roce 1787 žilo 380 obyvatel v 50 domech, v roce 1828 v 56 domech žilo 396 obyvatel. Hlavní obživou bylo zemědělství.\n\n\n"}
{"id": "878847", "url": "https://cs.wikipedia.org/wiki?curid=878847", "title": "Ondřej Kusý", "text": "Ondřej Kusý\n\nOndřej Kusý (27. března 1761 Světlá nad Sázavou – 29. prosince 1809 Praha) byl český tenorista, violoncellista a hudební skladatel.\n\nV místní škole ve Světlé nad Sázavou se vedle čtení a psaní vzdělával i v hudbě. V roce 1772 přišel do Prahy a byl přijat do hudební nadace Týnského chrámu jako zpěvák. Navštěvuje gymnázium na Starém i Novém Městě pražském. Dál se cvičí v hudbě pod vedením Václava Praupnera, který byl v té době zaměstnán jako první violoncellista v Týnském chrámu. Když V. Praupner obdržel místo ve sboru kostela sv. Haštala, Kusý jej z vděčnosti i z touhy se vzdělávat v Praupnerově škole následoval.\n\nV roce 1778, když se Kusému začal měnit hlas (mutuje), vzdává se na čas zpívání a Praupnera opouští. V letech 1779 a 1780 již má za sebou působení v několika pražských kostelích jako tenor. V roce 1780 obdržel místo tenoristy v kostele sv. Michaela a v Týnském chrámu na Starém Městě v Praze. V roce 1781 byl přijat do mužského sboru Metropolitního chrámu (chrám sv. Víta) na Pražském hradě, kde zpíval pod vedením slavného kapelníka Jana Koželuha. V roce 1784 přijal místo tenoristy v kostele sv. Mikuláše na Malé straně.\nToto místo zastával až do roku 1792, kdy jej najal do svých služeb známý učenec, diplomat a podporovatel umění hrabě František Antonín Hartig (1758–1797), který působil na saském dvoře. S ním cestoval po Německu, navštívil Hannover a i jiná německá města, kde se seznámil s místními hudebníky i s několika krajany. Po smrti hraběte Hartiga se Kusý vrátil do vlasti a v roce 1802 přijal místo tenoristy v kostele u Křižovníků v Praze, kde v té době zastával místo hudebního ředitele Praupnert. \n\nV roce 1808 se stále zdržoval v Praze, složil několik sonát a sóla pro violoncello, na které mistrně hrál. Kromě skladeb pro violoncello komponoval chrámovou hudbu. Archiv strahovského kůru v Praze má jeho skladbu \"O salutaris hostia\".\nOndřej Kusý zemřel v Praze 29. prosince 1809 a je pohřben na Malostranském hřbitově.\n\n"}
{"id": "878848", "url": "https://cs.wikipedia.org/wiki?curid=878848", "title": "Jan Laslop", "text": "Jan Laslop\n\nJan Laslop (* 26. dubna 1959) je bývalý český fotbalista, brankář.\n\nV československé lize hrál za Sigmu Olomouc a FC Vítkovice. V československé lize nastoupil ve 38 utkáních. V České lize přidal ještě jedno utkání v sezóně 93/94. Ve druhé nejvyšší soutěži chytal i za VOKD Poruba a Baník Havířov.\n\n\n"}
{"id": "878850", "url": "https://cs.wikipedia.org/wiki?curid=878850", "title": "Urdská Wikipedie", "text": "Urdská Wikipedie\n\nUrdská Wikipedie je jazyková verze Wikipedie v urdštině. Byla založena v lednu 2004. V lednu 2020 obsahovala přes 150 000 článků a pracovalo pro ni 13 správců. Registrováno bylo přes 105 000 uživatelů, z nichž bylo asi 280 aktivních. V počtu článků byla 53. největší Wikipedie.\n\nNa počátku urdská verze wikipedie čelila problémům se skriptem písma urdu, některé nevyřešené články stále zůstávají. V současné době Urdu Wikipedia používá font \"Urdu Naskh Asiatype\", který byl představen a je volně distribuován BBC na BBC stránkách Service Urdu. Písmo se používá především pro články. Urdu variace Times New Roman se používá pro navigační odkazy. Obě z těchto písem jsou varianty Naskh stylu. Překlad Wikipedie a stránek informačních projektů do Urdu stále probíhá. Některé stránky o tom, jak upravovat byly přeloženy.\n\n"}
{"id": "878859", "url": "https://cs.wikipedia.org/wiki?curid=878859", "title": "Steve Lichtag", "text": "Steve Lichtag\n\nSteve Lichtag (* 4. března 1954 Znojmo), rodným jménem Zdeněk Loveček, je český filmový producent, režisér a spisovatel.\n\nVyrůstal v rodině vojenského pilota. Posléze absolvoval Literárně dramatickou konzervatoř v Brně. Jako herec působil v divadlech v Karlových Varech v Jihlavě a Praze. Následující tři roky po studiu byl pravidelně obsazován jak ve filmech tak v pořadech české televize. V roce 1979 odešel do USA, vyučoval herectví na Florida Academy of Dramatic Arts a tam také začal spolupracovat s divadlem Ta Fantastika. Od roku 1986 se Steve L. Lichtag začal věnovat výhradně filmu jako producent a později i jako režisér.\n\nV roce 1988 natočil v Jihovýchodní Asii třídílný dokument Quo vadis Cambodia a v letech 1989–1991 v tehdejším SSSR šestidílný dokumentární seriál o gulazích, Sibiř – země žalu, země naděje. Od roku 1995 průběžně realizoval televizní sérii Hledání křišťálového světa a poté celovečerní dokument Carcharias – Velký Bílý, jenž měl premiéru v roce 2001 na NBC. V roce 2004 natočil hraný film Tanec modrých andělů. Je to příběh mladé Veroniky bojující ve svých snech s japonskými velrybáři. Snímkem Prapodivný svět z roku 2006 poukázal na kontroverzní elektroodchyt ryb v českých řekách. Téhož roku dokončil film Mýtus jménem žralok, kde se opět vrací k tématu Velkých bílých žraloků v Jižní Africe. Další film Zajatci Bílého Boha, je dramatický příběh mladého českého studentova Tomáše který se infiltruje mezi misionáře v Thajsku a Laosu a přináší tak drsná svědectví o jejich praktikách s místními dětmi. V roce 2010 dokončuje další film Poslední lovci který divákům představuje drsný život na indonéském ostrově Lembata a život lovců Vorvaňů ve vesnici Lamalera. Jeho posledním autorským filmem je polohraný 3D film z divoké přírody Aldabra , byl jednou jeden ostrov který je od roku 2013 stále ještě v mezinárodní kino distribuci. V současnosti se jako producent a režisér věnuje přípravě několika hraných filmů ve společnosti Twin Star Film kterou spoluvlastní. \n\nV roce 2002 napsal knihu Čekání na bílou smrt, která se stala rekordně rychle bestsellerem na knižním trhu, doposud bylo prodáno přes 20 tis. výtisků. Druhá kniha Tanec modrých andělů vyšla v roce 2006, první vydání bylo rozprodáno na vánočním trhu. Steve Lichtag pořádá přednášky s promítáním svých filmů pro širokou veřejnost v České republice a v zahraničí.\n\nV roce 2004 založil Mezinárodní filmový festival „Voda – moře – oceány“ jehož je presidentem a který se pravidelně koná v Hluboké nad Vltavou. Je také čestným presidentem Mezinárodního filmového festivalu \" Příběhy Země\" který probíhá na území celé České republiky. Pravidelně zasedá doma i v zahraničí v odborných porotách filmových festivalů. Je držitelem více jak 60 filmových cen z domova i ze zahraničí a také několika významných osobních ocenění za jeho mimořádný přínos pro společnost.\n\nDíky jeho filmům z podmořského světa, je pokládán za velmi zkušeného potápěče a pro jeho smysl pro humor má pověst zábavného vypravěče.\n\nNa webových stránkách hnutí ANO 2011 je uveden jako jeho podporovatel v sekci \"\"Podporují nás\"\". Když se ho na tuto skutečnost novináři v červnu 2019 ptali, odpověděl: \"„Sice jsem kdysi opravdu panu Babišovi věřil, že všechno bude bezvadné a zalité sluncem, ale slunce se bohužel vytratilo. Já jsem sice na stránkách ANO stále uveden jako jejich podporovatel, ale musím říct, že jsem zklamaný“\".\n\nJe ženatý, s manželkou Marcelou Lichtágovou má dvě dcery Anežku a Adélku, z předchozích manželství má dva syny Thomase a Michala. Žije a pracuje v Praze .\n\n\n\n\n"}
{"id": "878860", "url": "https://cs.wikipedia.org/wiki?curid=878860", "title": "Paměť národa", "text": "Paměť národa\n\nPaměť národa je mezinárodní sbírka vzpomínek pamětníků důležitých historických událostí 20. století. Dostupná je v stejnojmenném internetovém archivu, na jehož budování se podílejí jednotlivci i organizace z ČR a dalších zemí. Hlavním koordinátorem projektu je obecně prospěšná společnost Post Bellum, dalšími garanty jsou Český rozhlas a Ústav pro studium totalitních režimů. Archiv byl spuštěn 28. října 2008. \nCílem Paměti národa je zpřístupnit veřejnosti individuální svědectví pamětníků tak, aby se s nimi mohli jednoduše seznámit odborníci i laičtí zájemci o moderní dějiny. \"Skrze tato svědectví a jejich konfrontaci s dalšími historickými prameny chce projekt přispět k objasnění podstaty nedemokratických režimů 20. století, nacismu a komunismu, a pomoci zdokumentovat faktory, které je provázely. Tisíce různých vzpomínek vytvářejí mozaiku, která by měla pomoci k pochopení významných epoch a přelomových událostí 20. století.\" Návštěvníkovi internetového archivu jsou k dispozici fotografie, texty, archivními materiály, ale také celá nahrávka rozhovoru s pamětníkem. \n\nProjekt využívá metodu orální historie, což je soubor způsobů a postupů, jimiž se badatel dobírá nových informací a poznatků na základě ústního sdělení osob, jež byly účastníky nebo svědky zkoumaných událostí a procesů. Tato metoda je vhodným doplněním dalších pramenných zdrojů (např. archivy), její významam je nezastupitelný v případech, kdy se přímé prameny k danému tématu nedochovaly nebo nejsou k dispozici. K zaplnění této mezery přispívají vzpomínky a vyprávění účastníků nedocenitelnou měrou. Rozšiřují naši faktografickou základnu a spolu s ostatními prameny slouží k analýze historických faktů. Metoda orální historie se však nevěnuje pouze získáváním faktu, důležitým jejím aspektem je samotný subjekt rozhovoru a jeho individuální sdělení, osobní prožitky, rozhodování ve složitých i každodenních situacích, osobní motivace.\n\nMyšlenka na vytvoření platformy, kam bude možno v digitální formě ukládat, sdílet a vzájemně porovnávat jednotlivé badatelské výstupy, vznikla v letech 2006 a 2007 během jednání mezi několika českými institucemi, které všechny nějakým způsobem archivují vzpomínky pamětníků. Patří mezi ně sdružení Post Bellum, Český rozhlas, Ústav pro soudobé dějiny AV ČR, Vojenský historický ústav, Židovské muzeum v Praze, Živá paměť o.p.s., či Muzeum Ústí nad Labem. Webový portál Paměť národa byl spuštěn 28. října 2008 a jeho hlavními garanty jsou tři české instituce: Post Bellum, Český rozhlas a Ústav pro studium totalitních režimů.\n\nAktuálně lze v archivu najít vzpomínky více než 2000 pamětníků z takřka čtyřiceti českých i mezinárodních projektů (2014). Každý z nich má svou vlastní metodiku, která je na Paměti národa popsána. Nahrávky jsou publikovány pouze v případě, že s tím pamětníci souhlasí. Pro přístup k plnému obsahu archivu je potřebná registrace. \n\nNejvětším zapojeným projektem jsou Příběhy 20. století realizované organizací Post Bellum. Jedná se o audio a video záznamy vzpomínek veteránů druhé světové války, protinacistických odbojářů, obětí Holocaustu, politických vězňů 50. let a let pozdějších, duchovních, disidentů, příslušníků menšin. Mimo to jsou však v archivu publikována také svědectví funkcionářů výkonné moci - agentů KGB, NKVD, StB, politických funkcionářů a dalších.\n\nOd samého počátku se k iniciativě Paměť národa přidávají organizace a jednotlivci, kteří zaznamenávají vzpomínky pamětníků, nejen z České republiky, ale z celé Evropy. Z českých partnerů jmenujme např. Vlastivědné muzeum ve Slaném, Junák - svaz skautů a skautek ČR, Fakulta sociálních věd Univerzity Karlovy v Praze, Antikomplex. Ze zahraničních partnerů např. Ústav pamäti národa (Slovensko), Institut for the History of the 1956 Hungarian Revolution (Maďarsko), Univerzita Johannese Gutenberga (Německo), Arbeit und Leben Bayern (Německo), Sighet Memorial (Maďarsko), Post Bellum SK (Slovensko), Istrian Historical Society (Chorvatsko) a mnohé další. \n\nOd roku 2010 jsou každoročně 17. listopadu udělovány Ceny Paměti národa. Ocenění jsou vybíráni z archivu pamětníků odbornou porotou a jde o jednotlivce, jejichž osudy by neměly upadnout v zapomnění a jejichž postoje si zaslouží ocenění, ať už jde o válečné veterány, přeživší Holocaustu, nebo bývalé politické vězně a disidenty.\n\nCharitativní běh, jehož výtěžek putuje na natáčení politických vězňů, válečných veteránů, obětí holocaustu, disidentů, všech bojovníků za svobodu. Běží se vždy v květnu v Praze a dalších městech. \n\nVeřejná sbírka u příležitosti Den válečných veteránů, který se slaví 11. listopadu především v anglosaských zemích. Jeho symbolem je květ vlčího máku, jenž vetknutý do klopy vyjadřuje úctu a vzpomínku na bývalé vojáky a bojovníky.\n\nDokumentární cyklus příběhy 20. století, vycházející z příběhů pamětníků portálu Paměť národa vysílá Český rozhlas. Mezi lety 2006-2012 byl vysílán na stanici Česko, od února 2013 cyklus vysílá stanice Radiožurnál a ČRo Plus.\n\nOnline magazín, který přibližuje příběhy ze sbírky Paměť národa.\n\nMísta Paměti národa je mobilní aplikace, která pro uživatele chytrých mobilních telefonů zpřístupňuje události přímo v místech, kde se odehrály. Zapnutá aplikace zobrazuje uživateli místa v jeho okolí, která jsou spojena s jednotlivými příběhy. Každý záznam o události je pak doplněn audio nahrávkou obsahující vyprávění pamětníka příslušné události. \n\n"}
{"id": "878864", "url": "https://cs.wikipedia.org/wiki?curid=878864", "title": "Ménagerie du Jardin des plantes", "text": "Ménagerie du Jardin des plantes\n\nMénagerie du Jardin des plantes (česky doslovně \"Zvěřinec Botanické zahrady\") je zoologická zahrada v Paříži. Nachází se v parku Jardin des plantes v 5. obvodu. Jedná se o nejstarší zoologickou zahradu ve Francii a po zoo v Schönbrunnu o nejstarší veřejnou zahradu na světě.\n\nRozkládá se na ploše 5,5 ha a zahrnuje zhruba čtvrtinu rozlohy Jardin des plantes v severní části mezi ulicemi \"Rue Cuvier\" na severozápadě a \"Quai Saint-Bernard\" na severovýchodě. Zahradu spravuje Muséum national d'histoire naturelle. Veřejnosti představuje asi 1100 zvířat jako 270 savců 50 druhů, 330 ptáků 80 druhů, 200 plazů 50 druhů a 200 obojživelníků 10 druhů. K nim lze rovněž připočíst na 1200 bezobratlých 50 druhů.\n\nZe savců jsou zde např. kůň Převalského, orangutan, kamzík bělák, takin, malé šelmy, hlodavci, z ptáků jsou zastoupeni např. supi, sovy, stejně jako bažant a některé druhy brodivých ptáků (kolpík, ibis, jeřáb), mnoho plazů (včetně přes 100 let starých želv obrovských), obojživelníci a hmyz.\nZvěřinec byl oficiálně otevřen 11. prosince 1794 z iniciativy Bernardina de Saint-Pierre, profesora zoologie v Muséum national d'histoire naturelle, po přesunu zvířat z královského zvěřince ve Versailles a z Raincy (patřícího vévodovi orléanskému) ve dnech 26. dubna 1794 a 27. května 1794 a přesunu zvířat z jarmarků a soukramých zvěřinců a cirkusů od listopadu 1793.\n\nBěhem své historie se zde představilo mnoho druhů zvířat, včetně první žirafy ve Francii (1826), slona, hrocha, medvěda hnědého i ledního nebo tuleňů.\nPři obléhání města během Pařížské komuny (1871) však byla zvířata snědena Pařížany. Během 19. a počátku 20. století bylo pro zvířata postaveno mnoho výběhů a klecí, na svou dobu moderních: medvědinec (1805), pavilony býložravců (1804-1812), šelem (1817-1821), opic (1835-1837), plazů a obojživelníků (1870-1874), klece pro dravé ptáky (1820-1825), bažantnice (1881) nebo bazén pro lachtany (1882).\n\nNejúspěšnější z nich byla pravděpodobně velká voliéra postavená roku 1888 pro světovou výstavu 1889, která se doposud používá. V polovině 20. století byla zdejší zoo zastíněna modernějšími zoologickými zahradami (Zoo Vincennes, Parc de Thoiry), pro nedostatek prostředků neprobíhaly prakticky žádné rekonstrukce. Zvířata žila v nevyhovujících zařízeních, často stísněných a trpěla. Od počátku 80. let však probíhala postupná obnova a byla založena koncepce na orientaci malých a středně velkých druhů zvířat, která jsou málo známá nebo ohrožená. Větší savce (slony, žirafy, lvy, tygry, gorily, šimpanze, medvědy) nebylo možné udržovat ve správném stavu a v centru Paříže nebylo možné zvětšit plochu zoo, proto byla tato zvířata postupně od 70. let přesunuta do jiných zařízení.\n\n"}
{"id": "878866", "url": "https://cs.wikipedia.org/wiki?curid=878866", "title": "Obytné domy na Štefánikově, Podtatranského a Staré baštové ulici", "text": "Obytné domy na Štefánikově, Podtatranského a Staré baštové ulici\n\nObytné domy na Štefánikově, Podtatranského a Staré baštové ulici (v minulosti označované i jako \"státní obytné domy československých státních zaměstnanců\") je komplex obytných budov na východním okraji historického centra Košic postavený v letech 1921 až 1924. \n\nJde o monumentální obytný domovní blok se složitým půdorysem a s uzavřenými nádvořími. Stojí na místě někdejšího hřbitova reformované církve a rozsáhlé zahrady. V severozápadní části komplexu se nachází Katova bašta a replika domu Františka II. Rákocziho známá jako \"Rodošto\". Autor tohoto architektonického díla je neznámý, pravděpodobně šlo o zkušeného architekta, který tvořil v duchu rondokubismu. V severní části je komplex ukončen plochou neomítnutou stěnou bez napojení na další zástavbu Štefánikovy ulice, což vzbuzuje dojem, že původní plány počítaly s větší rozlohou. Výstavbu realizovala firma známého košického stavitele Huga Kabosa.\n\nV roku 1982 byl obytný komplex vyhlášený za kulturní památku a zanedlouho byl překlasifikován na národní kulturní památku číslo ÚZPF (Ústredný zoznam pamiatkového fondu) 3666/1 - 3, 3667/1 - 7. V jednom z bytů jistý čas žil i slovenský básník, osvětový pracovník a publicista Anton Prídavok.\n\nĽubica Poklembová uvádí jako autora projektu architekta Bedřicha Bendelmayera.\n"}
{"id": "878867", "url": "https://cs.wikipedia.org/wiki?curid=878867", "title": "Getr", "text": "Getr\n\nGetr (angl. \"getter\") je aktivní materiál, který chemicky váže nebo adsorbuje atomy či molekuly plynu a při daných podmínkách je dále neuvolňuje. Getrových materiálů se užívá hlavně ve vakuových aplikacích, kde zajišťují vytvoření, zlepšení nebo udržení parametrů vakua. \n\nGetry můžeme rozdělit podle přípravy na \n\nGetry se často používaly a používají v odtavených vakuových systémech, kde zajišťují udržení vakua, nebo alespoň snížení parciálních tlaků reaktivních plynů (hlavně kyslíku). Nejběžnějším příkladem jsou vakuové elektronky a obrazovky, dříve široce používané, ale i v současné době v některých aplikacích stále nenahraditelné. Na systému elektronky je upevněn prstenec z tenké kovové trubičky, vyplněné getrovým materiálem. Po vyčerpání baňky se systém induktivně zahřeje, aby se zbavil na povrchu vázaných zbytků plynu. Přitom se getrový materiál odpaří a usadí na chladné baňce, čímž se zároveň aktivuje. \n\nV obyčejných žárovkách se při prvním zažehnutí odpaří na stěnu baňky vrstva fosforu, která pak váže zbytky kyslíku a tím prodlužuje životnost vlákna. Getrové materiály efektivně čerpají pouze reaktivní plyny, což v běžném vakuovém systému není žádoucí vlastnost, ale s výhodou se využívá např při dočišťování vzácných plynů od reaktivních složek.\n\nPro generování ultravysokého a extrémně vysokého vakua se často používá titanová sublimační vývěva jako doplňkový čerpací princip, který, při vhodném návrhu, může vyvinout mnohonásobně vyšší špičkovou čerpací rychlost než jiné typy vývěv.\n\nRozvíjející se oblastí pro použití nevypařovaných getrů jsou vakuové systémy pracující v UHV a XHV s příliš špatnou čerpací vodivostí, než aby se daly použít konvenční systémy čerpání. Pásky nevypařovaných getrů jsou použity ve většině světových cyklotronů a synchrotronů. Aktivační teplotu getrových slitin se daří efektivně snižovat až k teplotě kolem 200 °C, která již umožňuje depozici getru přímo na stěny vakuového systému a jeho aktivaci ohřevem aparatury. Tím se dosahuje výrazného zvýšení špičkové čerpací rychlosti.\n\nPředním světovým výrobcem nevypařovaných getrů je Saes Getters (It,Fr) http://www.saesgetters.com. Vývěvy na principu vypařovaných i nevypařovaných getrů včetně kombinací s běžnými vývěvami nabízí řada výrobců vakuové techniky.\n\n"}
{"id": "878874", "url": "https://cs.wikipedia.org/wiki?curid=878874", "title": "Letky", "text": "Letky\n\nLetky () jsou jižní část města Libčice nad Vltavou v okrese Praha-západ, na levém břehu Vltavy. Před rokem 1924 byly samostatnou obcí.\n\nPrvní písemná zmínka o Letkách je z roku 1052 ze zakládací listiny kostela svatého Václava ve Staré Boleslavi z dob vlády Břetislava I. Letky často měnily své majitele. Mezi vlastníky patřili např. řád johanitů, Zdeněk z Letek, Vilém z Hasenburka, Jan z Holubic a další. Roku 1568 prodali bratři Jan, Václav a Karel Vlkovi z Kvítkova Letky i s tvrzí Zikmundovi Kropáčovi z Krymlova. Když roku 1638 prodal Letky Jan Kropáč Alžbětě Častolarové, byla již tvrz zpustlá a dnes není známo kde stávala, žádné její zbytky se nedochovaly. Od roku 1666 až do zrušení řádu vlastnila Letky jezuitská kolej v Praze.\n\nRoku 1903 vznikla v obci továrna Froreich a spol. na výrobu obvazů a lékárnických potřeb. Od roku 1919 zde sídlila firma Petana, která vyráběla mazadla a krémy. Dále se zde vyráběly barvy a laky, plasty, sluchátka, hasicí přístroje a za německé okupace zamlžovací přístroje k válečným účelům.\n\nJmeno Letky pochází ze staročeského názvu hmyzu, který se hojně vyskytoval v těchto místech povodí Vltavy.\n\n\n"}
{"id": "878882", "url": "https://cs.wikipedia.org/wiki?curid=878882", "title": "Krugovaši", "text": "Krugovaši\n\nKrugovaši je v chorvatské literatuře 20. století označení spisovatelů, které pojilo pouto přispívání do literárního časopisu Krugovi (česky doslovně \"Kruhy\"). Jednalo se o první chorvatskou poválečnou generaci autorů, která prosazovala tvorbu svobodnou, odporující dogmatům socialistického realismu. Jednalo se o autory narozené většinou v 20. až 30. letech 20. století. Řadí se mezi ně např. Nikola Miličević, Slobodan Novak, Zvonimir Golob, Slavko Mihalić, Josip Pupačić, Milivoj Slaviček, Slavko Mađer, Irena Vrkljan, Vlatko Pavletić, Ivan Slamnig, Vlado Gotovac, Vesna Krmpotić, Čedo Prica, Antun Šoljan.\n\nJedním ze společných rysů tzv. \"krugovašů\" bylo rozbití černobílého pohledu na svět, a především na druhou světovou válku. Autoři se ve velkém zajímali o celý okolní svět, do svých děl dávali najevo kosmopolitní pohled na svět. Rovněž s oblibou překládali díla západních autorů (jakými byli např. Lorc, T.S. Elliot, André Breton, Whitman, Woolf a další). \n\nOstře odmítali komunistickou nadvládu nad literární tvorbou. Vlatko Pavletić prohlásil, že \"literární republika jen těžko snáší tyranii jednoho výslovného soudu\". Krugovaši považovali experiment za jednu z hlavních metod obohacování literární tvorby. Velmi rychle se dostali do sporu se starší generací autorů, která se realizovala především v 30. letech 20. století, kdy byla hlavním proudem tzv. sociální literatura, velmi blízká ideologiím socialismu a Komunistické strany. Mnozí krugovaši se tak dostali např. do střetu s veteránem chorvatské literatury, Miroslavem Krležou. Celý spor se později uklidnil poté, co noví autoři prokázali prostřednictvím svého časopisu Krugovi, kde uveřejňovali vlastní básně, co umí. Jugoslávská literární kritika je nakonec přijala.\n\nKrugovaši hledali nová témata a soustředili se na běžný život; život ulice, domácnosti a problémy, se kterými se lidi každodenně dostávají do styku. \n\nHlavním žánrem, ve kterém se Krugovaši realizovali, byla především poezie. V tomto směru vynikali především Slavko Mihalić a Ivan Slamnig. \n\nPo zániku časopisu Krugovi začali vydávat časopis Razlog. \n\nObdobí, ve kterém Krugovaši v chorvatské literatuře působili, se nazývá Druhá moderna. Je to období, kdy se podařilo do jisté míry vzkřísit modernistické tradice tvorby první poloviny 20. století. \n"}
{"id": "878890", "url": "https://cs.wikipedia.org/wiki?curid=878890", "title": "Maison de Victor Hugo", "text": "Maison de Victor Hugo\n\nMaison de Victor Hugo (\"Dům Victora Huga\") je muzeum v Paříži. Nachází se ve 4. obvodu na \"Place des Vosges\" č. 6 v paláci Hôtel de Rohan-Guémené. Muzeum s plochou 260 m je věnováno životu a dílu Victora Huga, který zde žil v letech 1832–1848. Muzeum spravuje město Paříž. Vstupné do stálé expozice se neplatí.\n\nV roce 1832 se Victor Hugo s rodinou odstěhoval z \"Rue Jean-Goujon\" a pronajal si byt ve druhém patře v paláci Hôtel de Rohan-Guémené. Během 16 let, které zde žil, zde přijímal přátele jako byli Alphonse de Lamartine, Alfred de Vigny, Alexandre Dumas, Honoré de Balzac, Prosper Mérimée nebo Charles Augustin Sainte-Beuve.\n\nVe své pracovně napsal značnou část svých zásadních děl: \"Lukrecia Borgia\", \"Purkrabí\", \"Ruy Blas\", \"Marie Tudorovna\", \"Zpěvy soumraku\", \"Vnitřní hlasy\", \"Paprsky a stíny\", velkou část \"Bídníků\", začátek \"Legendy věků\" a \"Kontemplací\". Během svého pobytu v tomto domě byl zvolen do Francouzské akademie, jmenován francouzským pairem a poslancem za Paříž.\n\nPoté, co se v roce 1848 odstěhoval, prošel byt různými změnami, které nedovolují přesněji rekonstruovat původní vzhled. Byla odstraněna chodba a balkon, i když plocha bytu zůstala zachována. Rovněž prodej majetku rodiny v dražbě v roce 1852 neumožňuje věrně rekonstruovat vybavení. V roce 1873 získalo část paláce město Paříž a spisovatel a vykonavatel Hugovy pozůstalosti Paul Meurice věnoval darem vybavení a inicioval zřízení spisovatelova muzea v roce 1902 u příležitosti výročí jeho 100. narození. Muzeum bylo pro veřejnost otevřeno 30. června 1903.\nMuzeum představuje spisovatelův byt ve druhém patře a několik výstavních sálů v prvním patře. Byt má sedm místností, které postupně představují spisovatelův život před exilem, během exilu a po něm. Předpokoj představuje jeho dětství, první roky manželství s Adèle Foucher, červený salón ukazuje jeho pobyt v tomto paláci pomocí obrazů a různých dokumentů doplněné Hugovou bustou sochaře Davida d'Angerse.\n\nČínský salón a dva následující pokoje představují exil v letech 1852–1870. jeden z pokojů ukazuje pobyt na Guernsey a mnoho fotografií, které pořídil jeho syn Charles Hugo a Auguste Vacquerie během jeho exilu na Jersey v letech 1852–1855.\n\nPředposlední místnost ukazuje návrat rodiny do Paříže v roce 1870 a poslední roky spisovatelova života v jeho bytě na \"Avenue d'Eylau\", kde bydlel od roku 1878. Zde je umístěn původní nábytek. Poslední sál byl postaven do podoby úmrtního pokoje roku 1885 na \"Avenue d'Eylau\".\n\nMístnosti v prvním patře pravidelně nabízejí dočasné výstavy a obměňuje se zde 600 výkresů ze 3000, které Hugo za svého života vytvořil. Představují architektonické prvky a náměty moře.\n\nV přízemí se nachází kabinet rytin a knihovna obsahující 11 000 tisků o životě a díle Victora Huga, které jsou otevřeny pro vědeckou veřejnost.\n"}
{"id": "878891", "url": "https://cs.wikipedia.org/wiki?curid=878891", "title": "Chýnov (Libčice nad Vltavou)", "text": "Chýnov (Libčice nad Vltavou)\n\nChýnov () je bývalá samostatná ves, která byla roku 1924 připojena k Libčicím nad Vltavou a tvoří jejich západní část. Na okraji se rozkládá lesní plocha Chýnovský háj s pravěkými mohylami.\n\nO starobylé vsi Chýnovu se zmiňuje již Dalimilova kronika:\n\nCo se stalo s Chejnovem po bitvě na Turském poli, není známo. Těsně před rokem 1420 náležela ves neznámému pražskému občanu, jemuž byla v roce 1421 na počátku husitských válek sebrána Pražany a v průběhu dalších let zpustla. Zemské desky z roku 1548 \n\nuvádí:\n\nPřed rokem 1619 měl Chýnov v držení Vladislav Abdan Bezdružický z Kolovrat, který jej prodal Vilému z Lobkovic. Zajímavostí je, že další majitel Fridrich z Bílé, byl roku 1621 na Staroměstském náměstí popraven a Chýnov připadl na dlouhou dobu opět Lobkovicům. Od roku 1924 je Chýnov součástí Libčic nad Vltavou.\n\nV Chýnovském háji se nachází zachovalé mohylové pohřebiště, datované do doby bronzové až raně laténského období, konkrétně do 6. až 5. století př. n. l. \n\nZ roku 1882 se dochovala jedna rozverná historka. V Chýnově na návsi býval kdysi rybníček, který sloužil jako nádrž pro případ požáru. Jednoho dne se rybníček při průtrži mračen přeplnil vodou. Příval vody z Chýnovského háje sebou přinesl spoustu smetí a rozvířil bahno na dně rybníčku. Na rozvířené hladině se proto objevovalo černé bahno a plovoucí smetí. Kdosi prohlásil, že viděl v rybníčku aligátora. Tato zpráva se rychle rozšířila a většina chýnovských obyvatel ji potvrdila. Za nějakou dobu byl rybníček vyčištěn a zjistilo se, že tu samozřejmě žádný aligátor není. Této zprávy se chytili libčičtí a letečtí sousedé a z chýnovských si utahovali ještě dlouhá léta.\n\n"}
{"id": "878897", "url": "https://cs.wikipedia.org/wiki?curid=878897", "title": "Maison de Balzac", "text": "Maison de Balzac\n\nMaison de Balzac (\"Balzacův dům\") je muzeum v Paříži. Nachází se v 16. obvodu v ulici \"Rue Raynouard\" č. 47. Muzeum se věnuje životu a dílu francouzského spisovatele Honoré de Balzaca, spravuje ho město Paříž.\n\nV domě na tehdejším předměstí Passy žil Honoré de Balzac v letech 1840–1847 pod pseudonymem, aby unikl svým věřitelům.\n\nDům byl v roce 1913 zapsán mezi historické památky, pozemek se zahradou pak dodatečně roku 1944.\n\nParcelu mezi domy č. 43–45 na \"Rue Raynouard\" získalo v roce 2002 město Paříž, aby rozšířilo muzeum, které je příliš malé. Ale obtíže s realizací donutily město projekt odvolat a pozemek opět prodat.\n\nSbírky zahrnují osobní předměty, obrazy, rytiny, původní vydání, rukopisy, dopisy, ilustrace apod. vztahující se k Balzacovu životu a dílu.\n\nKromě spisovatelova bytu muzeum zabírá tři podlaží a rozprostírá se v dalších místnostech a přístavbě, kde kdysi bydleli jiní nájemníci. Veřejnosti je k dispozici 14,5 metrů dlouhé tablo \"Genealogie postav v Lidské komedii\", které obsahuje zmínky o tisícovce postav z celkového počtu 6000, které \"Lidská komedie\" obsahuje.\n\nOd roku 1997 muzeum ochraňuje též fond týkající se Théophila Gautiera, Balzacova přítele a obdivovatele.\n\nMuzeum od roku 1971 disponuje knihovnou, která obsahuje významnou sbírku vydání děl Honoré de Balzaca a Théophila Gautiera a rovněž literaturu týkající se těchto dvou spisovatelů:\n\nKnihovna nabízí rovněž fond 15 000 dobových dokumentů, jako jsou kritiky věnované oběma autorům, umění a literatura období romantismu a především období 19. století ve Francii. Knihovna je určena žákům, studentům, vědcům a specialistům na 19. století.\n\n"}
{"id": "878898", "url": "https://cs.wikipedia.org/wiki?curid=878898", "title": "Poslední lovci", "text": "Poslední lovci\n\nFilm Poslední lovci z roku 2010 je dokument ze série \"Dobrodružství oceánů\" Steva Lichtaga.\n\nNavštivte vzdálený a podivný svět. Prožijte příjemné i kruté okamžiky které přináší lamalerským velrybářům drsný život na indonéském ostrově Lembata. Tito lovci, jako jedni z posledních na naší planetě, loví tradičním způsobem nejen velryby ale i delfíny a manty. Už po staletí vyplouvají na starých dřevěných člunech, aby vyzbrojeni bambusovými harpunami sváděli s gigantickými vorvani nelítostné boje na život a na smrt. Ne vždy odcházejí z boje vítězně. Dramatický dokument nabízí nejen vzrušující okamžiky ale také momenty k zamyšlení nad nejistou budoucností této komunity, jejíž přežití závisí nejen na odvaze ale i štěstí těchto „posledních lovců“. Zamýšlet se můžeme také nad vlivem pronikání západních kultur do dosud nedotčených a nepoznaných míst planety Země. Na unikátním snímku o domorodých velrybářích z nejvýchodnější části Indonésie pracoval desetičlenný tým po dobu tří let.\n\n\n"}
{"id": "878901", "url": "https://cs.wikipedia.org/wiki?curid=878901", "title": "Carcharias - Velký Bílý", "text": "Carcharias - Velký Bílý\n\nCarcharias – Velký Bílý je dosud nejúspěšnější film Steva Lichtaga, který získal významné ocenění na prestižních filmových festivalech včetně Grand Prix. Dokument byl natáčen poprvé bez ochranných klecí.\n\nV chladných vodách Indického oceánu loví nejobávanější predátor moří – žralok bílý. Místní potápěč, jihoafričan Andre Hartmann, je jedním z mála lidí, který je ochoten se žraloku postavit ve volné vodě tváří v tvář.\n\n\n"}
{"id": "878902", "url": "https://cs.wikipedia.org/wiki?curid=878902", "title": "Tanec modrých andělů", "text": "Tanec modrých andělů\n\nTanec modrých andělů je dokumentární film Steva Lichtaga. Ochrnutá dívka Veronika prchá ve svých představách do světa velryb, kde bojuje s krvelačnými velrybáři o jejich záchranu.\n\nTým Steva Lichtaga se vydal za keporkaky dlouhoploutvými až do oblasti Silver Bank v Karibiku. Daleko odsud, na druhé straně zeměkoule, žije sedmnáctiletá Veronika. Když jí bylo třináct let, spadla ze stromu a zůstala připoutána na invalidní křeslo. Naučila se ústy malovat obrazy a díky nim pak utíká do tajemného světa gigantických savců, které obdivuje. Jejím snem je stát se velrybou a žít v oceánech, být volná a nespoutaná. Ve svých představách „modré anděly“ chrání a bojuje s krutými velrybáři. Film byl natočen podle skutečného příběhu.\n\n\n"}
{"id": "878903", "url": "https://cs.wikipedia.org/wiki?curid=878903", "title": "Simon VI. z Montfortu", "text": "Simon VI. z Montfortu\n\nŠimon VI. z Montfortu, \"Simon VI de Montfort\" (duben 1240 – 1271, Siena) byl druhorozený z mnoha synů hraběte Šimona z Montfortu a Eleonory, sestry anglického krále Jindřicha III.\n\nPodporoval svého otce ve sporu s králem Jindřichem a po otcově pádu se několik měsíců schovával na hradě Kenilworth. Poté se zbytkem rodiny odešel do francouzského exilu. Dal do služeb novopečeného sicilského krále Karla z Anjou a zúčastnil se bitvy u Tagliocozza. Roku 1271 společně s bratrem Vítem v kostele v italském Viterbu ubodal svého bratrance Jindřicha. Byla to msta za otcovu smrt. Oba bratři byli exkomunikováni a Šimon téhož roku v klatbě zemřel.\n"}
{"id": "878909", "url": "https://cs.wikipedia.org/wiki?curid=878909", "title": "Raymond Williams", "text": "Raymond Williams\n\nRaymond Henry Williams (31. srpna 1921 – 26. ledna 1988) byl britský literární teoretik, kulturolog a spisovatel velšského původu, představitel tzv. Nové levice. Jeho dílo přispělo ke vzniku kulturálních studií, která on sám nazýval \"kulturní materialismus\". \n\nStudoval Trinity College na univerzitě v Cambridge. Během studií vstoupil do Komunistické strany Velké Británie, byl však záhy vyškrtnut, když se navzdory stranické linii (která platila do napadení Sovětského svazu) přihlásil do armády, aby bojoval proti Německu. Sloužil u protitankových jednotek a zúčastnil se vylodění v Normandii roku 1944. Po válce, roku 1946 dostudoval na Cambridge. Akademickou dráhu však zahájil na Oxfordu. Roku 1951 byl znovu povolán do armády, aby bojoval v Korejské válce, ale odmítl narukovat. Roku 1958 vydal svou klíčovou práci \"Culture and Society\", která zaznamenala mimořádný ohlas, podobně jako kniha \"The Long Revolution\" z roku 1961. Ve stejném roce byl znovu přizván na Cambridge, kde se posléze stal profesorem (1974–1983). Od roku 1973 byl profesorem politických věd na Stanfordově univerzitě. Známým se v 60. letech stal i díky svým recenzím v deníku The Guardian, občas též psal prózu. Jeho odborné publikace se v té době soustředily na dějiny divadelního dramatu a románu (\"Moderny Tragedy\", \"Drama from Ibsen to Brecht\", \"The English Novel From Dickens to Lawrence\") V 70. letech se přihlásil k velšskému nacionalismu a vstoupil do strany Plaid Cymru. Napsal v té době rovněž teoretické texty, které reagovaly na vznik kulturálních a mediálních studií (\"The Country and the City\" či \"Television: Technology and Cultural form\", kde oponoval koncepcím Marshalla McLuhana). Po svém penzionování v roce 1983 se soustředil na beletrii.\n\n\n\n\n"}
{"id": "878912", "url": "https://cs.wikipedia.org/wiki?curid=878912", "title": "Gymnázium Elišky Krásnohorské", "text": "Gymnázium Elišky Krásnohorské\n\nGymnázium Elišky Krásnohorské je střední škola všeobecného zaměření s budovou v ulici Ohradní, Michle, Praha 4. Je pokračovatelem dívčího gymnázia Minerva, založeného roku 1890 Eliškou Krásnohorskou coby první středoevropské gymnázium určené studiu dívek.\n\nVýuka je nastavena hlavně pro budoucí studenty vysokých škol. Na škole jsou vyučovány humanitní i přírodovědné předměty, studenti vyšších ročníků si mohou převážné zaměření upravit pomocí volitelných předmětů a seminářů, případně i nepovinných předmětů. V nabídce volitelných předmětů vychází vedení školy vstříc poptávce studentů. Na škole je povinná výuka dvou živých světových jazyků – na výběr je angličtina, němčina, francouzština, případně ruština (v rámci nepovinných či volitelných předmětů se v případě zájmu vyučuje také španělština a latina). Zaměstnán je zde i zahraniční lektor angličtiny a francouzštiny.\n\nGymnázium poskytuje studentům možnost stravovat se ve školní jídelně, kde je na výběr ze tří pokrmů (dvě teplá jídla a salát) a polévky. Současně ve škole funguje bufet a nacházejí se zde automaty s nápoji a cukrovinkami. Budova gymnázia je vybavena dvěma počítačovými učebnami o kapacitě 28 počítačů s neomezeným připojením na internet, odbornými učebnami biologie, chemie, fyziky, hudební a výtvarné výchovy a školní knihovnou s počítači. Škola nemá vlastní tělocvičnu, v jejím objektu je však k dispozici zrekonstruované hřiště s umělým povrchem a tělocvična. Výuka tělesné výchovy probíhá v pronajatých sportovních zařízeních v okolí školy – Sokol Michle a Hamr Záběhlice.\n\nStudenti nově přijatí do 1. ročníku v obou cyklech se účastní úvodních seznamovacích kurzů v délce 3 – 4 dnů na přelomu srpna a září. Pro studenty 1. ročníku čtyřletého studia a sekundy i kvinty v osmiletém cyklu škola pořádá týdenní lyžařské výcvikové kurzy, případně výběrový lyžařský kurz, zpravidla v zahraničí. Studenti 3. ročníku čtyřletého cyklu a septimy v cyklu osmiletém mají možnost se zúčastnit týdenního letního sportovního kurzu (vodáckého, cyklistického nebo se zaměřením na míčové hry a turistiku). Pro zájemce jsou pořádány zájezdy do Německa, Francie a Velké Británie, kde studenti navštěvují místní památky, turisticky atraktivní místa a zpravidla také partnerské školy.\n\nŠkola má vlastní pěvecký sbor \"Campanula\", který pořádá veřejná vystoupení. Před Vánocemi a nově také koncem školního roku gymnázium pořádá akademii. Současně se zdejší studenti podílí na přípravě vlastních projektů – nejvýznamnějším je filmový festival \"Jeden svět na Ohradní\", odezva gymnázia na projekt Jeden svět na školách organizace Člověk v tísni, s níž škola dlouhodobě spolupracuje. V rámci festivalu, který se koná každým rokem před vánočními prázdninami, studenti dochází na filmové projekce, přednášky a besedy se známými osobnostmi.\n\nGymnázium bylo v internetovém hlasování zvoleno druhým nejlepším gymnáziem v Praze ve školním roce 2012/2013.\n\n"}
{"id": "878913", "url": "https://cs.wikipedia.org/wiki?curid=878913", "title": "Blanka Navarrská (1156)", "text": "Blanka Navarrská (1156)\n\nBlanka Navarrská ( \"Blanca Garcés de Navarra\", 1137, Laguardia - 12. srpna 1156) byla manželka budoucího kastilského krále Sancha III.\n\nNarodila se jako dcera navarrského krále Garcíi VI. a 30. ledna 1151 se v Calahoře provdala za Sancha, následníka kastilského trůnu. V listopadu 1155 porodila syna pojmenovaného po kastilském dědovi a již v srpnu následujícího roku zemřela zřejmě v důsledku dalšího těhotenství či porodu. Byla pohřbena v klášteře Nájera.\n"}
{"id": "878914", "url": "https://cs.wikipedia.org/wiki?curid=878914", "title": "Emil Franzel", "text": "Emil Franzel\n\nEmil Franzel (29. května 1901 Háj u Duchcova – 29. června 1976) byl německý historik, novinář, spisovatel a sudetoněmecký politik.\n\nFranzel byl do roku 1936 členem Německé sociálně demokratické dělnické strany v Československu a publikoval částečně pod pseudonymem \"Karl von Boeheim\". Roku 1936 převzal pražský dům lidového vzdělávání Urania, od roku 1939 byl knihovníkem pražského Českého zemského muzea a učitelem historie na pražské policejní škole. Franzel byl po válce a odsunu z vlasti mj. členem katolického Ackermannova sdružení a vlivným představitelem sudetoněmecké poválečné publicistiky. Ve svých historických pojednáních zůstával i po druhé světové válce v zajetí pojmů rétoriky „panské rasy“. Tak hovoří ve svých \"Sudetoněmeckých dějinách\" (Sudetendeutsche Geschichte) z roku 1958 o možném „promíchávání vyšších národů s nižšími“ v návaznosti na rané dějiny Čech a Moravy. Od roku 1951 až do odchodu do penze roku 1963 byl spolupracovníkem Bayerischen Staatsbibliothek v Mnichově.\n\nByl spoluzakladtelem Sudetoněmeckého krajanského sdružení a Sudetoněmecké rady.\n\n"}
{"id": "878920", "url": "https://cs.wikipedia.org/wiki?curid=878920", "title": "Plaza de España", "text": "Plaza de España\n\nPlaza de España může označovat\n\n"}
{"id": "878927", "url": "https://cs.wikipedia.org/wiki?curid=878927", "title": "Razlogovci", "text": "Razlogovci\n\nRazlogovci představovali skupinu chorvatských spisovatelů a básníků, soustředěných kolem časopisu Razlog (vycházel v letech 1961 - 1969). Jednalo se jak o mladé autory, kteří se narodili v 30. letech 20. století, tak i za druhé světové války. Později se k nim přidali i autoři, kteří v 50. letech tvořili skupinu tzv. \"krugovašů\". Období existence obou tvůrčích skupin je v dějinách chorvatské literatury souhrnně označováno jako tzv. druhá moderna. I razlogovci byli orientováni spíš k pluralitě různých názorů a stylů a také odmítali dominanci komunistické ideologie nad uměním. \n\nMezi autory, kteří bývají označeni jako razlogovci, se zařadili Danijel Dragojević, Zvonimir Mrkonjić, Zvonimir Majdak, Ante Stamać, Dubravko Horvatić, Igor Zidić, Vjeran Zuppa, Tonko Maroević, Tonči Petrasov Marović a další. Později je doplnili i jejich kolegové, kteří dříve působili okolo časopisu Krugovi, neboť nově vznikající skupinu považovali za pokračování toho, co iniciovali sami. To je případ např. i Vlada Gotovce, který se i stal redaktorem časopisu Krugovi. \n\nStejně jako jejich předchůdci z okolí časopisu \"Krugovi\" byli Razlogovci rovněž orientováni především na poezii. Jednalo se o vzdělané a prozápadně orentované tvůrce, kteří se zajímali o filozofii, a to se značným důrazem na fenomenologii. Svoji tvorbu proto prodchli duchem filozofickými kontexty a intelektualizovali. Je proto pro výklad složitá, hermeticky uzavřená, nekomunikativní a plná filozofických pojmů. Občas se lze v tomto kontextu setkat i s termínem \"pojmové básnictví\" (chorvatsky \"pojmovno pjesništvo\"). Razlogovští autoři často s jazykem experimentovali; hledali nové možnosti jak po akustické, tak po vizuální stránce. Mnohé z těchto postupů používali další chorvatští autoři v pozdějších obdobích, dávno poté, co časopis Razlog přestal vycházet a jeho spolupracovníci se rozešli.\n\nRazlogovci rádi ztotožňovali filozofii s literaturou. \n\nByli také velmi kritičtí k tehdejší společnosti a jen neradi se považovali za její součást. To v souvislosti s otevřeností k filozofii a jejímu uplatnění v literatuře vedlo k tomu, že získávali nálepku existencialistů. \n\nKromě filozoficky orientované poezie, experimentování a hledání nového, byli mnozí z razlogovců aktivní také v oblasti prózy a napsali celou řadu románů, byť se jednalo o žánr, kterému se věnovalo pozornosti méně. Hlavními autory románů byli v této době Zvonimir Majdak a Milan Mirić. Tehdejší romány byly ovlivněny tzv. jeans prózou, tedy literárním stylem, který inicioval známý román Jerome Salingera Kdo chytá v žitě. Ta se v chorvatském (a jugoslávském) literárním prostředí plně uplatnila až v 70. letech 20. století.\n\nObdobí razlogovců končí se společenskými změnami přelomu 60. a 70. let, které se v jugoslávském prostředí projevily jako studentské nepokoje, v Chorvatsku samotném pak jako Chorvatské jaro rozsáhlé celospolečenské masové hnutí snažící se o změnu orientace této republiky v rámci Jugoslávie. Jugoslávské politické vedení bylo zděšeno liberalizačními procesy, které v zemi udávaly tempo po Brionském plénu a otevřely cestu nebezpečnému nacionalismu, resp. nevraživosti mezi jednotlivými svazovými republikami. Jediným východiskem z krize se pro jugoslávské komunisty ukázala být tuhá represe. Byla proto zpřísněna cenzura a zrušeny mnohé časopisy a jiná periodika, včetně \"Razlogu\". \n"}
{"id": "878928", "url": "https://cs.wikipedia.org/wiki?curid=878928", "title": "Škoda Hispano-Suiza", "text": "Škoda Hispano-Suiza\n\nŠkoda Hispano-Suiza 25/100 HP byl luxusní automobil, vyráběný ve Škodě Plzeň v letech 1926–1929. Vůz byl licenční verzí typu Hispano-Suiza H6B. Celkem vzniklo asi 100 vozů.\nV roce 1924, před fúzí s automobilkou Laurin & Klement, zakoupila firma Škoda licenci na výrobu vozu H6B španělsko-francouzské společnosti Hispano-Suiza. Vozy této značky patřily ve své době mezi nejluxusnější a cenou překonávaly i automobily Rolls-Royce. \nV Plzni bylo mezi lety 1926–1929 vyrobeno 100 podvozků. Dílenské zpracování bylo považováno za kvalitnější než u samotných originálů z Francie. Cena podvozku s motorem (šasi) byla 140 000 Kč (pro srovnání, Praga Piccolo: 36 000 Kč, Praga Grand včetně karoserie: 130 000 Kč ).\n\nPodvozky byly karosovány specializovanými karosárnami, především firmou Brožík, J.O. Jech a dalšími. Nejčastějšími typy byly limuzína, kabriolet, faeton nebo kupé. Z vyrobených vozů bylo 39 evidováno v Československu.\n\nPrvní vůz, limuzínu karosovanou Brožíkem, zakoupila Kancelář prezidenta republiky, cena limuzíny byla 280 000 Kč. Vůz byl převzat 10. května 1926. Sloužil prezidentu T. G. Masarykovi až do poloviny roku 1935.\n\nDo dnešní doby se pravděpodobně zachovalo 5 vozů, z toho 4 v Česku.\n\nObdélníkový rám s tuhými nápravami, odpruženými půleliptickými listovými péry. Pohon zadních kol. Brzdy bubnové na všech kolech, vybavené mechanickým posilovačem. Pneumatiky 33 x 5\". Palivová nádrž na 110 l.\n\n\n\n\n\n"}
{"id": "878940", "url": "https://cs.wikipedia.org/wiki?curid=878940", "title": "Waterloo Lily", "text": "Waterloo Lily\n\nWaterloo Lily je čtvrté studiové album britské progresivní rockové skupiny Caravan. Jeho nahrávání probíhalo v listopadu 1971 ve studiu Tollington Park Studios v Londýně. Album produkoval Dave Hitchcock a vyšlo v květnu 1972 u vydavatelství Deram Records. Jde o jediné album této skupiny, na kterém hrál klávesista Steve Miller. Na obalu alba je použita část obrazu ze série A Rake's Progress britského malíře Williama Hogartha.\n\nAutory všech skladeb jsou Richard Coughlan, Pye Hastings a Richard Sinclair, mimo „It's Coming Soon“ a „Songs and Signs“, které napsal Steve Miller.\n\n"}
{"id": "878943", "url": "https://cs.wikipedia.org/wiki?curid=878943", "title": "1946 ve filmu", "text": "1946 ve filmu\n\n\n\n\n\n"}
{"id": "878944", "url": "https://cs.wikipedia.org/wiki?curid=878944", "title": "Richard Coughlan", "text": "Richard Coughlan\n\nRichard Coughlan (2. září 1947 Herne Bay, Anglie − 1. prosince 2013) byl britský rockový bubeník.\n\nOd roku 1966 působil ve skupině The Wilde Flowers, kam ho přivedl jeho kamarád Hugh Hopper. O rok později se skupina rozpadla a Coughlan krátce poté spoluzaložil skupinu Caravan. Ve skupině působil až do jejího rozpadu v roce 1978, následovaly dva nepříliš dlouhotrvající reuniony v letech 1980–1985 a 1990–1992; obou se účastnil i Coughlan. V roce 1995 byla skupina potřetí obnovena. Coughlan byl spolu s kytaristou Pye Hastingsem jediným členem skupiny, který působil ve všech její obdobích. V roce 2005 mu byla diagnostikována revmatoidní artritida. I přes to však stále až do roku 2013, kdy zemřel, ve skupině hrál, ale doprovázel jej ještě jeden bubeník.\n\nRovněž hrál na albu \"Joy of a Toy\" kytaristy Kevina Ayerse z roku 1969.\n"}
{"id": "878946", "url": "https://cs.wikipedia.org/wiki?curid=878946", "title": "Římskokatolická farnost u kostela sv. Jakuba, Brno", "text": "Římskokatolická farnost u kostela sv. Jakuba, Brno\n\nŘímskokatolická farnost u kostela sv. Jakuba, Brno je územní společenství římských katolíků v rámci děkanátu Brno brněnské diecéze.\nFarní kostel je pozdně gotický kostel nacházející se na Jakubském náměstí v brněnské čtvrti Brno střed, jehož historie sahá až do počátku 13. století.\nV době svého založení byl kostel určen hlavně pro německé obyvatelstvo, které se usadilo kolem dnešní Běhounské ulice. Založení kostela se předpokládá v období, které je vymezeno vládou Vladislava Jindřicha, tedy mezi roky 1201 - 1222.\nFarářem byl do července 2019 Mons. ThLic. Václav Slouk, který je zároveň děkan brněnský. Spolu s ním byl od srpna 2014 ustanoven farní vikář R. D. Jiří Cajzl. Toho k 1. srpnu 2019 vystřídal jako farář R. D. Jan Pacner.\n\nVe farnosti jsou čtyři pěvecké sbory (sbor dětí, Jakubák, velký chrámový sbor a slovenský zbor Jakubčatá), každý týden se v kostele věřící modlí růženec, probíhá Eucharistická adorace a konají se ministrantské schůzky. Zájemci mají možnost přípravy na křest a biřmování. Každý čtvrtek se konají biblické hodiny. Výuka náboženství se koná na faře a na ZŠ Rašínova. K dispozici je nedělní farní kavárna a čajovna. V době turistické sezóny (přibližně od května do října) farníci zabepečují od úterý do soboty průvodcovskou službu v kostele. Aktivní jsou modlitební společenství mládeže, neokatechumenátní společenství a schönstattské hnutí. Od roku 2001 pořádá farnost Jakubský ples. \n\nOd ledna 2015 procházel farní kostel rekonstrukcí, hlavním důvodem je havarijní stav elektroinstalace a nutnost zpevnění statiky. V chrámové věži přitom vzniknou nové prostory s expozicí o historii kostela. Náklady na opravy dosáhly přibližně 37 milionů korun, větší část prostředků se farnosti podařilo zajistit z tzv. norských fondů, 12 milionů korun uhradili farníci,dvěma miliony korun přispěl Jihomoravský kraj.\n\nVe farnosti se pravidelně koná tříkrálová sbírka. Při sbírce v roce 2016 se vybralo více než 24 tisíc korun.\nDne 25. června 2005 slavil primici ve farnosti novokněz P. Mgr. Michal Mareš. \n\n"}
{"id": "878947", "url": "https://cs.wikipedia.org/wiki?curid=878947", "title": "Podolí (zámek, okres Brno-venkov)", "text": "Podolí (zámek, okres Brno-venkov)\n\nZámek Podolí byl v obci Podolí v okrese Brno-venkov postaven mezi lety 1792 a 1795, možná na místě bývalé tvrze. Patřil petrovským kanovníkům. Jedná se o jednopatrovou budovu s půdorysem obráceného písmene L, stojící ve svahu s průčelím obráceným do obce. V rohu stavby se nacházela věž, která byla vyztužena pilíři. Kvůli nestabilnímu podloží ale musela být v roce 1869 stržena, její hodiny byly v roce 1887 instalovány na zvýšenou věž kostela ve Šlapanicích. Za zámkem býval dvůr a zahrada.\n\nDnes je sídlem obecního i poštovního úřadu a Galerie Rudolfa Březy. V galerii je sbírka plastik na téma československých legií z pozůstalosti místního rodáka, legionáře Rudolfa Březy.\n"}
{"id": "878949", "url": "https://cs.wikipedia.org/wiki?curid=878949", "title": "Souhrnné indexy", "text": "Souhrnné indexy\n\nSouhrnné indexy jsou nástroje indexní analýzy, podle kterých lze relativně srovnávat hodnoty ukazatelů. Díky nim lze vyjádřit jedním číslem změnu stavu souhrnné veličiny, která má složky různého typu a v různých měrných jednotkách\n\n\nVyjadřuje relativní změnu cen (p, p) při stálém objemu prodeje odpovídajícím základnímu období (q).\n\nformula_1\n\nVyjadřuje relativní změnu cen (p, p) při stálém objemu prodeje odpovídajícím běžnému období (q).\n\nformula_2\n\nVyjadřuje geometrický průměr Laspeyresova a Paascheho indexu.\n\nformula_3\n\nVyjadřuje relativní změnu objemu prodeje (q, q) při cenové hladině odpovídající základnímu období (p).\n\nformula_4\n\nVyjadřuje relativní změnu objemu prodeje (q, q) při cenové hladině odpovídající běžnému období (p).\n\nformula_5\n\nVyjadřuje geometrický průměr Laspeyresova a Paascheho indexu.\n\nformula_6\n\n"}
{"id": "878950", "url": "https://cs.wikipedia.org/wiki?curid=878950", "title": "If I Could Do It All Over Again, I'd Do It All Over You", "text": "If I Could Do It All Over Again, I'd Do It All Over You\n\nIf I Could Do It All Over Again, I'd Do It All Over You je druhé studiové album britské progresivní rockové skupiny Caravan. Jeho nahrávání probíhalo v roce 1970 ve studiu Tangerine Studios v Londýně. Album produkoval Terry King a vyšlo v září 1970 u vydavatelství Decca Records.\n\nAutoři všech skladeb jsou Richard Coughlan, Pye Hastings, Richard Sinclair a Dave Sinclair.\n"}
{"id": "878953", "url": "https://cs.wikipedia.org/wiki?curid=878953", "title": "1945 ve filmu", "text": "1945 ve filmu\n\n\n\n\n\n"}
{"id": "878954", "url": "https://cs.wikipedia.org/wiki?curid=878954", "title": "Paraliturgie", "text": "Paraliturgie\n\nParaliturgie (z řec. \"para-\" „mimo“, „proti“, „odlišný“ a \"leiturgeia\" ve smyslu „bohoslužebný řád“, viz liturgie) označuje formy a rituály náboženských a občansko-náboženských skupin. Výraz může být použit jak ve svém znehodnoceném významu stejně jako neutrálně.\n\nNeutrální význam označuje paraliturgii liturgické formy, jež se vyvinuly vedle nebo uvnitř bohoslužebné liturgie resp. vyvinuly se alternativně k ní. Duchovní hudba měla jako liturgický zpěv v pravoslavné a římskokatolické liturgii zprvu výhradně služební funkci a byla v tomto smyslu označována jako paraliturgie (vedle liturgie samotné). \n\nDnes paraliturgie označuje ovšem také formy, které se vyvinuly jako nové formy vedle forem klasických a ty zčásti doplňují nebo úplně nahrazují. Příklady můžeme nalézt v liturgických prvcích pobožností z Taizé nebo evangelických večerních pobožnostech.\n\nJako znehodnocený význam označuje paraliturgie stejně jako pseudoliturgie, tzn. liturgické formy (např. bohoslužebné) připomínající rituály, s jakými je možné se setkávat například při sjezdech politických stran nebo sportovních událostech.\n"}
{"id": "878960", "url": "https://cs.wikipedia.org/wiki?curid=878960", "title": "Lázně", "text": "Lázně\n\nLázně (slovensky \"kúpele\", anglicky, francouzsky a polsky \"spa\", německy \"Heilbad\") jsou zařízení sloužící k léčbě nebo rehabilitaci lidí zejména formou koupání ve vodě. Přeneseně se lázněmi rozumí také sídelní útvar, v němž jsou provozovány lázně. Mezi nejnavštěvovanější česká lázeňská města patří Karlovy Vary, Mariánské Lázně, Františkovy Lázně, Luhačovice a Poděbrady. V roce 2011 navštívilo lázně v Česku kolem 700 000 hostů, z nichž přibližně polovina byli cizinci, a to především z Německa, Ruska a Rakouska.\n\n\n\n\n\n"}
{"id": "878966", "url": "https://cs.wikipedia.org/wiki?curid=878966", "title": "Gerti Deutsch", "text": "Gerti Deutsch\n\nGerti Deutsch (19. prosinec 1908, Vídeň – 9. prosinec 1979, Leamington Spa) byla rakouská fotografka a fotožurnalistka. Působila v Rakousku a ve Velké Británii. V letech 1938-1950 pracovala pro časopis \"Picture Post\".\n\nNarodila se jako jediné dítě v židovské rodině. Její otec pocházel z Českého Těšína, její matka z Olomouce. V šestnácti letech začala studovat hru na klavír. Ze zdravotních důvodů ale musela studia zanechat. Věnovala se pak fotografii. Ve školním roce 1933-1934 navštěvovala Grafický vzdělávací a výzkumný ústav ve Vídni (Graphische Lehr- und Versuchsanstalt in Wien). Působila ve Vídni, v Paříži a v Londýně. Do Londýna v roce 1938 přesídlila. Pracovala pro časopis \"Picture Post\". První fotografický esej \"Jejich první den v Anglii\" (Their First Day in England) vyšel 17. prosince 1938. Pojednával o židovských dětech, kterým se pod záminkou prázdnin v Anglii podařilo uprchnout z nacistického Německa a Rakouska. Jedna z jejích posledních prací pro tento časopis je reportáž o prázdninovém pobytu houslisty Yehudi Menuhina nedaleko Salzburgu. Vyšel 16. září 1950. Poslední svou fotoreportáž otiskla v \"Picture Post\" ve vydání z 30. září 1950. Celkem zde vyšlo 64 jejích fotoesejů.\n\nPozději pracovala rovněž pro britské časopisy \"Nova\", \"Holiday\", \"Queen\", \"Harper's Bazaar\", \"The Tatler\" a pro švýcarské časopisy \"Atlantis\" a \"L'Oeil\". V polovině šedesátých let přestala fotografovat a v roce 1969 odešla z Londýna zpět do Rakouska. Žila pak na venkově poblíž Salzburgu. Když v roce 1975 onemocněla, vrátila se do Anglie a trávila poslední roky života v péči své dcery v Royal Leamington Spa, kde 9. prosince 1979, ve věku 70 let, zemřela.\n\nByla druhou manželkou Toma Hopkinsona, šéfredaktora časopisu \"Picture Post\". Měli spolu dvě dcery, Nicolettu a Amandu.\n\nHlavní fotografická a fotožurnalistická tvorba autorky zahrnuje období mezi lety\n1937 – 1960. Ještě před tím, v roce 1935, pořídila na hudebním Salcburském festivalu portréty dirigenta Artura Toscaniniho nebo černošského sopranisty Mariona Andersona (negativy na skleněných deskách).\nZ té doby pocházejí též geometrické kompozice ve stylu výtvarné školy Bauhaus.\n\nV Londýně, v ulici Grafton Street, měla fotografické studio „Gerti Deutsch of Vienna“, kde pořizovala profesionální a rodinné portréty. Kromě fotografování, byla její celoživotní zálibou vážná hudba. Na počátku své kariéry pořídila mnoho portrétů známých hudebníků, skladatelů, dirigentů nebo operních zpěváků. Mezi nejznámější patřili Herbert von Karajan, Benjamin Britten, Wilhelm Furtwängler. Fotografovala je na hudebních festivalech v Salzburgu, Glyndebourne, Edinburghu, při práci i při odpočinku s jejich rodinami a přáteli.\n\nJejí specializací byla fotografie dětí. Fotografovala děti ve školkách, žáky ve školách, o přestávkách, na hřištích nebo ve sportovních zařízeních. Zachytila i děti, které v domě architekta Otto Goldfingera kreslily obrázky z války pro výstavu dětských kreseb s touto tematikou (\"Picture Post\" 5/1940).\n\nPo roce 1940 vznikly též portréty herců a výtvarných umělců. Podobně jako její současnice, francouzská fotografka německého původu, Gisèle Freund (narozená též 9. prosince 1908), stále častěji zachycovala portrétované osobnosti formou momentek, v jejich domácím prostředí, na návštěvě u přátel nebo při práci. Portrétováni tak byli spisovatelé John Cowper Powys a J. B. Pristley, sochař Lynn Chadwik, biolog Julian Huxley, herečka Vanessa Redgrave a členové její rozvětvené rodiny.\n\nV roce 1947 pořídila fotoreportáž z Vídně, rozdělené po válce na okupační zóny, kam se vrátili i bývalí váleční zajatci z ruské fronty. V roce 1948 ji publikovala pod názvem \"Home from Russia\". V dalším poválečném období fotografovala často na rakouském venkově, hlavně lidové zvyky, kroje a folklórní slavnosti. Často spolupracovala s fotografkou Inge Morath, též emigrantkou z Rakouska, se kterou se seznámila v Londýně a která pracovala pro agenturu Magnum Photos. Pořídily společně mnoho fotografií z cest, hlavně po Rakousku. Přesný seznam jejich společných prací se nedochoval.\n\nV létě 1960 pobývala Gerti Deutsch 6 týdnů v Japonsku. Četné fotografie, které tam vytvořila, se staly předmětem její velké výstavy v hale Olympia v Londýně, v roce 1962.\n\n\n\n\n"}
{"id": "878967", "url": "https://cs.wikipedia.org/wiki?curid=878967", "title": "Andrea de Cesaris", "text": "Andrea de Cesaris\n\nAndrea de Cesaris ( 31. května 1959, Řím − 5. října 2014, Řím) byl italský automobilový závodník. Nejprve závodil v motokárách (v roce 1977 se stal mistrem světa). Později závodil ve Formuli 1, kde však nikdy nezvítězil a drží rekord nejdelší závodní kariéry bez vítězství. Série nehod mu v počátcích kariéry vynesla přezdívku \"Andrea de Crasheris\". Zemřel při havárii na motocyklu ve věku 55 let.\n"}
{"id": "878971", "url": "https://cs.wikipedia.org/wiki?curid=878971", "title": "Heilsarmee", "text": "Heilsarmee\n\nTakasa (The Ansemble Known As Salvation Army) (dříve Heilsarmee) je švýcarská hudební skupina, která 15. prosince 2012 zvítězila v národním kole do Eurovision Song Contest 2013 a v květnu 2013 reprezentovali Švýcarsko v mezinárodním kole ve švédském Malmö. Skupinu tvoří šest členů švýcarské Armády spásy.\n\nTakasa se zúčastnili pod jménem Heilsarmee švýcarského národního kola s písní \"You and Me\". 15. prosince v přímém přenosu soutěže získali 37% diváckých hlasů, nejvíce ze všech účastníků.\n\nDva dny po vítězství v národním kole Evropská vysílací unie, která soutěž Eurovize pořádá, oznámila, že skupina musí změnit svůj název a kostýmy, neboť užíváním jména Heilsarmee (= \"\"Armáda spásy\"\") a oficiálních uniforem této organizace porušuje pravidlo o nepolitickém a nekomerčním sdělení. Skupina přijala nařízení a 14. března oznámila, že v Malmö vystoupí pod jménem Takasa. V druhém semifinále obsadili 13. místo se ziskem 41 bodů. Jak však později vyplynulo ze zveřejněných materiálů EBU, Takasa by v případě užití výhradně diváckých hlasů postoupila z pátého místa.\n"}
{"id": "878977", "url": "https://cs.wikipedia.org/wiki?curid=878977", "title": "Národní politika", "text": "Národní politika\n\nNárodní politika () byl český deník vycházející od roku 1883 do května 1945. V roce 1883 jej začal vydávat Tiskařský a vydavatelský závod Politika, byl ve vlastnictví družstva s ručením omezeným a sám sebe označoval jako „nepolitický list“. Jeho přímým předchůdcem byla \"Česká politika\", samostatná příloha deníku Politik. Politicky podporovala staročechy, za první republiky byla blízká národním demokratům Karla Kramáře. Od roku 1939 patřila stejně jako řada dalších novin k listům Národního souručenství.\n\nNáklad deníku dosahoval až 120 000 výtisků, nedělní vydání pak až 400 000 výtisků. Národní politika byla nejprodávanějším deníkem v předválečném Československu, vynikala informační a inzertní částí a měla výrazný vliv na střední vrstvy. Deník byl populární také díky vícestránkové inzertní příloze Malý oznamovatel.\n\nSeznam šéfredaktorů Národní politiky:\n\nJosef Hais Týnecký, Miloš Čtrnáctý, Antonín Rouček, Lev Borský (Leo Bondy), František Sekanina, Alois Česaný, Olga Fastrová, Jan Hejret, Jan Hrabě, Josef Janda, Jaroslav Kalva, Ladislav Mattuš, Arnold Miller, Jan Pakosta, Rostislav Bohuslav Svoboda, Prokop Vavřínek, Karel Žák.\n\n"}
{"id": "878982", "url": "https://cs.wikipedia.org/wiki?curid=878982", "title": "Kostel svatého Jana Nepomuckého (Podolí)", "text": "Kostel svatého Jana Nepomuckého (Podolí)\n\nKostel svatého Jana Nepomuckého je novorománský římskokatolický chrám v obci Podolí v okrese Brno-venkov. Od roku 1992 je chráněn jako kulturní památka České republiky. Je farním kostelem podolské farnosti.\n\nKostel v Podolí byl postaven podle plánů Václava Dvořáka a Karla Welzla, profesorů české průmyslové školy v Brně, v letech 1896–1899, přičemž základní kámen byl posvěcen 23. srpna 1896 šlapanickým farářem Janem Hudcem. Samotný kostel byl vysvěcen 7. května 1899 za přítomnosti za přítomnosti brněnského biskupa Františka Saleského Bauera.\n\nŠlo o tzv. jubilejní kostel, postavený u příležitosti 50. výročí panování Františka Josefa I. Oltář kostelu daroval světitel, biskup Bauer, varhany prelát František Zeibert.\n\n"}
{"id": "878985", "url": "https://cs.wikipedia.org/wiki?curid=878985", "title": "Seznam soudců Ústavního soudu České republiky", "text": "Seznam soudců Ústavního soudu České republiky\n\nToto je chronologický seznam soudců Ústavního soudu České republiky.\n\n\n"}
{"id": "878988", "url": "https://cs.wikipedia.org/wiki?curid=878988", "title": "Votobia", "text": "Votobia\n\nVotobia bylo české knižní nakladatelství se sídlem v Olomouci, které působilo v letech 1991 až 2009. Kvůli předlužení byl na nakladatelství vyhlášen konkurs, který vedl k rozprodání majetku a likvidaci společnosti.\n\nV roce 1996 bylo aktérem kauzy kolem vydání kuchařky Adama Gottlieba \"Vaříme s konopím\", kdy jeho společníci Tomáš Koudela, Petr Jüngling a Jaroslav Vacl byli obviněni z trestného činu šíření toxikomanie.\n"}
{"id": "878995", "url": "https://cs.wikipedia.org/wiki?curid=878995", "title": "Eddie Izzard", "text": "Eddie Izzard\n\nEdward John \"Eddie\" Izzard (7. února 1962 Aden v Jemenu) je britský herec a stand-up komik.\n\n"}
{"id": "878998", "url": "https://cs.wikipedia.org/wiki?curid=878998", "title": "Římskokatolická farnost Podolí u Brna", "text": "Římskokatolická farnost Podolí u Brna\n\nŘímskokatolická farnost Podolí u Brna je územní společenství římských katolíků s farním kostelem svatého Jana Nepomuckého v obci Podolí. Samotná farnost vznikla 1. března 1911 vydělením ze šlapanické farnosti.\n\nVe farnosti probíhá výuka náboženství, aktivní jsou modlitební společenství dětí, mládeže i dospělých. Působí zde Sekulární františkánský řád (františkánští terciáři). O nedělích je v provozu farní knihovna.\n\nFarnost se účastní akce Tříkrálová sbírka. V roce 2015 se při ní vybralo 37 804 korun.\n\nNa 12. listopad připadá Den vzájemných modliteb farností za bohoslovce a bohoslovců za farnosti brněnské diecéze. Adorační den se koná 19. března.\n"}
{"id": "879000", "url": "https://cs.wikipedia.org/wiki?curid=879000", "title": "Kristin Davisová", "text": "Kristin Davisová\n\nKristin Davis, rodným jménem Kristin Landen Davis, někdy také uváděna jako \"Kristin Lee Davis\" (* 24. února 1965 Boulder, Colorado) je americká herečka. Průlomovou roli se pro ni stala postava Brooke Armstrongové v seriálu \"Melrose Place\", nejvíce známá je ztvárněním Charlotty York Goldenblattové v seriálu \"Sex ve městě\".\n\nNarodila se ve městě Boulder v Coloradu. Je jedináček a její rodiče se rozvedli, ještě když byla nemluvně. Adoptoval ji její nevlastní otec Keith Davis, tehdejší profesor na Coloradské univerzitě, poté, co si v roce 1968 vzal její matku Dorothy, která byla analytičkou univerzitních dat. Má tři nevlastní sestry z prvního manželství jejího adoptivního otce. V jejím raném dětství se s rodiči přestěhovala do Columbie v Jižní Karolíně, kde se stal její otec děkanem a profesorem pschologie na Univerzitě v Jižní Karolíně.\n\nChtěla se stát herečkou od svých devíti let, když byla obsazena do divadelního představení \"Sněhurka a sedm trpaslíků\". V Jižní Karolíně žila do roku 1983, než absolvovala na A.C. Flora High School. Poté se přestěhovala do New Jersey, kde navštěvovala univerzitu Rutgers. Zde v roce 1987 získala bakalářský titul.\n\nPo absolvování v roce 1987 se přestěhovala do New Yorku, kde se stala servírkou, než s kamarádem otevřela studio pro cvičení jógy. V roce 1991 si zahrála v několika epizodách televizního seriálu \"General Hospital. Její velký průlom přišel v roce 1995, kdy získala roli zlé Brooke Armstrong Campbell v dramatickém seriálu \"Melrose Place\". Po roce vysílání ze seriálu odešla, protože se producenti rozhodli její postavu zabít. Davis dále hostovala v televizních seriálech jako \"Přátelé\", \"Will a Grace\" a \"Show Jerryho Seinfelda\".\n\nV roce 1998 byla obsazena jako Charlotte York do seriálu \"Sex ve městě\" a zůstala nedílnou částí obsazení až do konce seriálu v roce 2004. V roce 1999 byla se zbytkem obsazení oceněna cenou Žena ve filmu Lucy Award v uznání její excelence a inovace v její kreativních pracích, které přispěly k obohacení vnímání žen přes televizní médium. Za poslední sérii získala za roli Charlotte nominaci na cenu Emmy.\n\nUváděla pořad televize VH1, \"Greatest Pop Culture Icons\". V roce 2005 hrála v televizním pilotu nazvaném \"Soccer Moms\". Namluvila roli Miss Spider v animovaném televizním seriálu \"Miss Spider a její kamarádi ze Sluneční louky\". v roce 2014 hrála v televizním seriálu \"Zkažená úča\".\n\nMezi filmy, ve kterých se objevila patří \"Dobrodružství Žraločáka a Lávovky\", \"Chundelatý pes\" a \"Budiž světlo\". V roce 2001 vystupovala ve vánočním filmu \"Tři dny\" a objevila se v reklamě na šampon Head & Shoulders.\n\nV roce 2008 se objevila v celovečerním filmu \"Sex ve městě\", pod režisérským dohledem výkonného producenta Michaela Patricka Kinga. V roce 2009 účinkovala v komedii \"Trable v ráji\", která vypráví o čtyřech párech, které jsou na tropickém ostrově na svých terapeutických sezeních. Jon Favreau, který byl také spoluautorem scénáře, hrál ve filmu jejího manžela.\n\nSvůj debut na Broadwayi prožila v červenci 2012, kdy nahradila Kerry Butler v revivalu \"The Best Man\" v Gerald Schoenfeld Theatre. V březnu 2014 hrála Beth Gallagher v divadle Theatre Royal ve hře \"Fatal Attraction\".\n\nV roce 2011 adoptovala dceru Gemmu Rose. Žije s ní v Los Angeles v Kalifornii. V roce 2018 adoptovala chlapce.\n\nDavis je vyléčená alkoholička. Řekla, že jí byl alkohol představen brzy jako součást své jižanské výchovy: \"Alkohol mě osvobodil. Byla jsem velice stydlivá a nevěděla jsem, jak vylézt ze své ulity. Pila jsem ze stejného důvodu, jako proč miluji herectví. Chtěla jsem cítit věci, vyjádřit samu sebe a cítit se volná. A taková od přírody nejsem.\" Odvykací kúru absolvovala ve věku 22 let a později řekla: \"Chybí mi to. Nemůžete čekat, že absolvujete léčení a problém z ničeho nic zmizí.\"\n\nJejí láska ke slonům ji vedla v roce 2009 k návštěvě Afriky, kde našla opuštěné slůně a zařídila, aby jej vzali do přírodního rehabilitačního centra. S ohledem na pozornost, kterou svým činem upoutala k neutěšené situaci osiřelých afrických slonů, získala Davis v roce 2010 cenu Wyler Award, která je udělována celebritám nebo veřejným osobám, které upozorní na témata týkající se zvířat.\n\n"}
{"id": "879001", "url": "https://cs.wikipedia.org/wiki?curid=879001", "title": "Megaron", "text": "Megaron\n\nMegaron (řec. μέγαρον) je původně velký sál paláce, palácová stavba, později nejjednodušší chrámová stavba. Obdélná místnost s jedním vchodem v kratší stěně, kde pak vzniká krytá předsíň (\"in antis\"), případně i se sloupy, tvoří jádro klasického řeckého domu i chrámu. Hlavní prostor (\"naos\") má uprostřed ohniště a nad ním otvor ve strmé sedlové střeše. Později se kolem chrámového megaronu stavěla i sloupořadí a ochozy. \nMegaron vznikal už ve středním neolitu v dnešním Řecku (Dimini, Sesklo) a v Levantě (Jericho). V mínojském období byl „mínojský megaron“ jako hlavní nebo trůnní sál jádrem královského paláce nebo jako samostatná stavba palácem místních knížat. V paláci v krétském Knóssu se takový trůnní sál zachoval. \nV mykénském období dostal megaron pevnou formu jako ústřední stavba knížecího hradu. Takové megarony se nalezly v Mykénách, Tíryntu nebo v tzv. Nestorově paláci v Pylu. Podélné stěny vybíhaly dopředu (tzv. \"anty\") a tvořily krytou předsíň, před vchodem byly dva sloupy. Uprostřed hlavního prostoru (naos) bylo kruhové ohniště, obložené kameny, a kolem něho čtyři sloupy. Za hlavním prostorem mohla být ještě zadní místnost.\n\nMegaron se stal základem řecké chrámové architektury, která jej rozšířila o stupňovitou podstavu (\"stylobat\"), ochoz a jednoduché nebo dvojité sloupoví kolem celé stavby. Původně skromná dřevěná, později kamenná stavba je tak jednou z nejstarších architektonických forem. Odysseův megaron na Ithace je popsán v Homérově Odysseji, Šalamounův chrám v Jeruzalémě měl také tvar megaronu.\n\n"}
{"id": "879004", "url": "https://cs.wikipedia.org/wiki?curid=879004", "title": "Obchodní dům Petřiny", "text": "Obchodní dům Petřiny\n\nObchodní dům Petřiny je budova nákupního střediska na sídlišti Petřiny v ulici Na Petřinách, městské části Praha 6. Objekt se nachází přímo u vestibulu stanice metra Petřiny a u stejnojmenné tramvajové zastávky. Budova obchodního domu byla postavena jako součást experimentálního sídliště Petřiny a měla poskytovat možnost nákupu rozšířeného sortimentu zboží přímo v místě pobytu obyvatel sídliště. Svým významem tento obchodní dům nikdy nepřesáhl hranice svého blízkého okolí. Konkurencí je mu nedaleká Norma (na zastávce Větrník) a nověji také vzdálenější Kaufland na Vypichu, největší Kaufland v České republice.\n\nBudova čtvercového půdorysu byla dokončena v roce 1969 podle projektu architektů Mixy a Vlašánka jako centrální bod sídliště Petřiny. Po budovu bylo charakteristické modře zabarvené obložení fasády. Původní řešení interiéru v 70. a 80. letech 20. století sestávalo z v přízemí vzdušné haly kde vlevo byl vstup do samoobslužné prodejny potravin, v čele byla pultová prodejna lahůdek, v prvním patře byla prodejna oblečení a textilu, a v druhém patře následovala prodejna spotřebního zboží a sportovních potřeb. Na západní části objektu v ulici Brunclíkova bylo postaveno několik prosklených kostek, ve kterých bylo vystaveno zboží. Po roce 1990 byly tyto kostky pronajímány k podnikatelským účelům. V současnosti již tyto budky neexistují, nahradil je vestibul stanice metra Petřiny.\n\nObjekt byl po roce 1990 součástí řetězce Delvita. Po roce 2000 byly provedeny stavební úpravy přízemí objektu zohledňující nové nákupní zvyklosti. V současné době provozuje hlavní část objektu řetězec Billa. V pravé části přízemí se nachází trafika, květinářství a pobočka pojišťovny. Ve 2. podlaží objektu se od listopadu 2015 po dlouhém neobsazení tohoto prostoru nachází železniční modelářství. Jen několik metrů od OD Petřiny se nachází vstup do stanice metra Petřiny (otevřena v roce 2015). V souvislosti s otevřením metra byla tramvajová zastávka před OD Petřiny přejmenována z názvu \"Obchodní dům Petřiny\" na \"Petřiny\" (v souladu s názvem stanice metra), a následující (konečná) tramvajová zastávka \"Petřiny\" byly přejmenována na \"Sídliště Petřiny\" (před zprovozněním metra konečná linek 1, 2, 18 a 56, po otevření stanice Petřiny již jen linek 1, 2 a 56).\n\n"}
{"id": "879031", "url": "https://cs.wikipedia.org/wiki?curid=879031", "title": "Levhart Diardův", "text": "Levhart Diardův\n\nLevhart Diardův (\"Neofelis diardi\"), také pardál Diardův a pardál ostrovní je kočkovitá šelma z podčeledi Pantherinae (velké kočky) a rodu \"Neofelis\". Byl popsán francouzským přírodovědcem Georgesem Cuvierem v roce 1823. Dříve byl řazen do stejného taxonu s levhartem obláčkovým (jako jeho poddruh), ale na základě genetických testů byl v roce 2006 klasifikován jako samostatný druh. Žije na Borneu, Sumatře a možná i na malých ostrovech Batu. Dělí se na dva poddruhy: \"Neofelis diardi borneensis\" a \"Neofelis diardi diardi\", které se liší především stavbou lebky.\n\nJde o podsaditou, ale zároveň hbitou šelmu s charakteristickou „obláčkovitou“ kresbou. Typické jsou pro něj prodloužené špičáky, relativně nejdelší ze všech kočkovitých šelem. Nohy má spíše kratší. Ocas je mohutný a dosahuje téměř takové délky jako tělo. Hmotnost dospělých jedinců se nejčastěji pohybuje mezi 11 až 25 kg; velmi výrazný je přitom pohlavní dimorfismus, kdy samci dorůstají podstatně větších rozměrů než samice. Jeho habitat tvoří tropické lesy různých typů. Jde nejspíše o samotářské zvíře s převážně noční a soumračnou aktivitou. Živí se malými až středně velkými savci, jako jsou muntžaci, kančilové, sambaři, prasata vousatá, opice a dikobrazi, jídelníček si doplňuje ptáky a rybami. Výjimečně napadá i domácí zvířata. Rozmnožuje se obvykle jedenkrát za rok, dožívá se v průměru 11 let. Počet volně žijících dospělých jedinců se odhaduje na 4500 a druh je podle norem IUCN veden jako zranitelný. Hlavní hrozbou pro něj je ztráta biotopu především v důsledku odlesňování, následovaná pytláctvím spojeným s nelegálním obchodem s částmi těl mrtvých zvířat.\nLevharta Diardova popsal francouzský přírodovědec Georges Cuvier v roce 1823. Nazval ho vědeckým jménem \"Felis diardi\" podle svého žáka a kolegy, přírodovědce a objevitele Pierra-Médarda Diarda. Levhart Diardův byl dlouhou dobu považován za poddruh nebo regionální formu levharta obláčkového, obvykle byl uváděn pod vědeckým názvem \"Neofelis nebulosa diardi\". Až několik studií z let 2006 až 2011 přineslo jasné a respektované vydělení šelmy do samostatného druhu. Levhart Diardův, česky nazývaný též pardál ostrovní či pardál Diardův, se od kontinentálního levharta obláčkového liší geneticky, morfologicky a barvou srsti. Vzájemná druhová odlišnost je minimálně taková jako mezi jednotlivými druhy v rámci sesterského rodu \"Panthera\".\n\nRod \"Neofelis\" tvoří bazální klad všech kočkovitých, neboli jeho evoluční linie se od dalších druhů vydělila nejdříve, a to asi před 6 miliony lety. Výzkumy potvrdily, že oba druhy rodu \"Neofelis\" se navzájem oddělily před 1,4 až 2,9 miliony lety. Levhart Diardův zřejmě pochází ze Sumatry, odkud se dostal na Borneo a Jávu. Na Jávě vyhynul někdy během holocénu. V současnosti zahrnuje dva poddruhy (subspecie) nazývané \"Neofelis diardi diardi\" (levhart Diardův sumaterský či pardál ostrovní sumaterský) a \"Neofelis diardi borneensis\" (levhart Diardův bornejský či pardál ostrovní bornejský), které divergovaly před 400 až 120 tisíci lety. Subspecie se liší především znaky na lebce, zubech a čelistech. Zatím jen provizorně určené jsou i určité rozdíly ve zbarvení. Bornejský poddruh vykazuje podstatně větší genetickou diverzitu než sumaterský, což může souviset s Tobskou katastrofou před 73,5 tisíci lety, jež zřejmě přivedla sumaterský poddruh na pokraj vyhynutí.\n\nVědecká synonyma pro levharta Diardova jsou \"Felis diardii,\" \"Felis macrocelis,\" \"Felis marmota,\" \"Neofelis nebulosa diardi.\" V malajštině a indonéštině je nazýván \"harimau akra, harimau dahan, harimau dan, macan dahan\" nebo \"machan dahan,\" v jazyku iban (část Malajsie, Brunej) se mu říká \"engkuli.\"\n\nLevhart Diardův je středně velká podsaditá kočkovitá šelma. Nohy má relativně krátké, tlapy široké. Klouby umožňují natáčet zápěstí a prsty tak, aby objaly kmen stromů po straně a tím umožnily pohyb hlavou dolů, což dokáže jen několik druhů kočkovitých šelem. Srst má šedavě hnědou barvu a na břiše je výrazně světlejší. Obecně je tmavěji a více do šeda zbarvena než u levharta obláčkového. Obláčky (rozety, skvrny) tvoří dvě až tři řady na každém boku. Dosahují poněkud menších rozměrů než u většiny levhartů obláčkových, ale jsou tmavší s velkým množstvím skvrnek uvnitř. Na zadní části krku a na hřbetě má levhart Diardův dvojitý tmavý pruh, který se nicméně může rozpadat do skvrn. Ocas je velmi dlouhý (cca 55 až 91 cm, což činí 76–88 % délky těla), hustě osrstěný (především u samic) a posetý velkými tmavými skvrnami. Tělo bez ocasu měří na délku 69 až 108 cm. Hmotnost dospělých jedinců se obvykle pohybuje mezi 11 až 25 kg, přičemž rekordní jedinci mohou být zřejmě až 30 kg těžcí. Velmi výrazný je přitom pohlavní dimorfismus, kdy samci jsou často i dvakrát těžší než samice. V letech 2008 až 2014 bylo na Borneu odchyceno a změřeno 12 dospělých divokých pardálů. Samice vážily od 9,1 (starší samice se zlomenými dolními špičáky) do 18 kg, samci od 15 do 25,2 kg. Průměrně dosahují samice váhy mírně přes 12 kg, samci pak okolo 24 kg.\nDalší odlišností oproti levhartu obláčkovému je stavba lebky, čelistí a chrupu. Levhart Diardův má delší horní špičáky (o 2–6 mm), silnější 4. premoláry (třenové zuby), naopak slabší 3. premoláry, užší přední část čelisti, relativně vyšší a širší lebku (v poměru k délce) a rozdílné některé další charakteristiky. Kondylobazální délka lebky (vzdálenost mezi nejpřednějším okrajem mezičelisti a nejzadnějším výběžkem týlních hrbolků) samců měří asi 157 mm (± 10 mm) a samic přibližně 129 mm (± 4 mm). Délka lebky typového exempláře byla 161,4 mm. Korunková délka horních špičáků (v zásadě část vyčnívající z dásně), dosahuje u samců asi 38 mm (u rekordních jedinců však tato hodnota může přesahovat 40 mm) a u samic asi 30 mm. Typový exemplář disponoval 32,8 mm dlouhými špičáky, tedy relativně krátkými. Důvodem byly opotřebené konce, které celkovou délku o nejméně 5 mm zkracovaly. V poměru k délce lebky a těla má levhart Diardův největší špičáky mezi kočkovitými šelmami. Jistou zvláštností je jejich mírně zploštělý tvar. Celkově má stavbu lebky a chrupu ze všech současných druhů kočkovitých šelem nejvíce podobnou vyhynulým šavlozubým kočkovitým šelmám.\n\nLevhart Diardův se vyskytuje na ostrovech Sumatra a Borneo (státy Indonésie, Malajsie a Brunej), přičemž není známo, jestli žije i na malých ostrovech Batu poblíž Sumatry. Fosílie existují i z Jávy, ale v současné době zde tato šelma nežije. Odhad maximální rozlohy areálu výskytu na Borneu činí 378 900 km. Analýza dat pro Sumatru předpokládá území o rozloze maximálně 73 000 km a tedy celkový územní rozsah, kde levhart Diardův žije, činí maximálně 451 900 km. Tyto odhady jsou spíše optimistické a zahrnují data z roku 2010, případně o něco starší. Předpokládá se, že rozsah šelmou obyvatelného teritoria se především od roku 2010 zmenšuje v důsledku pokračujícího odlesňování. Populační hustota je poměrně nízká a kolísá od 0,7 po 4,4 jedinců na 100 km. Celkový počet dospělých jedinců je odhadován na přibližně 4500 zvířat, přičemž asi 3800 žije na Borneu a 730 na Sumatře.\n\nŽivot levharta Diardova ve volné přírodě není příliš dobře zmapován, tudíž k mnoha aspektům jeho chování chybějí přesné informace. Obecně jde o poměrně adaptabilní zvíře, které žije v rozličných nadmořských výškách a to minimálně do 1850 m. Co se týče biotopu, jedná se o živočicha závislého na lese. Byl zaznamenán v relativně nenarušených tropických lesích různých typů i v lesích sekundárních případně těžených, čili umí se vypořádat i s určitým stupněm vyrušování ze strany člověka a jeho aktivit. Lidmi vysazované plantáže palem olejných však neobývá, nicméně migrovat přes ně asi dokáže.\n\nJde zřejmě o samotářskou šelmu. Některá dřívější pozorování naznačovala život v párech. Dokáže sice skvěle šplhat po stromech, ale většinou se pohybuje po zemi. Dříve se předpokládal jednoznačně noční způsob života, ale novější pozorování ukazují, že zvíře může být činné i za svítání či soumraku a méně často i během dne. Nejnižší aktivitu vykazuje okolo poledne. Panují dohady, podle nichž je sumaterský poddruh více stromový než bornejský a to kvůli přítomnosti tygra na ostrově. Podle výzkumů v oblasti Sabahu a Sarawaku (malajská část Bornea) využívá levhart stromy k odpočinku během dne. Důvodem může být i snaha vyhnout se na zemi se vyskytujícím pijavicím.\n\nK rozměrům teritoria jednotlivých levhartů existuje málo přesných dat. Samice, která byla opatřena sledovacím zařízením v oblasti Sabahu (severní Borneo) se během 109 dnů pohybovala na území 16,1 km, přičemž jádro tvořil okrsek o ploše 5,4 km. Plocha území samců odhadnutá z fotopastí přesahovala 45 km, přičemž mohla dosáhnout až 112 km.\nVýzkum publikovaný v roce 2016 ukázal, že levhart Diardův používá nejméně 10 různých způsobů vnitrodruhové komunikace. Stejně širokou komunikační škálou disponují tygři, téměř identické způsoby mají i levharti, gepardi, pumy a irbisové. Jde o rozhrabávání půdy zadníma nohama, značkování močí a trusem, tření o strom tváří, drásání kůry stromů drápy, válení se po zemi, tření a omotávání stromů ocasem, volání, očichávání a flémování (přenos pachů do Jacobsonova orgánu). Značnou komunikační aktivitu vyvíjejí především samci.\n\nLevhart Diardův je masožravec a predátor. K jeho potravním návykům není k dispozici dostatek dat. Podle různých pozorování se živí poměrně širokou škálou malých a středně velkých zvířat, jako jsou sambaři, muntžaci, kančilové, prasata vousatá, různé druhy primátů (hulmani, makakové, kahauové nosatí, mláďata orangutanů), oviječi skvrnití, dikobrazi, ptáci a ryby. Napadá i domácí zvířata, především drůbež, kozy, prasata a psy, ale nejde o jeho běžnou kořist. Na kořist útočí jak na zemi, tak z korun stromů. Útočí ze zálohy, používá metodu skoku z úkrytu a krátkého prudkého sprintu, pokud to je nutné. Někdy si zabité zvíře vytahuje na stromy, aby je ochránil před mrchožrouty. Mladý samec držený v zajetí v Sarawaku ve 30. letech 20. století odmítal konzumovat maso zabitých zvířat. Byl tedy krmen živými kuřaty, jimž po usmrcení pečlivě vytrhával peří a opicemi, jimž jazykem odstraňoval srst. Podle některých pozorování se zdá, že svou kořist často zabíjí prokousnutím šíje. Výzkum provedený v Národním parku Gunung Pueh (Sarawak) publikovaný v roce 2018 naznačuje, že hlavní kořistí v této oblasti jsou muntžaci (\"Muntiacus muntjak\"). Levhart při lovu nespoléhá jen na zrak a sluch, ale využívá i čich.\n\nK rozmnožování levharta Diardova ve volné přírodě chybějí údaje. Některá data však existují ze zajetí, přičemž část informací je odvozena na základě pozorování rozmnožování levharta obláčkového. Samci levhartů Diardových někdy projevují vůči samicím zvýšenou agresivitu a občas je dokonce zabíjejí, což se týká především párů, které se poznají až v pozdějším věku. Proto je třeba v zajetí chovné páry seznámit již v raném věku. K páření dochází kdykoliv během roku, častěji však v období od prosince do března. Doba březosti trvá 85 až 95 dní. Poté samice porodí 1 až 5 mláďat, nejčastěji to jsou 2. Ta se osamostatňují po zhruba 10 měsících věku a přibližně ve dvou letech se začínají sama rozmnožovat. Interval mezi jednotlivými vrhy bývá přibližně 1 rok. Průměrná doba dožití dospělců ve volné přírodě se odhaduje na 11 let, ve výjimečných případech to může být až 17 let.\n\nHlavní hrozbou pro existenci levharta Diardova je odlesňování v důsledku těžby dřeva a kvůli vysazování palem olejných. Především na Borneu představuje deforestace zásadní problém, jak z hlediska celkové plošné ztráty biotopu, tak kvůli jeho fragmentaci. Ta má totiž za následek rozdělení jednotlivých populací a tím snížení genové variability se všemi negativními důsledky z toho plynoucími (například vyšší náchylnost k nemocem).\n\nDruhým zásadním problémem je pytláctví. Nejde jen o přímé zabíjení levhartů (obvyklou metodou je chytání do ok) a následný prodej částí jejich těl, ale negativní vliv má i rozsáhlý lov různých jiných zvířat, která mnohdy tvoří levhartí kořist. Asi polovina živočichů, které šelma loví, je IUCN hodnocena jako „zranitelná“ nebo „ohrožená“. Menší hrozbou dokáží být i další lidské aktivity, například silniční provoz, který má za následek občasná úmrtí.\n\nV minulosti byl levhart Diardův loven různými domorodými etniky na Borneu, především kvůli zisku trofejí v podobě zubů (náušnice) a kůže (ceremoniální oblečení, ozdoba sedaček). V průběhu 20. století však tato činnost slábla a v 80. letech 20. století téměř ustala.\n\nNeexistují žádné věrohodné zprávy o tom, že by levhart Diardův usmrtil člověka. V sebeobraně nebo ve stresu je nicméně schopen na lidi zaútočit a poranit je.\n\nLevhart Diardův je podobně jako levhart obláčkový předmětem legálního i nelegálního obchodu. Ten se týká kůží (pro ozdobu, na výrobu bubnů), částí těl (pro orientální medicínu, na jídlo) a živých zvířat (na chov). Podle údajů zpracovaných CITES (Úmluva o mezinárodním obchodu s ohroženými druhy volně žijících živočichů a rostlin), které jsou však s velkou pravděpodobností neúplné, bylo v letech 1975 až 2013 legálně obchodováno s 212 živými levharty rodu \"Neofelis\" bez rozlišení druhu resp. poddruhu. Šelmy byly vyvezeny z 20 zemí, v 15 z nich však vůbec nežijí ve volné přírodě. Největším obchodníkem živých zvířat byly v uvedených letech Spojené státy americké (61 zvířat), následované Čínou (37 zvířat) a Tchaj-wanem. Malajsie vyvezla dva jedince. Indonésie ani Brunej, tedy další státy, kde žije levhart Diardův, se do oficiálního legálního obchodu ve sledovaných letech vůbec nezapojily. Jednoznačně největším dovozcem pak bylo Japonsko (131 zvířat). Do ilegálního obchodu, který je daleko hůře podchytitelný, se zapojují především země východní a jihovýchodní Asie. Většina zvířat nebo jejich částí přitom míří do Číny.\n\nOba levharti rodu \"Neofelis\" jsou vedeni v Příloze I CITES, což znamená, že obchod s nimi je možný jen za velmi specifických podmínek. Všechny země, kde pardálové žijí, se k úmluvě připojily. Mezinárodní svaz ochrany přírody hodnotí levharta Diardova jako zranitelný druh. Na všech územích svého výskytu je šelma oficiálně pod plnou ochranou úřadů. V malajské části Bornea může být zabita jen v sebeobraně. K takovým incidentům však dochází vzácně, což naznačil průzkum provedený v Sarawaku v letech 2013 až 2016.\n\nCelkově je druh v porovnání s ostatními velkými kočkami velmi málo prozkoumán a v současnosti (2016 až 2019) probíhají terénní výzkumy v Sabahu, jež mají pomoci objasnit ekologii a chování této šelmy, aby bylo možno přijmout lepší ochranná opatření.\n\n"}
{"id": "879032", "url": "https://cs.wikipedia.org/wiki?curid=879032", "title": "Nadym", "text": "Nadym\n\nNadym může být:\n"}
{"id": "879037", "url": "https://cs.wikipedia.org/wiki?curid=879037", "title": "Kostel Nanebevzetí Panny Marie (Pozořice)", "text": "Kostel Nanebevzetí Panny Marie (Pozořice)\n\nKostel Nanebevzetí Panny Marie je barokní římskokatolický chrám v městysu Pozořice v okrese Brno-venkov. Je chráněn jako kulturní památka České republiky. Je farním kostelem pozořické farnosti.\n\nV Pozořicích stával dřevěný kostel Nanebevzetí Panny Marie (přibližně v místě dnešní farní stodoly), který v roce 1704 vyhořel. Ještě téhož roku nechal kníže Jan Adam z Lichtenštejna položit základy současného chrámu, čímž však aktivity na stavbě skončily. Barokní kostel byl dobudován v letech 1721–1724 na popud Antonína Floriána z Lichtenštejna. Původně se počítalo s mohutnou stavbou, která měla mít typické barokní věže a zdobení interiérů, ale kvůli nedostatku financí Lichtenštejnů má kostel nakonec současnou podobu. Během bitvy tří císařů byl chrám francouzskými vojsky vypleněn. Generální oprava kostela proběhla v letech 1959–1968.\n\n"}
{"id": "879038", "url": "https://cs.wikipedia.org/wiki?curid=879038", "title": "Evropský ústav pro telekomunikační normy", "text": "Evropský ústav pro telekomunikační normy\n\nEvropský ústav pro telekomunikační normy, anglicky European Telecommunications Standards Institute (ETSI), je nezávislá, nezisková organizace pro standardizaci v telekomunikačním průmyslu (výrobci zařízení a síťoví operátoři) v Evropě s celosvětovým dosahem. Mezi nejvýznamnější výsledky ETSI patří standardizace mobilní sítě GSM, profesionálního rádiového systému TETRA a požadavků na Short Range Device včetně LPD433.\n\nMezi významné standardizační organizace spadající pod ETSI patří TISPAN (pro konvergenci pevných sítí a Internetu) a M2M (pro komunikaci machine-to-machine). ETSI podnítila založení 3GPP a je jednou z jejich partnerských organizací.\n\nETSI byla vytvořena organizací CEPT v roce 1988 a je oficiálně uznána Evropskou komisí a sekretariátem EFTA. Sídlo ETSI se nachází v Sophia Antipolis ve Francii. ETSI je oficiálně zodpovědná za standardizaci informačních a komunikačních technologií (ICT) v Evropě. Tyto technologie zahrnují telekomunikace, televizní a rozhlasové vysílání a příbuzné oblasti jako inteligentní doprava a lékařská elektronika. ETSI má 740 členů v 62 zemích v Evropě i mimo ni, včetně výrobců, síťových operátorů, správců, poskytovatelů služeb, výzkumných organizací a uživatelů — prakticky všechny klíčové hráče v oblasti ICT.\n\nRozpočet ETSI v roce 2010 byl více než 22 milionů eur. Příspěvky pocházejí od členů, z obchodní činnosti, jako je prodej dokumentů, testování zařízení, organizování fór, ze smluv o dílo a z financování partnery. 40% příjmů jde na financování provozních nákladů, zbývajících 60% na pracovní programy, včetně kompetenčních center a speciálních projektů.\n\nPlnoprávnými členy ETSI jsou: členské státy EU, Andorra, Island, Norsko, Švýcarsko, Bosna a Hercegovina, Srbsko, Makedonie, Ukrajina, Turecko, Gruzie.\n\nPřidruženými členy ETSI jsou: Austrálie, Kanada, USA, Brazílie, Jihoafrická republika, Lesotho, Egypt, Izrael, Jemen, Katar, Spojené arabské emiráty, Írán, Uzbekistán, Čína (včetně Hong Kongu a Makaa), Indie, Jižní Korea, Japonsko, Taiwan, Malajsie, Singapur, Indonésie.\n\nPozorovatelé: Rusko.\n\n\n"}
{"id": "879040", "url": "https://cs.wikipedia.org/wiki?curid=879040", "title": "Planeta exilu", "text": "Planeta exilu\n\nPlaneta exilu (anglicky \"Planet of Exile\") je vědeckofantastický román americké spisovatelky Ursuly Kroeber Le Guin vydaný americkým nakladatelstvím Ace Books v roce 1966. Dílo náleží do cyklu \"Hain\". Původně byl román vydán bez předmluvy, autorka ji napsala až pro vydání Harper & Row z roku 1978. Zároveň byla \"Planeta exilu\" vydána s dalšími romány \"Rocannonův svět\" a \"City of Illusions\" v omnibusu \"Three Hainish Novels\" a tytéž tři díla vyšla opět v roce 1996 v omnibusu \"Worlds of Exile and Illusion\".\n\nPříběh se odehrává ve světě Werel (též Alterra), fiktivní třetí planetě hvězdy Eltanin (γ Draconis) v souhvězdí Draka. Werel (Alterra) je jedním ze dvou světů tohoto jména v cyklu Hain (Ekumen) Ursuly K. Le Guinové. Druhá planeta se jménem Werel je občas nazývána Voe Deo , v této knize se nevyskytuje.\n\nV roce 1988 vyšel román slovensky v nakladatelství Smena jako antologie společně se dvěma dalšími příběhy (\"Dvojníci v čase\" od Boba Shawa a \"Muž, ktorý spadol na Zem\" od Waltera Tevise) pod názvem \"Planéta exilu\".\n\n\n\nDomorodá dívka jménem Rolery nedokáže překonat zvědavost a jde se podívat do Landinu, města kolonistů na pobřeží moře. Když se pak prochází po písčitém břehu, uslyší v mysli naléhavý hlas. Otočí se a vidí na vysokém mostě mužskou postavu, která ji volá k sobě nahoru. Poslechne a běží po kamenných schodech nahoru, zatímco na pobřeží se valí bleskový příliv. Muž jménem Jakob Agat Alterra jí zachránil život, a musel přitom použít zakázanou telepatickou domluvu. Rozloučí se s Rolery a nechá po ní vzkázat Woldovi, vitskému vůdci kmene z Tevaru, že jej další den navštíví.\n\nJakob Agat Alterra se sejde s náčelníkem Woldem a upozorňuje ho na blížící se nebezpečí, velké stěhování severského národa Gálů, kteří se přesídlují před dlouhou zimou na jih, přičemž cestou plení sídla a osady. Jakob má zprávy, že jsou dobře organizovaní a dobyli již několik opevněných osad, např. Tloknu. Tyto zprávy potvrdili zvědové. Jakob nabízí společný postup proti Gálům, pokud by se vitové a kolonisté spojili a společně bránili severní hranici Askatevaru, Gálové by si raději vybrali jinou cestu. Wold jej vyslechne, ale není příliš nakloněn válečné výpravě před zimou, kdy je nutno zabezpečit sídla. Slíbí, že návrh přednese na kmenové poradě. Na poradě se ostře staví proti spojenectví zejména Ukwet, Woldův vnuk. Oponuje mu Umaksuman, Woldův syn, který je však mladší než Ukwet. Umaksuman Jakobovi věří. Jakob se zamiluje do Rolery, která jeho lásku opětuje. Později je přepaden skupinkou mužů vedených Ukwetem, přežije jen díky intervenci Umaksumana. Rolery jej zraněného dopraví do Landinu, kde se Jakob zotaví a pojme Rolery přes nesouhlas svých spoluobčanů za manželku. Tento incident (jeho napadení) však zostřil vztahy mezi kolonisty a vity, ze společné výpravy sešlo. Umaksuman zabije Ukweta a je vyobcován z kmene.\n\nVelké stěhování začalo. Tevar je přepaden gálskými bojovníky a dobyt. Přestože byl Jakob napaden Tevarany, jde jim se svými muži na pomoc. Podaří se zachránit skupinu domorodců, žen, dětí a nakonec i starého náčelníka Wolda. Jakob narazí i na Umaksumana, který se ukrýval nedaleko sídla. Je zorganizována obrana před gálskými útočníky. Ačkoliv většina z mnohatisícové armády odtáhla na jih, stále ještě zbývá dosti početný voj, který má za úkol obsadit Landin. Ženy, děti a několik mužů (celkem přibližně 500 lidí) je odvedeno do opevnění zvaného Jehlan, které se nachází na ostrově nedaleko Landinu, se kterým ho spojuje široký viadukt. Protože se kolonisté mohou dorozumívat na dálku telepatickým přenosem myšlenek, nejsou tak zcela odříznuti od dění. Zbývající muži, chlapci a několik žen se soustředí na obranu města. Gálové se dostanou přes hradby a obránci se musejí stáhnout na centrální náměstí, kde se opevní a podnikají partyzánské přepady gálských jednotek. Rolery si během obléhání uvědomí, že její muž si uchovává charakter, o svých spoluobčanech, o vitech a dokonce i o Gálech uvažuje jako o lidech, nedělá mezi nimi rozdíly. Vyhladovělí Gálové nakonec obléhání vzdají a odtáhnou. Jakob, který je nyní považován za přirozeného vůdce, nabídne Umaksumanovi a jeho lidu (starý Wold mezitím zemřel), že se mají sami rozhodnout, zda zůstanou s nimi v Landinu nebo odejdou. Pokud odejdou a budou se chtít někdy vrátit, brány města pro ně zůstanou otevřeny. Rolery, která měla být neplodná má naději, že Jakobovi počne syna.\n\nWerel (neboli Alterra), fiktivní třetí planeta hvězdy Eltanin (γ Draconis) v souhvězdí Draka má jeden měsíc, s nímž tvoří gravitační soustavu obíhající kolem svého středu a který způsobuje na pobřeží až 15 metrový příliv. Jeden oběh trvá 400 dní, což je jedna fáze měsíce (trvá tedy o něco déle než pozemský rok). Planeta s měsícem zároveň obíhá kolem hvězdy Eltanin, tento oběh trvá 60 měsíčních fází neboli 24 000 dní, což je přibližně délka lidského života na Werelu. Lidé na Werelu počítají věk ve fázích měsíce.\n\nDomorodí vitové vytvářejí kmenová společenství. Vzhledem k době oběhu planety kolem hvězdy trvají jednotlivá roční období velmi dlouho, což se projevuje i na populaci obyvatel. Ženy jsou např. v zimním a letním období až na výjimky neplodné. Na zimní období se staví nebo zabezpečují tzv. zimní města - sídla. U vitů je samozřejmostí polygamie, zatímco kolonisté/cizinci dodržují monogamii. Vitové považují kolonisty za cizí element, přestože ti už pobývají na planetě 600 měsíčních cyklů. Na jednu stranu jimi opovrhují (nepovažují je za lidi), na druhou stranu z nich mají strach (připisují jim čarodějnické schopnosti). Vitové mají světlejší pleť.\n\nVitové žijí v zemi Askatevar v sídlech, některá z nich jsou Tevar, Pernmek, Pekna, Tlokna, Allakskat.\n\nGálové jsou kočovný národ ze severu, který se vždy při nastávající zimě stěhuje na jih a přitom dobývá a plení sídla vitů. I Gálové mají světlejší pleť.\n\nKolonisté přiletěli na Werel z Terry před 10 werelskými roky (tedy před 600 měsíčními cykly). Terra je součástí Ekumenu (společenství planet, liga světů). Planeta Werel byla kolonizována po vynálezu ansiblu (komunikační zařízení umožňující přenos nadsvětelnou rychlostí) a měla sloužit jako obrana proti tajemnému nepříteli. Ale kontakt s první lodí kolonistů pocházejících výlučně z Terry (Země) byl ztracen. Kolonisté z Terry postavili na pobřeží moře město pojmenované Landin, v němž se usídlili, a snažili se vycházet v dobrém s původními inteligentními obyvateli planety. Poté založili i několik dalších měst na pobřeží, např. severněji kolonii Atlantiku, ale později se začala jejich populace snižovat a zbytek obyvatel se vrátil do Landinu. Kolonisté postupně vymírají. Stále se však řídí zákony uloženými ligou světů, uchovávají je. Jedním z nich je např. kulturní embargo, které zakazuje používat mnohem vyspělejší technologii, než kterou ovládají domorodí obyvatelé. Proto kolonisté nepoužívají např. střelné zbraně. Výjimkou je plyn na vytápění.\n\nSoučasné dění se odehrává v roce 1 405 ekumenického času. Kolonisté jsou většinou velmi tmavé pleti a netrpí chorobami. Ovládají telepatickou komunikaci. Místní obyvatele nazývají slovem „vitové“.\n\n\n\n"}
{"id": "879041", "url": "https://cs.wikipedia.org/wiki?curid=879041", "title": "1944 ve filmu", "text": "1944 ve filmu\n\n\n\n\n\n"}
{"id": "879043", "url": "https://cs.wikipedia.org/wiki?curid=879043", "title": "Rodina interleukin-1 receptoru", "text": "Rodina interleukin-1 receptoru\n\nProteiny ze široké rodiny interleukin-1 receptoru (IL-1R) jsou charakterizovány extracelulární imunoglobulin-like doménou a intracelulární Toll/Interleukin-1R (TIR) doménou. Je to skupina strukturálně homologních proteinů, evolučně konzervovaných. Byly identifikovány v buňkách od rostlin až po savce. Tyto proteiny hrají důležitou roli v imunitní obraně organismu, také při zranění a stresu. U živočichů je tato rodina dělena do čtyř hlavních skupin; Toll-like receptory, Interleukin-1 receptory, cytosolické adaptorové proteiny jako je MyD88 adaptorový protein a Toll receptory hmyzu a nematod. Každá z těchto skupin je zapojena do obrany organismu, u hmyzu a nematod hrají Toll receptory i funkci při embryogenezi, a to při vytváření dorso-ventrální osy.\n\nTIR doména je kolem 200 aminokyselin dlouhá a sestává ze tří konzervovaných boxů, které jsou od sebe odděleny regiony variabilní délky. Pokud jsou v důsledku mutace poškozeny geny všech tří boxů, nedochází k expresi těchto proteinů. Pokud jsou mutovány pouze první a druhý box, dojde ke ztrátě schopnosti signalizace. Boxy obsahují vysoce konzervované úseky také mezi sebou navzájem. Po aktivaci receptoru naváže TIR doména cytoplasmatické adaptorové proteiny (MyD88), čímž se spustí signalizační cesta.\nIg-like doména je extracelulární částí receptoru. Mezi Ig-like doménami jednotlivých skupin proteinů z IL-1R rodiny je pouze minimální homologie v sekvenci aminokyselin, ale všechny mají charakteristický Ig-fold a dva β-listy spojené disulfidovými vazbami zformovanými mezi cysteinovými zbytky .\n\nPo navázání ligandu, TIR domény přítomné na receptorech (IL-1R, TLR), koreceptorech (IL-1R accessory protein(IL-1RAcP, CD14) a adaptorových molekulách (MyD88) spolu interagují. TIR doména na receptoru a TIR doména na IL-1RAcP vytvoří heterodimer. Tento receptorový komplex s vysokou afinitou váže cytoplasmatické signalizační molekuly. Signál je pak přenášen kinázami (IRAK) a dalšími adaptory, jako je TRAF6. Posledním krokem signalizace je fosforylace inhibiční molekuly IkB IkB-kinázovým komplexem, což vede k uvolnění transkripčního faktoruNF-κB. NF-κB je poté translokován do jádra a navázáním na DNA zprostředkuje zánětlivou, alergenní a non-alergenní imunitní odpověď.\n\nPojem IL-1 zahrnuje molekuly IL-1α, IL-1β a Interleukin-1R antagonistický protein (IL-1Ra). IL-1 receptory jsou zahrnuty v imunitní obraně a hematopoéze. Signalizace skrze tyto receptory aktivuje imunitní odpověď aktivací transkripce IL-1 cílových genů, jako jsou IL-6, IL-8, MCP-1, COX-2, IκBα, IL-1α, IL-1β, MKP-1. Komponenty signalizační cesty IL-1 receptoru navíc samy o sobě zprostředkují odpověď na některé cytokiny (IL-18 a IL-33), TLR a na mnohé formy cytotoxického stresu. IL-1R signalizace funguje jako most mezi adaptivní a vrozenou imunitou.\n\nIL-1R typu I (IL-1RI), také nazývaný CD121a, je receptorem pro IL-1α, IL-1β a IL-1RA. IL-1RI signalizace je zahrnuta v procesu proliferace thymových buněk, ve vývoji B lymfocytů, IL-2 a IL-6 produkci, odpovědi na stres, v zánětlivé odpovědi, spánkové regulaci a apetitu . IL-1RI signaling plays also important role in Th17 development. Studie lidských autoimunitních chorob jako jsou roztroušená skleróza, revmatoidní artritida, psoriáza nebo autoimunitních zánětlivých chorob trávicího ústrojí, poukazuje na to, že defekt IL-1RI signalizace způsobuje Th17 zprostředkovanou autoimunitu . IL-1R signalizace je negativně regulována například inhibičním IL-1R1 typu II, solubilním IL-1RI a sIL-1RII a IL-1Ra . Další způsob regulace je na úrovni molekul signalizační kaskády, například inhibicí vázání IRAK nebo supresí MyD88 sekrece. IL-1R spolupracuje s doplňkovým proteinem receptoru a obě tyto molekuly jsou exprimovány na T lymfocytech, fibroblastech a endoteliálních buňkách . \n\nIL-1RII je exprimován hlavně na lymfoidních a myeloidních buňkách, predominantně na monocytech, neutrofilech, buňkách kostní dřeně a B buňkách , také na T buňkách a epiteliálních buňkách. Obsahuje tři Ig-like domény lokalizované extracelulárně a vysoce homologické s Ig-like doménami na IL-R1. Intracelulární část tvoří krátký úsek dvaceti čtyř aminokyselin, které postrádají TIR doménu a tudíž je receptor neschopný předat signál dále . IL-1RII je povrchový receptor schopný vázat IL-1α, IL-1β a IL-1RI. Také váže solubilní IL-1RII. Funguje tedy tak, že tlumí funkce receptoru IL-1RI tak, že inhibuje jeho ligandy. Exprese IL-1RII je regulována dvěma 5'UTR sekvencemi a s nimi asociovanými promotorovými regiony .\n\nIL-1RAcP je druhou receptorovou podjednotkou IL-1RI. Po navázání IL-1 utvoří s IL-1RI heterodimer oligomerizací jejich TIR domén . IL-1RAcP neváže IL-1, ale váže IL-1RI přes Ig-like domény 1 a 2 a je nezbytný pro IL-1RI signalizaci. V odpvovědi na stres nebo indukci akutní fáze, vytváří solubilní formu receptoru . \n\nIL 1R příbuzný protein 2 (IL-1R-rp2) sestává ze tří extracelulárních Ig-like domén, transmembránové domény a cytoplasmatické TIR domény. Byl detekován v plicích, epiteliu, v mozkových vakulárních buňkách a v monocytech, keratinocytech, fibroblastech a endotliích. Aktivuje NF-κB po navázání IL-1ϵ .\n"}
{"id": "879045", "url": "https://cs.wikipedia.org/wiki?curid=879045", "title": "Speciální XXII. čarodějnický díl", "text": "Speciální XXII. čarodějnický díl\n\nSpeciální XXII. čarodějnický díl (také známý pod neoficiálním názvem \"Speciální čarodějnický díl XXII\") (anglicky \"Treehouse of Horror XXII\") je 3. díl 23. řady amerického animovaného seriálu \"Simpsonovi\". Premiéru v USA měl 30. října 2011. Scénáře napsala Carolyn Omine.\n\nDíl je rozdělen na tři části: Skafandr a větry (\"The Diving Bell and the Butterball\"), Nedster (\"Dial D for Diddly\") a Avatbart (\"In the Na'Vi\").\nLíza v převleku za saxofon, Bart v převleku za kosmonauta a Maggie v převleku za vetřelce se vrací z halloweenské koledy. Mají hodně sladkostí, ale Marge jim v převleku za čarodějku všechny vezme a vymění za zubní hygienu. Ráno pošle Homera, aby sladkosti poslal vojákům do zámoří. Varuje ho, aby je nejedl. On ale neodolá a jede do pouště na „Horu mlsání“. Na vrchol se vydá pěšky, ale cestou spadne do rokle. Když dopadne na dno, na ruku mu spadne velký kámen, takže s ní nemůže pohnout. Kousek vedle něj spadl pytel se sladkostmi, ale nedosáhne na něj. Telefonem si zavolá záchranku, která tam má být do 20 minut. On ale tolik času bez těch sladkostí nevydrží. Rozhodne si tedy ukousat ruku. Splete se a ukousne si volnou ruku, pak nohu a až na třetí pokus tu zaklíněnou ruku. Když rozdělá pytel, zjistí, že je plný zeleniny. Je v něm i vzkaz dětí, které doma mlsají sladkosti.\n\nPříběh začíná u Homera z jeho vlastního pohledu. Nemůže se pohnout. Přijde za ním rodina. Je prý celý ochrnutý. Nemůže ani mluvit. Poslední, co si pamatuje, je den, kdy zdobil dům na Halloween. Do krabice s dekoracemi vlezl jedovatý pavouk, který ho kousnul.\nVečer se Líza rozhodne přečíst Homerovi knihu Bratři Karamazovi. Jeho to ale moc nudí a tak si prdne. Líza přijde na to, že dokáže prdět podle potřeby. To znamená, že může komunikovat. Jednou pozoruje na zahradě západ slunce, když ho znovu kousne pavouk.\n\nNed Flanders se projíždí městem v autě a stěžuje si na mizerné podmínky ve Springfieldu. Celý úvod příběhu se nese ve stylu úvodní znělky seriálu Dexter. Vždy se to ale nějak obrátí v dobro. Na konec ale Ned vhazuje rozřezanou mrtvolu v pytli do moře.\n\nJednou v noci pan Burns vyklopí náklad radioaktivního odpadu do jezera. Ned ho přitom pozoruje. Vysvětluje, že dlouho si myslel, že vražda je hřích, ale pak mu jeho Pán dal nové instrukce. Nějaký hlas mu pak řekne, ať pana Burnse zabije. Hned v první chvíli je jasné, že se jedná o Homerův hlas. Ned neváhá a Montgomeryho okamžitě zabije a mrtvolu hodí do jezera. Mezi jeho další oběti patří Haďák a Levák Bob. Homer mu poté přikáže zabít Patty a Selmu. Ned mu odporuje, ale Homer ho uzemní. Druhý den je skutečně obě zabije. Ned ale brzy Homerovu lež prokoukne. Stěžuje si, že skončí v pekle. Homer mu chce vymluvit, že žádné peklo a ani Bůh není. Chce mu to dokázat tím, že spálí Bibli. V tom ale Bůh utrhne střechu jeho domu a Homera uškrtí. Když tam přijde Marge, tak to Bůh svede na Flanderse. Pak se tam zjeví ďábel a poručí Bohu, aby mu uvařil kávu. Když už si Ned říká, že horší to být nemůže, tak se tam zjeví Maude, která má s ďáblem milostný poměr.\n\nŠáša Krusty je velitel vojáků na cizí planetě. Jejich cílem je pro něj získat Srandárium. Pokud se rozpráší do publika, tak se pak směje čemukoliv. Plukovník vybere Barta jako zvěda, který má najít Srandárium. Líza přenese jeho vědomí do avatara. Avatar vypadá jako Kang a Kodos.\n\nS Milhousem se vydají do pralesa. Když Barta začne jíst banán, zachrání ho jeden domorodec. Vyjde najevo, že je to žena a jmenuje se Kavala. Bart a Kavala a spolu stráví noc a ona otěhotní. Ona ho seznámí s jejími rodiči.\n\nRodiče berou Kavalu pro Srandárium a Bart s Milhousem jdou s nimi. Srandárium je obsaženo v posvátných výměšcích jejich královny. Milhouse nahlásí svou pozici. Vojáci na ně začnou útočit, ale příroda je ochrání. Zvířata všechny vojáky zaženou. Po bitvě se Bart přizná Kavale, že to hrál na obě strany. Kavala říká, že kdyby si o Srandárium řekli, prostě by jim ho dali.\n\nNa konec přijde Líza ve svém převleku a oznámí, že začínají vánoční nákupy. Radí lidem, aby napumpovali do skomírajících ekonomik peníze, které nemají. Hlavně si prý nemají vyrábět dárky sami.\n"}
{"id": "879047", "url": "https://cs.wikipedia.org/wiki?curid=879047", "title": "Pozořice (zámek)", "text": "Pozořice (zámek)\n\nZámek Pozořice je dvoukřídlá jednopatrová budova v městysu Pozořice v okrese Brno-venkov. Vznikl přestavbou místní tvrze na konci 17. století za Lichtenštejnů. Ti jej využívali ke správě místního velkostatku až do roku 1922, kdy se stal majetkem státu. Fungovala zde škola, později také pošta, byly zde byty pro učitele. Od roku 1997 je v soukromém vlastnictví, nacházejí se zde byty, restaurace a diskotéka. Budova byla na přelomu 20. a 21. století přestavěna.\n\n"}
{"id": "879049", "url": "https://cs.wikipedia.org/wiki?curid=879049", "title": "Tempus Fugit", "text": "Tempus Fugit\n\nTempus Fugit je osmé řadové album kapely Törr. Do kapely přišli v srpnu po neshodách s Vlastou Henychem David Hradílek a Tomáš Eisler. V září 2011 došlo ke změně sestavy, přišel Jan \"Bart\" Bartoš a kapela se tak změnila opět na tříčlenný soubor.\n\n\n"}
{"id": "879050", "url": "https://cs.wikipedia.org/wiki?curid=879050", "title": "Lesák rovný", "text": "Lesák rovný\n\nLesák rovný (\"Uleiota planata\") je brouk z čeledi Silvanidae. Hojně se vyskytuje na území celé Evropy až po Kavkaz a Írán. Chybí na Sicílii a na Krétě. Lesák žije pod kůrou odumřelých listnatých stromů, nejčastěji dubů. Dorůstá velikosti 4,5 - 5,5 milimetru.\n"}
{"id": "879051", "url": "https://cs.wikipedia.org/wiki?curid=879051", "title": "Rozrazil Dilleniův", "text": "Rozrazil Dilleniův\n\nRozrazil Dilleniův (\"Veronica dillenii\") je jeden z několika stovek druhů téměř celosvětově rozšířeného rodu rozrazil. Je to nízká, planě rostoucí rostlina, která již na jaře kvete drobnými, sytě modrými květy.\n\nJeho hlavní areál výskytu se nachází v Evropě, od Francie na západě po Ural na východě a od Baltského moře na severu po Středozemní moře na jihu. Byl zavlečen do Severní a Střední Ameriky.\n\nV České republice se rozrazil Dilleniův vyskytuje poměrně hojně v nížinách a teplých pahorkatinách severozápadních a středních Čech i jižní a střední Moravy, v chladnějších středních polohách se váže nejčastěji na hrany a svahy říčních údolí. Vyrůstá hlavně na suchých, obvykle mělkých, písčitých či hlinitých půdách, ve skalnatých loukách a výslunných stráních, ve stepích a na kyprých okrajích lesů. V nížinách roste hlavně na kyselých podkladech, ve vyšších polohách i na vápnitých. Jako rostlina s poměrně nízkou konkurenceschopností vyrůstá přednostně na místech s nezapojenou vegetací.\n\nJe diagnostickým druhem společenstev jarních efemér svazů \"Arabidopsion thalianae\" a písčin svazu \"Corynephorion canescentis\". Podle \"Florabase.cz\" se rozrazil Dilleniův v ČR vyskytuje:\n\nJsou to jednoleté byliny se žláznatými chlupy. Jejich oblé lodyhy vyrůstající z tenkého žlutavého kořene jsou vysoké 8 až 25 cm, přímé, zelené, ve spodní části často načervenalé a u báze chlupaté. Nejsou větvené nebo se větví až těsně pod květenstvím. Na lodyze vstřícně vyrůstají tmavě zelené, poměrně masité, chlupaté listy které jsou úzce vejčité až kopinaté. Jejich čepele jsou dlouhé 7 až 15 mm a široké 5 až 12 mm, spodní jsou krátce řapíkaté a celistvé, horní přisedlé peřenodílné až peřenosečné.\n\nDo koncového mnohokvětého, silně žláznatě chlupaté květenství jsou seskupeny drobné oboupohlavné květy vyrůstající na krátkých stopkách z úžlabí listenů které jsou tvarem podobné nejhořejším listům a směrem vzhůru se ztenčují.\n\nČtyři nestejné tupě špičaté kališní lístky jsou na bázi krátce srostlé. Tmavomodrá čtyřčetná kolovitá koruna široká 4 až 5 mm je kratší kalichu a má velmi krátkou trubku. Dvě tyčinky, mající nitky srostlé s korunní trubkou, jsou kratší než koruna a nesou tmavě modré prašníky. Vytrvalá čnělka je rovná nebo mírně zakřivená, bývá dlouhá 1 až 1,5 mm a nese půlkulovitou modrou až fialovou bliznu. Kvete od dubna do května.\n\nZploštělé dvoupouzdré ledvinovité tobolky jsou při okraji jemně chlupaté, vyrůstají na krátkých stopkách, jsou širší (do 5,5 mm) než delší (do 4,5 mm) a ční z nich vytrvalá čnělka přesahující zářez tobolky. Obsahují plochá, hladká, žlutá semena v obrysu široce eliptická, až 1,5 mm dlouhá a 1 mm široká.\n\nNejblíže podobný je rozrazil jarní který ale je nižší, nemá tolik chlupů v květenství a jeho prašníky a blizny jsou bělavé, čnělka je kratší a nepřesahuje zářez tobolky.\n\nPodle BÚ AV ČR je rozrazil Dilleniův řazen do kategorie (C4a), tj. mezi druhy vyžadující si do budoucna zvláštní pozorností.\n\n \n"}
{"id": "879060", "url": "https://cs.wikipedia.org/wiki?curid=879060", "title": "Kozlíček mramorový", "text": "Kozlíček mramorový\n\nKozlíček mramorový (\"Saperda scalaris\") je brouk patřící mezi tesaříkovité. Dorůstá délky 12 až 18 milimetrů. Žije ve vlhkých listnatých lesích a na lukách. Vyskytuje se v oblasti palearktu. V přírodě se objevuje od dubna do června až července.\n\n"}
{"id": "879063", "url": "https://cs.wikipedia.org/wiki?curid=879063", "title": "Silnice II/374", "text": "Silnice II/374\n\nSilnice II/374 je silnice II. třídy v Česku, spojující Jevíčko v Pardubickém kraji a Brno. Je rozdělena na dva nespojité úseky (Jevíčko–Blansko a Adamov–Brno) o celkové délce 57 km.\n\n"}
{"id": "879065", "url": "https://cs.wikipedia.org/wiki?curid=879065", "title": "Silnice II/383", "text": "Silnice II/383\n\nSilnice II/383 je silnice II. třídy v Česku, která spojuje Bílovice nad Svitavou a Holubice. Dosahuje délky 20 km.\n\nOkres Brno-venkov – Jihomoravský kraj\n"}
{"id": "879067", "url": "https://cs.wikipedia.org/wiki?curid=879067", "title": "Canadian Broadcasting Corporation", "text": "Canadian Broadcasting Corporation\n\nCanadian Broadcasting Corporation (francouzsky Société Radio-Canada), známá též pod zkratkou CBC (anglická), či SRC (francouzská), je kanadská veřejnoprávní televizní a rozhlasová stanice. Založena byla 2. listopadu 1936 jako nejstarší mediální služba v Kanadě a vysílá dodnes. Její pořady jsou vysílány jak v angličtině, tak i francouzštině (prostřednictvím pobočky s názvem \"Radio-Canada\") a také v osmi domorodých jazycích obyvatelstva, které žije na severu Kanady (v provincii Nunavut).\n"}
{"id": "879069", "url": "https://cs.wikipedia.org/wiki?curid=879069", "title": "Silnice II/373", "text": "Silnice II/373\n\nSilnice II/373 je silnice II. třídy v Česku vedoucí od Litovle do Brna. Dosahuje délky 75 km. Na rozhraní Olomouckého a Jihomoravského kraje je přerušená, čili fakticky se jedná o dva nesouvislé úseky Litovel – Konice – Brodek a Benešov – Sloup – Jedovnice – Brno. Jihomoravský segment silnice je osou Moravského krasu a v Brně tvoří významnou městskou spojnici.\n\n\n\"přerušení\"\n\n\n\n"}
{"id": "879071", "url": "https://cs.wikipedia.org/wiki?curid=879071", "title": "Open GDF Suez 2013", "text": "Open GDF Suez 2013\n\nOpen GDF Suez 2013 byl tenisový turnaj pořádaný jako součást ženského okruhu WTA Tour, který se hrál v hale Stade Pierre de Coubertin na krytých dvorcích s tvrdým povrchem. Konal se mezi 26. lednem až 3. únorem 2013 ve francouzském hlavním městě Paříži jako 21. ročník turnaje. Dříve byl známý pod názvem Open Gaz de France.\n\nTurnaj s rozpočtem 690 000 dolarů patřil do kategorie WTA Premier Tournaments.\n\n\nNásledující hráčky obdržely divokou kartu do hlavní soutěže:\n\nNásledující hráčky postoupily z kvalifikace:\n\n\n\n\nNásledující páry obdržely divokou kartu do hlavní soutěže:\n\n\n"}
{"id": "879072", "url": "https://cs.wikipedia.org/wiki?curid=879072", "title": "Open GDF Suez 2013 – ženská čtyřhra", "text": "Open GDF Suez 2013 – ženská čtyřhra\n\nDo soutěže ženské čtyřhry na tenisovém turnaji Open GDF Suez 2013 nastoupilo šestnáct dvojic. Obhájcem titulu byl americký pár Liezel Huberová a Lisa Raymondová, z něhož do turnaje zasáhla pouze Huberová, která vytvořila dvojici s Češkou Andreou Hlaváčkovou. Její stabilní spoluhráčka Lucie Hradecká se z pařížské události odhlásila pro virózu.\n\nDo finále se probojovaly dvě nejvýše nasazené dvojice. Italský pár složený ze světové jedničky Roberty Vinciové a dvojky Sary Erraniové v něm porazil česko-americkou dvojici Hlaváčková a Huberová po hladkém dvousetovém průběhu 6–1 a 6–1.\n\n\n"}
{"id": "879073", "url": "https://cs.wikipedia.org/wiki?curid=879073", "title": "Open GDF Suez 2013 – ženská dvouhra", "text": "Open GDF Suez 2013 – ženská dvouhra\n\nDo soutěže ženské dvouhry na tenisovém turnaji Open GDF Suez 2013 nastoupilo dvacet osm hráček. Obhjákyní titulu byla německá jednička Angelique Kerberová, která se rozhodla turnaje nezúčastnit.\n\nVítězkou se stala německá hráčka Mona Barthelová, která ve finále zdolala italskou turnajovou jedničku Saru Erraniovou poměrem 7–5, 7–6, když zvládla koncovky obou setů.\n\nČtyři nejvýše nasazené hráčky měly volný los do druhého kola.\n\n"}
{"id": "879074", "url": "https://cs.wikipedia.org/wiki?curid=879074", "title": "Henri Laaksonen", "text": "Henri Laaksonen\n\nHenri Joona Julius Laaksonen (* 31. března 1992 Lohja) je švýcarský profesionální tenista, který do ledna 2011 reprezentoval rodné Finsko a od té doby reprezentuje Švýcarsko. Ve své dosavadní kariéře nevyhrál na okruzu ATP World Tour žádný turnaj, na challengerech ATP 3 turnaje ve dvouhře. V rámci okruhu Futures získal 2 tituly ve dvouhře a stejný počet ve čtyřhře.\n\nNa žebříčku ATP byl ve dvouhře nejvýše klasifikován v srpnu 2017 na 93. místě a ve čtyřhře pak v červnu 2016 na 389. místě. Trénuje ho David Pultr.\n\nVe finském daviscupovém týmu debutoval v roce 2009 čtvrtfinálem 2. skupiny zóny Evropy a Afriky proti Monaku, v němž vyhrál nad Clémentem Morelem. Jednalo se o jeho jediné utkání ve finské reprezentaci. První zápas za švýcarské daviscupové družstvo odehrál v prvním kole Světové skupiny 2013 proti České republice, když podlehl Tomáši Berdychovi. Do února 2013 v soutěži nastoupil ke dvěma mezistátním utkáním s bilancí 1–1 ve dvouhře a 0–0 ve čtyřhře.\n\nNarodil se v roce 1992 do rodiny finské matky Pirji a švýcarského otce Sandra Laaksonenových.\n\n"}
{"id": "879078", "url": "https://cs.wikipedia.org/wiki?curid=879078", "title": "Pellegrue", "text": "Pellegrue\n\nPellegrue je francouzská obec v departementu Gironde v regionu Akvitánie. V roce 2009 zde žilo 1 005 obyvatel. Je centrem kantonu Pellegrue.\n\n"}
{"id": "879085", "url": "https://cs.wikipedia.org/wiki?curid=879085", "title": "Zaječar", "text": "Zaječar\n\nZaječar (v srbské cyrilici Зајечар) je město ve východní části Srbska, v regionu známém pod názvem Timocká krajina (cca 10 km od hranice s Bulharskem). Má 43 860 obyvatel a je samosprávným centrem Zaječarského okruhu. V Srbsku je znám jako univerzitní centrum (především soukromých vysokých škol) a místo, kde se koná každoroční hudební festival Gitarijada.\n\nV 19. století byl jedním z míst, kde propukla tzv. Timocká vzpoura a kde byli její vůdci později odsouzeni k těžkým trestům. Konec téhož století byl v Zaječaru obdobím rychlé industrializace (výstavba pivovaru, cihelny a tiskárny). Roku 1912 byla do města zavedena úzkorozchodná železnice (trať do Paraćinu),o dva roky prodloužena do města Bor a v roce 1922 pak ještě do Niše. V období socialistické Jugoslávie bylo ve městě vybudováno ještě divadlo a dva hotely; \"Putnik\" a \"Srbija\". Zatímco v roce 1948 mělo město téměř 12 000 obyvatel, díky poválečnému rozvoji se toto číslo za pouhých pětadvacet let zdvojnásobilo. Od roku 1990 se počet obyvatel Zaječaru pohybuje okolo 40 tisíc.\n\n"}
{"id": "879088", "url": "https://cs.wikipedia.org/wiki?curid=879088", "title": "Důchodový systém", "text": "Důchodový systém\n\nDůchodový systém je veřejně spravovaný systém s povinnou účastí a cílem snižování chudoby.\n\nDůchodový systém v České republice byl od ledna roku 2013 rozdělen na tři penzijní pilíře, od ledna roku 2016 po zrušení II. pilíře je dělen pouze na dva: \n\n\nDůchodové pojištění vznikalo a rozšiřovalo se v průmyslových zemích od konce 19. století. Průkopníkem povinného sociálního pojištění byl Otto von Bismarck v Prusku, který roku 1889 zavedl důchodový systém sociálního pojištění. Souviselo to s prodlužováním lidského života, s růstem bohatství i s rostoucím sebevědomím námezdních pracujících i národních států.\n\nPrvní zákon o sociálním pojištění v Československu byl přijat v roce 1924 a poprvé zahrnoval všechny zaměstnance. Nepodařilo se do něj zahrnout pouze osoby samostatně výdělečně činné. Věk odchodu do důchodu byl stanoven na 65 let, přestože byla střední délka života menší. Pokročilé sociální zákonodárství předválečného Československa si brali za vzor například tvůrci sociálního pojištění v tehdejším Řecku.\n\nDalší zákon o sociálním pojištění byl přijat v roce 1948. Připravovali ho především sociálnědemokratičtí odborníci. Posunul hranice platnosti pro všechny kategorie pracujících výrazně déle. Pokud platil občan pojištění 20 let, mohl odejít do důchodu již v 60 letech.\n\nZákon z roku 1965 stanovil rozdílný věk odchodu do důchodu pro muže a ženy. Muži tak měli jednotnou hranici 60 let, zatímco bezdětné ženy odcházely do důchodu v 57 letech, s jedním dítětem v 56 letech, se dvěma dětmi v 55 letech, se třemi a čtyřmi děti v 54 letech a s pěti a více dětmi v 53 letech. Jednalo se o mezinárodní raritu, která byla míněna jako opatření motivující k rození dětí, když nebyly ve státě finance na dětské přídavky. Tento stav setrval až do roku 1996, kdy byl nastartován stálý růst věku odchodu do důchodu. Poslední rozdíl ve věku odchodu do důchodu mezi mužem a ženou bude v roce 2037 (pro ženy s pěti a více dětmi).\n\nVelké změny nastaly po pádu komunistického režimu v roce 1989. V prvních svobodných volbách zvítězilo Občanské fórum. Na základě jeho volebního programu, prosazujícího model sociálně orientovaného tržního hospodářství podobného těm v sousedním Německu a Rakousku, přijala – tehdy ještě československá – vláda dva scénáře: Scénář ekonomické reformy (přijatý v dubnu 1990) a Scénář sociální reformy (přijatý v říjnu téhož roku).\n\nV roce 1992 se, po vítězství neoliberálních a konzervativních politických stran, v politice Klausových vlád začaly prosazovat tendence k omezování role sociálního státu. Pro obě Klausovy vlády (1992–1997) byl charakteristický velmi rezervovaný přístup k sociálnímu státu, doprovázený jeho oslabováním v praxi. V roce 1992 také došlo ke zrušení pracovních kategorií, které by umožnily lidem, pracujícím v namáhavém a zdraví poškozujícím zaměstnání, odejít do důchodu dříve a také s vyšším důchodem. Petrem Millerem (tehdejším ministrem práce a sociálních věcí) jim byl přislíben překlenovací důchod, který by byl financován zaměstnavateli. Nová vláda tento slib nesplnila.\n\nV roce 2009 vláda přišla s tzv. Topolánkovým balíčkem – tento balíček obsahoval řadu změn, především zpřísnění podmínek nároku na důchod. Doba pojištění potřebná pro vznik nároku na starobní důchod se tím měla prodloužit z 25 na 35 roků, měl se omezit zápočet náhradních dob pojištění i pro nárok na starobní důchod na 80 %, postupně se měl zvyšovat důchodový věk (pro muže a pro ženy s žádným nebo jedním dítětem na 65 let a na 62-64 let pro ženy s větším počtem dětí), období pro předčasný nástup do důchodu se tím mělo prodloužit ze tří na pět let, …\n\nV roce 2011 navázala Nečasova vláda s dalšími změnami. Třem čtvrtinám důchodců (kromě těch s nejvyššími nebo nejnižšími důchody) nechala schválit snížení výše přiznaných důchodů ve vztahu k odvedeným příspěvkům na sociálním pojištění. Byl odstraněn horní limit věku odchodu do důchodu. Od roku 2012 byla původně stoprocentní valorizace důchodů podle růstu cen snížena na třetinu. Toto opatření bylo zrušeno v roce 2015 Sobotkovou vládou.\n\nPo Sametové revoluci bylo jednou z hlavních priorit přizpůsobit existující sociální síť (včetně důchodového systému) tržnímu hospodářství. Po sestavení 1. vlády Václava Klause v roce 1992 vláda v programovém prohlášení uvedla, že mezi její základní úkoly patří mj. transformace dosavadního systému sociálního zabezpečení, tzn. oddělení jeho financování od státního rozpočtu a transformaci na soustavu samostatných pojišťovacích ústavů, financovaných z příspěvků zaměstnavatelů, zaměstnanců a samostatně podnikajících osob, popřípadě státu. Tyto sliby vláda postupně zčásti splnila, např. zákonem č. 42/1994 Sb. o zavedení penzijního připojištění či zákonem č. 155/1995 Sb. o důchodovém pojištění.\n\nV letech 1995–1996 se v reakci na reformy v Maďarsku a Polsku rozproudila odborná diskuze nad možnými scénáři důchodové reformy, včetně zavedení tzv. povinného fondového pilíře. Tento způsob financování byl zmíněn i v prohlášení 2. Klausovy vlády z roku 1996. Ovšem tato vláda vydržela u moci pouze rok a půl, přičemž následující úřednická vláda Josefa Tošovského avizovala, že nebude usilovat o žádná konkrétní opatření a po vítězství ČSSD ve volbách v roce 1998 byl tento přístup odsunut na neurčito. I přes sliby vlád různých vlád nebylo oddělení financování od státního rozpočtu realizováno.\n\nPřelom tisíciletí přinesl stále intenzivnější debatu kolem nutnosti důchodové reformy, avšak všichni zúčastnění si uvědomovali, že takováto reforma bude vyžadovat konsenzus napříč stranami. O jeho dosažení bylo za vlád ČSSD mezi lety 1998–2006 usilováno několikrát, např. vytvořením komise pro důchodovou reformu v Poslanecké sněmovně, nebo tzv. Bezděkovou komisí, která přinesla mimo jiné závěr o nutnosti důchodové reformy. O to samé se pokoušely i vlády ODS mezi lety 2006–2010, také převážně neúspěšně. Nejčastějším důvodem ke sporům mezi vládou a opozicí bylo navýšení věku odchodu do důchodu.\n\nPetr Nečas, předseda vlády mezi lety 2010–2013, navázal na své působení ve funkci ministra práce a sociálních věcí a spolu s opoziční ČSSD vytvořil pracovní expertní skupinu, která přinesla hmatatelné výsledky v oblasti tzv. před důchodů, stejně jako zjištění, že skupina odborníků při správných podmínkách může dosáhnout obecně přijatelného a kvalitního řešení.\n\nNe tak obecně akceptovatelné a kvalitní řešení důchodové reformy byly vládní zákony o Malé a Velké důchodové reformě. Malá důchodová reforma, která mimo jiné zvětšovala důchody pro lidi s vyšším příjmem, byla kritizována především ČSSD jako nedostatečná a elitářská. I přesto ovšem vstoupila v říjnu 2011 v platnost. Velká důchodová reforma (jíž je označováno zavedení II. pilíře důchodového systému), která vešla v platnost v roce 2013, procházela podobnou kritikou, a to nejen ze strany opozice, ale také odborníků. Navíc průzkumy ukázaly, že přes 70 % občanů se zavedením II. pilíře nesouhlasí. Reforma prošla sněmovnou většinou pouze jednoho hlasu, což vedlo prezidenta Václava Klause k jejímu nepodepsání. Důvodem byla podle něj absence odborného konsenzu. ČSSD deklarovala, že pokud vyhraje volby, II. pilíř zruší, a jelikož se tak po pádu Nečasovy vlády a vyhlášení voleb doopravdy stalo, II. pilíř byl ke dni 1. 1. 2016 zrušen.\n\nSlovenská republika přistoupila po roce 2003 k rozsáhlé reformě důchodového systému, po níž se jedno-pilířový systém průběžného financování s mezigeneračním přerozdělením změnil na systém postavený na třech samostatných pilířích.\n\nDůchodový systém před reformou institucionálně zastřešovala Sociální pojišťovna a byl postaven na principu průběžného financování. Spočíval v tom, že stát, ekonomicky aktivní obyvatelé a jejich zaměstnavatelé, přispívali do společného fondu, z něhož se vyplácely důchody současným důchodcům. Nárok na důchod z tohoto systému vznikal dovršením 60. roku života u mužů a 53. až 57. roku u žen, v závislosti na počtu dětí. K reformě došlo z důvodu nižší míry zásluhovosti. Podle toho by všichni lidé dostávali zhruba stejné důchody bez ohledu na to, kolik během svého aktivního života vydělávali. Lze tedy říci, že ti, co vydělávali relativně více, přispívaly na důchody těm, co vydělávali méně. Lidé tedy nebyli ochotni platit vyšší odvody na důchod, protože maximální výše důchodu, kterou mohli od státu dostat, byla zákonem omezena. Za negativum můžeme považovat i způsob výpočtu důchodu, ve kterém se v úvahu bralo pouze pět výdělečně nejlepších let z posledních deseti let před odchodem do důchodu, což nemuselo odpovídat příjmem z ekonomicky nejlepšího věku člověka.\n\nCílem této reformy bylo vytvořit příležitost pro vyšší důchody, které by ve větší míře závisely na vlastním úsilí obyvatelstva. Umožnila také rozšíření zdrojů financování důchodů a tím snížení tlaku na státní rozpočet v budoucnosti. Nový důchodový systém je založen na 3 pilířích: první dva pilíře jsou povinné a třetí je dobrovolný.\n\n\nMinisterstvo práce, sociálních věcí a rodiny dále zavedlo od prvního července 2015 do důchodového systému minimální důchod, který přispívá ke zvýšení životní úrovně důchodců s nízkými důchody a zároveň zajišťuje lidem, kteří celý život pracovali, aby se po odchodu do důchodu neocitli v hmotné nouzi. Pojištěnci, kteří získají minimálně třicet let důchodového pojištění, splní podmínky nároku na důchod a po dovršení důchodového věku je jejich přiznán důchod nižší než minimální, dostávají automaticky minimální důchod. Důchodcům se započítává pouze doba důchodového pojištění, během které byl jejich příjem přibližně na úrovni čtvrtiny průměrné mzdy v daném roce. Výše minimálního důchodu se mění v závislosti na délce takového období důchodového pojištění. Například v roce 2015 byl minimální důchod následující: při 30 letech pojištění 269,50 eura, při 40 letech 311,10 eura atd.\n\nDůchodové správcovské společnosti byly založeny s cílem institucionálně zajistit II. pilíř důchodového systému. Jejich zakladateli mohli být pouze renomované finanční instituce jako banky či pojišťovny. Hlavní náplní činnosti DSS-ek je správa a investování prostředků na osobních důchodových účtech svých střadatelů. Každá důchodová správcovská společnost je ze zákona povinna vytvořit tři penzijní fondy. Střadatel se následně může svobodně rozhodnout, kterou ze správcovských společností si vybere, a v rámci ní který fond si zvolí.\n\n\n"}
{"id": "879089", "url": "https://cs.wikipedia.org/wiki?curid=879089", "title": "Seznam předsedů Ústavního soudu České republiky", "text": "Seznam předsedů Ústavního soudu České republiky\n\nPředseda Ústavního soudu České republiky stojí v čele Ústavního soudu České republiky, z hlediska protokolu je pátým ústavním činitelem státu. Podle Ústavy je jmenován prezidentem republiky. Podle zákona o Ústavním soudu zastupuje předseda soudu soud navenek, vykonává správu Ústavního soudu, svolává zasedání pléna Ústavního soudu, určuje pořad jeho jednání a řídí jednání, jmenuje předsedy senátů Ústavního soudu a vykonává další úkoly, které jsou mu svěřeny zákonem. V době nepřítomnosti předsedy vykonávají jeho úkoly místopředsedové v rozsahu a v pořadí, které stanoví plénum soudu.\n\n\n"}
{"id": "879091", "url": "https://cs.wikipedia.org/wiki?curid=879091", "title": "Walt Disney Television", "text": "Walt Disney Television\n\nWalt Disney Television je divize Disney Media Networks, která vlastní a spravuje všechny televize vlastněné společností The Walt Disney Company. Zahrnuje celoplošnou televizi ABC, kabelové televize Freeform, Disney Channels Worldwide, FX a stanice National Geographic, studia ABC Studios, 20th Century Fox Television a Fox 21 Television Studios, zpravodajskou televizi ABC News a ABC Owned Television Stations.\n\nV letech 1985–1996 nesla název Capital Cities/ABC, poté, do roku 2004, ABC Group a následně, do roku 2019, Disney–ABC Television Group.\n\n\n\n\n"}
{"id": "879092", "url": "https://cs.wikipedia.org/wiki?curid=879092", "title": "Bruno Weigl", "text": "Bruno Weigl\n\nBruno Weigl (16. června 1881 Brno – 25. září 1938 tamtéž) byl moravský hudební vědec a skladatel\n\nVystudoval Vysokou školu technickou v Brně. Absolvoval v roce 1904 a až do roku 1924 pracoval ve státních službách. Vedle toho studoval na hudební škole Brünner Musikvereinu hru na klavír u Richarda Wickenhausera a kompozici u profesorů Otto Kitzlera a Rodericha Mojsisovicse. \n\nV roce 1907 se oženil s Růženou Soltzovou. Rozvedl se v roce 1924 a ještě téhož roku se oženil znovu s Ludmilou Friedlovou. V tomto roce také ukončil všechny své mimohudební aktivity a zcela se věnoval kompozici a hudební teorii. Publikoval rozsáhlou učebnici harmonie a zabýval se systematickým soupisem violoncellové a varhanní literatury. Jeho hudební dílo vychází z tvorby impresionistů. Věnoval se i práci organizační. Podílel se na pořádání soukromých hudebních večerů a po roce 1918 i na činnosti \"Deutsche Gesellschaft für Wissenschaft und Kunst in Brünn\"\n\n\n\n\n"}
{"id": "879094", "url": "https://cs.wikipedia.org/wiki?curid=879094", "title": "Cleanth Brooks", "text": "Cleanth Brooks\n\nCleanth Brooks (16. října 1906 – 10. května 1994) byl americký literární teoretik a kritik, představitel tzv. New criticism, tedy hnutí, které prosazovalo tzv. \"uzavřené čtení\" literárního textu (odhlížející od historických souvislostí či psychologie autora).\n\nJeho hlavní oblastí zájmu byla poezie, byl zastáncem teze, že klíčem k pochopení poezie je paradox a ambivalence. Specializoval se též na literaturu amerického jihu, spoluzaložil dokonce časopis, který se jí věnuje: \"The Southern Review\" (roku 1935). K jeho nejvlivnějším pracím patří \"Understanding Poetry\" z roku 1938, o rok mladší práce \"Modern Poetry and the Tradition\" a \"The Well Wrought Urn: Studies in the Structure of Poetry\" z roku 1947. V letech 1964-1966 byl americkým kulturním atašé na velvyslanectví v Londýně.\n\n\n\n"}
{"id": "879095", "url": "https://cs.wikipedia.org/wiki?curid=879095", "title": "Nelly Fišerová", "text": "Nelly Fišerová\n\nNelly Fišerová (datum narození ani úmrtí není známo, zahynula během druhé světové války v koncentračním táboře) byla československá šachistka. \n\nVyrůstala v Mladé Boleslavi, kde byla členkou šachového klubu Charousek a postupně se stala jednou z nejlepších československých šachistek. Byla proto vedením Ústřední jednoty československých šachistů nominována na Mistrovství světa v šachu žen 1937 ve Stockholmu, kde skončila společně s Monou May Karffovou na šestém a sedmém místě. \n\nRoku 1941 byla německými nacisty poslána v transportu do koncentračního tábora, kde zahynula. \n\n"}
{"id": "879097", "url": "https://cs.wikipedia.org/wiki?curid=879097", "title": "Jonathan Culler", "text": "Jonathan Culler\n\nJonathan Dwight Culler (* 1. října 1944) je americký literární teoretik, profesor angličtiny na Cornell University.\nJako první uvedl francouzský lingvistický strukturalismus (Ferdinand de Saussure, Roland Barthes) do amerického akademického prostředí, podobné to bylo s francouzským dekonstruktivismem (Jacques Derrida). Byl zastáncem teze, že skutečná literární teorie musí být vždy složena z různorodých prvků, především strukturalismu, kulturálních studií, hermeneutiky, filozofie jazyka, antropologie, marxismu, psychoanalýzy, sémiotiky a literární kritiky. Věřil, že důležitější předmětem studia než text samý jsou mechanismy interpretace textu. Jeho nejvlivnější prací je \"Structuralist Poetics: Structuralism, Linguistics, and the Study of Literature.\" z roku 1975. Česky vyšla jeho kniha \"Krátký úvod do literární teorie\" (Host, 2002)\n\n\n"}
{"id": "879098", "url": "https://cs.wikipedia.org/wiki?curid=879098", "title": "Roger Williams", "text": "Roger Williams\n\nRoger Williams (1603 – 1683) byl novoanglický protestantský duchovní a zakladatel kolonie Rhode Island. Byl jedním z prvních propagátorů náboženské svobody, oddělení církve od státu a obhájce územních nároků amerických indiánů.\n\nRoger Williams se narodil v Londýně v prosinci 1603, vystudoval Pembroke College v Cambridgi a stal se puritánským kaplanem. Začátkem roku 1631 připlul se svou ženou do Bostonu, hlavního města kolonie Massachusetts, aby zde hledal náboženskou svobodu. Brzy po svém příjezdu začal působit potíže puritánské vládnoucí vrstvě. Williams prosazoval důsledné oddělení světských a duchovních úřadů, kritizoval massachusettské puritány za nedostatečné zpřetrhání pout s anglikánskou církví a prosazoval svobodu svědomí a vyznání u každého jednotlivce. Tyto názory hlásal veřejně a brzy se dostal do sporu s představiteli kolonie.\nWilliams cestoval i mezi místní indiány kmenů Narragansett a Wampanoag, studoval jejich kulturu, sestavil slovník a jakéhosi průvodce indiánskou zemí. Posléze začal obhajovat jejich územní práva. Kritizoval královský patent, z něhož puritáni odvozovali své nároky na kolonizaci Nové Anglie, tvrdil, že by půdu měli získávat odkupem od domorodců. Po dlouhé řadě sporů došla puritánským představitelům definitivně trpělivost v roce 1635 a rozhodli o vyhoštění nenapravitelného duchovního zpět do Anglie. Williams se však o deportaci dozvěděl včas a stačil s hrstkou svých příznivců uprchnout k indiánům do blízkosti zálivu Narragansett. Náčelníci Miantonomo a Canonicus poskytli uprchlíkům část území. Williams a jeho věrní zde založili osadu Providence - základ budoucí kolonie Rhode Island. Do malé kolonie přicházeli další osadníci, většinou oponenti puritánské teokracie. Rozhodovalo se zde zprvu na principu většinové vůle, správa osady zaručovala svobodu vyznání, duchovní záležitosti byl důsledně odděleny od světských. Puritáni nechali kolonii na pokoji, neboť Roger Williams se jim ukázal jako prospěšný spojenec při jednání s indiány. Měl podíl na odrazení \"svých\" Narragansettů od toho, aby se přidali na stranu Pequotů v pequotské válce.\n\nV roce 1643 se vydal Williams do Anglie, aby zde zajistil pro svou kolonii úřední uznání. Dorazil během právě probíhající občanské války. Přes opozici ze strany massachusettských agentů se mu skutečně podařilo získat úřední parlamentní patent pro svou kolonii. Napomohlo tomu i vydání knihy s názvem \"A Key Into the Language of America\", která se stala v Anglii značně populární. Roger Williams v ní shrnul především své znalosti indiánské kultury a jazyka. Jeho další kniha \"The Bloody Tenent of Persecution for Cause of Conscience\" (1644) vyvolala v Anglii velký rozruh, který došel tak daleko, že parlament nařídil její veřejné spálení. To už byl Williams na cestě zpět do Ameriky.\nMezi léty 1644 až 1647 se podařilo z osad okolo zálivu Narragansett vytvořit kolonii, jež se začala nazývat Rhode Island. Roger Williams se stal jedním z jeho vůdčích představitelů, ačkoliv nebyl zvolen prvním prezidentem. Rhode Island byl útočištěm pro různá náboženská hnutí a odnože protestantismu jako byli baptisté, kvakeři, antinomiáni. Žili zde rovněž židé. Přes svou pokrokovost měla kolonie mnohé problémy, část osad se chtěla odštěpit, občas docházelo ke sporům s indiány. Roger Williams se stal prezidentem kolonie v roce 1654 a ve vysokých funkcích vydržel až do 70. let 17. století.\n\nV roce 1675 vypukla v Nové Anglii válka krále Filipa. Šlo o povstání většiny místních kmenů proti anglickým koloniím. Ač se představitelé Rhode Islandu snažili válce zabránit a svou kolonii držet stranou, nepodařilo se to. V té době už Roger Williams neudržoval tak dobré kontakty s indiány jako dříve a přestal nad nimi držet ochrannou ruku. Byl zklamán, že jeho snaha udržet mírové vztahy, přišla nazmar. Když pak v březnu 1676 napadla velká skupina indiánů Providence, část města vypálila, včetně Williamsova domu, jeho postoj se radikálně změnil. Po bitvě se setkal s některými náčelníky a o tomto setkání napsal: \"„Zeptal jsem se jich, proč nás napadli, podpálili spoustu domů a zabili mnoho lidí, nás, kteří jsme jim vždy byli dobrými sousedy ... můj dům, jenž mi shořel před očima, hostil možná tisíce z vás (...) Řekl jsem jim, že jsou zbabělci, že vše co mají od nás, získali krádežemi nebo podvody, přepadají ze zálohy, schovávají se v bažinách a útočí jen když mají velkou převahu...“\" Williams nedokázal pochopit motivy, které domorodce k válce vedly. Od tohoto okamžiku považoval indiány za své nepřátele, dokonce se přes své stáří stal kapitánem místní domobrany. Po skončení války se již příliš neúčastnil veřejného života.\n\nRoger Williams zemřel mezi lednem a březnem 1683. Spolu se svou ženou Mary Barnard měli 6 dětí.\n\nRoger Williams napsal mnoho knih, brožur, pamfletů a dopisů. Vše je shrnuto ve dvou základních edicích:\n\nPo Rogeru Williamsovi je pojmenováno několik institucí, parků, škol a památníků:\n\n"}
{"id": "879102", "url": "https://cs.wikipedia.org/wiki?curid=879102", "title": "Žydačiv", "text": "Žydačiv\n\nŽydačiv (; / Židačov; ) je město ve Lvovské oblasti na Ukrajině, centrum Žydačivského rajónu. V roce 2011 mělo město 11 204 obyvatel. Městem protéká řeka Stryj.\n"}
{"id": "879107", "url": "https://cs.wikipedia.org/wiki?curid=879107", "title": "Upton", "text": "Upton\n\nUpton může být:\n\n"}
{"id": "879110", "url": "https://cs.wikipedia.org/wiki?curid=879110", "title": "Druhá vláda Marka Rutteho", "text": "Druhá vláda Marka Rutteho\n\nDruhá vláda Marka Rutteho je od 5. listopadu 2012 nizozemská koaliční vláda složená ze zástupců Lidové strany pro svobodu a demokracii (VVD) a Strany práce (PvdA). V jejím čele stojí Mark Rutte z VVD. Kabinet nahradil po předčasných volbách v roce 2012 první vládu Marka Rutteho.\n\nVláda je tvořena předsedou vlády z VVD, 12 ministry (po 6 z VVD a PvdA) a 7 státními sekretáři (4 z PvdA a 3 z VVD).\n"}
{"id": "879111", "url": "https://cs.wikipedia.org/wiki?curid=879111", "title": "Balkánský svaz", "text": "Balkánský svaz\n\nBalkánský svaz ( Балкански съюз \"Balkanski sŭyuz\", Βαλκανική Συμμαχία \"Balkaniki Symmachia\", Балкански савез \"Balkanski savez\") nebo Balkánský blok byl vojensko-politický blok Bulharska, Srbska, Řecka a Černé Hory v letech 1912 - 1913, který vznikl z iniciativy bulharského cara Ferdinanda I. a byl zaměřen proti Osmanské říši (nepřímo i proti Rakousko-Uhersku). V říjnu 1912 spustil první balkánskou válku a s jejím koncem i zanikl.\n"}
{"id": "879112", "url": "https://cs.wikipedia.org/wiki?curid=879112", "title": "Antun Šoljan", "text": "Antun Šoljan\n\nAntun Šoljan (1. prosince 1932, Bělehrad - 9. července 1993) byl chorvatský spisovatel, člen neformální umělecké skupiny Krugovašů, autor období tzv. Druhé moderny.\n\nMěl blízko k Ivanu Slamnigovi, významnému chorvatskému poválečnému básníkovi. Literatuře se začal věnovat od konce 40. let 20. století. Psal eseje, romány, básně, dramata a fejetony. Věnoval se také překladům, především z ruštiny, angličtiny a němčiny. Byl redaktorem časopisu \"Krugovi\", \"Međutim\" a \"Književnik\".\n\nJako básník šel proti proudu tehdejší generace autorů a nakonec se od expermientálního konstruktivismu dopracoval až k vlastnímu stylu, ve kterém se nebál navázat dialog s dřívější, zavrhnutou literární tradicí.\n\nByl autorem řady románů, mezi které patří např. \"Izdajice\" (Zrádci, 1961), či \"Kratki izlet\" (Krátký výlet, 1965), \"Luka\" (Přístav, 1974) a další. Postavy v Šoljanových románech jsou většinou lidé z jeho, tzv. \"ztracené generace\", která vyrůstala v době po druhé světové válce v bipolárním světě Studené války. Jen těžko se vyrovnávají se světem, který je plný absurdností, nelogičností a nástrah.\n"}
{"id": "879114", "url": "https://cs.wikipedia.org/wiki?curid=879114", "title": "Nadym (město)", "text": "Nadym (město)\n\nNadym ( ) je město v Jamalo-něneckém autonomním okruhu v Ruské federaci. Nachází se na stejnojmenné řece v severozápadní Sibiři jižně od Obského zálivu. Hlavní město autonomního okruhu Salechard leží 563 kilometrů na severozápad od Nadymu, hlavní oblastní město Ťumeň leží 1225 kilometrů na jih. Nadymu nejbližší město je Novyj Urengoj ležící 200 kilometrů na východ.\n\nV roce 2010 žilo v Nadymu zhruba 46 tisíc obyvatel.\n\nRozvoj Nadymu je spjat s těžbou zemního plynu. Je zde letiště a také nádraží na zrušené železniční trati Salechard–Igarka.\n"}
{"id": "879115", "url": "https://cs.wikipedia.org/wiki?curid=879115", "title": "Cécile Duflotová", "text": "Cécile Duflotová\n\nCécile Duflot (* 1. dubna 1975, Villeneuve-Saint-Georges, Val-de-Marne) je francouzská politička, členka Europe Écologie - Les Verts (EELV). Od 16. května 2012 je členkou vlády Jean-Marca Ayraulta jako ministrně místního rozvoje a bytové politiky (\"Ministère de l’Égalité des Territoires et du Logement\").\n\nZískala ekonomické vzdělání na École supérieure des sciences économiques et commerciales (ESSEC).\n\nOd listopadu 2006 do června 2012 byla generální tajemnicí strany Europe Écologie, od roku 2008 působí v seskupení \"Europe Écologie-Les Verts\" (EELV), které založila spolu s Danielem Cohnem-Benditem. Její nejlepší volební výsledky jsou z 14. března 2010 v prvním kole voleb do regionální rady Île-de-France, kde získala 16,58 % a posléze i post radní.\n\nJe nejstarším potomkem železničáře a učitelky a matkou čtyř dětí.\n"}
{"id": "879122", "url": "https://cs.wikipedia.org/wiki?curid=879122", "title": "Vlajka Curaçaa", "text": "Vlajka Curaçaa\n\nVlajka Curaçaa je jedním ze symbolů tohoto karibského ostrova, který je jednou z konstitučních zemí Nizozemského království. Má obdélníkový tvar, poměr stran je 2:3. Modrá plocha je rozdělena žlutým pruhem na dvě části. V levém horní rohu vlajky (tzv. kantonu) se nacházejí 2 pěticípé hvězdy.\n\nSpodní modrá plocha představuje moře, žlutý pás slunce, horní modrá plocha pak nebeskou oblohu. Velká hvězda reprezentuje ostrov Curaçao a malá hvězda ostrov Klein Curaçao.\n\nOproti historické vlajce z let 1982–1984 jsou hvězdy na současné vlajce pootočené hrotem nahoru.\n\n"}
{"id": "879123", "url": "https://cs.wikipedia.org/wiki?curid=879123", "title": "Richard Ellmann", "text": "Richard Ellmann\n\nRichard David Ellmann (15. března 1918 – 13. května 1987) byl americký literární kritik a historik. K jeho nejvýznamnějším dílům patří biografie Jamese Joyce, Oscara Wildea a Williama Butlera Yeatse. Za Joyceovu biografii získal roku 1959 National Book Award v kategorii literatury faktu. Za Wildeovu biografii získal roku 1989 Pulitzerovu cenu, ovšem již posmrtně.\n\n\n"}
{"id": "879124", "url": "https://cs.wikipedia.org/wiki?curid=879124", "title": "Normanský sloh", "text": "Normanský sloh\n\nNormanský sloh je varianta románského slohu na britských ostrovech, kam jej přinesli Normané z pevniny po dobytí Anglie roku 1066. Normané jej pak za Křížových válek přenesli na Sicílii, do jižní Itálie (Kalábrie) a do Palestiny. V normanském slohu se stavěly hrady, pevnosti a v Anglii zejména monumentální katedrály, které se z velké části zachovaly, i když byly většinou v gotice přestavěny, nově zaklenuty a vyzdobeny. Vyznačují se věžemi bez helmic, čtverhrannou věží nad křížením, velmi dlouhým chórem s pravoúhlým zakončením, menší výškou, mohutnými sloupy i arkádami a často původně dřevěným stropem. Tento sloh silně ovlivnil i další vývoj architektury v Anglii.\n\n\n"}
{"id": "879127", "url": "https://cs.wikipedia.org/wiki?curid=879127", "title": "In the Land of Grey and Pink", "text": "In the Land of Grey and Pink\n\nIn the Land of Grey and Pink je třetí studiové album britské progresivní rockové skupiny Caravan. Jeho nahrávání probíhalo od listopadu 1970 do ledna následujícího roku ve studiu Decca Studios v Londýně. Album produkoval Dave Hitchcock a vyšlo v dubnu 1971 u vydavatelství Deram Records.\nAutory všech skladeb jsou Richard Coughlan, Pye Hastings, Dave Sinclair a Richard Sinclair.\n"}
{"id": "879136", "url": "https://cs.wikipedia.org/wiki?curid=879136", "title": "Non-Hodgkinův lymfom", "text": "Non-Hodgkinův lymfom\n\nNon-Hodgkinovy lymfomy (zkráceně \"NHL\") je skupina onemocnění způsobujících rakovinu krve, která zahrnuje všechny lymfomy kromě Hodgkinových. Různé NHL se velmi liší v nebezpečnosti, od nebolestivých po velmi agresivní.\n\nNon-Hodgkinovy lymfomy byly popsány v roce 1982 dokumentem Working Formulation, který uváděl 16 různých typů NHL. Od té doby však tato klasifikace zastarala a v dnešní době se používá jen pro statistické účely pro srovnávání s předchozím výskytem nemocí. Klasifikace, kterou roku 2008 zavedla Světová zdravotnická organizace, opustila dělení lymfomů na „Hodgkinovy“ a „non-Hodgkinovy“ a uvádí přes 80 různých typů rozdělených do čtyř širokých skupin.\n\n"}
{"id": "879161", "url": "https://cs.wikipedia.org/wiki?curid=879161", "title": "Karl Anton Rohan", "text": "Karl Anton Rohan\n\nKarl Anton Rohan (9. ledna 1898, Loosdorf – 17. března 1975, Salzburg) byl rakouský politický spisovatel a publicista.\n\nZa první světové války odsloužil vojenskou povinnost v rakouské armádě. Po válce složil právnickou zkoušku a začal rozpracovávat svoji myšlenku jednotné Evropy. Za tímto účelem vznikl v roce 1924 Verband für kulturelle Zusammenarbeit („Kulturbund“) a o rok později začala vycházet vlivná revue \"Europäische Revue\", kterou Rohan vedl od počátku až do roku 1936. V revue se snažil umožnit publikovat co nejširšímu okruhu evropské intelektuální elity. Byl fascinován italským fašismem, roce 1938 podpořil anšlus a následně vstoupil do NSDAP, nicméně jeho pojetí celoevrospké myšlenky se od nacismu odlišovalo, což ho odsunulo na okraj hlavního proudu. Během války pracoval v zpravodajské službě. Hned po válce jeho činnost nezískala předválečného významu.\n\nRoahnova celoevropská myšlenka je dnes méně známá na úkor konkurenční Panevropské unie Richarda Mikuláše Coudenhove-Kalergi. Myšlenka je popisována jako třetí cesta mezi internacionalismem a nacionalismem. Byl zastáncem modelu autoritářského federalismu, který by stál na katolických základech, měl by jasně vymezenou hierarchii počítající s (novou) aristokracií.\n\nByl mladším synem Alaina Benjamina Rohana, hlavy hlavní rohanské větve Rohan-Rochefort-Guéménée sídlící na Sychrově. Syn Karla Antona Albert Rohan se stal diplomatem.\n\n\n\n"}
{"id": "879163", "url": "https://cs.wikipedia.org/wiki?curid=879163", "title": "Dětská hra 2", "text": "Dětská hra 2\n\nDětská hra 2 je americký kultovní horor z roku 1990. Jde o pokračování světově úspěšného filmu \"Dětská hra\" (1988).\n\nDěj filmu se točí okolo malého Andyho, který je umístěn do náhradní rodinné péče kvůli své matce, jenž je hospitalizována v psychiatrické léčebně.\n\nDva roky uplynuly od událostí z prvního filmu. Andy (Alex Vincent) byl umístěn do pěstounské péče, zatím co je jeho matka převezena do Psychiatrické Léčebny.\nPlay Pals, společnost která vyrábí Chuckyho (vyjádřený Brad Dourif) panenky, se stále snaží řídit špatnou publicitu, která vzešla z událostí předchozího filmu. Používají roztavené části pro výrobu panenky, a v procesu je jeden z továrních dělníků elektrickým proudem zabit, když je stroj porouchán. Panenka je přestavěná, a asistentka generálního ředitele, Mattison (Greg Germann), si ji vezme s sebou domu. Panenka je stále posedlá duchem Chuckyho, a zabije Mattisonu.\nChucky podaří najít umístění pěstounské rodiny starající se o Andyho, Simpsonovi. On se vplíží do domu a zabere si místo v domácím prostředí, kde je Tommy, panenku (která je ve stejné linii Good Guy panenky). Jakmile všichni spí, Chucky se přiblíží k Andymu a začne dělat voodoo rituál, který by měl přenést svou duši do těla Andyho. Kyle (Christine Elise), Andyho nevlastní sestra, přeruší proces. Andy se snaží, aby ji varoval a jejich adoptivní rodiče varoval o tom, co Chucky je, ale nikdo mu věří. Phil (Gerrit Graham), Andyho pěstoun, hodí Chuckyho do sklepa.\nDalší den, Chucky sleduje Andyho do školy a snaží se chytit ho tam. Andy unikne, ale Chucky zabije Andyho učitele před návratem do domu a čeká na další příležitost. Opět Andy se snaží vysvětlit, co se stalo s jeho pěstouny, ale ukázali mu, že Chucky to nemůže udělat, protože je v jejich sklepě. Tu noc, Andy vezme elektrický nůž a míří do suterénu zabít Chuckyho. Tam je boj, který přitahuje pozornost pěstounů starajících se o Andyho, a když Phil se přijde podívat na to co se děje, Chuckyho mu skočil za krk. Andyho pěstounka, Joanne (Jenny Agutter), se domnívá, že Andy je zodpovědný za zabití Phila, a pošle Andyho zpět do pěstounského pečovacího centra.\nJoanne říká Kylovi, že se zbavily Chuckyho panenky. Kyle hodí Chuckyho do popelnice, ale když ona je mimo pozná, původní Tommyho panenku, která je pohřbena v zemi. Pak si uvědomila, že Chucky je pryč z odpadků, a že Andy říkal pravdu. Kyle spěchá zpátky domů, ale Joanne je už mrtvá. Chucky se zjeví a unese Kyle, nutí jí, aby ho dala do pěstounské centra, kde Andy je.\nV pěstounském centra, Chucky zabije sociální pracovnici, která je sledována nad ním, a čeká až bude Andy pryč. Jedou do nedaleké Good Guy dolls factory, Kyle ho tajně honí po ní. V továrně, Chucky se znovu pokusí udělat voodoo rituál, a tentokrát ho dokončí . Nicméně, on čekal příliš dlouho a kouzlo již pracuje, takže Chucky je trvale uvězněni uvnitř panenky. Rozzuřený, Chucky honí Andyho a Kyle přes továrnu, zamýšlý je zabít. Kyle a Andy se nakonec podařilo získat převahu, nalití horkého roztavené plastu na něj a pak zavedení vzduchovou hadici do úst, která způsobí nafouknutí hlavy a explozi, nakonec ho to zabije.\nAndy a Kyle odcházejí z továrny do světlého nového rána. Andy se ptá, kam jdou, na to Kyle odpoví \"Domů\", i když ani jeden z nich neví, kde je domov.\nRozšířený konec ukazuje, že kus jeho kůže Chucky, co jeho hlava explodovala, dostal směs od Good Guy panenek což ho oživilo. Je pak vidět zbrusu nový Good Guy Doll hlavu, která pak tvoří pochmurný úsměv, kterým se zahajuje děj pro dětskou hrou 3.\nTržby v během prvního víkendu v 1 996 kinech v USA byly odhadnuty na 10 718 520 dolarů a film se stal krátkodobě v listopadu 1990 nejprodávanějším. V USA celkem utržil 28 501 605 dolarů v USA. Tržby mimo USA činily dalších 7 200 000 dolarů.\n\nFilm získal celkově protichůdné recenze. Zatímco negativní kritika byla zaměřena na některé scény a části scénáře, které byly považovány za nereálné nebo \"banální\", positivně bylo přijato zejména namluvení Chuckyho Bradem Dourifem. Alex Vincent byl chválen za roli Andyho.\n"}
{"id": "879165", "url": "https://cs.wikipedia.org/wiki?curid=879165", "title": "Hugh Kenner", "text": "Hugh Kenner\n\nWilliam Hugh Kenner (7. ledna 1923 Peterborough – 24. listopadu 2003 Athens) byl kanadský literární teoretik a historik.\n\nNa Torontské univerzitě byl žákem Marshalla McLuhana, který později napsal i předmluvu k první Kennerově knize \"Paradox in Chesterton\". Byl přítelem Ezry Pounda, o němž napsal svou druhou knihu \"The Poetry of Ezra Pound\". Jeho dalšími velkými tématy byly James Joyce, Thomas Stearns Eliot či Samuel Beckett.\n\n\n"}
{"id": "879166", "url": "https://cs.wikipedia.org/wiki?curid=879166", "title": "Geertruidenberg", "text": "Geertruidenberg\n\nGeertruidenberg je město a obec v nizozemské provincii Severní Brabantsko. V roce 2012 zde žilo 21 474 obyvatel.\n\nPojmenován je podle svaté Gertrudy.\n\n"}
{"id": "879167", "url": "https://cs.wikipedia.org/wiki?curid=879167", "title": "Olomoucká radiála", "text": "Olomoucká radiála\n\nOlomoucká radiála (též Ostravská radiála) je čtyřpruhová, směrově rozdělená silniční radiála v Brně, která slouží jako východní přivaděč k dálnici D1. Její počáteční úsek je součástí Velkého městského okruhu (I/42), většina její délky je součástí silnice I/50.\n\nRadiála o délce 5,5 km, která je v rámci města Brna pojmenována jako Ostravská ulice, nahradila původní silnici I/47 (dnes II/430, ulice Olomoucká a Hviezdoslavova). Začíná ve čtvrti Černovice na křižovatce s ulicí Olomouckou. Následující úsek s délkou přibližně 1,1 km je částí silnice I/42, brněnského Velkého městského okruhu. Ten na mimoúrovňové křižovatce (MÚK) Židenice odbočuje severním směrem, zatímco Olomoucká radiála, už jako silnice I/50, pokračuje dále východně (4,4 km). Jižním směrem se na MÚK Židenice odpojuje silnice II/374. Radiála od této křižovatky dále stoupá podél železniční trati k MÚK Juliánov se silnicí II/373. Po okraji intravilánu Slatiny pokračuje ve stoupání k MÚK Líšeň, za níž přechází do katastru obce Podolí a klesá k větvím MÚK Brno-východ s dálnicí D1, kde končí.\n\nOlomoucká radiála byla postavena v kategorii R 24,5 ve dvou etapách. První etapa o délce 3,5 km byla realizována v letech 1984–1988, jednalo se o úsek mezi MÚK Juliánov a MÚK Brno-východ, tedy napojení na dálnici D1. Po ní následovala v letech 1987–1990 druhá etapa o délce 2 km, která radiálu prodloužila přes MÚK Židenice až k jejímu začátku v Černovicích.\n\nSoučasné plány počítají s výstavbou nového Velkého městského okruhu v trase Jedovnické ulice a jejího prodloužení, kde by tak měla vzniknout nová mimoúrovňová křižovatka s Olomouckou radiálou.\n"}
{"id": "879171", "url": "https://cs.wikipedia.org/wiki?curid=879171", "title": "Chorvatská moderna", "text": "Chorvatská moderna\n\nChorvatská moderna vstoupila na scénu v 90. letech 19. století. Za přesné roky, kdy se prosadila na domácí scéně, se považují léta 1890, či 1892. Její konec lze datovat k roku 1914. V průběhu první světové války se pak začala projevovat již nová generace autorů, která se však nebála svoji tvorbu obohatit novými rysy, později nazvanými jako expresionistické.\n\nGenerace autorů, kterou by bylo možné označit, jako moderní, začala působit v období zostření společensko-politické situace v chorvatských zemích. V roce 1895 byla na Náměstí bána Jelačiće na protest proti návštěvě Károly Kuhen-Héderváryho spálena vlajka Uherska, což vyprovokovalo ostré reakce tehdejšího státního aparátu. Mnozí ze studentů, kteří se aktu zúčastnili, byli zatčeni, jiní se rozhodli odejít studovat do zahraničí. Tím se tak chorvatská inteligence rozutekla po řadě evropských zemí. Akce se stala významným bodem pro vědomí o chorvatských dějinách a symbolem boje proti Maďarům (byť Chorvatsko samo nebylo vystaveno těžké maďarizaci, jako tomu bylo v případě např. slovenských zemí (Horních Uher), či rumunských (Sedmihradska). \n\nMezi chorvatské spisovatele moderny se zařadili např. Antun Gustav Matoš, Janko Leskovar, Fran Galović, Vladimir Vidrić, Ivo Vojnović, Josip Kosor, Ivan Kozarac, či Vladimir Nazor. Jejich nejvíce upřednostňovanými žánry byla poezie a drama. Ideově byli různě orientováni; jen málo z nich nacházelo společná témata. Jako hlavní hodnotu vyznávali individualismus, který vyhovoval smýšlení všech. \n\nKlíčovou osobností chorvatské moderny se stal Antun Gustav Matoš. Propojuje jak počátek moderny, tak i její konec. V roce 1892 vydal první modernistickou povídku s názvem \"Moć savjesti\". V posledních letech, kdy moderna dominovala, vyšly ve sbírce Matošovy básně. Dalším iniciátorem moderny v chorvatském prostředí je prozaik Janko Leskovkar, který ovšem přestal psát v roce 1905.\n\nObdobí historických románů jakoby s nástupem moderny skončilo. Nelze říci, že by během pětadvaceti let období moderny v chorvatských zemích nevyšel ani jeden román (vyšla jich celá řada; přelomovým románem chorvatské moderny se stal Nehajevův \"Bijeg\"), jako žánr však byl značně upozaděn. Autoři se soustředili spíše na vyjádření svých vnitřních pocitů a svět kolem sebe. Odmítli celou řadu zaběhnutých literárních tradic a v souvislosti s novou středoevropskou módou, ke které mělo Chorvatsko, součást Rakousko-uherské monarchie blízko, upravili mnohé své autorské postupy. \n\nVelký vzestup zaznamenala literární kritika. V množství různých literárních časopisů, které v chorvatských zemích (ale i za jejími hranicemi) vycházely, publikovali tehdejší tvůrci téměř jednu za druhou. Mnozí z tehdejších autorů byli výhradně literární kritici; jiní napsali i něco povídek, či básní, ale tuto tvorbu považovali za marginální. Chorvatská moderna otevřela cestu ke zrovnoprávnění kritiky s ostatními, již staršími žánry. \n\nPoměrně oblíbeným žánrem byla také povídka. Povídky psali téměř všichni chorvatští modernisté, od Antuna Gustava Matoše, přes Vladimira Nazora (např. jeho \"Istarske priče\" - Istrijské povídky, \"Priče iz detinjstva\" - Pohádky z dětství), až po Ivana Kozarce a jeho \"Slavonskou krev\" (srbochorvatsky \"Slavonska krv\"). \n\nChorvatská moderna se pokoušela v mnohém šokovat. To byl případ i např. románu Knjiga Boccadoro Milana Begoviće (vydal ji pod pseudonymem \"Xerxes de la Maraja\"), která prolomila tabu erotiky v literatuře. Begović svého záměru úspěšně dosáhl, neboť tehdejší literární kritika knize věnovala pozornost až s nadšením. \n\nTéma slovanské mytologie, které se spolu s myšlenkami austroslavismu či panslavismu chorvatským spisovatelům moderny přímo nabízelo, zastoupil ve svých dílech Vladimir Nazor. Jedná se především o jeho cyklus básní \"Slovanské legendy\" a \"Chorvatští králové\".\n\nMnozí z chorvatských spisovatelů přijala myšlenky impresionismu. To byl případ i Antuna Gustava Matoše, který po neúspěšných pokusech Šenoy a Eugena Kumičiće přinesl do chorvatského literárního prostředí západoevropské (především francouzské) vzory. Ve sbírkách povídek \"Iverje\", \"Novo Iverje\" a \"Umorne priče\" se např. dosavadní chorvatský literární styl se západoevropskými vlivy poměrně divoce proplétá. \n\nPřijetí myšlenek z cizích zemí a roztroušenost chorvatské inteligence po různých státech Evropy (a především zemích Rakousko-Uherska) dala chorvatské moderně značný kosmopolitický ráz. Mnozí z autorů byli nadšeni myšlenkami jednoty jižních Slovanů, kterou také propagoval Tomáš Garrigue Masaryk a které zaznívaly nejvíce z Prahy. Často proto někteří spisovatelé cestovali do Bělehradu, kde vydávali některé své knihy. Jistou výhodou Srbska však kromě společného jazyka byl i fakt, že ve městě na soutoku Dunaje a Sávy nebylo důležité, jestli jsou texty pro-rakousky, či protirakousky orientovány. \n\nSkupiny mladých tvůrců vydávali různé literární časopisy, a to jak v Záhřebu, tak ale i ve Vidni (Mladost), či Praze (Hrvatska misao). Tato periodika měla však jen málokdy delšího trvání a většinou po několika číslech zanikla. V období let 1892 - 1914 se tak lze setkat celkem s asi dvaceti tituly, které vycházely v různých obdobích. Jednalo se například o časopisy \"Život\", \"Hrvatski salon\", \"Vienac\", \"Svjetlo\"' (vycházel v Karlovci), \"Savremenik\", \"Lovor\" (vycházel v Zadaru) apod. \n"}
{"id": "879172", "url": "https://cs.wikipedia.org/wiki?curid=879172", "title": "Joseph Guillemot", "text": "Joseph Guillemot\n\nJoseph Guillemot (1. října 1899 Le Dorat, Limousin – 9. března 1975 Paříž) byl francouzský atlet, běžec na dlouhé tratě, olympijský vítěz v běhu na 5000 metrů z roku 1920.\n\nBěhem první světové války narukoval do armády, během bojů byl zasažen yperitem, což trvale poškodilo jeho plíce. V roce 1920 se stal poprvé mistrem Francie v běhu na 5000 metrů.\n\nNa olympiádě v Antverpách v roce 1920 na této trati jako jediný vydržel tempo Fina Nurmiho. V posledním kole ho předběhl ve vnitřní dráze a zvítězil. O tři dny později nastoupil rovněž do finále na dvojnásobné trati. Start toho běhu se urychlil o tři hodiny na přání belgického krále. Guillemot se o této změně dozvěděl až po snězení oběda. Běžel navíc ve vypůjčené běžecké obuvi (jeho vlastní mu ukradli). I přes žaludeční křeče doběhl za Nurmim na druhém místě.\nV následujících letech vytvořil světové rekordy v bězích na 2000 metrů (5:34,8) a 3000 metrů (8:42,2).\n\n"}
{"id": "879174", "url": "https://cs.wikipedia.org/wiki?curid=879174", "title": "Singapore Airlines", "text": "Singapore Airlines\n\nSingapore Airlines jsou vlajková letecká společnost ze Singapuru, se základnou na mezinárodním letišti Changi. Založeny byly 1. května 1947. Původně se nazývaly Malayan Airways, činnost pod současným názvem zahájily v roce 1972. \n\nOd svého založení se vyvíjely z regionálního leteckého přepravce až do společnosti, která začala operovat letadla typu Airbus A380 jako první na světě. Singapore Airlines jsou považovány za národní symbol státu Singapur. Od roku 2000 jsou členem letecké aliance Star Alliance. Na přelomu let 2014 a 2015 měla tato společnost 23 963 zaměstnanců.\n\nSingapore Airlines mají tři sestreské letecké společnosti, regionální SilkAir, nízkonákladovou společnost Scoot a Tigerair. Provozují také nákladní leteckou společnost Singapore Airlines Cargo.\n\nAerolinie drží prvenství v následujících ohledech:\n\nV červenci 2016 společnost Singapore Airlines vlastnila a měla objednaná následující letadla, s průměrným stářím 7,7 let:\n\n"}
{"id": "879175", "url": "https://cs.wikipedia.org/wiki?curid=879175", "title": "Karel Bláha (atlet)", "text": "Karel Bláha (atlet)\n\nKarel Bláha (* 1. června 1975) je bývalý český atlet, běžec, jehož hlavní disciplínou byl běh na 400 metrů.\n\nV roce 2000 vybojoval v belgickém Gentu společně s Jiřím Mužíkem, Janem Poděbradským a Štěpánem Tesaříkem zlaté medaile na halovém ME ve štafetovém běhu na 4×400 metrů. Jeho největším individuálním úspěchem je 7. místo v běhu na 400 metrů, kterého dosáhl na evropském šampionátu v Mnichově v roce 2002. Později se začal věnovat také běhu na 800 metrů.\n\nOsmkrát reprezentoval v mezistátních utkáních (1998 – 2004), z toho šestkrát v evropském poháru.\n\n\n"}
{"id": "879184", "url": "https://cs.wikipedia.org/wiki?curid=879184", "title": "Fanny Ardant", "text": "Fanny Ardant\n\nFanny Ardant (22. března 1949, Saumur, Francie) je francouzská filmová herečka. Získala Césara za roli Evelyne ve filmu \"Někdo to rád holky\". Dále obdržela Evropskou filmovou cenu (Nejlepší herečka) ve filmu \"8 žen\" a za stejný film také společnou cenu za Vynikající výtvarný počin.\n\nNarodila se v departementu Maine-et-Loire ve městě Saumur. Její otec byl důstojníkem jízdní gardy monackého knížectví, část dětství vyrůstala v Maroku. Vystudovala politické vědy na univerzitě v Aix-en-Provence.\n\nMá tři dcery, první dcera Lumir se narodila 4. dubna 1975 ze vztahu s Dominiquem Leverdem, který v roce 1976 zemřel. Dne 28. září 1983 se ji narodila dcera Joséphine, otcem je francouzský režisér François Truffaut. V roce 1990 porodila třetí dceru, dostala jméno Baladine, otec je Fabio Conversi, italský kameraman a producent.\n\n\n"}
{"id": "879186", "url": "https://cs.wikipedia.org/wiki?curid=879186", "title": "Velikonoční pečivo", "text": "Velikonoční pečivo\n\nVelikonoční pečivo je druh pečiva, připravovaný na Velikonoce. Obvykle se peče více druhů - sladkých i slaných. Každý druh přitom nějak symbolicky souvisí s těmito svátky a s tradicemi, které se v tomto období konají.\n\n\nBeránka bychom podle tradice měli upéci na Bílou sobotu a na Boží Hod ho nechat v kostele posvětit.\n\n\n\n\n"}
{"id": "879187", "url": "https://cs.wikipedia.org/wiki?curid=879187", "title": "Tim Commerford", "text": "Tim Commerford\n\nTimothy Robert „Tim“ Commerford (* 26. února 1968, Irvine, Kalifornie, USA) je americký baskytarista, člen amerických hudebních skupin Rage Against the Machine, Audioslave a od roku 2016 hraje ve skupině Prophets of Rage a také ve své kapele Wakrat. Je znám také pod pseudonymy Timmy C, Y. tim K., Simmering T, Tim Bob a tim.com.\n\nJe nejmladší ze šesti dětí. Jeho otec byl letecký inženýr, matka byla učitelkou matematiky. Je francouzského a irskeho původu.\n\nV páté třídě základní školy se setkal se svým budoucím kolegou z RATM Zackem de la Rochou. V té době byla jeho matce diagnostikována rakovina mozku. Od té doby žil se svým otcem, zatímco matka se léčila v Sacramentu. V roce 1988 zemřela.\n\nV roce 2000 byla skupina nominována na MTV Video Music Awards na nejlepší rockové video za píseň \"Sleep Now in the Fire\". Cenu však vyhrála skupina Limp Bizkit za píseň \"Break Stuff\". Commerford na protest proti prohře vyběhl na pódium, vylezl na vrchol lešení, které stálo za členy Limp Bizkit a odmítal slézt. Lešení přitom nebylo vůbec stavěné na velkou zátěž. Zpěvák Limp Bizkit Fred Durst Commerforda hecoval, aby skočil. Sundala ho až ochranka a Commerford strávil noc ve vězení. Později celou záležitost označil jako pokus o vtip.\n\nV roce 2001 se oženil se svou dlouholetou přítelkyní Aleece Dimas. Mají spolu dva syny Xaviera a Quentina, žijí v Malibu.\n\nByl ovlivněn skupinami jako Cypress Hill a N.W.A. Je znám pro svá četná tetování. Má jimi pokrytých 65% svého těla (ruce, levou nohu, hrudník a záda). Je vegan a milovník jízdy na kole.\n\nRage Against the Machine\n\nAudioslave\n"}
{"id": "879189", "url": "https://cs.wikipedia.org/wiki?curid=879189", "title": "Kulečníková koule", "text": "Kulečníková koule\n\nKulečníková koule ( „The Billiard Ball“) je vědeckofantastická povídka spisovatele Isaaca Asimova, která vyšla poprvé v březnu 1967 v časopise \"If: Worlds of Science Fiction\". Byla následně zařazena do povídkových sbírek, např. \"Asimov's Mysteries\" (1968), \"The Best of Isaac Asimov\" (1973), \"Robot Dreams\" (1986) a \"The Complete Stories, Vol. 2\". Česky vyšla např. ve sbírce \"Sny robotů\" (1996). Tématem povídky, která je příkladem autorova „pozdního stylu“, je vynález antigravitace a zároveň funkčního perpetua mobile.\n\n\nDva spolužáci z vysoké školy, profesor James Priss - uznávaný vědec a držitel 2 Nobelových cen za fyziku a Edward Bloom - inženýr a konstruktér vynálezů, které pracují na principu Prissových teorií se vzájemně popichují přes tisk. Zatímco Bloom je jeden z nejbohatších lidí na světě díky svým patentům, Priss sklízí uznání ve vědeckých kruzích. Oba si čas od času najdou chvíli na kulečníkovou partii. Každý z nich je jiná osobnost, Bloom je živelný, netrpělivý a cílevědomý, Priss pomalý, přemýšlivý, rozvážný.\n\nAmbiciózní Bloom hodlá postavit přístroj vytvářející antigravitační pole, což je podle Prisse nemožné. Oba si vyměňují přes novináře zdvořilé, ale ironické invektivy. Bloomovi se však přístroj skutečně podaří postavit a na jeho prezentaci pozve mimo novinářů i profesora Prisse, jenž stále zůstává skeptickým. Hodlá svůj triumf vyšperkovat a tak vyzve Jamese Prisse, aby provedl kulečníkový šťouch. Koule se dle jeho propočtů má vznést do vzduchu. Bliss se chopí tága a šťouchne. Stane se něco neočekávaného, koule po přechodu do antigravitačního pole vystřelí rychlostí světla do vesmíru, přičemž projde hrudníkem Edwarda Blooma. Ten je na místě mrtev.\n\nPo čase navštíví novinář profesora Prisse, který se stal mezitím předním vědcem v Bloomově společnosti. Priss uznává, že měl Bloom pravdu a vysvětluje, co se z fyzikálního hlediska na prezentaci událo. Novinář jej začne podezřívat, že dopředu věděl, co se s koulí stane a schválně ji zahrál tak, aby vystřelila Bloomovým směrem, což z něj činí vraha.\n\nV předmluvě ke sbírce \"Sny robotů\" Isaac Asimov uvádí, že povídka obsahuje námět, který nemá patřičný vědecký základ. I kdyby hypoteticky koule vstoupila do nějakého prostoru (v tomto případě antigravitační pole), kde okamžitě nabude rychlosti světla, neudálo by se to tak, jak je to podáno v příběhu. Jelikož má kulečníková koule konečný tvar, část by vstoupila do prostoru jako první. Ta by se musela odtrhnout a získat rychlost světla, koule by se tak postupně rozpadala na atomy či menší částice s tím, jak by se postupně vnořovala do onoho prostoru. V povídce však zůstane pohromadě a vystřelí pryč jako neporušený celek, který získá rychlost světla naráz.\n\nČesky vyšla povídka v následujících sbírkách nebo antologiích:\n\nPod názvem Kulečníková koule:\n\n"}
{"id": "879190", "url": "https://cs.wikipedia.org/wiki?curid=879190", "title": "Ducati", "text": "Ducati\n\nDucati je italská firma zabývající se výrobou motocyklů. Založili ji v roce 1926 tři bratři Adriano, Marcello a Bruno Ducati v Bologni v Itálii a původně vyráběli elektronky, kondenzátory a různé součástky pro radiopřijímače. Motocykly se zde začaly vyrábět až po druhé světové válce. Motocykly Ducati jsou známé především desmodromickým rozvodem a svými úspěchy v Mistrovství světa superbiků. V současné době firmu vlastní společnost Audi.\n\n\n"}
{"id": "879195", "url": "https://cs.wikipedia.org/wiki?curid=879195", "title": "Anglický krátkorohý skot", "text": "Anglický krátkorohý skot\n\nAnglický krátkorohý skot, též shorthorn, je plemeno skotu středního tělesného rámce, chované ve dvou užitkových typech, mléčný shorthorn je kombinované plemeno se zdůrazněnou mléčnou užitkovostí a masný shorthorn se chová k produkci hovězího masa. Je to první plemeno skotu na světě, u kterého byla založena plemenná kniha a které začalo být celosvětově chováno. V 19. století byl anglický krátkorohý skot použitý k zušlechťování kontinentálních plemen skotu, po 2. světové válce však plemeno ztratilo význam a bylo nahrazeno moderními plemeny.\n\nOblastí původu shorthornů je severovýchodní Anglie, kde se již v 16. století choval velký, dobře osvalený skot s především pracovní užitkovostí, používaný k tahu. Tento původní, durhamský skot a teeswater se později staly základem plemene vyšlechtěného v 18. století bratry Collingy. Anglický krátkorohý skot se vyznačoval značným vzrůstem, dobrou mléčnou užitkovostí a produkcí množství loje, kterého se využívalo při výrobě svíček a mýdla. Brzy získal značnou popularitu a vytlačil tehdy chovaný anglický dlouhorohý skot. Plemenná kniha byla vydána již v roce 1822 Georgem Coatesem, jedná se o vůbec první plemennou knihu skotu na světě. Od roku 1874 vede plemennou knihu společnost Shorthorn Society of Great Britain and Ireland. V roce 1958 došlo k rozdělení plemenné knihy na masnou a dojnou sekci.\n\nPlemeno bylo použito k zušlechtění především kontinentálních plemen skotu, samo však trpělo nedostatečně definovaným chovným cílem a zaměřením užitkovosti, z hlediska produkčních vlastností bylo proto překonáno jinými plemeny. V 70. letech 20. století došlo k přikřížení plemene main-anjou do populace masného shorthorna, podobně i  mléčný shorthorn jedále zušlechťován jinými mléčnými plemeny.\n\nMasný shorthorn je plemeno středního tělesného rámce, dobře osvalené, obdélníkového tvaru těla. U mléčného typu jsou zvýrazněné znaky mléčné produkce. Krávy dosahují hmotnosti od 630 do 730 kg a býci až 1100 kg. Rohy jsou krátké, voskově zbarvené a častá je i genetická bezrohost. Zbarvení srsti je plášťové červené, bílé nebo červeně plesnivé, často s bílými skvrnami na břiše.\n\nPředností anglického krátkorohého skotu je ranost, snadné porody a dobré mateřské vlastnosti. Mléčná užitkovost mléčného shorthorna je průměrně 5750 kg mléka za laktaci s obsahem 3,9 % tuku a 3,3 % bílkovin, masný shorthorn dosahuje průměrného denního přírůstku ve výkrmu 1,5 kg při odchovu na pastvině a až 2,5 kg při intenzivnějším výkrmu, maso je dobře mramorované, jemně vláknité a šťavnaté.\n\nMasný anglický krátkorohý skot je chován především ve Velké Británii a v Irsku, v Německu, Brazílii, Peru, Argentině, Uruguayi, Jihoafrické republice a v Zimbabwe či na Nové Guiney a v Polynésii. Do České republiky byl dovezen v roce 2010. Mléčný typ se uplatňuje ve Spojeném království, v Kanadě, USA, Argentině, Brazílii, Austrálii a na Novém Zélandu.\n\n"}
{"id": "879198", "url": "https://cs.wikipedia.org/wiki?curid=879198", "title": "Eukleidovo lemma", "text": "Eukleidovo lemma\n\nEukleidovo lemma je lemma v aritmetice a v teorii čísel, které říká, že pokud je nějaké prvočíslo dělitelem součinu celých čísel, pak dělí i nějaký z činitelů. Toto tvrzení se poprvé objevuje již v Eukleidových Základech (kniha VII, 30. postulát) a používá se například v důkaze Základní věty aritmetiky.\n\nLemma lze vyslovit v několika podobách. Nechť jsou-li formula_1 a formula_2 celá čísla a formula_3 je prvočíslo. Následující tvrzení jsou pak ekvivalentní:\n\nJednoduchý důkaz Eukleidova lemmatu je možný pomocí Bézoutovy rovnosti. Předpokládejme, že formula_3 dělí formula_5 a nedělí formula_1. Bézoutova rovnost nám pro libovolná dvě nesoudělná čísla, tedy například i pro prvočíslo formula_3 a jím nedělitelné číslo formula_1, zaručuje existenci formula_24 a formula_25 takových, že:\nVynásobíme-li tuto rovnost číslem formula_2, máme\nPrvočíslo formula_3 zjevně dělí první sčítanec i druhý sčítanec, proto musí dělit i jejich součet, jímž je číslo formula_2.\n\nEukleidovo lemma neplatí pouze v celých číslech, ale platí také v jiných algebraických strukturách, v kterých funguje Eukleidův algoritmus (jenž konstruktivně zaručuje Bézoutovu rovnost), tedy v Eukleidovských oborech. Existence Eukleidova algoritmu ovšem není nutnou podmínkou, Eukleidovo lemma platí i v oborech hlavních ideálů (v kterých také pro libovolné nesoudělné prvky existuje Bézoutova rovnost, nicméně Eukleidův algoritmus v nich fungovat nemusí).\n"}
{"id": "879199", "url": "https://cs.wikipedia.org/wiki?curid=879199", "title": "Keys to Ascension", "text": "Keys to Ascension\n\nKeys to Ascension je dvojalbum britské rockové skupiny Yes. Album obsahuje, vedle sedmi koncertních nahrávek, dvě nové, dříve nevydané, dlouhé studiové skladby. Následující album \"Keys to Ascension 2\" bylo složeno obdobně. Album produkoval Tom Fletcher a skupina Yes a vyšlo v říjnu 1996 u vydavatelství Essential Records. Obal alba navrhl Roger Dean.\n\nStudiové skladby jsou „Be the One“ a „That, That Is“, ostatní jsou koncertní.\n"}
{"id": "879201", "url": "https://cs.wikipedia.org/wiki?curid=879201", "title": "DMZ", "text": "DMZ\n\nDMZ ( ) je v počítačové bezpečnosti fyzická nebo logická podsíť, která je z bezpečnostních důvodů oddělena od ostatních zařízení. Jsou v ní umístěny služby, které jsou k dispozici většinou z celého Internetu. Účelem DMZ je přidání další bezpečnostní vrstvy v LAN (lokální sítě). To znamená, že případný útočník získá přístup pouze k zařízení, které je v DMZ, ale zbytek lokální sítě je v bezpečí. Jméno je odvozeno z termínu „demilitarizovaná zóna“, což je oblast mezi státy, ve které nejsou povoleny žádné vojenské akce.\n\nV počítačové síti jsou nejvíce náchylní k útoku ti, kteří poskytují služby uživatelům mimo lokální síť, jako je e-mail, webové služby a DNS (Domain Name System). Vzhledem ke zvýšené pravděpodobnosti útoků na tyto poskytovatele, jsou jejich služby umístěny ve vlastních podsítích s cílem ochránit zbytek sítě před případně úspěšným útokem.\n\nPočítače v DMZ mají omezené připojení k vybraným počítačům ve vnitřní síti, naopak komunikace s ostatními počítači v DMZ a venkovní sítí je povolena. To umožňuje počítačům v DMZ poskytovat služby jak pro vnitřní, tak i pro vnější sítě, zatímco firewall kontroluje provoz pouze mezi servery v DMZ a klienty vnitřní sítě. \n\nDMZ jsou obvykle zabezpečené před útoky zvenčí, ale nemají vliv na vnitřní útoky, jako je odchytávání komunikace přes paketový analyzátor (např. Wireshark).\n\nJakákoli služba, která je poskytována uživateli přes externí síť, může být umístěna do DMZ. Nejčastěji to jsou tyto služby:\n\nWebové servery, které komunikují s vnitřní databází, vyžadují přístup k databázovému serveru, který nemusí být veřejně přístupný a může obsahovat citlivé informace. Webové servery mohou komunikovat s databázovým serverem, ať už přímo, nebo z bezpečnostních důvodů prostřednictvím aplikačního firewallu.\n\nE-mailové zprávy a zejména databáze uživatelů jsou důvěrné informace, takže jsou obvykle uloženy na serverech, které nejsou přístupné z Internetu (alespoň ne nezabezpečeným způsobem), ale lze na ně přistupovat SMTP servery, které jsou internetu přístupné.\n\nMail server v DMZ předává příchozí poštu do zajištěných/vnitřních poštovních serverů. Rovněž se zabývá odchozí poštou.\n\nPro zabezpečení firemního prostředí, dodržování právních předpisů a monitorovacích důvodů, umísťují některé podniky proxy servery do DMZ. To má tyto důsledky:\n\n\nReverzní proxy server je jako zprostředkovatel s DMZ. Místo poskytování služby pro lokální uživatele, kteří chtějí získat přístup k vnější síti, poskytuje nepřímý přístup z vnější sítě (obvykle Internetu) k vnitřním zdrojům. Například, přístup ke kancelářským aplikacím, kupříkladu e-mail, by mohl být poskytován zaměstnancům společnosti vzdáleně (aby mohli číst emaily, když jsou mimo firmu), ale vzdálený uživatel by neměl přímý přístup k e-mailovému serveru. Pouze reverzní proxy server může poskytnout virtuální přístup k vnitřnímu e-mailovému serveru. Toto je další bezpečnostní vrstva, která je obzvláště doporučována pokud chceme zpřístupnit vnitřní zdroje vnějšku. Obvykle je takový proxy mechanismus poskytován pomocí aplikační vrstvy firewallu, neboť se spíše zaměřuje na konkrétní typ provozu než na řízení specifických TCP a UDP portů, jak to obvykle paketový filtr firewallu dělá.\n\nExistuje mnoho způsobů, jak navrhnout síť s DMZ. Nejzákladnější metody jsou pomocí jednoho nebo dvou firewallů. Tyto architektury mohou být rozšířeny k vytvoření složitějších architektur v závislosti na síťových požadavcích.\n\nJeden firewall s alespoň třemi síťovými rozhraními může být použit k vytvoření síťové architektury obsahující DMZ. Externí síť je na prvním síťovém rozhraní vytvořena mezi ISP a firewallem, místní síť je tvořena druhým síťovým rozhraním a DMZ je tvořen ze třetího. Firewall se takto stane jediným bodem, kde může síť selhat a musí být schopen ustát všechen provoz směřující jak do DMZ, tak do interní sítě. Zóny se obvykle označují barvami, například fialová pro LAN, zelená pro DMZ a červená pro Internet.\n\nMnohem bezpečnější je použít dva firewally k vytvoření DMZ. První firewall (označovaný jako „front-end“ firewall) musí být nakonfigurován tak, aby kontroloval provoz pouze pro DMZ. Druhý firewall (označovaný jako „back-end“ firewall) kontroluje provoz mezi DMZ a vnitřní sítí. \n\nToto nastavení lze považovat za bezpečné, protože jinak mohou být ohrožována oboje zařízení. Pokud se použije každé zařízení od jiného výrobce, tak se bezpečnost dále zvyšuje, protože je nepravděpodobné, aby trpěly stejnými bezpečnostními chybami. Pro příklad: při náhodné konfiguraci je nepravděpodobné, že by se útočník dostal do sítě přes stejnou bezpečnostní chybu u obou zařízení vyrobených jinými výrobci. Tato architektura je samozřejmě více nákladná. Používání různých firewallů od různých výrobců je někdy popisováno jako „hloubková obrana“.\n\nU některých domácích routerů naleznete podporu pro hostování DMZ. Domácí router využívá DMZ pro zařízení umístěné ve vnitřní síti, kde vystaví veřejně veškeré porty daného zařízení kromě portů, které jsou dále předávány (přeportovány). Podle definice to není pravá DMZ (demilitarizovaná zóna), protože sama od sebe neodděluje hostitele DMZ od vnitřní sítě. To znamená, že hostitel DMZ je schopný se připojit k hostitelům ve vnitřní síti, zatímco u reálné DMZ je spojení s vnitřní sítí odděleno pomocí brány firewall. Tato brána může spojení povolit, pokud přijde požadavek na spojení právě od hostitele z lokální sítě k hostiteli DMZ, ne naopak. Hostitel DMZ neposkytuje žádnou z bezpečnostních výhod, kterou poskytuje lokální podsíť a je často používán pro předávání všech portů na jiné brány firewall nebo NAT zařízení.\n"}
{"id": "879206", "url": "https://cs.wikipedia.org/wiki?curid=879206", "title": "Kaarel Kiidron", "text": "Kaarel Kiidron\n\nKaarel Kiidron (* 30. dubna 1990) je bývalý estonský fotbalový obránce a reprezentant, naposledy hrající za estonský klub JK Tammeka Tartu, kde zároveň dělal i vedoucího týmu.\n\nDo Viktorie Žižkov přišel v lednu 2012 na půlroční hostování z JK Tammeka Tartu. V jarní části sezóny odehrál 10 utkání, branku nevstřelil. Žižkov spadl do druhé ligy. Po sezóně Kiidron do Žižkova přestoupil nastálo. V červenci 2013 byl na testech ve SK Slavia Praha.\n\nV únoru 2014 se do Tammeky vrátil.\n\nPůsobil v estonské reprezentaci U21. V A-mužstvu Estonska debutoval 25. května 2012 v přátelském střetnutí proti domácímu Chorvatsku, které skončilo porážkou pobaltské země 1:3. Kaarel odehrál druhý poločas.\n\n"}
{"id": "879209", "url": "https://cs.wikipedia.org/wiki?curid=879209", "title": "Mateusz Słodowy", "text": "Mateusz Słodowy\n\nMateusz Słodowy (* 8. srpna 1991) je polský fotbalový obránce, momentálně působí v polském klubu Kotwica Kolobrzeg.\n\n"}
{"id": "879210", "url": "https://cs.wikipedia.org/wiki?curid=879210", "title": "Tarantule (novela)", "text": "Tarantule (novela)\n\nTarantule (Mygale) je kriminální novela Thierryho Jonqueta. První vydání ve Francii roku 1984 a v USA v roce 2003. V České republice roku 2005 nakladatelstvím Euromedia Group, přeložila Michala Marková.\nStejnojmenná knížka obsahuje dva příběhy Tarantule a Uvězněná paměť.\n\nPříběhem provází tři hlavní postavy. Richard Lanfarguem, tajemný plastický chirurg, který drží milenku Evu zavřenou ve své vile. Další postava Alex Barny se schovává před policií, protože vykradl banku. Je hledaný, tak se rozhodne změnit vzhled svého obličeje. Kontaktuje známého plastického chirurga Richarda Lafargea. Ten se zákrokem souhlasí a domluví si, kdy Alex přijede k němu domů. V průběhu děje je také popisován únos Vincenta Moreau, který znásilnil dceru Vivian onoho chirurga. Ten s velkou chutí pomsty využije jeho povolání coby plastického chirurga. Zprvu Vincenta mučí, poté ho začne hýčkat. Začíná to obyčejnými věcmi – časopisy, televize, přestěhování ze sklepa do vlastního pokoje atd. Vincent je nakonec tak ochočený, že spolu s Richardem k sobě cítí naprostou důvěru. Během příběhu se dozvídáme, nepřímou cestou, že Richardova milenka je přeoperovaný Vincent. \nVyvrcholení přichází, když Alex Barny přijede do Richardova sídla. Ten se ale nenachází doma, a tak se potká Eva s Alexem. Eva ho hned pozná. Byl to on, kdo mu – tenkrát Vincentovi – pomohl znásilnit Vivian. Eva mu vše řekne; že Richard Lafageum je otec onehdy znásilněné dívky. O operaci změně pohlaví a o tom, jak jí chirurg držel celou dobu pod zámkem.\nTo celé končí tím, že Richard zastřelí Alexe, poté podá pistoli Evě a ta pistol upustí. Jde do svého pokoje, porozhlídne se a vrátí se zpět do chodby k Richardovi. Sedne si k němu a řekne mu: „Pojď, přece tu mrtvolu nemůžeme nechat tady…“\n\n"}
{"id": "879212", "url": "https://cs.wikipedia.org/wiki?curid=879212", "title": "Ayrshirský skot", "text": "Ayrshirský skot\n\nAyrshirský skot, též ayrshire, je dojné plemeno skotu pocházející ze Skotska. V současnosti se chová hlavně v Severní Americe, ve Velké Británii a především ve Finsku, kde toto plemeno tvoří 71 % všeho dojeného skotu. V Česku je těchto krav jen málo, ale v minulosti byl ayrshirským skotem zušlechťován český strakatý skot.\n\nPlemeno pochází z jihozápadního Skotska, z oblasti bývalého hrabství Ayrshire. Základ tvoří pravděpodobně místní krajové rázy skotu, ke kterým byl přikřížen skot z Dánska a Holandska, skotský náhorní skot a anglický shorthorn. Na vzniku plemene se možná podílel i jerseyský a guernseyský skot. Ayrshirský skot byl v roce 1822 importován do Spojených států, kde byla v roce 1876 založena plemenná kniha, o rok později byla plemenná kniha vydána i ve Velké Británii.\n\nAyrshire je plemeno menšího středního tělesného rámce, mléčného užitkového typu s jemnou kostrou, středním osvalením a málo vyvinutými plecemi. Hrudník je hluboký a poněkud plochý, hřbet rovný, záď je široká, středně dlouhá a poskytuje dostatek prostoru pro upnutí vemene, které je velké, dobře utvářené s výraznými předními čtvrtěmi. Struky jsou kratší. Končetiny ayrshirského skotu jsou kratší, suché a méně osvalené. Zvířata jsou rohatá a typický je pro ně lyrovitý tvar rohů. Zbarvení srsti je strakaté, barevné plochy jsou hnědé nebo červené, hlava je převážně pigmentovaná s lysinou, ale některá zvířata jsou téměř bílá a barevných ploten mají na těle jen málo. Konstituce je pevná, skot tohoto plemene je odolný, skromný, plodný a dlouhověký a má též dobrou pastevní schopnost.\n\nJe to plemeno dojné, šlechtěné na mléčnou užitkovost. Produkce mléka za normovanou laktaci v roce 2001 ve Velké Británii činila 5890 kg mléka, ve Spojených státech ve stejném roce 7014 kg ve Finsku dosáhly v roce 2004 celoroční produkce 8150 kg mléka s průměrným obsahem 4,2 % tuku a 3,4 % bílkovin. Masná užitkovost je malá, jatečná výtěžnost vyřazených krav je nízká a mladý skot se dá vykrmovat jen do nižších porážkových hmotností.\n\n"}
{"id": "879217", "url": "https://cs.wikipedia.org/wiki?curid=879217", "title": "Konečně zmizte!", "text": "Konečně zmizte!\n\nKonečně zmizte! (anglicky \"At Long Last Leave\") je 14. díl 23. řady amerického animovaného seriálu \"Simpsonovi\". Premiéru v USA měl 19. února 2012. V Česku měl premiéru 12. července 2012. Scénář napsal Michael Price. Díl režíroval Matthew Nastuk. Jedná se o jubilejní 500. díl.\n\nRodina se doma dívá na televizi. Je vyhlášeno branné cvičení a všichni se mají jít ihned na 3 hodiny schovat do rodinného krytu. Líza dostane nápad, že by se mohli jít vyřádit do města, když tam teď nikdo není. Marge si všimne, že před radnicí parkuje mnoho aut, a proto se tam jdou podívat. Koná se tam tajné shromáždění, na kterém občané odhlasovali vyhoštění Simpsonových. Flanders se jich zastane, ale je vyhozen a Simpsonovi musí odjet z města.\n\nBart cestou potřebuje na záchod, a tak mu Homer zastaví u krajnice, kde je napadne muž se zbraní. Když zjistí, že byli vyloučeni z města, uvítá je v osadě jménem \"Pustina\". Všem kromě Marge se tam líbí. V Pustině je i satelit Wikileaks a jejich sousedem je Julian Assange.\n\nHomer a Marge se vrátí do Springfieldu tajně, on v převlečení za Burnse a ona v převleku za Smitherse. Náčelník Wiggum jejich lest neprokoukne a oni se vrací do svého domu. V noci se do domu vloupou Kearney, Jimbo a Dolph a najdou je. V tom se ale ozve náčelník Wiggum, který stojí před domem i se svými kolegy. Ukazuje se, že ho maskami Burnse a Smitherse neošálili. Vyjdou ven a policisté na ně míří zbraněmi. Marge prohlásí, že odejdou zpět do Pustiny. Ve Springfieldu už se jim nelíbí, protože tam jsou všichni cvoci a v Pustině je všichni respektují.\n\nJednoho dne za nimi do Pustiny přijde Lenny, který hledá nový způsob života. Přivítají ho, načež se objeví i Carl. Líbí se jim tam. Přijde i Vočko a otevře si hospodu. Časem přijdou i ostatní obyvatelé Springfieldu a postaví celé město. Ve starém Springfieldu zapomněli ředitele Skinnera, kterému nikdo neřekl, kam všichni šli, a tak se Bart pro něj vrací.\n"}
{"id": "879218", "url": "https://cs.wikipedia.org/wiki?curid=879218", "title": "Miloš Radosavljević", "text": "Miloš Radosavljević\n\nMiloš Radosavljević (* 20. května 1988) je srbský fotbalový záložník, momentálně působící v srbském klubu FK Turbina Vreoci.\n\n"}
{"id": "879219", "url": "https://cs.wikipedia.org/wiki?curid=879219", "title": "Frymburk (hrad)", "text": "Frymburk (hrad)\n\nFrymburk je zřícenina hradu ze 13. století v katastru městyse Nový Hrádek v okrese Náchod. Je chráněn jako kulturní památka České republiky.\n\nHistorie hradu sahá do 13.století. Prvním známým majitelem byl Matyáš z Frymburka. Jeho význam však upadl po založení hradu Opočno. Mezi nejznámější vlastníky panství a tedy i Frymburka patří bratři Štěpán a Jan z Dobrušky. Jana historici ztotožňují s Janem Městským z Opočna. Přídomek Městský získal, protože pocházel z Heřmanova Městce. Historie jej zná mimo jiné jako účastníka bitvy u Grunwaldu na straně řádu německých rytířů v roce 1410, po které byl rok v polském zajetí. Roku 1415 připojil svoji pečeť k pečetím ostatních českých pánů a rytířů na protest proti upálení Jana Husa. Společně s Otou z Bergova pak vyplenil Opatovický klášter. Ještě v průběhu roku 1418 Jan Městecký zabral Miletín, který dříve patřil Řádu německých rytířů a zdůvodnil jej nesplacenými dluhy z předchozí války. V roce 1420 však již stojí zpět na straně Zikmunda v bitvě u Sudoměře a je opět poražen. Za jeho podporu Zikmundovi byl hrad Frymburk v roce 1425 dobyt sirotky. Samotný Jan Městecký zemřel v roce 1431. Od roku 1495 drželi panství Opočno i s Frymburkem Trčkové z Lípy. Roku 1638 byl hrad Frymburk vypálen a úplně zničen švédským vojevůdcem Bannerem.\n\nNejmohutnější částí hradu je věž o průměru více než 18 metrů. \n\nStavbu narušují povětrnostní vlivy a náletová vegetace. Dochází ke značnému rozpadu a destrukci zdiva, v roce 2014 se zřítila část lícového zdiva věže. \n"}
{"id": "879221", "url": "https://cs.wikipedia.org/wiki?curid=879221", "title": "Siim Tenno", "text": "Siim Tenno\n\nSiim Tenno (* 4. srpna 1990) je estonský fotbalový záložník a reprezentant, momentálně hrající nižší německou ligu za klub MTV Gifhorn.\n\n"}
{"id": "879223", "url": "https://cs.wikipedia.org/wiki?curid=879223", "title": "Ilija Nestorovski", "text": "Ilija Nestorovski\n\nIlija Nestorovski (makedonsky Илија Несторовски; * 12. března 1990, Prilep) je severomakedonský fotbalový útočník a reprezentant od srpna 2016 působící v italském klubu US Palermo. Mimo Severní Makedonii působil na klubové úrovni v Česku, Chorvatsku a Itálii.\n\nSvoji fotbalovou kariéru začal v FK Pobeda Prilep, kde se postupně propracoval až do A-týmu. V prvním mužstvu podával velmi kvalitní výkony a nastoupil celkem do 96 zápasů a vstřelil 39 branek. V roce 2010 zamířil do českého týmu 1. FC Slovácko. V mužstvu ale pravidelně nenastupoval a hrál především za rezervu nebo hostoval. Konkrétně v roce 2011 ve Viktorii Žižkov a v roce 2012 v Metalurgu Skopje. Před sezonou 2013/14 Slovácko definitivně opustil a zamířil do chorvatského NK Inter Zaprešić.\nV červenci 2016 se stal hráčem italského klubu US Palermo.\n\nNestorovski reprezentoval Severní Makedonii v mládežnických kategoriích U19 a U21.\n\nV reprezentačním A-mužstvu Severní Makedonie debutoval 9. 10. 2015 ve Skopje v kvalifikačním utkání proti reprezentaci Ukrajiny (prohra 0:2).\n\n"}
{"id": "879224", "url": "https://cs.wikipedia.org/wiki?curid=879224", "title": "Disney Music Group", "text": "Disney Music Group\n\nDisney Music Group (dříve Buena Vista Music Group) je dceřiná společnost divize The Walt Disney Company The Walt Disney Studios zaměřená na produkci hudebních děl. Výkonný viceprezident skupiny je Ken Bunt, jehož přímým nadřízeným je Alan F. Horn, předseda The Walt Disney Studios.\n\n\n"}
{"id": "879231", "url": "https://cs.wikipedia.org/wiki?curid=879231", "title": "Júki Nakamura", "text": "Júki Nakamura\n\nJúki Nakamura (* 4. června 1987) je bývalý japonský fotbalový útočník, naposledy působící v japonském celku Jubilo Iwata. Studoval v šizuocké střední škole Fudžieda-higaši, poté na univerzitě Kokušikan.\n\n"}
{"id": "879234", "url": "https://cs.wikipedia.org/wiki?curid=879234", "title": "Marc Shaiman", "text": "Marc Shaiman\n\nMarc Shaiman (* 22. října 1959, Newark, New Jersey, Spojené státy americké) je americký hudební skladatel, textař, aranžér a herec ve filmu, televizi a divadle. Získal cenu Tony, Grammy, Emmy a byl nominován na Oscara.\n\nNarodil se v Newarku v New Jersey jako syn Claire (rozené Goldfein) a Williama Roberta Shaimanových. Chodil na střední školu Scotch Plains-Fanwood High School. Žije v Los Angeles a New York City. Shaiman a Scott Wittman jsou od roku 1979 partneři pracovní i životní.\n\n\n† = Nominace na Oscara\n\n\n\n\n\n\n\n\n\n\n\n\n\n"}
{"id": "879235", "url": "https://cs.wikipedia.org/wiki?curid=879235", "title": "Robert Iger", "text": "Robert Iger\n\nRobert A. \"Bob\" Iger (* 10. února 1951) je americký podnikatel a současný předseda představenstva a generální ředitel (CEO) společnosti The Walt Disney Company. V roce 2000 byl jmenován prezidentem společnosti Disney a v roce 2005 nahradil také Michaela Eisnera na pozici generálního ředitele po úspěšné snaze Roye E, Disneyho obměnit vedení společnosti. V roce 2006 dohlížel na akvizici filmového studia Pixar, která následovala po období napjatých vztahů se studiem. V roce 2009 vedl společnost Disney při nákupu Marvel Entertainment a v roce 2012 při koupi společnosti Lucasfilm, což vedlo k dalšímu rozšíření působnosti The Walt Disney Company na zábavním trhu.\n\n"}
{"id": "879237", "url": "https://cs.wikipedia.org/wiki?curid=879237", "title": "Lukáš Pavlásek", "text": "Lukáš Pavlásek\n\nLukáš Pavlásek (* 24. července 1978 Humpolec) je český komik a finalista soutěže \"StarDance …když hvězdy tančí 2015\". Účinkuje v televizním pořadu \"Na stojáka\". Napsal také několik knih, např. Z deníku Ajťáka, Ve tmě jako v ranci jdou tři počůránci a jiné.\n\nAbsolvoval Střední knihovnickou školu v Praze a poté vystřídal několik zaměstnání. V roce 2005 debutoval v pořadu \"Na stojáka\" televize HBO. Patří mezi české představitele stand-up comedy. Do konce roku 2012 natočil kolem osmdesáti výstupů a scének, ve kterých byl k vidění v různých druzích, stylu a polohách humoru.\n\nVystupuje v pořadech, které zabezpečuje umělecká agentura KOMICI s.r.o.\n\nZtvárnil také postavu „tydýta“ v televizní reklamě společnosti T-Mobile, v nichž účinkuje společně s hercem Vojtou Kotkem.\n\nV roce 2015 skončil na třetím místě taneční show \"StarDance …když hvězdy tančí\" s profesionální tanečnicí Lucií Hunčárovou.\n\n\n\n\n"}
{"id": "879240", "url": "https://cs.wikipedia.org/wiki?curid=879240", "title": "Ibrahim Škahić", "text": "Ibrahim Škahić\n\nIbrahim Škahić (* 25. října 1993) je bosenský fotbalový obránce, momentálně působí v bosenském klubu FK Sloboda Tuzla.\n\nDříve hrál za český druholigový celek MFK Karviná.\n\n"}
{"id": "879241", "url": "https://cs.wikipedia.org/wiki?curid=879241", "title": "Zavíráme krám", "text": "Zavíráme krám\n\nZavíráme krám (anglicky \"Exit Through the Kwik-E-Mart\") je 15. díl 23. řady amerického animovaného seriálu \"Simpsonovi\". Premiéru v USA měl 4. března 2012. V Česku měl premiéru 19. července 2012. Scénář napsal Marc Wilmore. Díl režíroval Steven Dean Moore.\n\nHomer koupí Marge k narozeninám kuchyňský hnětač a má navíc v plánu ho nechat podepsat od ženy na krabici. Paula Paulová pořádá autogramiádu v místním supermarketu, kde nabídne Homerovi, že by mohla Marge zavolat zítra v přímém přenosu z jejího pořadu.\n\nLíza daruje Marge zástěru se sonetem a od Barta dostane králíka, kterého měla jako malá. Na řadě je dar od Homera, ale ten chce nejprve počkat, až zazvoní telefon. Už je to několik hodin a telefon stále nezvoní. Naštvaný Homer strhne balicí papír z krabice a vysvětlí Marge, že jí měla Paula zavolat ze své show. Homer zjišťuje, že telefon nefunguje, protože dráty jsou překousané od králíka, a že Paula nechala na záznamníku několik zpráv. Bart zapíná televizi, kde Paula v pořadu prohlašuje, že nenávidí Marge, protože jí nezvedla telefon. Homer donutí za trest vlézt Barta do králičí klece. Když ho ale chce večer pustit, Bart ven nechce, a tak ho z ní Homer musí vyklepat.\n\nBart se mu chce pomstít, a tak vytvoří šablonu Homerova obličeje s nápisem „hňup“ a chce ho nasprejovat všude po městě. Milhouse jde s ním. Ráno je Homerův obličej všude po městě. Když jede Homer ráno do práce, obličejů si všimne, ale nedochází mu, že je to on. Večer je Bartovo dílo dokonce ve zprávách a Kent Brockman ho nazve „Tlusťoch“. Policie prý po neznámém sprejerovi pátrá. Náčelník Wiggum ho nazve břídilem, protože šlo pouze o jednorázovou akci, čímž Barta vyprovokuje k další akci.\n\nBart s Milhousem v noci tedy podnikají další akci. Když jdou vyhodit vypotřebované spreje do kontejneru, osloví je 4 zahalené osoby. Dají se na útěk,ale Milhouse si místo inhalátoru stříkne modrý sprej a oba se musejí zastavit. Jsou dostiženi a jak se ukazuje, pronásledovali je pouliční umělci, kteří Bartovi gratulují. Rádi by vystavili jeho umění v galerii. Bart nejprve váhá, ale pak si vzpomene na Homera a nabídku přijímá.\n\nKdyž se Homer a Bart procházejí po ulici, Homerovi dojde, že Tlusťoch je on. V noci jde za spícím Bartem a začne ho škrtit. Pak ale přestane a začne se litovat. Na výstavu Homer nepřijde, nechce se mu tam. Bart se mu jde omluvit a sprejem mu napíše na kapotu „Omlouvám se“. Oba se vrátí zpět na výstavu a Bart má proslov. Uprostřed tohoto proslovu ho zatkne náčelník Wiggum za ničení veřejného prostranství. Jak se ukazuje, celá výstava byla podvod. Pouliční umělci, které potkal v noci, byli ve skutečnosti policisté v utajení. Ve vězení Bart ale nakonec neskončí.\n"}
{"id": "879242", "url": "https://cs.wikipedia.org/wiki?curid=879242", "title": "Elvist Ciku", "text": "Elvist Ciku\n\nElvist Ciku (* 16. srpna 1986, Skadar) je albánský fotbalový záložník, od července 2017 bez angažmá.\n\nNarodil se 16. srpna 1986 ve Skadaru, kde ve svých sedmi letech začal hrát fotbal v místním týmu KS Vllaznia. Když mu bylo 9 let, jeho rodina se i s ním odstěhovala do Řecka, kde pokračoval s fotbalem v týmu Peristas. V seniorském fotbale hrál v nižších ligách za kluby Peristas, Gas Svoronos a Egihiakos. V Egihiakosu se stal se 30 nastřílenými brankami nejlepším kanonýrem řecké čtvrté ligy. Roku 2007 přestoupil do třetiligového Ethnikosu.\n\nV roce 2009 odešel do České republiky do klubu MFK OKD Karviná, kde se prosadil do základní sestavy.\n\nV lednu 2014 byl na testech v FC Baník Ostrava.\n\n"}
{"id": "879243", "url": "https://cs.wikipedia.org/wiki?curid=879243", "title": "Hřib neměnný", "text": "Hřib neměnný\n\nHřib neměnný (\"Boletus immutatus\" ) neboli hřib kovář neměnný (\"Boletus luridiformis var. immutatus\" ) je velmi vzácná houba z čeledi hřibovitých, která patří do sekce \"Luridi\" (případně \"Erythropodes\" podle novějšího členění).\n\n\nViditelné znaky jsou totožné s hřibem kovářem, oproti němuž se hřib neměnný liší absencí barevné reakce dužiny na řezu – nemodrá. Watling uvádí i rozdíl v reakci s Melzerovým činidlem, která je v případě klasické formy kováře nulová, zatímco neměnná forma vykazuje zbarvení do mahagonově červené.\n\nHřib neměnný byl nalezen v Německu, Velké Británii a Itálii. Výskyt v České republice je možný.\n\n"}
{"id": "879244", "url": "https://cs.wikipedia.org/wiki?curid=879244", "title": "Římskokatolická farnost u kostela sv. Václava, Brno-Obřany", "text": "Římskokatolická farnost u kostela sv. Václava, Brno-Obřany\n\nŘímskokatolická farnost u kostela sv. Václava, Brno-Obřany je územní společenství římských katolíků v rámci děkanátu Brno brněnské diecéze.\nFarní kostel je velmi starého původu. Původní stavba je snad románská, dnešní stavba má středověké jádro pravděpodobně z počátku 14. století. První písemná zmínka o kostele pochází z roku 1368. V roce 1395 koupili Obřany se dvěma dvory královopolští kartuziáni. Během let 1643-1645 byl kostel poničen švédskými vojsky a prošel citlivou barokní rekonstrukcí, během které byla zvýšena klenba lodi a přistavěna kaple Sv. Barbory.\nV roce 1713 byl kostel přestavěn a po požáru roku 1780 znovu obnoven.\n\nObřanská farnost byla původně rozsáhlejší. Koncem 18. století z ní byly vyčleněny Řícmanice jako součást farnosti Babice nad Svitavou, na začátku 20. století pak byly vyfařeny Husovice a Bílovice nad Svitavou. \nJména obřanských farářů jsou ve farní kronice zaznamenána od roku 1651,kooperátoři zde působili v letech 1767 –1943. \n\nV letech 1819-1839 působil v Obřanech farář, známý buditel a spisovatel Tomáš Fryčaj, který je na zdejším hřbitově také pohřbený (naproti vchodu do kostela). Od září 2014 byl ustanoven administrátorem excurrendo in spiritualibis R. D. Ing. Martin Kohoutek (farní vikář z farnosti Brno-Židenice). Toho k 1. srpnu 2016 vystřídal R. D. Josef Večeřa, nový farní vikář židenické farnosti. Od 1. října 2005 působí ve farnosti trvalý jáhen Petr Šplouchal.\n\nProbíhá pravidelná výuka náboženství, scházejí se modlitební společenství manželů, mládeže a dětí. V provozu je farní kavárna, scházejí se ministranti. Aktivní je pěvecká schola. Každou čtvrtou neděli v měsíci se konají modlitební adorace. Probíhá příprava dětí na první svaté přijímání a příprava mládeže na svátost biřmování Bohoslužeb dne 12. října 2014, kdy se konalo sčítání účastníků katolických bohoslužeb na území ČR, se ve farnosti zúčastnilo 116 věřících.\n\nVe farnosti se pravidelně koná tříkrálová sbírka, v roce 2015 se při ní vybralo 36 034 korun. Při sbírce v roce 2016 se vybralo 29 873 korun. Výtěžek sbírky v roce 2019 dosáhl v Obřanech 50 261 korun. \n\nV říjnu 2017 požehnal generální vikář Jiří Mikulášek základní kámen nového komunitního centra pro aktivity různých věkových skupin – od dětí a mládeže po seniory. Všem bud sloužit víceúčelový sál a několik kluboven.\n\nFarnost se pravidelně zapojuje do projektu Křesťanský advent a Vánoce.\n\nDnem vzájemných modliteb farností za bohoslovce a bohoslovců za farnosti brněnské diecéze je 12. leden. Adorační den připadá na 31. října.\n"}
{"id": "879245", "url": "https://cs.wikipedia.org/wiki?curid=879245", "title": "Ludwig Ferdinand Clauß", "text": "Ludwig Ferdinand Clauß\n\nLudwig Ferdinand Clauß či Clauss (8. února 1892 Offenburg – 13. ledna 1974 Huppert, region Taunus) byl německý antropolog, psycholog a rasový teoretik v době Třetí říše.\n\nByl studentem Edmunda Husserla. Využil jeho teorii fenomenologie a aplikoval ji v rasové psychologii. V praxi tuto psychologickou teorii studoval tak, že pozoroval gesta, pohyby, mimiku lidí a tím určil tzv. rasový styl. V roce 1927–1931 cestoval po Blízkém východě převlečený za kočovného šejka, aby studoval rasově-psychologickou formu Beduínů. V roce 1933 vstoupil do NSDAP a stal se odborným asistentem na univerzitě v Berlíně a také se snažil představit svou rasovou psychologii do německého vzdělání a to ve vyšší tak i nižší úrovni. Jeho teorie nebyla zcela úspěšná kvůli částečné opozici ze strany NSDAP, i když jeho práce byla obecně velmi populární. V roce 1943 přišel o práci a byl vyloučen z NSDAP, protože zaměstnal jako výzkumnou asistentku Margarete Landé, která byla židovského původu.\n\nPodle jeho teorie má každá rasa tzv. rasovou duši – myšleno metafyzicky. Rasová duše odkazuje na zvláštní styl chování a kolektivní osobnostní charakter každé rasy, což je také spojeno i s kulturou. Ideální rasová bytost by měla mít psychický rasový styl shodný s fyzickým rasovým stylem, který slouží jako médium pro tyto výrazy. Jeho díla ovlivnily Tomislava Sunica a Julia Evolu.\n\n\n"}
{"id": "879246", "url": "https://cs.wikipedia.org/wiki?curid=879246", "title": "Tomáš Dvořák (umělec)", "text": "Tomáš Dvořák (umělec)\n\nTomáš Dvořák (* 14. února 1978 Praha) je současný český multimediální umělec, klarinetista, producent a skladatel.\n\nTomáš Dvořák je znám pod uměleckým pseudonymem Floex, který je složeninou slov \"float\" (plout) a \"experiment\". Od dětství hraje na klarinet, který je stěžejním nástrojem v jeho tvorbě. Narodil se a žije v Praze. Studoval Institut základů vzdělanosti na UK, zvuk na FAMU a v ateliéru nových médií Michaela Bielického na AVU. V roce 1996 začal skládat elektronickou hudbu. V roce 2001 vydal své debutové album Pocustone. Je znám také spoluprací s Amanita Design, pro které složil soundtrack k počítačovým hrám Samorost 2 (2006) a Machinarium (2009). V letech 2002 – 2007 vytvořil několik unikátních hudebních interaktivních instalací a performancí – RGB, Živá partitura, Křižovatka. Poslední prací je Archifon I. V roce 2011 vydal své druhé autorské album Zorya. Od roku 2013 spolupracuje s novým vydavatelstvím Denovali Records. V současné době koncertuje se svou živou kapelou. Dále spolupracuje na výběru hudby pro pořad Čajovna na Českém rozhlasu 3 - Vltava, dělá hudbu pro filmy a spolupracuje s umělci na jejich projektech, například s Federicem Díazem na instalaci Sakura a projektu Turbulence.\n\nDeska navazuje na internetově šířené demo HUB a spojuje hudební styly jako nu-jazz, elektronickou hudbu či současnou vážnou hudbu. Album bylo velice příznivě přijato kritiky, o čemž svědčí Cena Anděl 2001 za objev roku a nominace na Evropskou cenu nezávislých vydavatelství Qwartz. Deska je považována za jednu z nejdůležitějších za poslední desetiletí v České republice. Je označována milníkem v české elektronické hudbě.\n\nDeska vznikla díky spolupráci s Amanita design a jde o soundtrack k počítačové hře Samorost 2. Soundtrack vyhrál cenu za nejlepší webové dílo na festivalu Net Festival v Soulu a cenu Flesh Forward Award v kategorii původní zvuk 2006.\n\nStejně jako u Samorostu 2 jde o soundtrack k počítačové hře Machinarium, která také vznikla za spolupráce s Amanita design. Tato deska je v superlativech zmiňována v nejedné zahraniční recenzi, získala ocenění za nejlepší soundtrack pro rok 2009 ve světově nejčtenějším magazínu o PC hrách-PC gamer.\n\nDruhá autorská deska, která vyšla deset let po debutovém albu. Tato deska je pojmenována podle slovanské bohyně noci. I zde jako ve všech svých dílech spojuje elektronickou hudbu s akustickými nástroji. Tato deska je na rozdíl od Pocustone víc elektronická. Ani tato deska se nevyhnula ocenění. Získala dvě Ceny Anděl 2011 a to v kategoriích alternativní hudba a elektronická hudba a byla nominována na cenu Apollo a Vinilla.\n\nSpolupráce s Tomem Hodgem a SOČR\n\nTomáš Dvořák také vytvořil několik multimediálních prací a několik unikátních hudebních interaktivních instalací a performancí.\n\n"}
{"id": "879247", "url": "https://cs.wikipedia.org/wiki?curid=879247", "title": "Novyj Urengoj", "text": "Novyj Urengoj\n\nNovyj Urengoj ( ) je město v Jamalo-něneckém autonomním okruhu Ruské federace. Leží v Západosibiřské rovině na řece Jevo-Jacha, přítoku řeky Pur, ve vzdálenosti zhruba 450 kilometrů východně od Salechardu, hlavního města autonomního okruhu. Nejbližší jiné město je Tarko-Sale ležící zhruba 140 kilometrů na jih.\n\nNovyj Urengoj byl založen v roce 1975 po objevení Urengojského ložiska zemního plynu, druhého největšího ložiska zemního plynu na světě, a v roce 2010 už měl zhruba 104 tisíc obyvatel.\n"}
{"id": "879256", "url": "https://cs.wikipedia.org/wiki?curid=879256", "title": "Belgické modrobílé", "text": "Belgické modrobílé\n\nBelgické modrobílé, též belgické modré, je výrazně masné plemeno skotu určeného k intenzivnímu výkrmu. Je typické výrazným osvalením a vysokou jateční výtěžností. Přes 80 % zvířat tohoto plemene se rodí s mutací způsobující hypertrofii svalstva beder a hýždí, tzv. dvojité osvalení. S tím je však spojen vysoký výskyt těžkých porodů, zvláště u prvotelek, a v chovech belgického modrobílého plemene proto není výjimkou systematické telení císařským řezem.\n\nV zemi původu tvoří belgické modrobílé plemeno 45 % všeho chovaného skotu, v zemích mimo Belgii a Spojené království se čistokrevně chová málo, ale býci belgického modrobílého jsou používáni k užitkovému křížení.\n\nPlemeno pochází z Belgie, z oblasti řek Meuse a Escaut, z místních rázů modrého skotu. V 19. století byl přikřížen především anglický krátkorohý skot a později i charolais. První polovinu 20. století bylo plemeno šlechtěno na dvoustrannou užitkovost, v 50. letech 20. století se začali na masnou užitkovost selektovat býci a od 60. let je belgické modrobílé zaměřeno na výraznou užitkovost masnou. Jen menší část populace zůstala v původním kombinovaném užitkovém typu.\n\nBelgické modrobílé plemeno je středního tělesného rámce s malou hlavou a masivním osvalením. Rohy jsou krátké, vodorovné a mohou být pigmentované. Dvojité osvalení (anglicky double muscling) je způsobeno mutací, která je v populaci belgického modrobílého homozygotně fixovaná a tento znak nese 80–85 % všech zvířat. Jsou to těžká zvířata, u býků není vzácností jedinec vážící 1500 kg, nejlepší krávy dosahují až 950 kg.\n\nU plemene belgické modrobílé se vyskytují tři základní zbarvení: bílé, modré, kdy jsou zvířata modrostrakatá s plotnami šedomodré barvy různých odstínů, a černé, přesněji černostrakaté. Někteří jedinci jsou též červenostrakatí díky přítomnosti tzv. red faktoru v populaci. Recesivní homozygoti, kteří mají červenostrakatou barvu, však nejsou zapisována do plemenné knihy.\n\nBelgické modrobílé plemeno je ušlechtilé, intenzivní plemeno. Matky mohou být drženy na pastvě, ale telata jsou již brzy po porodu navykána na kukuřičnou siláž a seno a na farmách, kde jsou zvířata celoročně držena ve stáji, jsou všechny kategorie skotu krmeny kukuřičnou siláží, senem a jadrnými krmivy.\n\nJe to plemeno rané, průměrný věk při prvním otelení je 32 měsíců. Porodní hmotnost telat je vysoká, pohybuje se kolem 45–55 kg, výjimečná však nejsou ani telata vážící k 70 kg. Procento těžkých porodů je vzhledem k velkým telatům a úzkým porodním cestám plemenic vysoký a v 60–90 % belgických chovů se rutinně provádí císařský řez. Růstová schopnost telat je vysoká a mléčnost matek dobrá.\n\nMasná užitkovost plemene je vynikající. Díky dvojitému osvalení jatečná výtěžnost masného typu dosahuje 67–75 % a to s vysokým podílem cenných částí. Podíl tuku a kostí v jatečném trupu je malý, zvířata navíc nemají sklon k tučnění. Porážková hmotnost býků je 600–750 kg a této hmotnosti je obvykle dosaženo ve věku 15–17 měsíců. Býčci jsou vhodní též k výkrmu v systému baby beef. Maso je vysoce kvalitní, ze všech masných plemen má belgické modrobílé nejvyšší podíl masa první jakosti, maso je jemné a obsahuje jen malé množství tuku a cholesterolu.\n\nMléčná užitkovost kombinovaného užitkového rázu se pohybuje okolo 5000 kg mléka s obsahem bílkovin 3,2 % a co se masné užitkovosti týče, jatečná výtěžnost činí přibližně 60 %.\n\n"}
{"id": "879260", "url": "https://cs.wikipedia.org/wiki?curid=879260", "title": "Aşk ve Ceza", "text": "Aşk ve Ceza\n\nAşk ve Ceza je romantická turecká telenovela od tvůrců Tisíce a jedné noci, která měla premiéru v letech 2010–2011. Během roku 2012 až 2013 byla vysílána ve Slovenské republice na TV Markíza a TV Doma pod názvem \"Láska a trest\".\n\n"}
{"id": "879262", "url": "https://cs.wikipedia.org/wiki?curid=879262", "title": "Rozrazil jarní", "text": "Rozrazil jarní\n\nRozrazil jarní (\"Veronica verna\") je nízká, tmavomodře kvetoucí rostlinka sušších strání, jeden z četných, u nás rostoucích druhů širokého rodu rozrazil.\n\nJe bylinou často se vyskytující hlavně ve střední a východní Evropě (ostrůvkovitě roste i v Anglií a Finsku), v Malé a Střední Asií, na Kavkaze, severozápadě indického subkontinentu a také západě Sibiře a severu Afriky. Byl druhotně rozšířen i do Severní Ameriky.\n\nV České republice roste na teplejších stanovištích, především v nížinách a středních polohách v písčitých půdách. Je k vidění především na suchých a osluněných místech s nehlubokou, na humus chudou půdou. Nejčastěji to jsou nevápnité, travnaté i skalnaté stráně, pastviny, úhory i řídce porostlé louky; vybírá si drny nebo křovinami nezarostlá místa na kterých pak vyrůstají mnozí jedinci pospolitě. Podle \"Florabase.cz\" se rozrazil jarní v ČR vyskytuje: .\n\nPoměrně drobné, jednoleté rostliny přežívají zimní období v semenech která brzy z jara vyklíčí a vyrostou z nich méně než 20 cm vysoké, přímé lodyhy. Ty bývají nerozvětvené nebo se již od spodu větví do dvou až tří přímých, jen v dolní části obloukovitě vystoupavých větví. U báze jsou krátce chlupaté a výše porostlé dlouhými, žláznatými chlupy. Spodní listy mají krátké řapíky a jsou po obvodu celistvé nebo jen tupě pilovité, horní jsou přisedlé a peřenodílné až peřenosečné, všechny jsou oboustranně chlupaté.\n\nČtyřčetné, oboupohlavné, drobné, fialové květy o průměru asi 3 mm vyrůstají z paždí listenů na stopkách 1 až 2 mm dlouhých které zůstávají i při zrání plodu přímé a neprodlužují se. Vytvářejí několikakvětý hrozen které je celý řídce chlupatý.\n\nKalich je tvořen u báze krátce srostlými, nestejně dlouhými cípy. Korunní lístky jsou světle modré a kratší než kališní. Dvě tyčinky, podstatně kratší než koruna, nesou prašníky světlé šedé barvy. Čnělka je vytrvalá, přímá a není delší než 0,6 mm, je zakončená polokulovitou bliznou bělavé barvy.\n\nTobolky jsou v obrysu srdčité, výrazně zploštělé a širší než delší (široké do 4 mm a dlouhé do 3 mm). Na vrcholu mají pravidelný srdčitý zářez, vytrvalá čnělka tento zářez nepřečnívá, po okraji jsou tobolky chlupaté. Obsahují plochá, široce vejčitá semena asi 1 mm dlouhá.\n\nNejblíže podobný je rozrazil Dilleniův který je jen o málo větší, má více chlupaté květenství a jeho prašníky a blizny jsou modré, čnělku má delší a ta přesahuje zářez tobolky.\n\nRozrazil jarní je hodnocen jako vzácnější druh vyžadující si další pozornost (C4a).\n\n\n \n"}
{"id": "879264", "url": "https://cs.wikipedia.org/wiki?curid=879264", "title": "Pomník Karla IV. (Praha, Staré Město)", "text": "Pomník Karla IV. (Praha, Staré Město)\n\nPomník Karla IV. v Praze na Křižovnickém náměstí je novogotický pomník postavený Jacobem Danielem Burgschmietem podle návrhu Ernsta Julia Hähnela z roku 1844. Je chráněn jako kulturní památka České republiky.\n\nNávrh na zhotovení pomníku pochází z 30. let 19. století. Vzniklo několik návrhů včetně jezdecké sochy doplněné alegorickými postavami fakult univerzity. Uvažovalo se o umístění na Koňském a Dobytčím trhu. V roce 1842 byla ustavena porota ze členů akademického senátu a profesorů a ta zadala práci drážďanskému sochaři Hähnelovi. Slavností odhalení bylo plánováno na rok 1848 k 500. výročí založení Univerzity Karlovy, bylo ale odloženo kvůli revoluci a pomník byl odhalen až 31. ledna 1851.\n\nNa vrcholu pomníku stojí Karel IV. se zakládací listinou univerzity v ruce. Pod ním je nápis „Karolo Quarto Auctori Suo Literarum Universitas / Festo saeculari quinto 1848“. Na podstavci pomníku jsou alegorické sochy všech čtyř tehdejších fakult Univerzity Karlovy – teologické, lékařské, právnické a filosofické. Dále jsou zde sochy významných osobností, současníků Karla IV.: Matyáš z Arrasu, Arnošt z Pardubic, Jan Očko z Vlašimi a (pravděpodobně) Beneš z Vartemberka,\n\nOhledně identity postavy v severovýchodním rohu podstavce nepanuje shoda. Zatímco Taťána Petrasová v \"Uměleckých památkách Prahy\" uvádí nejvyššího komořího Beneše z Vartemberka, článek Eduarda Burgeta \"Hlavní hrdina neuskutečněných oslav\" mluví o proboštu Vilému Zajíci z Házmburka (vzhled postavy ale neodpovídá duchovní osobě; jako pravděpodobnější se jeví Zbyněk Zajíc z Hazmburka, velitel českého vojska v Itálii a věrný druh Karla IV., jehož Burget také alternativně uvádí.) Starší článek Karla Stehlíka \"Dějiny pomníků pražských\" mluví o Benešovi z Kolovrat. V jiných zdrojích lze narazit i na jméno kanovníka Beneše Krabice z Veitmile; opět lze ale namítnout, že dotyčná postava vzhledem neodpovídá kanovníkovi.\n\n"}
{"id": "879267", "url": "https://cs.wikipedia.org/wiki?curid=879267", "title": "Florian Geyer", "text": "Florian Geyer\n\nFlorian Geyer (narozen okolo roku 1490 v Giebelstadtu, Dolní Franky – 10. června 1525 v Gramschatzer Wald u Würzburgu) byl německý rytíř a diplomat. \n\nByl nejmladší ze tří bratrů. Po otcově předčasné smrti zdědil úctyhodné jmění i rozsáhlé pozemky, které mu neomezeně dovolily být finančně bezstarostný a mít svobodný život.\n\nV roce 1517 byl po sporu o daně s nadací v Neumünsteru, která po něm požadovala zaplatit 350 let starou pohledávku bez potvrzení exkomunikován. V roce 1519 sloužil jako vazal markraběte Kazimíra von Ansbach ve vojsku švábského spolku jako velitel žoldnéřů v trestné expedici proti hraběti Ulrichovi von Württenberg a mimo jiné také proti jeho správci v Möckmühlu, Götzovi von Berlichingen.\n\nRoku 1519 vstoupil Geyer na přání svého lenního pána markraběte Kazimíra von Brandenburg-Ansbach-Bayreuth do služeb jeho bratra, velmistra německého řádu Albrechta von Brandenburg-Preussen, aby ho podpořil při hrozícím vypořádávání s králem Polska, jakožto zkušeného velitele. V letech 1515–1523 byl ve velmistrových službách jako velitel oddílu, pro kterého, když se vojenská situace nevýhodně vyvinula, navštěvoval evropské dvory v diplomatických misích. Vedl roku 1520 jednání o klidu zbraní s Polskem a zúčastnil se jednání „Schweinfurtských rytířských dnů“. \n\nV tom samém roce doprovázel svého knížete na rozhovor s Martinem Lutherem ve Wittenbergu. Byl přesvědčeným přívržencem Luthera a při vypuknutí selské války v roce 1525 byl činný jako poradce a vůdce jednání tauberských sedláků. Mimo jeho pomoci při organizování selského vojska a vypracování strategických zásad postavil ze svého jmění několik set mužů čítající silnou základní skupinu v selské armádě všeobecně známé jako „Černé houfy“. Jako vyjednávači se mu podařilo vyhrát více malých měst mimo jiné Rothenburg. Vedl vyjednávání mezi Würzburgem a markrabětem Kazimírem von Brandenburg-Ansbach-Bayreuth. V boji proti zemskému knížectví jeho cílem bylo odstranění církevních a šlechtických výsad opírajících se o evangelium, jakožto morální podklad. Díky svým vyhraněným názorům se nedokázal prosadit u radikalizujících sedláků a narazil i vzhledem ke svému šlechtickému původu na nedůvěru. Nejdříve, když skupiny švábského spolku se pod vedením Georga Truchsesse von Waldburg-Zeil se daly na pochod proti sedlákům a zasadily jim těžké porážky, byl na radu Geyera učiněn pokus o vyjednání míru a to prostřednictvím jeho vlastního lenního pána markraběte Kazimíra. Geyer odcestoval do Rothenburgu čekat na Kazimírovu eskortu. Po porážce sedláků v rozhodující bitvě u Ingolstadtu a Königshofenu, byl na eskortu čekající Geyer radními města Rothenburg z města vyhoštěn a odjel s koněm sám na sever. V noci ze dne 9. června na 10. června byl dvěma poddanými svého švagra Wilhelma von Grumbacha v Gramschatzkém lese u Würzburgu zavražděn a oloupen. O osudu jeho těla není nic známo.\n\nVzhledem k dobrovolnému vzdání se života v luxusu a bez vlastního ručení za svoje přesvědčení se hodil Florian Geyer daleko lépe než pochybná figurka Götze von Berlichingen za vzor a byl ideology a demagogy devatenáctého a dvacátého století instrumentalisován - 8.jízdní divize SS a jejich píseň \"Florian Geyer lied\".\n"}
{"id": "879268", "url": "https://cs.wikipedia.org/wiki?curid=879268", "title": "Blanenské tunely", "text": "Blanenské tunely\n\nBlanenské tunely jsou soustava železničních tunelů na trati Brno – Česká Třebová. V úseku mezi Brnem a Blanskem, v úzkém údolí řeky Svitavy, bylo ve 40. letech 19. století vybudováno deset dvojkolejných tunelů, v současnosti se zde nachází devět tunelů (č. 1–4, 7, 8/1, 8/2, 9, 10).\n\nStavba železniční trati Brno – Česká Třebová vlastněné Severní státní dráhou byla zahájena na podzim 1843, přičemž realizaci nejsložitějšího úseku mezi Brnem a Blanskem získal ve veřejné soutěži italský podnikatel Felice Tallachini s rozpočtem 283 000 zlatých. Úsek Maloměřice – Blansko vede okrajem Moravského krasu úzkým a skalnatým údolím řeky Svitavy, kde muselo být vybudováno deset tunelů o celkové délce 1772 m a také 49 mostů. Tunely byly raženy rakouskou tunelovací metodou, místy také klasickým hornickým způsobem, při jejich stavbě zemřelo 22 dělníků. Ačkoliv byl spodek i tunely postaveny pro dvojkolejnou trať, byla zde položena pouze jedna kolej. K zahájení provozu na celé tratí Brno – Česká Třebová došlo 1. ledna 1849. Druhá kolej v úseku mezi Brnem a Letovicemi byla položena v letech 1856–1858.\n\nOd 60. do 90. let 20. století probíhaly na trati předelektrifikační úpravy, které spočívaly v přestavbě tunelů kvůli zvětšení průjezdného průřezu, dva tunely byly dokonce sneseny. Rekonstrukce byly prováděny za provozu s jedinou kolejí v ose tunelu, kolem které bylo postaveno pažení, stará klenba byla odstraněna, tunel rozšířen a postavena nová klenba tvořená kamennými kvádry a betonem. Poté následovala stavba nových betonových portálů. V rámci předelektrifikačních úprav byl na přelomu 80. a 90. let 20. století postaven také nový tunel pod Novým hradem.\n\nV letech 1996–1999 byla celá trať Brno – Česká Třebová elektrifikována a modernizována do podoby prvního železničního koridoru. Hlavním dodavatelem modernizovaného úseku Brno – Skalice nad Svitavou byla firma ŽS Brno, která také realizovala přestavbu prvního tunelu. Kvůli obtížnému přístupu na mnoho částí trati v údolí Svitavy musela být provedena úplná výluka železniční dopravy mezi Brnem a Adamovem (25. března 1996 – 5. prosince 1996) a mezi Adamovem a Blanskem (25. března 1996 – 15. října 1996). Elektrifikaci trati provedla firma Elektrizace železnic Praha, slavnostní zahájení elektrického provozu se uskutečnilo 21. ledna 1999, pravidelný provoz byl zahájen 24. ledna 1999.\n\nBlanenský tunel č. 1, zvaný též Obřanský, se nachází nejblíže centru Brna. Je umístěn v ostrém směrovém oblouku pod skalním výběžkem s přírodní památkou Obřanská stráň na katastru brněnské čtvrti Obřany, poblíž ulice Mlýnské nábřeží (souřadnice: ). Před tunelem přechází trať po mostě Svitavu.\n\nV původní podobě z roku 1849 měl délku 80 m a ve směru od Brna byl osazen reprezentativním empírovým portálem z hladce otesaných bílých lomových kvádrů. Poslední větší opravy tunelu proběhly v roce 1947, v pozdějších letech již musela být kamenná klenba vyztužena ocelovými prstenci, které ještě více omezovaly již tak malý průjezdný průřez. Stal se posledním z Blanenských tunelů, který nebyl ve 20. století upraven, neboť bylo diskutováno jeho odstranění a nahrazení zářezem nebo zachování s přeložením jedné traťové koleje. K těmto návrhům však nedošlo, tunel byl jako samostatná stavba zahrnut do projektu modernizace trati na tranzitní železniční koridor. V průběhu roku 1996 byl za úplného přerušení provozu rozšířen a přestavěn do současné podoby, klenba byla provedena ze stříkaného betonu, portály z litého betonu, byl mírně prodloužen na délku 87,80 m (kilometrická poloha 161,913 – 162,001). Cena přestavby dosáhla částky přibližně 50 milionů korun. Zajímavostí je, že nadloží skalnatého výběžku kryje betonovou tunelovou rouru pouze zčásti.\n\nCenný brněnský empírový portál byl v roce 1989 zapsán na seznam kulturních památek. Při přestavbě tunelu v roce 1996 byl rozebrán na jednotlivé očíslované kvádry a bylo v plánu jej někde opětovně postavit, což byla podmínka památkářů. Dosud však není jasné místo jeho vztyčení a účel. Navrhováno bylo druhotné osazení portálu do jiného tunelu, monument v areálu Vaňkovky nebo oblouk s hodinami. V rozebraném stavu se nadále nachází u kolejiště v Babické ulici v Maloměřicích, přičemž je stále památkově chráněn, avšak Národní památkový ústav jej řadí mezi nejohroženější nemovité památky. Při revizi v roce 2010 zjistil jeho majitel, Správa železniční dopravní cesty, že na místě jsou stále téměř všechny díly portálu.\n\nBlanenský tunel č. 2, zvaný též Bílovický, se nachází ve směrovém oblouku mezi Brnem a Bílovicemi nad Svitavou, na katastrálním území Obřan (kilometrická poloha 162,865 – 163,029, souřadnice: ). Ve směru do Blanska na něj navazuje most přes Svitavu, v okolí se nalézá chatová osada v údolí Svitavy a zřícenina hradu Obřany nad vyústěním Těsnohlídkova údolí. Je dlouhý 164,50 m.\n\nJeho rekonstrukce a rozšíření za provozu proběhla v letech 1992–1996 společně s navazujícím mostem a se stavbou nového mostu u tunelu č. 1.\n\nBlanenský tunel č. 3, zvaný taktéž Bílovický, se nachází na katastru Bílovic nad Svitavou, přibližně 2,5 km severně od centra obce, pod přírodní rezervací Malužín (kilometrická poloha 167,599 – 167,876, souřadnice: ). Ve směru do Blanska na něj navazuje most přes Svitavu a silnici II/374, poblíž se rozkládá chatová osada. Je dlouhý 276,13 m.\n\nPředelektrifikační úpravy tunelu probíhaly na přelomu 60. a 70. let 20. století.\n\nBlanenský tunel č. 4, zvaný taktéž Bílovický, se nachází poblíž železniční zastávky Babice nad Svitavou, na katastrálním území stejnojmenné obce, u bývalé léčebny dlouhodobě nemocných (kilometrická poloha 168,027 – 168,271, souřadnice: ). Od tunelu č. 3 jej dělí pouze most přes Svitavu a silnici II/374. Je dlouhý 244,00 m.\n\nPředelektrifikační úpravy tunelu probíhaly na přelomu 60. a 70. let 20. století. Dne 10. září 1968 při nich došlo k závalu celého profilu zvětralým kamenem, takže provoz zde musel být dočasně přerušen do doby odstranění závalu.\n\nBlanenský tunel č. 5, zvaný též Ronovský, se nacházel poblíž železniční zastávky Babice nad Svitavou, na katastrálním území Bílovic nad Svitavou (kilometrická poloha přibližně 169,1 – 169,2, souřadnice: ), pod hřebenem Dlouhých vrchů, kde se nalézá zřícenina hradu Ronova. Před bývalým tunelem, ve směru od Brna, překračuje železniční trať po mostě Svitavu a silnici II/374. Byl dlouhý 86 m.\n\nPři předelektrifikačních pracích v letech 1972–1974 byl snesen a nahrazen zářezem.\n\nBlanenský tunel č. 6, zvaný též Adamovský, se nacházel nedaleko adamovské čistírny odpadních vod, na katastru Babic nad Svitavou (kilometrická poloha přibližně 169,8 – 169,9, souřadnice: ). Z obou stran bývalého tunelu jsou železniční mosty přes Svitavu a silnici II/374. Byl dlouhý 67 m.\n\nPři předelektrifikačních pracích v letech 1982–1986 byl snesen a nahrazen zářezem.\n\nBlanenský tunel č. 7, zvaný taktéž Adamovský, se nachází u konce areálu Adamovských strojíren, na katastru Adamova, pod přírodní rezervací Jelení skok (kilometrická poloha 173,586 – 173,421, souřadnice: ). Je dlouhý 165,00 m.\n\nPředelektrifikační úpravy tunelu probíhaly na přelomu 70. a 80. let 20. století.\n\nBlanenský tunel č. 8/1 (původně č. 8), zvaný též Novohradský, se nachází v katastrálním území obce Olomučany (kilometrická poloha 175,192 – 175,685, souřadnice: ), pod masivem Starého hradu s přírodní rezervací U Nového hradu, na jehož vrcholové partii se nalézá Starý a Nový hrad. Před třebovským portálem je postaven nadjezd se silnicí II/379 a dále železniční most přes Svitavu. Je nejdelší z původních Blanenských tunelů, dosahuje délky 493,56 m.\n\nProtože by rozšíření tunelu za provozu bylo vzhledem k jeho délce mimořádně náročně, byl zachován v původní podobě a na začátku 90. let 20. století rekonstruován na jednokolejný s traťovou kolejí v ose tunelu. Východně od něj byl vyražen nový tunel č. 8/2. Díky tomu má jako jediný zachované původní kamenné portály z poloviny 19. století a v roce 1989 byl zapsán na seznam kulturních památek.\n\nBlanenský tunel č. 8/2, zvaný též Nový novohradský, se nachází v katastrálním území obce Olomučany, východně od tunelu č. 8/1 (kilometrická poloha 175,133 – 175,689, souřadnice: ). Před třebovským portálem je postaven nadjezd se silnicí II/379 a dále železniční most přes Svitavu. Je nejdelší z Blanenských tunelů, má délku 556,71 m.\n\nJe nejnovější z Blanenských tunelů, postaven byl Vojenskými stavbami Praha na začátku 90. let 20. století, neboť přestavba a rozšíření sousedního tunelu č. 8/1 by byla velice náročná. Jako jediný z tunelů v údolí Svitavy je stavebně jednokolejný, má průměr 7,8 m. V roce 1988 byla v jeho trase vyražena průzkumná štola, ražba samotného tunelu prstencovou metodou začala v únoru 1990, zprovozněn byl 19. listopadu 1992.\n\nBlanenský tunel č. 9, zvaný též U Čertova hrádku, se nachází pod skalnatým výběžkem na katastru blanenské čtvrti Olešná, naproti Čertovu hrádku přes Svitavu (kilometrická poloha 176,719 – 177,046, souřadnice: ). Je dlouhý 327,30 m.\n\nBlanenský tunel č. 10 se nachází nedaleko tunelu č. 9, na katastru Olešné, u chatové osady Bačina (kilometrická poloha 177,294 – 177,397, souřadnice: ). Je dlouhý 103,00 m.\n\nV dubnu 1866 došlo ke zřícení klenby tunelu, takže zde musel být dočasně přerušen provoz.\n\n"}
{"id": "879269", "url": "https://cs.wikipedia.org/wiki?curid=879269", "title": "Kostel svatého Ignáce z Loyoly a svatého Františka Xaverského (Březnice)", "text": "Kostel svatého Ignáce z Loyoly a svatého Františka Xaverského (Březnice)\n\nKostel svatého Ignáce z Loyoly a svatého Františka Xaverského dominuje náměstí v Březnici u Příbrami. Raně barokní chrám včetně přilehlé jezuitské koleje je dílem italského architekta Carla Luraga, který je v Čechách podepsán pod řadou staveb jezuitského řádu. Právě dvěma ze zakladatelů řádu – sv. Ignáci z Loyoly a sv. Františkovi Xaverskému – je kostel zasvěcen. V roce 1958 byl zařazen mezi kulturní památky České republiky.\n\nNad vchodem do kostela byl vymalován obraz proti sobě stojícího šlechtického páru. Muž s knírkem v tmavém šatu drží v jedné ruce listinu a v druhé klíče a jeho ruce se opírají o stůl. Je to Přibík Jeníšek a naproti němu stojí jeho manželka Ludmila, taktéž oděna černě. Také její ruka spočívá na stole a svírá růži. K obrazu patří tato legenda:\nKdyž Lokšané prchali po bělohorské bitvě před pomstou Ferdinanda II. ze země, zakopali pod růžovým keřem v březnickém zámeckém parku poklad. Doufali, že se budou moci brzy na svůj zámek vrátit a s pokladem se opět shledají. Avšak Lokšanům již nikdy majetek navrácen nebyl, po konfiskaci připadl krutému a bezohlednému Přibíkovi Jeníškovi. Mezi lidem se začalo povídat, že Přibík našel ukrytý poklad, a proto si mohl dovolit nákladně přestavět zámek a založit klášter a kostel. Když se po čase nad kostelním vchodem objevil obraz Jeníška s klíčem a jeho choti s růží, nebylo v Březnici nikoho, kdo by o pravdivosti pověsti pochyboval.\n"}
{"id": "879286", "url": "https://cs.wikipedia.org/wiki?curid=879286", "title": "Jóska Sobri", "text": "Jóska Sobri\n\nJóska Sobri (výslovnost [jóška šobri]) (1810 dvůr Erdőd v župě Vas – 17. února 1837 Lápafő), v českém prostředí známý rovněž jako Jožka Šobri, jinak také \"Jóska Zsubri\", pravým jménem József Pap, byl ve své době obávaným uherským lupičem, který se později stal legendárním zadunajským zbojníkem.\n\nJeště padesát let po jeho smrti se mělo za to, že nezemřel, nýbrž že \"Sobri žije\". Po Sándoru Rózsovi je snad nejznámějším maďarským zbojníkem. Kolem jeho osoby se vytvořil skutečný kult a vzpomínku na něj uchovávají báchorky, písně a tance. Za svého pobytu ve vězení v Szombathelyi se Sobri podle lidových povídaček stal skutečným \"selským adonisem\": když jej totiž vedli na veřejné práce, služky a dámy sledovaly pátravým pohledem každý jeho pohyb.\n\nJeho otec István Pap, pocházející z vesnice Sobor v Šoproňské župě, přišel jako pasák prasat do Erdődu, ležícího v okolí dnešního Bögöte, kde se mu narodil syn jménem Jóska. Přízvisko Sobri pak pravděpodobně dostal podle rodné vesnice svého otce.\n\nPodle legendy ho v mladém věku přivedla na scestí špatná společnost. Ještě jako mladík se, spíše z mladického furiantství než ze zločinných úmyslů, zapojil do jedné krádeže prasat v Bakonyi a do následného prodeje ukradeného dobytka. Akce však byla brzy odhalena a Jósku odsoudil tribunál k náhradě škody, ke dvěma letům vězení v Szombathelyi a k výprasku rákoskou.\nDle lidového podání se Jóska ve vězení změnil. Vyprávěly se romantické příběhy o milostném vztahu, který Jóska navázal se ženou svého žalářníka Lázára Benkőa. Sobri se od jednoho ze spoluvězňů naučil psát a číst a změnil také styl oblékání. Když se vrátil zpět, oblékl bohatě zdobený oděv a stal se z něj hotový dobrodruh. Existuje více verzí o tom, jak se dostal z vězení. Podle jedné z nich se mu podařilo utéci za pomoci již zmíněné manželky žalářníka, zatímco podle další si celý trest poctivě odseděl.\n\nRoku 1835 spolu se svým druhem, pastýřským pomocníkem Istókem Fényesem okradl kolompošského ovčáka. Istóka chytili a pověsili, Sobrimu se však před spravedlností podařilo utéct. Od této chvíle byl Sobri donucen dát se na dráhu psance a zanedlouho se stal vůdcem skupiny zbojníků, se kterými řádil v oblasti zadunajských lesů. Jeho pobočník se jmenoval Ferkó Milfajt (absolvoval šest škol a jako sluha sloužil u několika pánů, byl Sobriho důvěrníkem a poradcem). Oblastí jejich působnosti byl bakoňský les a v jeho okolí se rozprostírající župy Vas, Zala, Győr a Veszprém. Jejich banda obvykle olupovala bohaté ovčáky a obchodníky. Roku 1836 spáchal Sobri svůj snad nejslavnější čin, když ve vsi Kónyi vyloupil pokladnu győrské kapituly a veškeré bohatství panského důchodního si odnesl. Jiným slavným případem bylo oloupení plukovníka Hunkára, který se však pro Sobriho stal osudným, neboť obětí (které Sobri doslova nenechal \"ani halíř\") byl velmi respektovaný a vlivný člověk. Plukovník nezahálel a vznesl stížnost k samotnému králi i palatinovi, takže župám a vládním orgánům bylo nařízeno zavést přísná a náležitá opatření.\n\nVeřejnost se v té době již Sobriho jména bála. Bylo mu připisováno mnoho loupeží, se kterými však Sobri neměl nic společného. Cestování po kraji se stalo nebezpečným. Dvorská kancelář v zájmu zastavení zločinů zmobilisovala vojska šesti žup a na Sobriho byl rozpoután skutečný hon. Na jeho hlavu byla vypsána odměna sto zlatých. Pronásledovaný Sobri rozdělil svoji bandu na dvě skupiny: první část pod vedením Milfajta se vydala směrem k pohoří Vértes, zatímco on sám s ostatními zamířil přes Bakony k městu Tolna. Jeho nejbližšího spolupracovníka stihl osud dříve: během jedné zvrácené zábavy sám sebe postřelil. Zraněného zbojníka chytili a na konci prosince roku 1836 byl rozhodnutím stanného soudu pověšen.\n\nSobri a jeho druhové byli 17. února 1837 obklíčeni na hranicích Somogyské a Tolňanské župy u vsi Lápafő. Zde se začal skutečný boj, zbojníci zahnaní do kouta se statečně bránili, nevzdali se protivníku ani se zraněními. Sobri neustále střílel na 30–35 vojáků, kteří však nakonec přesto pronikli do jeho blízkosti. Jeden z důstojníků se na něj vrhnul s bodákem. Zbojník na něj zamířil, ale ve chvíli, kdy si uvědomil, že je obklíčen, obrátil zbraň proti sobě a střelil se do srdce. Některým z jeho stále žijících druhů se podařilo v následném zmatku upláchnout.\n\nJe považován za nejslavnějšího maďarského zbojníka po Sándoru Rózsovi. Sláva, které dosáhl, je nevšedním výkonem také z toho důvodu, že Rózsa se dožil 65 let a svou pochybnou pověst si získal za podstatně delší dobu, přestože část svého života proseděl ve vězení. Naproti tomu Sobri se kvůli své brzké smrti stal známý po celé zemi po pouhých několika málo letech zbojnické činnosti. Kolem jeho jména se vytvořil skutečný kult, jeho památku uchovává řada příběhů, písní a tanců. Ještě padesát let po jeho smrti se povídalo, že „Sobri žije“. Podle některých se stal bohatým předákem pastevců na Velké uherské nížině, zatímco jiní tvrdili, že pracuje v Americe jako lékárník. Každopádně se v 19. století stal symbolem tehdejší odstrašující úrovně bezpečnosti v zemi: v dílech \"Georg Schobri, der Räuberhauptmann in Ungarn\" (Lipsko, 1837), \"Schubery, le brigand hongrois\" (Paříž, 1837) a podobně v tehdejší maďarské literatuře: \"Sobri\" (Pest, 1837); Imre Vahot: \"Sobri család Vas megyében\" (Magyar Föld és népei, 1848, I. 13.), Károly Eötvös: \"A Bakony rossz híre\" (Buapesti Hírlap, 1887). Na přelomu století jeho dobrodružný život přibarvovala braková literatura a připisovala mu události, jež se nikdy nestaly. Např.: \"Sobri Jóska a híres és rettegett bakonyi betyár élete és kalandjai\" (Budapest), \"Sobry Jóska a híres úri betyár kalandjai vagy a magyar Rinaldo Rinaldini\" (Budapest). Sobri se také stal hrdinou některých novel známého spisovatele Gyuly Krúdyho.\n\nVětšina lidových balad pojednávajících o Jóskovi Sobrim ho líčí jako šviháckého zbojníka sebejistého vystupování, jenž neznal strach a pohrdal smrtí. Setkáváme se zde i s oním známým jevem zbojnických legend, totiž že ,bohatým bral a chudým dával“, a že se mu s důvtipem dařilo přelstít své pronásledovatele. V roce 2002 byl o životě tohoto zbojníka natočen dobrodružný film s názvem \"Sobri\" režiséra Emila Nováka v hlavní roli s Attilou Szarvasem.\n\nV českém prostředí se lze s osudy Jósky Sobriho seznámit, byť ve velmi zidealizované formě, ve druhém dílu českého seriálu \"Slavné historky zbojnické\" natočeném roku 1985 režisérem Hynkem Bočanem. Hlavní roli v něm ztvárnil Jiří Bartoška.\n\n"}
{"id": "879289", "url": "https://cs.wikipedia.org/wiki?curid=879289", "title": "Otakar Binar", "text": "Otakar Binar\n\nOtakar Binar (* 17. června 1931 Jaroměř) je český akademický architekt.\n\nPo druhé světové válce se rok učil zedníkem, ale pak nastoupil na libereckou střední průmyslovou školu stavební, po jejímž dokončení pracoval v Československé správě silnic v Turnově. V letech 1952–1958 vystudoval Vysokou školu uměleckoprůmyslovou v Praze v ateliéru vedeném profesorem Josefem Grusem. Po jejím dokončení pracoval deset let v Krajském projektovém ústavu pro výstavbu měst a vesnic v Liberci, odkud odešel jako spoluzakládající člen do SIALu. Od roku 1972 do roku 1990 působil ve Stavoprojektu Liberec a téhož roku se do SIALu vrátil. Od roku 1998 je činný v soukromé projektové činnosti.\n"}
{"id": "879291", "url": "https://cs.wikipedia.org/wiki?curid=879291", "title": "Zdeněk Patrman", "text": "Zdeněk Patrman\n\nIng. Zdeněk Patrman (15. března 1927, Rohovládova Bělá – 23. května 2001) byl český statik. Vystudoval liberecké gymnázium a ČVUT v Praze. Od roku 1953 působil v Krajském projektovém ústavu Liberec, následně ve Stavoprojektu Liberec. Odtud musel roku 1960 odejít a stal se zaměstnancem Pozemních staveb Liberec. V roce 1964 si jej však architekt Karel Hubáček vyžádal zpět, aby se spolu mohli věnovat výstavbě hotelu s televizním vysílačem na vrchu Ještědu. Vedle ještědského projektu se podílel i na výstavbě vysílače na slovenské Križavě, na obchodním domě Máj v Praze, na rekonstrukci pražského Veletržního paláce, na skokanských můstcích a věži rozhodčích na Ještědu nebo na výstavbě rezidence českého velvyslanectví v maďarské Budapešti.\n\n"}
{"id": "879294", "url": "https://cs.wikipedia.org/wiki?curid=879294", "title": "Bézoutův obor", "text": "Bézoutův obor\n\nBézoutův obor je v matematice, zejména v algebře, označení pro takový obor integrity, ve kterém je součet dvou hlavních ideálů také hlavním ideálem. Z toho plyne zejména jednak to, že pro každé dva prvky daného oboru platí Bézoutova rovnost, jednak že každý konečně generovaný ideál je také hlavní. Každou z těchto podmínek lze použít zároveň jako definiční podmínku Bézoutova oboru.\n\n"}
{"id": "879297", "url": "https://cs.wikipedia.org/wiki?curid=879297", "title": "Stéphane Le Foll", "text": "Stéphane Le Foll\n\nStéphane Le Foll (* 9. února 1960, Le Mans) je francouzský politik, člen PS a člen Evropského parlamentu. Od 16. května 2012 do 10. května 2017 byl francouzským ministrem zemědělství ve vládě Jeana-Marca Ayraulta.\n\nLe Foll studoval ekonomické vědy a získal Diplôme d’études approfondies (1988) a Diplôme professionnel spécialisé na Conservatoire national des arts et métiers (1993). V období 1987 až 1991 vyučoval ekonomii na lyceích v Rouillonu, La Ferté-Bernard a na nantské univerzitě.\n\nV letech 1983 až 1995 byl členem městské rady v Longnes; 2002 až 2004 v Le Mans a viceprezidentem Communauté urbaine Le Mans. V listopadu 2008 se stal předsedou PS v departementu Sarthe.\n\nV roce 2004 byl zvolen do Evropského parlamentu. Zde je členem Výboru pro zemědělství a rozvoj venkova a po volbách 2009 se stal předsedou sociálnědemokratické frakce S&D.\n\nPři francouzských parlamentních volbách 2007 vyhrál mandát jeho protikandidát François Fillon. V roce 2012 získal Le Foll mandát v departementu Sarthe.\n\nJe ženatý s Marie-Hélène Bourdais a má s ní jedno dítě.\n\n"}
{"id": "879302", "url": "https://cs.wikipedia.org/wiki?curid=879302", "title": "Billy Mays", "text": "Billy Mays\n\nWilliam Darrell „Billy“ Mays, Jr. (20. červenec, 1958 McKees Rocks – 28. červen, 2009) byl americký teleshoppingový prodavač známy hlavně jako propagátor nejrůznějších výrobků své firmy Mays Promotions v televizi Home Shopping Network.\n"}
{"id": "879314", "url": "https://cs.wikipedia.org/wiki?curid=879314", "title": "Atletika na Letních olympijských hrách 1992 – 200 metrů muži", "text": "Atletika na Letních olympijských hrách 1992 – 200 metrů muži\n\nBěh na 200 metrů mužů na Letních olympijských hrách 1992 se uskutečnil ve dnech 3.–6. srpna na Olympijském stadionu v Barceloně. Zlatou medaili získal Američan Michael Marsh, stříbrnou Frankie Fredericks z Namibie a bronz Američan Michael Bates.\n\n"}
{"id": "879322", "url": "https://cs.wikipedia.org/wiki?curid=879322", "title": "Walt Disney Animation Studios", "text": "Walt Disney Animation Studios\n\nWalt Disney Animation Studios, se sídlem v Burbanku v Kalifornii, je americké animační studio, které produkuje celovečerní a krátké animované filmy. Patří do divize The Walt Disney Studios společnosti The Walt Disney Company. Od založení 16. října 1923 jako Disney Brothers Cartoon Studio stihlo už studio vyprodukovat více než 50 celovečerních filmů. Prvním byla \"Sněhurka a sedm trpaslíků\" (1937).\n\nV roce 2006 převzali vedení Walt Disney Animation Studios Edwin Catmull a John Lasseter z Pixaru; získali pozice prezident a Chief Creative Officer. Od premiéry filmu Robinsonovi (2007) používá studio nové logo, aby bylo dobře rozlišitelné od Pixaru. Na logu je Mickey Mouse v póze z tradičního kraťasu Steamboat Willie.\n\nWalt Disney Animation Studios je známé jako průkopník v animačním průmyslu. Mezi jeho úspěchy patří \"Sněhurka a sedm trpaslíků\" (1937), vůbec první celovečerní animovaný film; \"Kráska a zvíře\" (1991), první animovaný film nominovaný na Academy Awards v kategorii Best Pictures a jediný tradičně-animovaný film, který byl na tuto cenu nominován; \"Lví král\" (1994), tradičně-animovaný film s nejvyšším výdělkem vůbec; \"Na vlásku\" (2010), nejdražší animovaný film v historii s rozpočtem $260 milionů; a \"Raubíř Ralf\" (2012), snímek studia s největším počtem účinkujících postav. Jejich 53. celovečerní film, \"Ledové království\", měl premiéru v listopadu 2013 a stal se nejvýdělečnějším animovaným filmem v historii.\n\n\"Seznam filmů naleznete na stránce Seznam animovaných filmů Walt Disney Animation Studios.\"\n\n"}
{"id": "879323", "url": "https://cs.wikipedia.org/wiki?curid=879323", "title": "Synagoga v Novém Strašecí", "text": "Synagoga v Novém Strašecí\n\nSynagoga v Novém Strašecí je bývalý židovský templ postavený v roce 1858 na místě starší synagogy z 1. poloviny 19. století, jež nahradila ještě starší modlitebnu.\n\nNachází se na jihozápadním okraji bývalé židovské čtvrti, asi 150 metrů jihozápadně od Komenského náměstí, v severní části ulice Aloise Jiráska jako č.p. 432.\n\nPozdně klasicistní budova měla prostorný, vysoký sál a galerii pro ženy. V roce 1933 prošla rekonstrukcí. Náboženským účelům pak sloužila až do nacistické okupace. Od roku 1950 slouží k bohoslužebným účelům Církve československé husitské.\n\nŽidovská komunita v Novém Strašecí přestala existovat v roce 1940.\n\n"}
{"id": "879324", "url": "https://cs.wikipedia.org/wiki?curid=879324", "title": "Vol. 2... Hard Knock Life", "text": "Vol. 2... Hard Knock Life\n\nVol. 2... Hard Knock Life je třetí studiové album amerického rappera Jay-Z. Album bylo nahráno u vydavatelství Roc-A-Fella Records a Def Jam Recordings, a vydáno 29. září 1998. Album roku 1999 získalo cenu Grammy za nejlepší rapové album.\n\nTímto albem se Jay-Z vyhoupl na vrchol zájmu. Hudba má o něco více hrubý zvuk než na předchozím albu, které produkoval tým producentů okolo Puff Daddyho The Hitmen, a to především v beatech producenta Swizz Beatz. Mimo jedné skladby od producenta Stevie J se producenti z The Hitmen na albu neobjevili. Místo nich byl pro singly vybrán více popový zvuk producentů, jako jsou Jermaine Dupri, Timbaland a Irv Gotti. Toto album také obsahuje poslední spolupráci Jay-Z s jeho mentorem Big Jaz.\n\nRoku 1998 dostal své první dva singly do Top 20 v žebříčku Billboard Hot 100. Byly jimi písně \"Can I Get A...\" (19. pozice) a \"Hard Knock Life (Ghetto Anthem)\" (15.). Singl \"Money, Cash, Hoes\" se v žebříčku neumístil. Poslední vydaný singl \"Jigga What, Jigga Who\" (radiová cenzura výrazu \"Nigga\") dosáhl na 84. pozici.\n\nDebutovalo, jako jeho první, na 1. příčce žebříčku Billboard 200 a na 1. v Top R&B/Hip Hop Albums. Celkem se ho prodalo přes pět milionů kusů a v USA tím získalo certifikaci 5x platinová deska. V Kanadě se stalo platinovým.\n"}
{"id": "879325", "url": "https://cs.wikipedia.org/wiki?curid=879325", "title": "Surčin", "text": "Surčin\n\nSurčin (v srbské cyrilici Сурчин) je předměstí Bělehradu. Známý je především díky Letišti Nikoly Tesly, hlavnímu bělehradskému vzdušnému přístavu a také leteckému muzeu. Administrativně spadá Opština Surčin pod město Bělehrad, podle sčítání lidu z roku 2011 měla 17 356 obyvatel.\n\nPoprvé je Surčin připomenut v královské chartě z roku 1404, ve které byla vesnice darována feudální rodině Morovićů. Po Požarevackém míru v roce 1718 připadl zemunské rodině grófa Šenborna a od roku 1745 byl součástí tzv. Vojenské hranice. Nejstarší kostel v obci pochází z roku 1786; dodnes dochovaný kostel (pravoslavný) byl vybudován v letech 1788 až 1812 a zasvěcen je sv. Petce. Kromě pravoslavného existuej v Surčinu také i katolický kostel.\n\nV roce 1786 byla v Surčinu zřízena také škola, která v roce 1817 získala novou budovu. Před první světovou válkou existovaly v obci už tři školy; chorvatská (neboť až do první světové války byl Surčin součástí Chorvatska), německou a srbskou.\n\nVe druhé polovině 20. století byl Surčin přičleněn k Bělehradu a západní hranice obce se stala rovněž i hranicí mezi centrálním Srbskem a regionem Vojvodina. V roce 2011 byla otevřena nedaleko obce dálnice, která představuje obchvat Bělehradu a zajišťuje lepší dopravní spojení Surčinu se zbytkem země.\n\n"}
{"id": "879337", "url": "https://cs.wikipedia.org/wiki?curid=879337", "title": "The Walt Disney Studios", "text": "The Walt Disney Studios\n\nThe Walt Disney Studios je americká produkční společnost vlastněná \"The Walt Disney Company\". Studio, známé díky svým filmovým divizím, je jedno z hlavních hollywoodských filmových studií. Jeho sídlem je komplex Walt Disney Studios v Burbanku, Kalifornii. Filmová divize Walt Disney Studios je členem Motion Picture Association of America (MPAA). Studia během fiskálního roku 2011 společně vydělala $618 milionů.\n\nSpolečnost byla s původním názvem Buena Vista Motion Pictures Group založena roku 1998 Joem Rothem s cílem sjednotit filmová studia vlastněná The Walt Disney Company - Touchstone, Hollywood a ostatní studia s Disney v názvu. Prvním šéfem se stal David Vogel. Hlavním důvodem zformování této skupiny bylo nákladové zefektivnění výroby hraných filmů, což zajistilo sjednocení výrobních prostředků.\n\nV roce 2003 měl premiéru první film Walt Disney Pictures s věkovým omezením PG-13, , založený na populární atrakce z Disneylandu.\n\nV červenci 2006 Disney oznámil změnu ve strategii vydávání filmů, který navýšila počet filmů se značkou Disney (distribuce Walt Disney Pictures) a snížila počet filmů od Touchstone. V dubnu 2007 Disney přejmenoval veškeré dceřiné společnosti se značkou Buena Vista. V květnu 2008 zahájila svoji činnost divize Kingdom Comics, kterou vede Ahmet Zappa.\n\n9. února 2009 uzavřelo studio DreamWorks sedmiletý kontrakt na distribuci třiceti filmů společností Touchstone Pictures, která nabyla platnosti v roce 2011. 31. prosince 2009 The Walt Disney Company koupila zábavní společnost Marvel Entertainment za $4 miliardy, čímž se do struktur The Walt Disney Studios začlenilo studio Marvel Studios. 18. října 2010 Disney koupil distribuční práva na filmy Avengers, kteří mu vydělali $1,5 miliard, a Iron Man 3 od Paramount Pictures. 30. října 2012 koupil Disney filmovou společnost Lucasfilm, čímž získal práva na takové hity, jako jsou Star Wars nebo Indiana Jones. V prosinci, po dokončení obchodu, bylo oznámeno, že se dočkáme nové Epizody 7, a to v roce 2015. 4. prosince 2012. 4. prosince Disney uzavřel dohodu s internetovým filmovým a seriálovým archivem Netflix o internetové distribuci filmů Walt Disney Pictures, Walt Disney Animation Studios, Pixar Animation Studios, Marvel Studios a Disneynature, která nabude platnosti v roce 2016, kdy vyprší stávající dohoda se službou Starz.\n\nProdaná nebo zrušená studia:\n\n"}
{"id": "879338", "url": "https://cs.wikipedia.org/wiki?curid=879338", "title": "SAP Center", "text": "SAP Center\n\nSAP Center je aréna určená pro hokejové, basketbalové, fotbalové, wrestlingové, ale i tenisové zápasy. Nachází se v San José v Kalifornii. Nejvíce jí využívá tým kanadsko-americké NHL San Jose Sharks, proto se jí říká The Shark Tank neboli Žraločí nádrž. Dále jí využívá basketbalový tým Golden State Warriors (NBA) a San Jose Sabercats, kteří hrají Arena Football League, třetí nejvyšší severoamerickou ligu amerického fotbalu. Koná se zde i tenisový turnaj v rámci ATP World Tour 250 series SAP Open. Do roku 2001 se jmenovala San Jose Arena a poté byl její název změněn na Compaq Center, který vydržel jen 8 měsíců, jelikož nadnárodní firma Hewlett-Packard koupila společnost Compaq a tak byl název změněn na HP Pavilion at San Jose. Její chod řídí soukromá společnost San Jose Sports & Entertainment Enterprises.\n"}
{"id": "879339", "url": "https://cs.wikipedia.org/wiki?curid=879339", "title": "Slavizace", "text": "Slavizace\n\nSlavizace, slovanizace či slavicizace, poslovanštění je termín označující přechod na slovanskou kulturu nebo jazyk, zpravidla současně. Zpravidla spočívá v převzetí jazyka a kultury některého slovanského národa neslovanským národem resp. obyvatelstvem. \n\nV 6. století byli poslovanštěni Thrákové (žijící jižně od řeky Dunaj) a Ilyrové nově příchozími Slovany. Na Balkáně k ní docházelo i v 7. a 8. století, např. výrazně v První bulharské říši, kdy byli původní turkičtí Bulhaři asimilováni slovanskou populací. Slavizaci obyvatel následně doprovází christianizace. \n\nObydlení území střední Evropy Slovany napomohlo stěhování národů, kdy Germánské kmeny migrovaly směrem na západ. Polabští Slované obydleli i severní části dnešního Německa, ti však byli během desátého až třináctého století Germanizováni. \n\nPod souhrnný pojem Slavizace patří i rusifikace oblastí pod ruským a sovětským vlivem například zemí severní Asie, na Krymu (Tataři) a Kaliningradská oblast (Němci). V těchto oblastech většinou původní obyvatelstvo zcela nevymizelo, spíše se zde snížil jeho počet a přestěhovalo se blíže k příbuzným národům.\n\nObdobně proběhlo popolštění východních oblastí Německa po 2. světové válce i počeštění Sudet po vyhnání Němců ve stejné době. Adolf Hitler označil slavizaci pohraničí Rakouska a Německa za příliv ze zahraničí vlivem sezonních prací, vinil z toho například Habsburky. Vyřešit to měl Generalplan Ost, podle něhož byli Slované nižší rasou a plánovalo se tak jejich vysídlení a osídlení Východní Evropy germánskou rasou. Prohraná válka Německa a Benešovy dekrety však měly za následek znovuosídlení Slovanů Sudet i oblastí dnešního Polska.\n\n"}
{"id": "879340", "url": "https://cs.wikipedia.org/wiki?curid=879340", "title": "Gus-Chrustalnyj", "text": "Gus-Chrustalnyj\n\nGus-Chrustalnyj ( ) je město ve Vladimirské oblasti Ruské federace. Leží na řece Gusi, levém přítoku Oky, 63 kilometrů jižně od Vladimiru a zhruba 200 kilometrů na východ od Moskvy. V roce 2010 mělo zhruba 60 tisíc obyvatel.\n\nGus-Chrustalnyj patří k městům Zlatého kruhu Ruska.\n\n"}
{"id": "879341", "url": "https://cs.wikipedia.org/wiki?curid=879341", "title": "Disneynature", "text": "Disneynature\n\nDisneynature je nezávislé filmové studio The Walt Disney Company založené 21. dubna 2008 jako divize The Walt Disney Studios. Je zaměřené na tvorbu dokumentů o přírodě, jak o živočišné, tak rostlinné. Se sídlem v Paříži, Francii se jedná o jediné Disneyho studio, které má sídlo v Evropě a zároveň mimo Spojené státy americké.\n\n\n\nLogem Disneynature je ledovec, který svým tvarem připomíná zámek Popelky, který tvoří logo Walt Disney Pictures. Hudební podklad pro logo Disneynature zkomponoval Mark Mancina 21. března 2008; ve výsledné podobě ho nahrálo Hollywood Studio Symphony pod taktovkou Dona Harpera.\n"}
{"id": "879342", "url": "https://cs.wikipedia.org/wiki?curid=879342", "title": "Disney Theatrical Group", "text": "Disney Theatrical Group\n\nDisney Theatrical Group je divize The Walt Disney Studios zaměřující se na divadelní a muzikálovou produkci. Byla založena roku 1993 jako Walt Disney Theatrical Group.\n"}
{"id": "879345", "url": "https://cs.wikipedia.org/wiki?curid=879345", "title": "Cannafest", "text": "Cannafest\n\nCannafest je největší mezinárodní konopný veletrh s odbornou konferencí na světě, který se od roku 2010 koná každoročně na začátku listopadu na Výstavišti Incheba Praha - Holešovice. Po tři dny se v Průmyslovém paláci návštěvníkům prezentuje na 250 vystavovatelů z celého světa na celkové kryté výstavní ploše přes12.000 m². \n\n\nWEB\n\nwww.cannafest.com\n\nFACEBOOK\n\nYOUTUBE\n\nPICASA \n\nDALŠÍ\n"}
{"id": "879346", "url": "https://cs.wikipedia.org/wiki?curid=879346", "title": "Zlata Ogněvič", "text": "Zlata Ogněvič\n\nZlata Ogněvič (ukrajinsky: Злата Огневич – \"Zlata Ohnevyč\", rodným jménem Inna Leoniděva Bordjuh) (* 12. ledna 1986 v Murmansku) je ukrajinská zpěvačka. V květnu 2013 reprezentovala Ukrajinu na Eurovision Song Contest 2013 v Malmö, kde s písní \"\"Gravity\"\" obsadila 3. místo.\n\nZlata se narodila do rodiny vojenského lékaře a učitelky v Murmansku, přístavu na ruském poloostrově Kola, SSSR. Její otec pochází z jižní Ukrajiny, kam se i s rodinou přestěhoval - Zlata tak prožila většinu dětství ve městě Sudak na poloostrově Krym. Zde se jí také dostalo prvního hudebního vzdělání. Později začala studovat jazzový zpěv na Kyjevském hudebním institutu. Zlomovým bodem její kariéry bylo setkání s producentem Michaelem Nekrasovem. Od roku 2009 je Zlata redaktorkou ukrajinského \"Rádia Byznys\" (Бізнес радіо). Stala se vítězkou třetí řady reality-show \"Hvězda lidu\" (Народна зірка) a vystupovala na řad ukrajinských i mezinárodních festivalů festivalů, mimo jiné na populárním Slovanském bazaru ve Vitebsku a na Krymském Music Festu 2011.\n\nPoprvé se Zlata pokusila o titul reprezentanta Ukrajiny na Eurovision Song Contest v roce 2011 s písní \"\"Tiny Island\"\", ovšem v národním kole se umístila pouze na pátém místě. O rok později zkusila své štěstí znovu s písní \"\"The Kukushka\"\", ovšem v soutěži poznamenané řadou kontroverzí skončila druhá za Mikou Newton.\n\nNapotřetí se Zlata přihlásila do ukrajinského národního kola s písní \"\"Gravity\"\", obdržela plný počet bodů od diváků i poroty a v květnu 2013 reprezentovala Ukrajinu na Eurovision Song Contest 2013 ve švédském Malmö. Po postupu ze semifinálového kola (3. místo se 140 body) ve finále obsadila opět třetí místo se ziskem 214 bodů. Obdržela nejvyšší dvanáctibodové ohodnocení z Arménie, Ázerbájdžánu, Běloruska, Chorvatska a Moldavska.\n\n\n"}
{"id": "879347", "url": "https://cs.wikipedia.org/wiki?curid=879347", "title": "Signalizace (telekomunikace)", "text": "Signalizace (telekomunikace)\n\nV telekomunikacích má signalizace následující významy:\n\nSignalizační systémy mohou být klasifikovány podle svých základních vlastností, popsaných níže:\n\nÚčastnická signalizace je signalizace mezi telefonem a telefonní ústřednou.\n\nSíťová signalizace je signalizace mezi ústřednami.\n\nSignalizace v přenosovém kanálu ( ) je přenášena stejným kanálem jako telefonní hovor. Příkladem je Tónová volba (DTMF), která se v současnosti používá na většině telefonních linek k účastníkovi.\n\nSignalizace mimo přenosový kanál ( ) je telekomunikační signalizace na vyhrazeném kanále odděleném od telefonní hovoru. Out-of-band signalizace se používá v Signalizačním systému č. 7 (SS7), což je současný standard pro signalizaci mezi ústřednami používaný prakticky v celém světě po dobu přibližně 20 let.\n\nLinková signalizace slouží pro přenos informací o stavu linky nebo kanálu, jako je zavěšeno, obsazeno, které se označují jako \"dohlížecí\", vyzváněcí proud (vyzvánění), a recall. V polovině 20. století byly dohlížecí signály na meziměstských linkách v Severní Americe obvykle in-band, například tónem o kmitočtu 2600 Hz, což vyžaduje pásmovou zádrž aby se zabránilo rušení. Na konci století všechny dohlížecí signály byly out-of-band. S příchodem digitálních linek začaly být dohlížecí signály přenášeny prostředky, které poskytuje digitální spoj.\n\nRegistrová signalizace je určena k přenosu adresní informace jako je telefonní číslo volaného nebo volajícího. V počátcích telefonie v manuálních ústřednách se adresní informace sdělovala hlasem, jako „Prosím spojte mi pana Kováře“. V první polovině 20. století se pro zadávání adresní informace používala rotační číselnice, která krátce přerušuje linkový proud – tak zvaná pulzní volba, přičemž adresa je určena počtem impulzů. Ve druhé polovině nebo poslední čtvrtině 20. století se přešlo na adresní signalizace pomocí tónové volby.\n\nSignalizace přidružená k (hovorovému nebo přenosovému) kanálu ( ) – signalizační kanál je používán pro jediný přenosový kanál.\n\nSignalizace společným kanálem ( ) – signalizační kanál přenáší signalizační informace pro několik přenosových kanálů. Tyto přenosové kanály proto mají společný signalizační kanál.\n\nCompelled (vynucovaná) signalizace znamená signalizaci, kde příjem každého signálu musí být explicitně potvrzeno příjemcem, než je možné poslat další signál\n\n\"Compelled signalizace\" je většina forem registrové signalizace R2 používané v Evropě, zatímco signalizace R1 používaná v Severní Americe není \"compelled\".\n\nTermín se používá pouze u signalizačních systémů, ve kterých se používají diskrétní signály (např. kombinaci tónů pro označení číslice). U signalizačních systémů, které jsou založeny na výměně zpráv (jako SS7 a ISDN Q.931), může každá zpráva přenášet větší množství informací (např. několik číslic telefonního čísla) nemá tato vlastnost význam.\n\nKaždý signalizační systém může být charakterizován podle každé z výše uvedených vlastností. Například:\n\n\nSignalizační systémy se společným kanálem jsou ze své podstaty out-of-band; in-band signalizační systémy používají vždy signalizaci přidruženou k přenosovému kanálu. Existují však i out-of-band signalizační systémy, která jsou channel-associated (např. tarifní impulzy).\n\n\n"}
{"id": "879348", "url": "https://cs.wikipedia.org/wiki?curid=879348", "title": "John Wolcot", "text": "John Wolcot\n\nJohn Wolcot (9. května 1738 – 14. ledna 1819) byl anglický satirik, píšící pod pseudonymem Peter Pindar.\nNarodil se v Dodbrooke. Vyučil se u strýce, který mu celé jmění (lékárnictví) odkázal. Odjel s Williamem Trelawnym do Jamaiky jako lékař. Po návratu se stal knězem a žil v Truro a v Helstoně. K stáří oslepl. Wolcot byl satirik své doby velice obávaný. Dnes jsou jeho satiry zastaralé.\n"}
{"id": "879349", "url": "https://cs.wikipedia.org/wiki?curid=879349", "title": "Dům V Malém domku", "text": "Dům V Malém domku\n\nDům V Malém domku, někdy zvaný U Božího oka, je dům čp. 813 na Starém Městě v Praze v Anežské ulici č. 16. Je chráněn jako kulturní památka České republiky jakožto součást Anežského kláštera.\n\nPrvní zmínka o domu je z roku 1588, vznikl na rozparcelovaném území, které zbylo po zrušeném mužském klášteru Na Františku. V roce 1689 dům zničil požár, původní je tak dnes pouze sklep. Ve druhé čtvrtině 19. století byl výrazně upraven v klasicistním stylu. V roce 1972 byl upraven v rámci obnovy Anežského kláštera.\n\n"}
{"id": "879351", "url": "https://cs.wikipedia.org/wiki?curid=879351", "title": "Geoffrey Hartman", "text": "Geoffrey Hartman\n\nGeoffrey Hartman (11. srpna 1929 – 14. března 2016) byl americký literární teoretik narozený v Německu v židovské rodině, profesor na Yale University, řazený k dekonstruktivismu, který prosazuje v americkém akademickém prostředí proti převládajícímu formalismu. Po literární teorii žádá spíše kreativní, než analytické psaní, a chce ji přiblížit filozofii. Proslul především pracemi o anglickém básníkovi Williamu Wordsworthovi a romantismu.\n\nHartman se narodil roku 1929 v Německu, do rodiny aškenázských židů. V roce 1939 byl rodiči poslán z Německa do Anglie v transportu dětských uprchlíku. Do Spojených států v přišel v roce 1946. Znovu se setkal se svojí matkou, a později se stal americkým občanem.\n\nOn je Nyní je emeritním profesorem & Senior Research Scholar anglického jazyka a srovnávací literatury na Yale University. Jeden z jeho dlouhodobých zájmů je anglický básník, William Wordsworth.\n\nJeho práce zkoumá rozdíl mezi literaturou a literární komentátor. Pomohl založit Yaleský videoarchiv svědectví o holokaustu.\n\n\n"}
{"id": "879368", "url": "https://cs.wikipedia.org/wiki?curid=879368", "title": "Blonde d´Aquitaine", "text": "Blonde d´Aquitaine\n\nOblastí vzniku plemene je jihozápadní Francie, oblast Agenais, kde bylo už na konci 18. století uznáno místní plemeno plavého skotu jako aquitánský skot s pěti různými rázy. Původně se jednalo o pracovní skot s dobrou masnou užitkovostí. Postupem času došlo k rozvoji jednotlivých rázů do té míry, že se původní plemeno aquitánského skotu rozštěpilo ve více plemen, v roce 1898 byla založena plemenná kniha plemene Garonnais, v roce 1920 plemenná kniha Quercy a o rok později plemenná kniha .\n\nOd roku 1950 začala pracovní užitkovost skotu pozbývat významu a množství dobytka chovaného pro tento účel poklesl natolik, že došlo k opětovnému spojení těchto tří plemen a jejich přešlechtění k jednostranné masné užitkovosti. Výsledkem bylo plemeno , oficiálně uznané v roce 1962. \n\n je skot velkého tělesného rámce, s nápadně dlouhým trupem. Hlava je relativně malá, kostra je silná a pevná, osvalení výrazné a oblé, dobře vyvinuté. Končetiny jsou jemné. Zvířata jsou rohatá, rohy jsou kulaté, voskově žluté s tmavými konci. Srst je jednobarevně světlá, pšeničného zbarvení v různých odstínech, mulec a sliznice jsou růžové. \n\nJe to plemeno robustní, vysloveně masné, zvířata jsou nenáročná, přizpůsobivá a dlouhověká. Snáší dobře nízké i vysoké teploty, je chodivé, může být paseno na velkých plochách. Dobře využívá krmnou dávku včetně objemného krmiva. Poprvé se telí ve třech letech. Novorozená telata jsou poněkud dlouhá a plochá, s jemnými kostmi a malou hlavou a pazhehty, takže i přes vysokou porodní hmotnost nejsou u plavého aquitánského skotu časté těžké porody.\n\nDenní přírůstky u býků ve výkrmu jsou průměrně 1400 g, jatečná výtěžnost dosahuje 63 %. Jatečně upravené tělo je kvalitní, díky větší délce trupu je svíčková u tohoto plemene větší než u jiného skotu. Obsah tuku je malý a maso je libové.\n\nKromě čistokrevné plemenitby se používá též při užitkovém křížení s jinými plemeny, kříženci mají vyšší jatečnou výtěžnost a menší zastoupení loje a kostí v jatečném těle.\n\n"}
{"id": "879373", "url": "https://cs.wikipedia.org/wiki?curid=879373", "title": "Francie na Letních olympijských hrách 1932", "text": "Francie na Letních olympijských hrách 1932\n\nFrancii na Letních olympijských hrách v roce 1932 reprezentovala výprava 103 sportovců (97 mužů a 6 žen) v 13 sportech.\n\n"}
{"id": "879374", "url": "https://cs.wikipedia.org/wiki?curid=879374", "title": "Kostel svatého Ondřeje (Praha)", "text": "Kostel svatého Ondřeje (Praha)\n\nKostel svatého Ondřeje na Starém Městě v Praze stával nedaleko křižovatky ulic Betlémská a Karoliny Světlé, poblíž budovy čp. 287/I. V jeho sousedství býval románský dvorec.\n\nKostel byl vysvěcen za přítomnosti knížete Vladislava I. a jeho manželky Judity roku 1165 biskupem Danielem. Při tomto aktu byly vloženy do jeho oltáře ostatky 25 světců včetně ostatků českých patronů a jejich pravost byla potvrzena biskupskou autentikou. Svěcení kostela se zúčastnil ostrovský opat Petr.\n\nVe 12. století byl kostel i dvorec v majetku ostrovského kláštera. Poté jej roku 1288 získali premonstráti z Milevska a od roku 1310 byl v majetku kláštera zbraslavského.\n\nPo požáru roku 1336 byl přestavěn goticky a vysvěcen 22. prosince 1337. Při tomto novém svěcení byla nalezena do oltáře vložená autentika. Její nález byl zaznamenán Petrem Žitavským ve \"Zbraslavské kronice\".\n\nV 15. století kostel patřil kališníkům. Jako zchátralý byl roku 1596 obnoven a opraven. Na krátký čas v něm sídlili dominikáni, po nich se vrátil do majetku Zbraslavského kláštera. Při josefinských reformách byl roku 1785 spolu s řádem zrušen a odsvěcen a poté prodán i s opatským domem za 6691 zlatých do soukromých rukou. Byl využit jako truhlářská dílna.\n\nPři rozšiřování Betlémské ulice byl kostel zbořen a na místě opatského domu byla v letech 1888–1898 postavena Městská průmyslová škola strojnická.\n\nPodoba kostela se zachovala na Langweilově modelu Prahy a na obrazu z roku 1874 od Vincence Morstadta. Byla to jednolodní stavba složená ze široké lodi zpevněné opěráky, a obdélného, pětiboce uzavřeného presbytáře. Nad západním štítem měla věžičku. Areál byl ohrazen kamennou zdí a patřila k němu samostatně stojící kostnice.\n\n\n"}
{"id": "879376", "url": "https://cs.wikipedia.org/wiki?curid=879376", "title": "Rotační číselnice", "text": "Rotační číselnice\n\nRotační číselnice je součást starších telefonních přístrojů, veřejných telefonních automatů a pobočkových telefonních ústředen, která umožňuje volbu telefonního čísla v systémech s pulzní signalizací. Za jejího vynálezce je považován Almon Brown Strowger, jehož patentová přihláška podaná 21. prosince 1891 byla přijata jako U.S. patent #486,909 dne 29. listopadu 1892.\n\nModerní verze rotační číselnice s dírkami pro prst byla představena v roce 1904 ve firmě Bell System, ale používat se začala až v roce 1919. Na dlouhou dobu se pak stala nedílnou součástí telefonních přístrojů dokud nebyla v souvislosti s přechodem na tónovou volbu nahrazena tlačítkovou číselnicí, která byla představena na světové výstavě v Seattlu v roce 1962. \n\n"}
{"id": "879377", "url": "https://cs.wikipedia.org/wiki?curid=879377", "title": "Jan Poděbradský", "text": "Jan Poděbradský\n\nJan Poděbradský (* 1. března 1974 Praha) je bývalý český atlet, který začínal jako vícebojař a později se specializoval také na hladkou čtvrtku.\n\nZačínal jako fotbalista. Atletice se začal věnovat od roku 1985 na ZŠ Jeseniova v Praze 3. V letech 1989 – 1993 byl členem Bohemians Praha. Později hájil barvy Dukly Praha (1994 – 2004).\n\nV roce 1991 obsadil na juniorském mistrovství Evropy v Soluni 13. místo v desetiboji. Stříbro zde tehdy mj. získal Tomáš Dvořák. Na následujícím ME juniorů ve španělském San Sebastiánu o dva roky později napodobil svého krajana a výkonem 7 396 bodů vybojoval stříbrnou medaili. V roce 1995 se zúčastnil MS v atletice v Göteborgu, kde desetiboj dokončil na celkovém 15. místě (7 961 bodů). Nejlepší výsledky podal především ve sprinterských disciplínách (100 m, 400 m, 110 m překážek). Na následujícím světovém šampionátu v Athénách v roce 1997 již závodil v běhu na 400 metrů. V pátém rozběhu však obsadil časem 46,52 s poslední, 7. místo, což k postupu do čtvrtfinále nestačilo. V roce 1998 se kvalifikoval na halový evropský šampionát do Valencie. Z rozběhu postoupil do semifinále, kde však dvakrát šlápl na čáru a byl diskvalifikován. Na ME v atletice 1998 v Budapešti skončil v semifinále na celkovém 13. místě (46,01 s).\nV roce 2000 vybojoval v belgickém Gentu společně s Jiřím Mužíkem, Štěpánem Tesaříkem a Karlem Bláhou zlaté medaile na halovém ME ve štafetovém běhu na 4×400 metrů. V témže roce si vytvořil na vícebojařském mítinku ve francouzském Arles výkonem 8 314 bodů nový osobní rekord v desetiboji.\n\nOsmnáctkrát reprezentoval v mezistátních utkáních (1991 – 2003), z toho dvanáctkrát v evropském poháru a jednou v kategorii do 22 let. Aktivní kariéru ukončil v roce 2004.\n\n\n"}
{"id": "879378", "url": "https://cs.wikipedia.org/wiki?curid=879378", "title": "Korenica", "text": "Korenica\n\nKorenica, též Charenza, Karentia či Karenz, později také Gharense, bylo středověké sakrální hradiště západoslovanského kmene Ránů na ostrově Rujána v Baltském moři. Zároveň bylo administrativním centrem Knížectví Rujána a jedním ze sídel knížete. Bádání 19. stol. jej ztotožňovalo s lokalitou Garz; současné výzkumy ho umisťují do hradiska poblíž Venzu (\"Venzer Burgwall\").\n\nJméno Charenza (Karentia, Karenz) je odvozeno od starého osobního jména Chareta, nebo od ránského výrazu pro „kořen“ Koreta. V původním tvaru se jmenovalo Korenica. \n\nHradiště bylo obklopeno bažinou a vedla do něj jediná cesta. Po Arkoně na Wittově s chrámem Svantovíta bylo druhým nejvýznamnějším posvátným místem Ránů. Na místě směli být přítomni kněží tří svatyň, zasvěcených Rujevítovi, Porevítovi a Porenutovi. V každém z těchto chrámů se tyčila mohutná socha božstva zhotovená z dubového dřeva, barevně a zlatem ozdobená. Rujevít (Rugievít) měl jednu hlavu se sedmi tvářemi, sedm mečů po boku do jednoho pasu zavěšených a osmý tasený v pravici. Když ji chtěl dánský biskup Absalon z Roskilde zničit, nemohl sekerou dosáhnout ani její brady. Porevít měl pět hlav a byl bez zbroje. Porenut měl čtyři tváře a pátou na prsou, levicí se dotýkal jejího čela, pravicí brady. Srovnávacím rozborem se dá odvodit, že šlo patrně o tři božské bratry-bojovníky, syny boha hromu a blesku Peruna. Jelikož Arkona byla sídlem ránského velekněze, který požíval v zemi stejnou úctu jako kníže, hlavním městem byla Korenica. V době nebezpečí hradiště fungovalo také jako útočiště pro lid z okolí.\n\nV roce 1168 dánský král Valdemar I. spolu s arcibiskupem Absalonem z Roskilde podnikl křížovou výpravu proti svým slovanským sousedům a po dobytí Arkony přinutil obyvatelstvo přijmout křesťanství. Korenica se poddala o několik dní později po vyjednávání s ránskými knížaty Tetislavem a Jaromarem I. Chrámy byly zničeny a knížata přijala dánskou svrchovanost. V roce 1180 bylo administrativní centrum Knížectví Rujána přesunuto do Rugardu (dnes součást Bergenu \"auf Rügen\", jen několik kilometrů na jihovýchod).\n\nVe 12. stol. byla Korenica připomínána v kronikách Saxona Grammatika a Helmolda z Bosau.\n\nPoslední záznamy jsou z počátku 13. stol. Když dánský král poskytl peníze na postavení 12 nových kostelů na Rujáně, jeden z nich byla \"capelle nostre in Charenz\", ke které v roce 1232 patřila vesnice Gagern (obec Kluis) jako léno. V roce 1234, když rujánský kníže Vislav I. udělil Stralsundu lübecké městské právo, byla listina zpečetěna v Korenici. Poslední zpráva pochází z roku 1237. Ve 14. stol. je Gharense připomínáno jako součást farnosti Gingst.\n\nStarší bádání v 19. stol. umístilo Korenici do lokality Garz (\"Burgwall Garz\", 54°18′51″N 13°20′50″E). Zdejší hradiště s impozantními valy patří k nejlépe zachovaným v Německu. Jeho původní název byl Gardec (v pobaltské slovanštině totéž co „Hradec“) a po roce 1300 zde byla rezidence knížete Vislava III. Současný výzkum ztotožňuje Korenici s hradištěm Venz (\"Venzer Burgwall\", obec Trent, 54°30′7″N 13°19′0″E) na místě zvaném Gharense, které také více odpovídá údajům uvedeným v Gesta Danorum nebo u Saxona Grammatika. \n"}
{"id": "879379", "url": "https://cs.wikipedia.org/wiki?curid=879379", "title": "Eric Donald Hirsch", "text": "Eric Donald Hirsch\n\nEric Donald Hirsch (* 22. března 1928) je americký literární teoretik židovského původu, profesor na University of Virginia.\n\nByl ovlivněn zejména Gadamerovou hermeneutikou a Derridovou dekonstrukcí. Věnoval se tématu romantismu (William Wordsworth, Friedrich Schelling, William Blake), nejvíce však proslul konceptem \"kulturní gramotnosti\", tedy tezí, že porozumění textu nezávisí na inteligenci či dekódizačních schopnostech, ale na znalosti širokého kulturního kontextu – doporučoval s tímto vědomím reformovat americký vzdělávací systém.\n\n\n"}
{"id": "879380", "url": "https://cs.wikipedia.org/wiki?curid=879380", "title": "Panu dozorci s láskou", "text": "Panu dozorci s láskou\n\nPanu dozorci s láskou (anglicky \"To Surveil with Love\") je 20. díl 21. řady amerického animovaného seriálu \"Simpsonovi\". Premiéru v USA měl 2. května 2010. V Česku měl premiéru 13. ledna 2011. Scénář napsal Michael Nobori. Díl režíroval Lance Kramer.\n\nHomer je u Vočka v hospodě. Dorazí tam Duffman a rozdává reklamní předměty. Druhý den v práci oznamuje Smithers panu Burnsovi, že hora, do které měli 100 let ukládat jaderný odpad, je plná. Smithers má tedy najít největšího idiota v elektrárně a dá mu ho do tašky. Homer má v práci mnoho reklamního předmětů značky Duff. Jedním z nich je i taška. Hledání pana Burnse je u konce. Během oběda mu jeden ze zaměstnanců dá plutonium do tašky. Homer si chválí makarony, které mají k obědu. Podle Lennyho ale mají nejlepší makarony na nádraží. Homer popadne tašku a ihned se tam vydá. Tam mu nějaký člověk řekne, že nejlepší makarony dělají na bowlingu v Ogdenvillu. Homer tam okamžitě vyrazí. Zapomene ale na nádraží svou tašku, ve které je plutonium. Hned si někdo všimne nehlídané tašky. Je zavolána policie a pyrotechnický oddíl. Ti to odpálí. Výbuch je obrovský.\n\nMezitím ve školní jídelně Nelson podrazí Milhouseovi nohy. Líza ho začne hájit. Její argumenty se líbí člence debatního kroužku a Lízu tam pozve. Je to jediný kroužek, který škola nezrušila, protože nevyžaduje žádné pomůcky. Jako pultík slouží Ralph Wiggum. Tam však Líza záhy zjišťuje, že porota má předsudky vůči lidem s blonďatými vlasy.\n\nVečer ve zprávách se občané dozví, že odpálená taška na nádraží obsahovala plutonium. Znamená to prý jediné: teroristický útok. Druhý den se koná na radnici shromáždění. Starosta najmul konzultanta z Anglie. Jmenuje se Nigel Bakerbutcher. Prezentuje kamerový systém v Londýně. Kamery jsou tam doslova na každém rohu. Líza argumentuje, že ve jménu vyšší bezpečnosti se budou muset vzdát svých osobních svobod. Cletus ji ale označí za „bloncku“, čímž zneváží její argumenty. Občané kamerový systém odsouhlasí.\n\nLíza si nabarví své vlasy dohněda, aby předešla předsudkům na finále řečníků. Přijde tam jako bruneta. Porota hned přikládá jejím argumentům větší váhu. Ona pak prohlásí, že ta soutěž je fraška. Porota nevnímá argumenty, ale pouze barvu vlasů. Potom všem ukáže, že není bruneta, ale blondýna. Má blonďaté kořínky.\n\nKamery jsou doslova na každém kroku. Policii ale jejich správa nudí a tak najmou několik lidí z města – mezi nimi i Marge a Flanderse. On se v tom časem začne vyžívat. Myslí si, že ví, co je pro občany nejlepší. Bart náhodnou objeví na zahradě za jejich domem slepou zónu. Všichni obyvatelé z města se tam chodí vyřádit. Když to Marge zjistí, naštve se a nevědomky to řekne před kamerami nahlas. Ned jde za Homerem. Homer si stěžuje na kamery, všichni jich mají plné zuby. Přemluví tedy Neda, vydají se do města a zničí všechny kamery. Nigel Bakerbutcher oznamuje divákům, že nejoblíbenější reality show v Anglii končí. Anglická královna je jedním z diváků. Prý jí bude chybět Ralph Wiggum, protože jí připomíná jejího syna.\nFirma, která ve Springfieldu nainstalovala kamerový systém, se jmenuje \"Orwell Security\" a byla založena v roce 1984. Je to narážka na román 1984 anglického spisovatele George Orwella.\n\nV jedné scéně Jimbo, Kearney a Dolph pouští Toddovi trubkou do úst myši. Je to scéna převzatá z knihy 1984. Ned si na konci stěžuje, že nikdy nechtěl, aby se z toho stal \"Velký bratr\", jedna z fiktivních postav románu 1984.\n"}
{"id": "879381", "url": "https://cs.wikipedia.org/wiki?curid=879381", "title": "Bratuchin G-3", "text": "Bratuchin G-3\n\nBratuchin G-3 ( ) byl sovětský dělostřelecký pozorovací vrtulník vyvinutý konstrukční kanceláří OKB-3 Bratuchin z předchozího typu Bratuchin Omega II. Jeho variantou byl typ G-4.\n\nBratuchin G-3 byl první vrtulník v Sovětském svazu, který měl určenou vojenskou roli. Měl sloužit jako dělostřelecký pozorovací stroj, zjišťovat škody způsobené nepříteli dělostřeleckou palbou a také ji přesněji zaměřovat. Sovětské letectvo (VVS SSSR) jej plánovalo užívat jako naváděcí stroj dělostřelectva (rusky AК - „Артиллерийский корректировщик“). V roce 1945 si VVS SSSR objednalo 200 kusů tohoto stroje, který vycházel konstrukčně z Bratuchinova předchozího typu Omega II. Jelikož se předválečne motory MG-31F (kterými disponoval vrtulník Omega II) už několik let nevyráběly, byly pro G-3 zakoupeny ve Spojených státech amerických pístové motory Pratt & Whitney R-985-AN-1. První ze dvou prototypů byl hotov v srpnu 1945, ale letové zkoušky započaly teprve na jaře 1946. V témže roce byla zahájena v továrně č. 473 v Kyjevě výroba, která měla dodat 8 předsériových strojů G-3. Z nich bylo 5 určeno pro státní letecké zkoušky. Nakonec se dokončilo pouze 7 vrtulníků, navíc se značným zpožděním. Jedna helikoptéra byla vybavena zdvojeným řízením pro výcvik pilotů.\n\nVývoj byl přerušen a přešlo se na typ G-4, jenž byl vybaven specializovanými pístovými motory domácí provenience Ivčenko AI-26GR.\n\nG-4\n\n\n\n"}
{"id": "879382", "url": "https://cs.wikipedia.org/wiki?curid=879382", "title": "Anthony Phillips", "text": "Anthony Phillips\n\nAnthony Phillips (* 23. prosince 1951 Chiswick, Anglie) je britský kytarista. V roce 1967 spoluzaložil skupinu Genesis, ve které působil do roku 1970, kdy jej nahradil Mick Barnard. Phillips se skupinou Genesis natočil dvě alba, \"From Genesis to Revelation\" (1969) a \"Trespass\" (1970). Ačkoliv v době nahrávání třetího alba \"Nursery Cryme\" nebyl Phillips členem skupiny, je spoluautorem skladby „The Musical Box“. Ze skupiny odešel kvůli trémě. Od roku 1977, kdy vyšla deska \"The Geese and the Ghost\", vydává alba pod svým jménem. V roce 1980 hrál na albu svého bývalého kolegy z Genesis Mikea Rutherforda nazvaném \"Smallcreep's Day\". Rovněž hrál na albu \"The Single Factor\" skupiny Camel. Roku 2009 hrál ve dvou písních z alba \"Out of the Tunnel's Mouth\" dalšího člena Genesis, kytaristy Steva Hacketta.\n\n\n"}
{"id": "879386", "url": "https://cs.wikipedia.org/wiki?curid=879386", "title": "Kostel svatého Jana Křtitele (Staré Město)", "text": "Kostel svatého Jana Křtitele (Staré Město)\n\nStaroměstský kostel svatého Jana Křtitele Na zábradlí je zaniklý římskokatolický farní kostel v Praze na Starém Městě.\n\nKostel stával na místě dnešního domu čp. 205/I na rohu Smetanova nábřeží (resp. ulice Karoliny Světlé) a ulice Na Zábradlí. Byl postaven ve druhém desetiletí 12. století v románském slohu, později byl upraven goticky. Kolem kostela byl hřbitov, fara a farní škola, později (1604) bylo přistavěno ještě skladiště. \n\nV letech 1725–1730 celý komplex připadl staroměstskému dominikánskému klášteru u kostela svatého Jiljí. V roce 1789 byl kostel zrušen a přestavěn na obytný dům podle plánů Ignáce Jana Nepomuka Palliardiho. Celá budova pak byla v roce 1896 stržena.\n\nOd roku 1586 až do konce svého života v kostele jako kantor a kapelník působil pozdně renesanční hudební skladatel slovinského původu Jacobus Gallus Carniolus. Na domě v ulici Na zábradlí je pamětní deska s jeho podobiznou a letopočtem od jeho krajana architekta Josipa Plečnika.\n\n"}
{"id": "879389", "url": "https://cs.wikipedia.org/wiki?curid=879389", "title": "Amurosaurus", "text": "Amurosaurus\n\nAmurosaurus („ještěr od řeky Amur“) byl rod velkého hadrosauridního dinosaura, který žil asi před 66 miliony let (v období nejsvrchnější křídy) na území Dálného Východu Ruska (Amurská oblast). Zkameněliny tohoto velkého býložravce byly objeveny v rozsáhlém lůžku kostí v roce 1984 a formálně popsány byly v roce 1991. Dnes je \"Amurosaurus\" zatím nejlépe prozkoumaným dinosaurem, objeveným na území Ruska. Typovým druhem je \"A. riabinini\". Tento hadrosaurid byl blízce příbuzný rodům \"Sahaliyania\", \"Saurolophus\" a \"Parasaurolophus\", žil navíc vedle dalšího velkého hadrosaurida rodu \"Kerberosaurus\". V dospělosti byl dlouhý kolem 8 metrů a vážil až 3 tuny, patřil však spíše k menším zástupcům skupiny.\n\n\"Amurosaurus\" je v místě svého objevu populárním dinosaurem a jeho kostra je vystavena v místním paleontologickém muzeu.\n\n"}
{"id": "879390", "url": "https://cs.wikipedia.org/wiki?curid=879390", "title": "Guernseyský skot", "text": "Guernseyský skot\n\nGuernseyský skot, též guernsey, je dojné plemeno skotu malého vzrůstu, které pochází z ostrovů Guernsey, Alderney a Sark v průlivu La Manche. Má blízko k plemenu skotu z blízkého ostrova Jersey, jerseyskému skotu, a tato dvě plemena se označují jako plemena kanálová. Chován je především ve Velké Británii a v Severní Americe, v Česku je pouze několik kusů. Celosvětově však populace není velká a stavy zvířat se snižují.\n\nPlemeno vzniklo ze skotu dovezeného mnichy, kteří jako první osídlily ostrovy v průlivu La Manche. Tento původní skot pocházel pravděpodobně z Bretaně a z Normandie. Zákaz dovozu skotu, který byl vydán v roce 1789, následně izoloval populaci skotu na ostrovech. Oficiální plemenná kniha byla vydána v roce 1888.\n\nGuernseyský skot je výrazně dojné plemeno malého tělesného rámce s jemnou, ušlechtilou hlavou, jemnou kostrou a slabým osvalením. Vemeno je velké, polovejčitého tvaru. Zvířata jsou rohatá. Srst je zbarvená v odstínech od světle žluté po tmavě červenou, hlava je pigmentovaná s bílou lysinou, mulec je růžový. Časté jsou světlé skvrny, ocas je bílý.\n\nUžitkovost je jednostranná, mléčná, mléko obsahuje velké množství beta-karotenu, který mu dává typickou žlutou barvu. Vysoký je též obsah mléčného tuku. V roce 2001 dosahovaly krávy tohoto plemene v Anglii a Walesu průměrné roční užitkovosti 5 070 kg mléka s obsahem tuku 4,7 % a obsahem bílkoviny 3,6 %. \n"}
{"id": "879428", "url": "https://cs.wikipedia.org/wiki?curid=879428", "title": "Francie na Letních olympijských hrách 1928", "text": "Francie na Letních olympijských hrách 1928\n\nFrancii na Letních olympijských hrách v roce 1928 reprezentovala výprava 255 sportovců (219 mužů a 36 žen) v 17 sportech.\n\n"}
{"id": "879432", "url": "https://cs.wikipedia.org/wiki?curid=879432", "title": "Jan Vella", "text": "Jan Vella\n\nJan Vella (10. května 1906, Kladno – 10. ledna 1945, Beinn a' Bhùird, Skotsko) byl československý stíhací pilot, později pilot bombardéru. Za okupace se krátce zúčastnil domácího odboje, poté utekl do Anglie a vstoupil do RAF. Vyznamenán Záslužným leteckým křížem.\n\nJan Vella se narodil 10. května 1906 v Kladně. Jeho rodiči byli Václav Vella, hutník, a Marie Vellová, rozená Jindrová. Dětství strávil v malé obci Pálečku nedaleko Kladna, kde žili jeho rodičové.\n\nProšel výcvikem ve Škole pro odborný dorost letectva při Vojenském leteckém učilišti v Chebu, který započal 1. října 1924. V roce 1925 byl pro své schopnosti mimořádně zařazen do \"pilotního výcviku na letounech jednosedadlových\", opět na VLU v Chebu, čímž se mu splnila jeho touha a mohl se stát stíhacím pilotem. V roce 1927 ještě absolvoval kurz nočního létání, to již v Praze.\n\nJako pilot sloužil u 31. stíhací letky Leteckého pluku 3 „Generála-letce M. R. Štefánika“ ve Vajnorech u Bratislavy, v roce 1928 však odešel do zálohy (hodnost četaře), jelikož armáda snižovala stavy. V civilu alespoň na svou žádost konal dobrovolné lety u cvičné letky Leteckého pluku 1 „T. G. Masaryka“ v Praze-Kbelích.\n\nJiž na škole byl Jan Vella velmi schopným pilotem, což ukázala i jedna jeho sázka. Během jednoho cvičného školního letu přelezl ze zadního sedadla cvičného letadla na přední. Odměnou mu byla důtka od armády.\n\nPo svém propuštění z armády nastoupil do Československých státních drah jako strojvůdce. Jeho domovskou výtopnou byla Praha – Masarykovo nádraží. Nejprve byl strojvůdcem tzv. Modrého šípu, motorového rychlíkového vozu vyrobeného 1934 ve Škodových závodech v Plzni, později řídil legendární Slovenskou strelu, aerodynamický motorový expres z Tatry Kopřivnice (vyrobena 1936).\n\nV civilu se také oženil, 30. června 1936 si v Kladně vzal Blaženu Kalíkovou, s níž měl dceru Blaženku.\n\nBěhem okupace spolupracoval s exportní skupinou Obrany národa a pomáhal zajistit odchody politiků, vojáků a pronásledovaných odbojářů do zahraničí. Sám se však brzy stal pronásledovaným, a proto 6. listopadu 1939 utekl do zahraničí. Přes Slovensko, Maďarsko, Rumunsko, Bejrút a Marseilles se dostal do Anglie (19. června 1940). Manželka a dcera zůstaly v Československu, obě brzy po jeho útěku zatklo gestapo, manželka byla rok a a půl internována v táboře ve Svatobořicích.\n\nNecelé dva měsíce po svém příjezdu do Anglie, 2. srpna 1940, byl přijat do RAF a po bojovém výcviku nastoupil do 312. československé stíhací perutě. Sloužil ovšem pouze pět měsíců, poté musel službu kvůli věku opustit – dosáhl 35 let. Další dva roky strávil jako zalétávací pilot, nicméně nakonec se mu povedlo vrátit se do bojové služby, 14. dubna 1943 nastoupil jako bombardovací pilot (tam věková hranice nebyla tak přísná) do 311. československé bombardovací perutě.\n\nNad Atlantikem vykonal 71 bojových letů, ve vzduchu strávil 817 operačních hodin. Prováděl útoky na hladinové lodě a ponorky, prokazatelně mu bylo přiznáno potopení ponorky U-971 24. června 1944.\n\nNa počátku roku 1945 trávil Jan Vella dovolenou ve Skotsku. Při návratu zpět do Londýna odstartoval letoun spolu s ním a dalšími českými letci 10. ledna 1945 v 10:46. V Londýně však nepřistál a ani následné pátrání nic nezjistilo, proto byla posádka prohlášena za nezvěstnou (předpokládalo se její zmizení v moři). Až po sedmi měsících dva turisté objevili vrak letounu i s mrtvou posádkou v náročném horském terénu ve Skotsku.\n\nSmutnou ironií osudu se stal nejen fakt, že vynikající pilot Vella přišel o život, když se vracel z dovolené, ale též, že měl původně v plánu dopravit se do Londýna vlakem – cesta ho jako strojvůdce zajímala. Ovšem Karel Kvapil, pilot havarovaného letounu, ho přemluvil, aby letěl s ním. Spolu s nimi ještě zahynuli Leo Linhart, Rudolf Jelen a Valter Kauders.\n\nPohřeb se uskutečnil 3. září 1945 na československém oddělení hřbitova v Brookwoodu, Jan Vella byl pochován do hrobu č. 28.A.3, kde jeho ostatky spočívají dodnes.\n\nV letech 1940–1944 získal čtyřikrát Československý válečný kříž. Dne 26. ledna 1945 mu byl udělen Záslužný letecký kříž (DFC). Udělení tohoto vysokého ocenění pro Jana Vellu bylo schváleno již 2. listopadu 1944, ale ještě jej musel potvrdit panovník, proto se jeho formálního udělení Vella již nedožil.\n\nVellovo jméno dnes nese ulice v jeho rodném Kladně a v roce 2006 byl in memoriam jmenován čestným občanem Kladna. Jeho jméno je vytesáno na památníku zaměstnanců ČSD na Masarykově nádraží v Praze.\n\n\n"}
{"id": "879434", "url": "https://cs.wikipedia.org/wiki?curid=879434", "title": "Třetí řád", "text": "Třetí řád\n\nTřetí řád je v katolické církvi společenství laiků, kteří žijí v civilním životě (manželé, svobodní, ovdovělí), ale jsou přidruženi k některému z existujících běžných řeholních společenství. V podmínkách svého života se snaží naplňovat ideály, kterými žije řeholní společenství, k němuž jsou připojeni. Členům těchto třetích řádů se obvykle říká \"terciáři\". \n\nPůvod \"třetích řádů\" lze hledat v oblátech či laických bratrstvech. Za nejstarší třetí řád se považují premonstrátští terciáři, založení sv. Norbertem. Postupně vznikala také terciářská společenství při řádech ostatních. Dnes se můžeme setkat například s těmito třetími řády: \n\n\nFormou třetího řádu jsou také Salesiánští spolupracovníci (ASC). Nejstarší řeholní řády (benediktini, cisterciáci) mají také svou obdobu třetích řádů – Obláty. Formu třetího řádu má také Sdružení paulínských spolupracovníků.\n\n"}
{"id": "879452", "url": "https://cs.wikipedia.org/wiki?curid=879452", "title": "Dove Award", "text": "Dove Award\n\nDove Award je americké ocenění udělované každoročně společností GMA (Gospel Music Association) už od roku 1969.\nCeremoniál předávání cen se odehrával v Nashville, ale od roku 2011 je přesunut od Atlanty.\nSedm mezi-žánrových ocenění.\n\nGeneral\nOstatní ocenění jsou dávána interpretům v konkrétním hudebním žánru\n\nInspirational\n\n\nPop\n\nSouthern Gospel\n\nGospel (soul/black)\n\nMusicals\n\n\nPraise & Worship\n\n\nCountry & Bluegrass\n\nRock\n\n\nRap/Hip Hop & Urban\n\nMiscellaneous\n"}
{"id": "879464", "url": "https://cs.wikipedia.org/wiki?curid=879464", "title": "Předrománská architektura", "text": "Předrománská architektura\n\nPředrománská architektura zahrnuje stavební památky raného středověku (asi 500–1000) z jižní a západní Evropy. V této době se germánské kmeny usadily, přijaly křesťanství a asimilovaly římskou kulturu. V architektuře přecházely z dřevěných na kamenné stavby, většinou křesťanské kostely. Zpočátku velmi rozmanité stavební typy a postupy se za vlády Karla Velikého († 814) začaly sbližovat a připravovat tak nástup románského umění.\n\nObdobí předrománské architektury se časově kryje s obdobím velkého rozkvětu byzantské architektury na východě. Její vliv se výrazně promítl ve stavbách krále Theodoricha († 526) v jeho sídle v italské Ravenně, na tyto velké výkony však nedokázali západní stavitelé navázat. Stavby se silným byzantským vlivem (např. bazilika svatého Marka v Benátkách) se do předrománské architektury neřadí. \nPo zhroucení centrální římské administrativy se kulturní a společenský život i na západě ještě velmi dlouho řídil římskými zvyklostmi a místními (městskými) institucemi. Germánští dobyvatelé přijímali římskou kulturu i jazyk v různé míře a různě rychle. Například na Pyrenejském ostrově zůstal římský vliv daleko silnější než ve Střední Evropě, která byla z velké části za hranicemi Římské říše. Stavby z 6.–8. století jsou proto na Pyrenejském ostrově nebo v jižní Francii vyspělejší než chudé a primitivní stavby střední a severní Evropy. \n\nV tomto období proběhly dva významné pokusy o obnovení říše: sjednocení franské (merovejské) říše za Chlodvíka I. († 511) a nové založení říše Karlovci, které vyvrcholilo korunovací císaře Karla Velikého roku 800. Podle toho se předrománské období někdy dělí na před-karolinské a karolinské (karlovské). \n\nV předkarlovském období vznikaly v různých částech Evropy rozmanité stavební školy či slohy, často pouze místního významu. Nejvýznamnější byla merovejská kultura ve Francii, lombardská v severní Itálii, vizigótská na Pyrenejském poloostrově, jinak se stavělo na Britských ostrovech. Monumentální, vesměs církevní kamenné stavby vznikaly téměř výhradně na území bývalé říše. Z více než 1200 doložených staveb před rokem 768 ve Francii, severní Itálii, Porýní a horním Podunají bylo 285 katedrál a přes 800 klášterů. Katedrály vznikaly ve velkých střediscích (Tours, Remeš, Paříž), vesměs jako trojlodní sloupové baziliky bez příční lodi s jednou apsidou a patrně emporou. Všechny však byly později přestavěny, takže se zachovaly jen zbytky katedrály ve Vienne (Isère), několik okrouhlých (centrálních) baptisterií a ve východní části říše několik sálových kostelů (Řezno, Lorsch).\n\nNa Pyrenejském poloostrově, který Vizigóti už v 5. století přechodně sjednotili, se stavěly trojlodní baziliky s dřevěnou střechou, vysokými arkádami a podkovovitými oblouky, pod silným byzantským vlivem. Pozoruhodná zachovaná památka je kostel P. Marie v Naranco u Ovieda z 8. století. Poměrně svébytnou a prostou saskou architekturu zastupuje kostel sv. Jana v Escombe u Durhamu ve střední Anglii, rovněž z 8. století. \n\nKarel Veliký si dobře uvědomoval kulturní zaostalost Západní Evropy za Byzancí a vyvinul velké úsilí, aby tento handicap vyrovnal. V jeho říši začaly vznikat nejen kláštery, školy i podstatně monumentálnější kostely a chrámy, ale také kamenné paláce, které vzbuzovaly obdiv a vybízely k následování. Tak lze aspoň na evropském kontinentě mluvit o karolinském slohu s jistým oprávněním. Těžiště stavební činnosti se posunulo na východ, do Porýní a až k dolnímu toku Labe.\n\nReprezentativní církevní stavby více méně jednotného slohu měly také politický význam: Karel jimi jednak potvrzoval svůj nárok na dědictví západořímské říše, jednak zvyšoval svoji autoritu i prestiž. Slavná palácová kaple v Cáchách je centrální stavba s kupolí, osmibokým středem a šestnáctibokým ochozem. Podobou i výzdobou navazuje na Chrám Božího hrobu v Jeruzalémě i na Theodorichovy stavby v Ravenně. Typickou stavbou karolinské doby je však trojlodní klenutá basilika s příční lodí a jednou nebo více apsidami. Starověká \"confessio\" pod oltářem se rozvinula v kryptu, buď halovou se zvýšeným chórem, nebo naopak štolovou, plně v podzemí. V císařských basilikách vznikl na opačné straně lodi tzv. \"Westwerk\", symetrický chór pro císaře a jeho družinu. Veliký význam mají kláštery jako misijní zařízení v málo osídlených krajích a jejich specifická architektura kolem dvora s křížovou chodbou. \n\nMezi nejvýznamnější stavby patří S. Maria in Cosmedin v Římě, Einhardova bazilika ve Steinbachu u Darmstadtu, kláštery Werden u Essenu, Corvey (asi 50km východně od Paderbornu), Reichenau na Bodamském jezeře, sv. Emeram v Řezně aj. Výjimečně dobře zachovaný je centrální kostel sv. Donata v chorvatském Zadaru.\n\nZa vlády další dynastie Otonů (919–1024) vzniká zejména v Německu velká vlna monumentální stavební činnosti v poměrně výrazném otonském slohu, který se někdy řadí k umění předrománskému, častěji k románskému.\n\nNejstarší středověké kamenné stavby na českém území jsou doložené z období velkomoravské říše. Archeologické stopy kamenných kostelů různých typů odkryly výzkumy ve Starém Městě, Mikulčicích, v Modré a dalších lokalitách. Podoba nezachovalých staveb, jejich původ a vztah k cyrilometodějské misii je předmětem vědeckého bádání a hypotéz.\n\nS obdobím nejstarších Přemyslovců jsou spojeny kostely sv. Klimenta na Levém Hradci, Panny Marie v Praze a nejstarší stojící česká stavba, rotunda na Budči. O málo mladší byly bazilika sv. Jiří a rotunda sv. Víta na Pražském hradě. Kostely na hradištích hradské soustavy budované Boleslavem I. dokládá zachovalá rotunda sv. Petra ve Staré Plzni. Kamenný otonský kostel postavili také Slavníkovci na svém hradišti v Libici, zbořen byl již v roce 995 při jejich vyvraždění.\n\n"}
{"id": "879466", "url": "https://cs.wikipedia.org/wiki?curid=879466", "title": "Jerseyský skot", "text": "Jerseyský skot\n\nJerseyský skot, též jersey, je malé dojné plemeno charakteristické jemnou štičí hlavou, ušlechtilou tělesnou stavbou a vysokým obsahem bílkoviny a tuku v mléce. Je to druhé nejrozšířenější plemeno mléčného skotu na světě. Pochází z ostrova Jersey v průlivu La Manche a společně s příbuzným plemenem guernseyského skotu se označuje jako kanálové plemeno.\n\nPlemeno pochází ze skotu původem z Normandie a Bretaně, který byl dovezen na ostrov Jersey. Čistokrevně je chováno již přes 600 let a v Anglii bylo známé už v 18. století jako plemeno s mlékem vhodným pro výrobu másla. Od roku 1789, kdy byl zakázán import skotu na ostrov, se chová odděleně, naprosto bez přílivu cizí krve. Plemenná kniha byla založena v roce 1866. Poté se plemeno rozšířilo i do zahraničí, v roce 1850 bylo dovezeno do Spojených států, v roce 1862 na Nový Zéland. V současnosti je jersey nejvíce chována právě na Novém Zélandu, v Evropě je kromě Velké Británie ve větším množství chována v Dánsku, do Česka byl jerseyský skot dovezen v 60. letech 20. století a v současné době je zde chováno 2200 kusů krav, převážně v malých stádech..\n\nJerseyský skot je drobný skot jemné konstituce, krávy dosahují kohoutkové výšky pouze 117–125 cm a živé hmotnosti 350–420 kg. Tělesný rámec je obdélníkový, hrudník je hluboký a břicho prostorné, osvalení jen slabé. Utvářením těla představuje výrazný mléčný užitkový typ skotu. Typická je štičí hlava s širokým čelem a velkýma výraznýma očima. Zvířata jsou od přírody rohatá, většinou jsou však odrohovaná. Končetiny jsou suché, paznehty jsou tmavě pigmentované a ve srovnání s hmotností těla mají největší nášlapovou plochu ze všech plemen skotu. Vemeno je prostorné, hluboké dobře upnuté s výrazným závěsným vazem. Barva srsti je žlutohnědá, odstín kolísá od krémové až po červenou, na hlavě, ramenou a kyčlích je barva tmavší, častý je úhoří pruh na hřbetě a tmavě pigmentovaný mulec je světle obrouben.\n\nJe to plemeno, které má nejvyšší relativní mléčnou užitkovost v poměru k tělesné hmotnosti, mléko má vysoký obsah bílkovin, od 4,1-4,4 % a velmi vysoký obsah tuku, 6,2–7,5 %. Tukové kapénky jsou velké a usnadňují stloukání na máslo, vysoký obsah pevných složek též předurčuje toto mléko k výrobě sýrů. Díky velkému obsahu beta-karotenu je žlutě zbarvené. V současnosti je průměrná užitkovost českých jerseyských krav 6000 kg mléka za laktaci u starších krav a 5450 kg mléka u  prvotelek.\n\nMasná užitkovost je jen velmi malá: jatečná výtěžnost vyřazených krav je velice nízká, lůj starších zvířat je navíc sytě žlutě zbarvený, takže se maso podobá koňskému. Mladá zvířata se nedají vykrmit do vyšší hmotnosti a porážejí se už při hmotnosti 200-250 kg.\n\nJerseyský skot je raný, jalovice se poprvé zapouštějí ve věku 14-15 měsíců a telí se ve věku dvou let. Novorozená telata váží 20-30 kg. Konstituce je pevná, zvířata jsou dlouhověká a dobře využívají objemných krmiv a pastvy. Je však náročný na kvalitu podávaných krmiv a zvláště odchovávaná telata vyžadují dobrou zootechnickou péči.\n\n\nČeský svaz chovatelů jerseyského skotu\n"}
{"id": "879471", "url": "https://cs.wikipedia.org/wiki?curid=879471", "title": "Irving Howe", "text": "Irving Howe\n\nIrving Howe, původním jménem Irving Horenstein (11. června 1920 – 5. května 1993) byl americký literární kritik, historik a levicový politický aktivista. Jeho nejznámějšími pracemi jsou biografie Thomase Hardyho, Williama Faulknera či Sherwooda Andersona. Je znám též jako bojovník za dílo básníka Edwina Arlingtona Robinsona. Napsal též knihu o dějinách východoevropského židovstva v USA \"World of Our Fathers\", za niž dostal roku 1977 National Book Award. Ovládal též jidiš, byl prvním překladatelem díla Isaaca Bashevise Singera do angličtiny a vydal i několik sbírek starých jidiš příběhů. Psal rovněž sociálněkritické práce.\n\nNarodil se v židovské rodině v newyorském Bronxu, jeho rodiče přišli do USA z Bukoviny. Zúčastnil se bojů druhé světové války, po ní začal přispívat do vlivného levicového časopisu \"Partisan Review\" a stal se členem skupiny zvané The New York Intellectuals. Roku 1954 spoluzaložil intelektuální revue \"Dissent\", kterou vedl až do své smrti. Časopis prošel mnoha peripetiemi, které kopírovaly intelektuální dějiny USA - v 50. letech kritizoval jak mccarthysmus, tak stalinismus, v 60. letech odmítl podporovat tzv. Novou levici i osvobozenecká hnutí Třetího světa, takže byl kritizován radikálním studentským hnutím a byl považován spíše za liberální. Nakonec se ustálil na pozicích sociáldemokratismu evropského typu. Sám Howe prošel řadou levicových organizací (Young People's Socialist League, Max Shachtman's Workers Party, Democratic Socialist Organizing Committee), nakonec roku 1982 zakotvil v sociálnědemokratické straně Democratic Socialists of America, která je členkou Socialistické internacionály, její vliv v USA je ovšem minimální.\n\n\n\n"}
{"id": "879473", "url": "https://cs.wikipedia.org/wiki?curid=879473", "title": "Howe", "text": "Howe\n\nHowe může být:\n\n\n\n"}
{"id": "879480", "url": "https://cs.wikipedia.org/wiki?curid=879480", "title": "Joseph Hillis Miller", "text": "Joseph Hillis Miller\n\nJoseph Hillis Miller (* 5. března 1928) je americký literární teoretik a historik, řazený k dekonstruktivismu, silně ovlivněný též tzv. ženevskou školou literární kritiky, která stojí na fenomenologických základech. Působil na univerzitě v Yale ve stejné době jako Paul de Man, Harold Bloom a Geoffrey Hartman, proto se o nich čtyřech někdy mluví jako o Yaleské škole dekonstrukce. K hlavním oblastem jeho zájmu patřila především moderní britská literatura. Je znám svou obranou díla Jacquese Derridy před výpady z amerického akademického prostředí.\n\n\n"}
{"id": "879483", "url": "https://cs.wikipedia.org/wiki?curid=879483", "title": "Konečná (film)", "text": "Konečná (film)\n\nAmerický film Konečná (anglicky The Last Stand) je první film Arnolda Arnolda Schwarzeneggera po ukončení jeho politické kariéry. Režii producenti svěřili režisérovi Ji-un Kimovi původem z Jižní Koreje.\n\nPříběh vypráví o šerifovi, který na stará kolena ochraňuje své město Sommerton před bosem mexické mafie, který uprchl a se svojí smečkou podřízených jede kolem klidného městečka, které má starý důchodce – šerif pod svojí jurisdikcí.\n"}
{"id": "879491", "url": "https://cs.wikipedia.org/wiki?curid=879491", "title": "Pincgavský skot", "text": "Pincgavský skot\n\nPincgavský skot je plemeno skotu s dvoustrannou užitkovostí. Chová se především v Rakousku, kde bylo ještě v roce 1957 nejpočetnějším plemenem skotu, v současné době zde tvoří 2,5 % krav v kontrole užitkovosti.\n\nPlemeno vzniklo v oblasti Pinzgau v Salzbursku přikřížením skotu z Wallis do místního krajového plemene. Původně bylo třístranné užitkovosti, dnes je to plemeno s užitkovostí dvoustrannou s rovnoměrným důrazem na masnou i mléčnou užitkovost. Je středního až vyššího tělesného rámce, hrudník i břicho jsou hluboké, kýty výrazně osvalené. Hlava je krátká s tmavým mulcem, zvířata jsou rohatá. Nápadné je zbarvení pincgavského skotu, základní barva je kaštanově hnědá, od kohoutku se na hřbet táhne široký bílý pruh, který pokračuje přes zadní stranu hýždí, břicho a spodní strana hrudi jsou též bílé, stejně jako ocas.\n\nPincgavský skot je odolný vůči povětrnostním vlivům a výborně zhodnocuje krmivo. Mléčná užitkovost je průměrně 5320 kg mléka s obsahem 3,9 % tuku a 3,3 % bílkovin. Mléčná užitkovost je v současnosti prošlechťována s využitím červených holštýnských býků. Toto plemeno se dokáže uplatnit též ve stádech bez tržní produkce mléka, denní přírůstky býků ve výkrmu dosahují 1300 g a jatečná výtěžnost je asi 58 %. Maso pincgavského skotu je světlé a dobře mramorované.\n"}
{"id": "879496", "url": "https://cs.wikipedia.org/wiki?curid=879496", "title": "My Bloody Valentine (rozcestník)", "text": "My Bloody Valentine (rozcestník)\n\nMy Bloody Valentine může být:\n\n"}
{"id": "879497", "url": "https://cs.wikipedia.org/wiki?curid=879497", "title": "My Bloody Valentine", "text": "My Bloody Valentine\n\nMy Bloody Valentine je irská alternativní rocková skupina, založená v Dublinu v roce 1983. Před rokem 1987 skupinou prošlo více hudebníků. Právě v roce 1987 se sestava ustávila a až do jejího rozpadu v roce 1997 ji tvořili Kevin Shields (kytara, zpěv), Colm Ó Cíosóig (bicí), Bilinda Butcher (kytara, zpěv) a Debbie Googe (baskytara). Skupina za dobu své existence vydala dvě studiová alba, \"Isn't Anything\" (1988) a \"Loveless\" (1991). V roce 2007 byla skupina obnovena v klasické sestavě a v roce 2013 vydala třetí album nazvané \"mbv\".\n"}
{"id": "879498", "url": "https://cs.wikipedia.org/wiki?curid=879498", "title": "Bolek Prchal", "text": "Bolek Prchal\n\nBolek (Boleslav) Prchal (21. října 1898 v Okříškách – 19. září 1949 v Praze) byl český herec.\n\nBolek Prchal se narodil na Vysočině, v obci Okříšky. Obecnou školu vychodil v Třebíči, kde vystudoval i gymnázium. Po první světové válce začal studovat Vyšší obchodní školu, ale v roce 1920 začal účinkovat u Činoherní a operetní společnosti Josefa Burdy, zde vydržel do roku 1925. Poté přišlo angažmá v Českém divadle v Olomouci (v letech 1925–1926) a v Městském divadle v Kladně (v období 1926–1930). Následoval přesun do Prahy a jeho angažmá v Osvobozeném divadle (roky 1930–1932). Následně pracoval jako režisér ve \"Velké operetě\", v nuselském Tylově divadle a v Divadle U Nováků. Během druhé světové války pracoval v smíchovské Aréně a holešovické Uranii, po jejím skončení byl mezi spoluzakladateli Divadla 5. května, zde vydržel cca 2 roky. V letech 1947|1948 působil v Divadle pracujících ve Zlíně. Po necelém roce v Zemském divadle v Brně přišel návrat do Prahy. Poslední rok svého života prožil v Divadle státního filmu.\n\nNejvýraznější rolí byla pravděpodobně role sluhy v komedii \"Eva tropí hlouposti\" (1939).\n\nBolek Prchal zemřel náhle 19. září 1949 v Praze ve věku 50 let. Je pochován v rodinném hrobě rodiny Švarců, na Vinohradském hřbitově.\n\nZa manželku měl divadelní herečku Annu Prchalovou za svobodna Švarcovou (1900) dceru divadelních a filmových herců Karla a Anny Švarcových, kterou poznal v průběhu angažmá v Olomouci.\n\nRodný dům Bolka Prchala stojí na adrese Boženy Němcové 101 v Okříškách.\n\n\n"}
{"id": "879500", "url": "https://cs.wikipedia.org/wiki?curid=879500", "title": "Matisyahu", "text": "Matisyahu\n\nMatthew Paul Miller (* 30. června 1979\n, West Chester, Pennsylvania), lépe známý pod hebrejským a uměleckým jménem Matisyahu, je americký hudebník pohybující se mezi reggae a alternativním rockem. V mládí prožil několik duchovních přerodů v rámci judaismu, což se stalo výchozím bodem duchovního vesmíru pro psaní písní. V hudebním průmyslu nyní působí více než dekádu.\n\nMatthew Miller vyrůstal v tradiční židovské rodině, byl veden k rekonstruktivnímu judaismu a v New Yorku ve White Plains chodil do synagogy. Jako šestnáctiletý skončil se školou a vyjel coby fanoušek rocková kapely Phish na její turné po Státech, kde začal brát halucinogenní drogy.\nJako mladík poslouchal reggae a dělal beatbox pod uměleckým jménem MC Truth s kapelou Soulfori. Když se vydal do Skalistých hor, potkal tam Boha a začal se pídit po vlastní židovské identitě. Na podzim 1995 pobyl v Izraeli na Alexander Muss škole (AMHSI) v Hod ha-Šaron, dokončil outdoor školu ve městě Bend a začal žít dle chasidských předpisů.\nByl znám tím, že se v 19 letech stal členem Chabadu Lubavič, chasidského židovského hnutí.\nPřezdívá se mu „rastafarián s pejzy“ a jeho hudbě „chasidské reggae“.\n\nMatthew Paul Miller a manželka Talia Miller se vzali v srpnu roku 2004 a mají tři syny, Laivy Miller (2005), Shalom Miller (2007) a Menachem Mendel Miller (2011).\nV dubnu 2014 v rozhovoru potvrdil, a poté i pro šou \"The Howard Stern Show\" internetového rádia, že je rozvedený. Následně s použitím instagramu ukázal světu dceru Sasha Lillian Miller (2014) a blogerka určila jako matku členku bendské reformní synagogy.\n\nDoma i na turné provozuje přísné košer vegetariánství a od roku 2010 veganství.\nPo deseti letech, na konci roku 2011, prošel vnitřním vývojem, který se projevil i navenek; oholil si plnovous, ale kipy se nezbavil.\nDalší rok se objevila jeho fotografie bez kipy a s americkým rapperem Wiz Khalifou, který kouří joint.\n\nS hudbou nepřestal, šabat nadále dodržuje a synové pokračují v docházce do Chabad školy v Los Angeles.\nSamotné jméno Matisyahu pochází z hebrejského Mattyth Jáh(u), což znamená \"Boží dar\" a zpěvák si jeje vybral jako hebrejskou variantu svého jména Matthew.\n\nPrvní hudební vystoupení provozoval pod pseudonymem MC Truth s kapelou Soulfori. Po upsání se k JDub Records, společnosti podporující židovské hudebníky, nahrál první CD s názvem \"Shake Off the Dust... arise!\" spolu s tříčlennou kapelou Roots Tonic. Tato kapela jej tak doprovázela na všech koncertních vystoupeních. Album bylo vydáno 28. října 2004. Po koncertu na festivalu Bonnaroo 2005 jej pozval zpěvák Trey Anastasio z kapely Phish na společný koncert při příštím ročníku Bonnaroo festivalu.\n\nNásledující album \"Live at Stubb's\" bylo nahrané živě na koncertě v Austinu dne 19. února 2005, za dva měsíce, dne 19. dubna, vychází v produkci Billa Laswella pro vydavatelství Or Music. Po sedmi měsících debutovalo toto live album v Billboard Reggae žebříčku na 5. pozici a na 176. pozici v žebříčku Billboard 200. Dne 7. ledna 2006 získalo 1. místo v kategorii Reggae a 18. března 2006 se umístilo na 30. pozici v Billboard 200.\n\nDne 7. března 2006 vydal album \"Youth\" v produkci Billa Laswella, které následně 16. března vyhlásil časopis Billboard jako nejlepší Digital Song. Toto studiové album vyšlo spolu s dub-remixovou kompilací \"Youth Dub\". Následně Matisyahu podpořil vydání koncerty po Americe, Evropě i Izraeli. V Izraeli také vznikl záznam pro DVD \"Live in Israel\", které obsahovalo kromě koncertu v Tel Avivu i dokument natáčený s kapelou po Jeruzalémě a jeho okolí, samotné DVD se v USA dostalo do prodeje 26. prosince 2006.\n\nTřetí studiové album \"Light\" bylo vydáno 25. srpna 2009 a v Billboard Reggae žebříčku se album udrželo 34 týdnů. Zároveň se studiovým albem vyšel živý záznam koncertu z Denveru s kapelou Roots Tonic pod názvem \"Live at Twist & Shout\" jako EP. Píseň „Souls Will Rise“ na EP byla věnována obětem teroristického útoku v Bombaji v listopadu roku 2008.\n\nHit „One Day“ z prvního singlu je použit při propagaci zimních olympijských her 2010, a Matisyahu jej jel také do Vancouveru představit. Dále se v roce 2010 podílel na albu \"Sefardský hudební festival, Vol. 1\" s písní „Two Child One Drop“.\n\nPro další album se Matisyahu vrátil do Austinu, kde dne 18. srpna 2010 vznikla s brooklynskou kapelou The Dub Trio živá nahrávka \"Live at Stubb's, Vol. 2\". Výsledný audio a video záznam koncertu byl následně vydán na CD a DVD dne 1. ledna 2011.\n\nV březnu 2011 Matisyahu účinkoval a zpíval v klipu „Pure Soul“ australského chasidského zpěváka DeScribe.\n\nČtvrté studiové album \"Spark Seeker\" vyšlo 17. července 2012 ve Spojených státech. Následně debutovalo na 1. místě Billboard Reggae žebříčku.\nNahrávalo se v Los Angeles, Kalifornii a v Tel Avivu během let 2011 až 2012. Vydání následně podpořilo turné Festival of Light 2012. Při turné byla některá vystoupení nahrávána a vydána jako EP \"Spark Seeker: Acoustic Sessions\", a do distribuce šlo živé album dne 29. ledna 2013.\n\nTéhož roku bylo dne 30. července 2013 uvolněno živé album k volnému stažení s názvem \"Five7Seven2 Live\", v referenci na právě probíhající rok 5772 dle židovského kalendáře. Nahrávky pro toto album vznikaly na koncertech v průběhu roku 2012.\n\nPáté studiové album \"Akeda\" vydalo dne 3. června 2014 studio Elm City Music. Zajímavostí je, že obálku navrhl fanoušek na základě informací od zpěváka. Název alba vychází z transkripce hebrejského slova akedát ( , doslova „svázání“), obvykle používáno v příběhu o svázání Izáka.\n\nMatisyahu spolupracoval s hudebníky různých náboženství. Vokálně se podílel na několika písních křesťanské metalové kapely P.O.D. pro album \"Testify\". S kapelou The Crystal Method nahrál v roce 2008 píseň „Drown in the Now“ pro jejich album \"Divided By Night\", následně se objevil jako hlavní postava v doprovodném hudebním videu.\nKapela Easy Star All-Stars tvořící reggae coververze různých interpretů přizvala Matisyahu k práci na coververzi alba \"Sgt. Pepper's Lonely Hearts Club Band\", Matisyahu se tak podílel na coververzi písně „Within You Without You“ pro album \"Easy Star's Lonely Hearts Dub Band\".. S muslimy jako je například Kenny Muhammad nebo Akon několikrát spolupracoval. Akona přizval k nazpívání písně „One Day“ pro singl \"One Day\", další remix této písně vytvořil spolu s haifskou kapelou Infected Mushroom. Spolupracoval také například s interprety jako je Joseph Israel, C-Rayz Walz a nebo Trevor Hall.\n\n\n\n\n\n"}
{"id": "879502", "url": "https://cs.wikipedia.org/wiki?curid=879502", "title": "Primal Scream", "text": "Primal Scream\n\nPrimal Scream je skotská alternativní rocková skupina, založená v roce 1982 v Glasgow. Své první album s názvem \"Sonic Flower Groove\" skupina vydala v roce 1987 a do roku 2016 jich vydala dalších deset. V současné době skupinu tvoří zpěvák Bobby Gillespie, kytarista Andrew Innes, klávesista Martin Duffy, bubeník Darrin Mooney a baskytaristka Debbie Googe, která souběžně působí ve skupině My Bloody Valentine.\n\n\n"}
{"id": "879504", "url": "https://cs.wikipedia.org/wiki?curid=879504", "title": "Notting Hill", "text": "Notting Hill\n\nNotting Hill je oblast v západní části Londýna, v obvodu Kensington a Chelsea, severozápadně od Kensingtonských zahrad. Obytná oblast s domky a zahrádkami z viktoriánské doby před rokem 1900 byla dlouho zanedbaná, po roce 1980 však přišla do módy a dnes patří mezi dobré adresy. Svým fantastickým románem \"Napoleon z Notting Hillu\" ji proslavil G. K. Chesterton. Mezi turistické atrakce patří každoroční karneval a tržiště Portobello Road.\n\n"}
{"id": "879506", "url": "https://cs.wikipedia.org/wiki?curid=879506", "title": "Ottawa (rozcestník)", "text": "Ottawa (rozcestník)\n\nOttawa je hlavní město Kanady. Tento název však může mít také jiné významy:\n\n\n\n\n\n"}
{"id": "879509", "url": "https://cs.wikipedia.org/wiki?curid=879509", "title": "Haslach an der Mühl", "text": "Haslach an der Mühl\n\nHaslach an der Mühl (česky Hašlach případně Hašlach nad Mihelou) je městys v rakouské spolkové zemi Horní Rakousy, v okrese Rohrbach. Leží na soutoku Velké Mihely a Horského potoka.\nV roce 2012 zde žilo 2 536 obyvatel.\nVes byla založena zřejmě již před rokem 1231, kdy byl Hašlach zmíněn ve smlouvě mezi pasovským biskupem a Vítkem III. mladším z Prčice a Plankenberka.\n\nV roce 1341 ves odkoupil od pasovského biskupa Petr I. z Rožmberka, který nechal vystavět věž (\"Burg Haslach\"), jež se měla stát základem budoucí hradu. Ten však nebyl nikdy dokončen. O sto let později byl během husitských válek Hašlach dvakrát zničen.\n\nV roce 1599 byl Petr Vok z Rožmberka finanční tísní donucen ves prodat, čímž se po 250 letech Hašlach navrátil do vlastnictví pasovského biskupa.\nStarostové od roku 1850:\nZnak městyse se dvěma věžemi a městskou branou obsahuje i malý znak pánů z Rožmberka, který korunuje písmeno M, iniciálu císaře Matyáše.\n"}
{"id": "879510", "url": "https://cs.wikipedia.org/wiki?curid=879510", "title": "Tyrolský šedý skot", "text": "Tyrolský šedý skot\n\nTyrolský šedý skot, též tyrolské šedé, německy Tiroler grauvieh, je typické alpské plemeno skotu z rakouského Tyrolska, chováno je též v Jižním Tyrolsku v Itálii. Menší množství kusů se vyskytuje v Algavsku a ve Švýcarsku se chová menší typ tohoto plemene pod názvem \"Rätisches grauvieh\". Je to otužilý, odolný skot s kombinovanou užitkovostí, držený celoročně na horských pastvinách s nadmořskou výškou přes 1000 m n. m.\n\nTyrolské šedé je velice staré místní plemeno skotu, v údolí Innu se šedý dojný skot choval již před dvěma tisíci lety. V minulosti bylo rozšířeno prakticky po celých východních Alpách a byla jim zušlechťována italská i jihoevropská plemena skotu, v současné době se počet zvířat snižuje.\n\nJe to plemeno středního tělesného rámce, zbarvení je stříbřité až železitě šedé, některá zvířata jsou více dohněda. Spodní strana trupu, břicho, vemeno, vnitřní strana končetin a obroubení mulce jsou světlejší než základní barva. Zvířata jsou rohatá a rohy, stejně tak i tvrdé paznehty, jsou černé. Býci jsou tmavší než krávy. Tyrolský šedý skot je otužilý, dobře zhodnocuje krmivo a má skvělou pastevní schopnost, je robustní, raný a bez problémů se telí. Průměrná roční užitkovost je 4680 kg mléka s obsahem tuku 3,9 % a bílkovin 3,3 % a hodí se tak i pro výrobu másla či sýrů. Denní přírůstek býků ve výkrmu činí 1150 g a jatečná výtěžnost může dosahovat až 60 %. Maso je jemně vláknité s vynikajícím mramorováním a výbornou chutí.\n\n85 % všech stád je chováno v nadmořských výškách přes 1000 m n. m a většina letních pastvin je ve výškách 1600–2000 m n. m.\n"}
{"id": "879514", "url": "https://cs.wikipedia.org/wiki?curid=879514", "title": "Catharina Roodzantová", "text": "Catharina Roodzantová\n\nCatharina (Toos) Roodzantová-Glimmerveenová (21. října 1896, Rotterdam – 24. února 1999, tamtéž) byla nizozemská šachistka.\n\nVyhrála třikrát nizozemské mistrovství žen v šachu (1935, 1936 a 1938). Na ženském superturnaji v Semmeringu roku 1936 skončila společně s Giselou Harumovou na třetím a čtvrtém místě za Sonjou Grafovou a Claricí Beniniovou.. Se Sonjou Grafovou sehrála v Rotterdamu dva zápasy a oba prohrála: roku 1937 0:3 (=1) a roku 1939 1:3.\n\nDvakrát se zúčastnila turnaje o titul mistryně světa v šachu (roku 1937 ve Stockholmu, kde skončila na desátém až šestnáctém místě, a 1939 v Buenos Aires, kde byla sedmá až osmá).\n\nZemřela v Rotterdamu ve věku 102 let.\n\n"}
{"id": "879515", "url": "https://cs.wikipedia.org/wiki?curid=879515", "title": "Imrich Flassik", "text": "Imrich Flassik\n\nImrich Flassik (12. července 1924 Banská Bystrica – 14. září 2013 Bratislava) byl slovenský a československý právník a politik, po sametové revoluci československý ministr pověřený řízením Federálního úřadu pro hospodářskou soutěž ve vládě Mariána Čalfy.\n\nPocházel z rodiny bankovního úředníka, v dětství bydlel s rodiči v Banské Bystrici, později ve Dvoře Králové nad Labem a Žilině. Od roku 1933 chodil na gymnázium v Ružomberoku. V letech 1936–1944 studoval na gymnáziu v Banské Bystrici, pak v letech 1944–1948 Právnickou fakultu Univerzity Komenského a Vysokou školu ekonomickou v Bratislavě. V období let 1948–1951 pracoval jako právník na Oblastním ředitelství podniku Keramika. V roce 1952 byl učitelem na Škole administrativních pracovnic, učil na Hospodářské škole v Pezinku, následně v letech 1954–1960 byl právníkem v podniku Stavoprojekt a v letech 1960–1967 zaměstnancem v odboru výstavby Úřadu předsednictva Slovenské akademie věd. V letech 1967–1991 byl státním arbitrem při Státní arbitráži Slovenské (socialistické) republiky. Jako člen pracovní expertní skupiny zřízené Federálním shromážděním se podílel na tvorbě nového Obchodního zákoníku.\n\nPo sametové revoluci se zapojil do politiky. V listopadu 1990 se účastnil 2. sněmu KDH a koordinoval práci komise pro přípravu nových stanov. V dubnu 1991 se stal místopředsedou Spolku křesťanských právníků. 18. ledna 1991 byl jmenován ministrem pověřeným řízením Federálního úřadu pro hospodářskou soutěž ve třetí vládě Mariána Čalfy. Portfolio si udržel do konce existence vlády, tedy do 2. července 1992. Do vlády ho nominovalo Kresťanskodemokratické hnutie. Jako ministr v březnu 1992 označil koupi automobilky Škoda v Mladé Boleslavi firmou Volkswagen za neplatnou. Již předtím v roce 1991 kritizoval, že privatizace Škody nebyla jeho úřadu oznámena. Toto tvrzení ovšem odmítl tehdejší český ministr průmyslu Jan Vrba. Fúze obou firem podle něj nebyla v rozporu s antimonopolním zákonem a odmítl, že by česká vláda přislíbila Škodě ochranu před působením antimonopolního zákona. Federální úřad pro hospodářskou soutěž nakonec privatizaci posvětil 15. března 1992.\n\nV letech 1992–1994 byl předsedou obchodního senátu Nejvyššího soudu Slovenské republiky. Od roku 1994 praxoval jako advokát Aliance advokátů. Publikoval odborné články v slovenských \"Hospodářských novinách\" a byl spoluautorem knihy \"Arbitrážne konanie\". Působil i jako místopředseda redakční rady \"Bulletinu slovenské advokacie\".\n\nZemřel v září 2013 po krátké těžké nemoci.\n"}
{"id": "879516", "url": "https://cs.wikipedia.org/wiki?curid=879516", "title": "Oepping", "text": "Oepping\n\nOepping je obec v rakouské spolkové zemi Horní Rakousy, v okrese Rohrbach.\n\nV roce 2012 zde žilo 1 541 obyvatel.\n"}
{"id": "879523", "url": "https://cs.wikipedia.org/wiki?curid=879523", "title": "Německá historická škola", "text": "Německá historická škola\n\nNěmecká historická škola či historická škola ekonomie byla převládajícím směrem ekonomické vědy v Německu během 19. století. Jejím základním principem je odmítavý postoj ke klasické politické ekonomii, která se tehdy zformovala v Anglii a ve Francii. Cílem kritiky byla především abstraktně deduktivní metoda klasické ekonomie a skepse ohledně existence obecně platných ekonomických zákonů. Historická škola naopak tvrdila, že pouze studium empirických fakt a induktivní metoda mohou vést k poznání hospodářských procesů. Pravou podstatu ekonomických jevů je tedy možné vysvětlit jen na základě zkoumání historie.\n\nNěmecká historická škola vychází z německé klasické filozofie, především z Immanuela Kanta a G. W. F. Hegela. Kant např. tvrdil, že poznání nemůže mít žádný obsah, pokud se nevztahuje ke zkušenosti. Svůj vliv na formování německého ekonomického myšlení hrálo opoždění Německa v hospodářském rozvoji a nutnost čelit silné zahraniční konkurenci. Roli hrála i vysoká úroveň historické vědy v německých zemích. Historická škola navazovala též na tzv. kamerální politické vědy, což byl systém nauk uplatňovaný ve středoevropských zemích, který připravoval úředníky pro státní správu a obsahoval i disciplíny jako obchodní právo, státní finance či daně. Postupně se kameralistika přibližovala vědě o národohospodářství.\n\nNejvýznamnějším předchůdcem historické školy byl Friedrich List, který zastával evoluční pohled na politickou ekonomii a jako základ argumentace používal historické srovnání. Jeho hlavním dílem je \" Das Nationale System der politischen Oekonomie\" (Národní systém politické ekonomie, 1841). Vychází z myšlenky, že je potřeba rozvíjet specifickou národní politickou ekonomii, která musí zohledňovat národní specifika a sloužit národním zájmům. Odtud pochází požadavek na bariéry mezinárodnímu obchodu, za kterými by mohl „dospět“ německý průmysl – tzv. výchovný protekcionismus. List zformuloval koncept stádií hospodářského vývoje, podle kterého určitým dosaženým úrovním hospodářského rozvoje měly odpovídat rozdílné hospodářské politiky, čímž zpochybňoval univerzální ekonomické zákony klasické politické ekonomie.\n\nStarší historická škola se zformovala ve 40. letech 19. století. Přišla s historickou metodou, avšak historismus neprosazovala tak důrazně jako pozdější mladší historická škola. Její představitelé vycházeli z toho, že politická ekonomie je vědou historickou. Nevybudovali však žádný koherentní systém politické ekonomie podle svých představ a zůstali pouze u kritiky klasické ekonomie a deklarací, jak by politická ekonomie měla vypadat.\n\nWilhelm Roscher vyzval k přebudování politické ekonomie na základě „historické metody“. K jiným metodologickým přístupům zkoumání ekonomiky byl však také tolerantní a v podstatě uznával i klasickou ekonomii. Jeho \"Nástin přednášek o státním hospodářství na podkladě historické metody\" (1843) je považován za manifest, resp. založení německé historické školy. Roscher tvrdil, že hospodářský řád je produktem historického vývoje. Za základní úkol ekonomické teorie považoval popis toho, co národ chce dosáhnout v hospodářství a popis cíle, který skutečně sleduje.\n\nBruno Hildebrand požadoval přebudování národohospodářské teorie na základě historické metody. Lidé podle něho mají svobodnou vůli a nemusí se řídit žádnými hospodářskými zákonitostmi. Rozdělil hospodářský vývoj do tří stupňů: hospodářství přírodní, peněžní, úvěrové. Jeho kritika Adama Smithe spočívala v tvrzení, že podněty hospodářské činnosti nevycházejí jen z osobních zájmů jednotlivců, nýbrž i z morálky, smyslu pro povinnost a jiných lidských motivů.\n\nKarl Knies požadoval nahrazení národohospodářské teorie historickým výkladem vývoje národního hospodářství, politiky a kultury. Odmítal existenci zákonů, neboť nevěřil na opakování jevů a zdůrazňoval, že v každém národu vládne specifický duch. Úkolem ekonomické teorie je proto vysvětlit historickou minulost příslušného národa.\n\nV období působení mladší historické školy se Německo sjednotilo (1871) a začalo se proměňovat z relativně zaostalé na vyspělou zemi, kde však stále přetrvával protekcionismus. Představitelé mladší historické školy seskupené okolo Gustava Schmollera již nepopírali kauzalitu ve společenském životě, avšak nepředpokládali, že metody klasické politické ekonomie jsou pro objevení zákonů vhodné. Mladší německou historickou školu tvoří první generace a druhá generace (někdy označována jako nejmladší historická škola). Představiteli druhé generace jsou především Max Weber a Werner Sombart.\n\nGustav Schmoller byl hlavním mluvčím první generace mladší německé historické školy, zejména v prvním sporu o metodu s Carlem Mengerem (o přípustnosti abstraktně deduktivní metody) - tzv. \"Methodenstreit\" a ve druhé generaci mladší historické školy též ve druhém sporu o metodu (spor o hodnotové soudy). Schmoller považoval abstraktně deduktivní metodu za nevědeckou. Zdůrazňoval evoluci a etický přístup. Byl přesvědčen, že k naplnění cílů německé historické školy stačí nashromáždit dostatek historických a statistických údajů a z nich pak vyvodit novou ekonomickou teorii. To se mu však nikdy nepovedlo a místo toho nezamýšleně rozvinul spíše dějiny národního hospodářství.\nJeho nejvýznamnějším dílem je \"Grundriss der allgemeinen Volkswirthschaftslehre\" (Nástin obecné národohospodářské nauky, 1901-1904). Schmollerův přínos lze doložit zejména na zkoumání institucí, díky kterému se stal předchůdcem teorie transakčních nákladů a amerického institucionalismu.\n\nMax Weber měl liberálnější názory než jiní představitelé historické školy. Společnost vnímal jako souhrn autonomních jednotlivců podmíněný sociálními zákonitostmi. Ke zkoumání hospodářských jevů požadoval interdisciplinární přístup, v čemž se opět přibližuje pozdějšímu institucionalismu. Dále se zabýval především problémy metodologie, jež byly předmětem prvního sporu o metodu a snahou o jejich překonání. Jeho známými díly ve vztahu k ekonomii jsou \"Die protestantishe Ethik und der Geist des Kapitalismus\" (Protestantská etika a duch kapitalismu, 1904-1905) a \"Wirtschaft und Gesellschaft\" (Ekonomie a společnost, 1922).\nWerner Sombart byl výrazně ovlivněn Karlem Marxem a Maxem Weberem. Každá dějinná epocha se podle něho vyznačuje svérázným duchem \"(Geist)\", který je základním principem v každém socioekonomickém systému. Duch je tvořen souborem psychologických postojů lidí, kteří vytvářejí charakter dané doby. Ve svém díle kladl velký důraz na historicky specifické rysy institucí, přičemž obecné rysy často zanedbával. Jeho pojetí metodologie a rozlišování pojmů přiblížilo německou historickou školu nejblíže k řešení problému historické specifičnosti, avšak nemělo mnoho následovníků a upadlo v zapomnění. Sombart se hlásil k socialismu, ovšem s výraznými nacionalistickými prvky. Na jeho výklad vzniku kapitalismu s rasovým podtextem se snesla vlna kritiky. Nakonec se na sklonku života přiklonil k nacismu.\n\nDalšími zástupci nejmladší historické školy byli např. Arthur Spiethoff, který rozvíjel teorii hospodářského cyklu nebo Adolf Wagner, který se zabýval problematikou státních financí a předpokládal, že se mohou stát nástrojem dosažení sociální spravedlnosti. Lujo Brentano byl liberálnější autor v rámci první generace německé historické školy, který odmítal představy o vyšším předurčení státu ve srovnání s jednotlivcem kvůli riziku zneužití moci. Politická ekonomie podle něho musí být etickou vědou, která bere v úvahu „nejvyšší cíle lidské společnosti“. Za vývoj hospodářského života je zodpovědný stát, nikoliv neviditelná ruka trhu. K první generaci mladší historické školy se kromě Brentana řadí ještě Karl Bücher nebo Georg Friedrich Knapp.\n\nPrvní spor o metodu neboli tzv. \"Methodenstreit\", který mezi sebou rozpoutali představitelé mladší historické školy a rakouské školy je dodnes pravděpodobně nejvýznamnějším metodologickým sporem v dějinách ekonomie.\nProbíhal mezi G. Schmollerem na jedné straně a C. Mengerem a E. Böhm-Bawerkem, představiteli marginilastické revoluce a nastupující neoklasické ekonomie na straně druhé. Šlo o spor mezi abstraktně-racionálním a empiricko-realistickým přístupem. Schmoller nakonec připustil oprávněnost abstraktně-deduktivní metody.\n\nDruhý spor o metodu se odehrál mezi samotnými představiteli mladší historické školy, a to kolem otázky hodnotících soudů. Schmoller a Wagner chápali ekonomii jako etickou a normativní vědu, jejímž smyslem je formulovat doporučení pro hospodářskou a sociální politiku státu. Weber a Sombart naopak vnímali ekonomii jako pozitivní vědu a domnívali se, že dávání doporučení hospodářských politik ekonomii nepřísluší.\n\nNěmecká historická škola bývá často hodnocena jako slepá ulička ekonomie, neboť nikdy nebyla schopna uznat a rozvinout obecnou teorii. Některé její základní myšlenky týkající se zejména protekcionismu jsou však dodnes přítomny v praktickém mezinárodně-obchodním uvažování jednotlivých států a během 20. století byly nezřídka používány jako argument pro aplikaci nejrůznějších rozvojových a průmyslových politik rozvojových států, např. strategie nahrazování importů (tzv. argument infant industry).<ref name=\"krp/hod\">\n</ref> Ty ovšem, na rozdíl od prudké industrializace Německa koncem 19. století, dopadly neúspěšně. Největší slabinou německé historické školy byl obecně přílišný důraz na národní specifika, historickou metodu a přecenění významu studia předchozích fází vývoje.\n\nZejména na kriticismus německé historické školy navázaly další sociologicko-institucionální směry.\n\n\n"}
{"id": "879525", "url": "https://cs.wikipedia.org/wiki?curid=879525", "title": "Wisbech", "text": "Wisbech\n\nWisbech je město v hrabství Cambridgeshire v Anglii. V roce 2010 zde žilo 21 010 obyvatel. Partnerským městem je Arles ve Francii.\n"}
{"id": "879526", "url": "https://cs.wikipedia.org/wiki?curid=879526", "title": "Muž, který spadl na Zemi", "text": "Muž, který spadl na Zemi\n\nMuž, který spadl na Zemi (anglicky \"The Man Who Fell to Earth\") je vědeckofantastický román amerického spisovatele Waltera S. Tevise vydaný v roce 1963. Příběh byl zfilmován.\n\nV roce 1988 vyšel román slovensky v nakladatelství Smena jako antologie \"Planéta exilu\" společně se dvěma dalšími příběhy (\"Dvojníci v čase\" od Boba Shawa a \"Planéta exilu\" od Ursuly K. Le Guinové) pod názvem \"Muž, ktorý spadol na Zem\".\n\nJedná se o příběh mimozemšťana, který se pokouší na Zemi sehnat pomoc pro svou jadernými válkami zbídačenou planetu Antheu. Výměnou nabízí poznatky vlastní vědy. Naráží však na zášť a nenávist, přestává se v lidské společnosti orientovat, což jej dovede k alkoholu. Nakonec ztrácí i možnost návratu na vlastní planetu.\nV roce 1976 román zfilmoval britský režisér Nicolas Roeg, který do hlavní role obsadil zpěváka Davida Bowieho. Film nese stejný název jako román – \"Muž, který spadl na Zemi\" (anglicky \"The Man Who Fell to Earth\").\n\n"}
{"id": "879527", "url": "https://cs.wikipedia.org/wiki?curid=879527", "title": "Sadie Hawkins", "text": "Sadie Hawkins\n\nSadie Hawkins je jedenáctá epizoda čtvrté série amerického hudebního televizního seriálu \"Glee\" a v celkovém pořadí sedmdesátá sedmá epizoda tohoto seriálu. Scénář k ní napsal Ross Maxwell, režíroval ji Bradley Buecker a poprvé se odvysílala ve Spojených státech dne 24. ledna 2013 na televizním kanálu Fox.\n\nTina Cohen-Chang (Jenna Ushkowitz) přesvědčí Blaina Andersona (Darren Criss), aby na plesu na McKinleyově střední zoganizoval tanec Sadie Hawkins (tanec, ve kterém žádají o tanec dívky chlapce), aby povzbudili studentky. Vedoucí sboru Finn Hudson (Cory Monteith) se rozhodne přimět ženské členky New Directors vystoupit pro toho, kterého chtějí pozvat na ples a Tina zpívá \"I Don't Know How to Love Him\" pro Blaina, protože se do něj zamilovala. Ale Blaine její pozvání zamítne, protože je sám tajně zamilovaný do Sama Evanse (Chord Overstreet), který vyšetřuje možnost, že Slavíci z Daltonovy akademie na výběrovém kole soutěže sborů podváděli.\n\nV New Yorku přichází Kurt Hummel (Chris Colfer) na Newyorskou akademii dramatických umění (NYADA) a protože je jeho spolubydlící Rachel Berry (Lea Michele) až příliš zaměstnána svým novým vztahem s Brodym Westonem (Dean Geyer), tak se Kurt rozhodne přidat ke sboru na NYADĚ, nazvaném Adam's Apples, aby si získal nové přátele. Rachel před tím Kurta varuje, protože se to podle ní rovná \"společenské sebevraždě\", ale Kurt se zakouká do hlavního zpěváka sboru, Adama Crawforda (Oliver Kieran-Jones), který ho ohromí vystoupením s písní \"Baby Got Back\". Kurt později pozve Adama na rande.\n\nV Limě, Brittany Pierce (Heather Morris) přesvědčuje Marley Rose (Melissa Benoist), aby na ples pozvala Jake Puckermana (Jacob Artist) po vystoupení s písní \"Tell Him\", ale Jake se stane nerozhodným, když ho Kitty Wilde (Becca Tobin) také pozve. Jeho bratr Noah \"Puck\" Puckerman (Mark Salling) ho přesvědčí, aby šel s Marley a sám jde nakonec s Kitty. Mezitím se Blaine přiznává Tině ohledně jeho zamilovanosti k Samovi a rozhodnou se jít na ples společně, jako přátelé.\n\nNa plese, kluci z New Directions zpívají \"No Scrubs\", na což naváží dívky s hudebním číslem \"Locked Out of Heaven\". Zde Sam odhalí Blainovi a Finnovi získaný důkaz, že hlavní zpěvák Slavíků, Hunter Clarington (Nolan Gerard Funk) přiměl Slavíky užívat steroidy, aby tak mnohonásobně zlepšili svůj výkon na výběrovém kole. Tento důkaz se Finn rozhodne použít proti Slavíkům.\n\nRyder Lynn (Blake Jenner) končí ples s písní \"I Only Have Eyes for You\", zatímco Jake a Marley spolu začnou chodit. Rachel pozve Brodyho, aby se k ní nastěhoval.\n\nScénář k epizodě napsal Ross Maxwell a režíroval ji Bradley Buecker, výkonný producent seriálu.\n\nOliver Kieran Jones se do seriálu přidal jako Adam Crawford, hlavní zpěvák sboru na NYADĚ, Adam’s Apples, a v této epizodě zpívá i píseň. Ashley Fink se vrací jako bývalá členka New Directions a wrestlingová šampionka Lauren Zizes, vůbec poprvé, od začátku třeté série seriálu. Mezi další vedlejší postavy, které se v epizodě objevily, patří členové sboru Sugar Motta (Vanessa Lengies), Joe Hart (Samuel Larsen), Wade \"Unique\" Adams (Alex Newell), Marley Rose (Melissa Benoist), Jake Puckerman (Jacob Artist), Kitty Wilde (Becca Tobin) a Ryder Lynn (Blake Jenner), fotbalová trenérka Shannon Beiste (Dot Jones), roztleskávačka Becky Jackson (Lauren Potter), Brody Weston (Dean Geyer) a hlavní zpěvák sboru Slavíci na Daltonově akademii, Hunter Clarington (Nolan Gerard Funk).\n\nEpizoda obsahuje šest písní a všechny byly vydány jako singly, včetně \"I Don't Know How to Love Him\" z muzikálu \"Jesus Christ Superstar\" v podání Jenny Ushkowitz; \"Tell Him\" od The Exciters v podání Heather Morris a Melissy Benoist; \"Locked Out of Heaven\" od Bruna Marse v podání Alexe Newella a Melissy Benoist; \"No Scrubs\" od TLC v podání Kevina McHala, Darrena Crisse, Chorda Overstreeta, Samuela Larsena a Blaka Jennera a \"I Only Have Eyes for You\" od The Flamingos v podání Blaka Jennera. Šestá píseň je \"Baby Got Back\" od Jonathana Coultona, která byla použita bez jeho souhlasu nebo svolení, kterou zpíval nový člen obsazení Oliver Kieran Jones.\n\n"}
{"id": "879528", "url": "https://cs.wikipedia.org/wiki?curid=879528", "title": "Jitka Zetková", "text": "Jitka Zetková\n\nJitka Zetková (* 28. března 1943 Těšínky) je bývalá česká a československá politička KSČ, po sametové revoluci česká ministryně- předsedkyně Výboru lidové kontroly ČSR.\n\nV roce 1965 absolvovala Fakultu provozní ekonomie Vysoké školy zemědělské v Praze. Po dvacet let potom působila v družstevních podnicích. V letech 1966–1969 byla ekonomkou Okresního výstavbového družstva Kolín, následně v období let 1969–1989 pracovala jako ekonomka Českého svazu bytových družstev v Praze a v letech 1989–1990 byla ekonomickou náměstkyní bytového družstva \"Pokrok\".\n\nPo sametové revoluci se zapojila do politiky. 6. února 1990 byla jmenována ministryní – předsedkyní Výboru lidové kontroly ČSR ve vládě Petra Pitharta. Portfolio si udržela do konce existence této vlády, tedy do 29. června 1990.\n\nVe volbách v roce 1990 měla vést pražskou kandidátní listinu KSČ do Sněmovny národů Federálního shromáždění. Několik týdnů před volbami, ale svou kandidaturu stáhla s tím, že oblast kontroly, kterou vykonává ve vládě, by měla být apolitická. Prohlásila, že „\"V této vládě jsem jako členka KSČ přijala funkci ministryně kontroly s odhodláním dostát nejvyšším nárokům profesionality. Náročnost, odpovědnost a nezbytnost nestrannosti kontrolní práce v poslední době mě přivedla k závěru, že její objektivní výkon není v současnosti slučitelný s výkonem jakékoli politické funkce\".“\n\nV březnu 1991 byla odvolána z funkce zmocněnkyně vlády ČR pro koordinaci přípravy koncepce státní bytové politiky.\n"}
{"id": "879532", "url": "https://cs.wikipedia.org/wiki?curid=879532", "title": "Karel Špaček (ekonom)", "text": "Karel Špaček (ekonom)\n\nKarel Špaček (* 25. března 1930 Praha) je český a československý ekonom a bývalý politik Občanského fóra a Občanského hnutí, po sametové revoluci český ministr financí.\n\nAbsolvoval VŠE Praha. Je ženatý, má jedno dítě. V letech 1953–1990 pracoval na ministerstvu financí na různých postech, přičemž jeho poslední funkci zde byl ředitel odboru státního rozpočtu. Na téma veřejných financí a rozpočtu publikoval v odborném tisku. Roku 1990 se stal místopředsedou České komise pro plánování a vědeckotechnický rozvoj. Před rokem 1989 nebyl nikdy členem politické strany.\n\nPo sametové revoluci se zapojil do politiky. 29. června 1990 byl jmenován ministrem financí ve vládě Petra Pitharta. Portfolio si udržel do konce existence této vlády, tedy do 2. července 1992. Do vlády usedl za Občanské fórum, po jeho rozpadu zastupoval Občanské hnutí.\n\nV roce 1993 se stal členem představenstva firmy Desta Děčín, od roku 1994 do roku 1998 působil v České spořitelně na pozici asistenta generálního ředitele. Zároveň přednášel na katedře veřejných financí VŠE. V období let 1994–2000 byl předsedou představenstva a místopředsedou dozorčí rady Bankovního institutu. V roce 1998 se stal náměstkem ministra průmyslu a obchodu a na této pozici setrval do roku 2002, v letech 1999–2000 pak působil na postu člena dozorčí rady firmy ČEZ a od roku 2000 byl členem správní rady Českých drah. V roce 2001 se uvádí jako předseda meziresortní hodnotitelské komise Programu na podporu rozvoje průmyslových zón a člen Vědeckého grémia při Bankovní asociaci.\n"}
{"id": "879533", "url": "https://cs.wikipedia.org/wiki?curid=879533", "title": "DivadelníBAF!", "text": "DivadelníBAF!\n\ndivadelníBAF! je brněnský, nesoutěžní a nepostupový festival amatérského divadla. Koná se jednou ročně, zatím vždy o prodloužený víkend před prvním adventním víkendem. Organizátorem festivalu bylo do roku 2013 brněnské amatérské divadlo poPUD, od roku 2014 je jím divadlo Kabaret Sauvignon.\n\ndivadelníBAF! je jediným brněnským festivalem, který je otevřen všem divadelním souborům a není zaměřený jen na určitou část amatérského divadla. Každému představení se dostává rozboru, který vedou lektoři-odborníci; úvodní hodnocení však vždy mají diváci. Soubory tak ještě před začátkem soutěžní sezony na postupových přehlídkách mohou získat zpětnou vazbu, které není v amatérském divadle příliš.\n\nPrvní ročník se uskutečnil 25.–26. listopadu 2011 v Sálu B. Bakaly v Brně. V lektorském sboru byli dramatik a dramaturg Pavel Trtílek, režisérka Sára Šimků, student režie Lukáš Kopecký a divadelník Pavel Skála. Zúčastnilo se čtrnáct souborů z Brna, Šlapanic, Mostu, Bratislavy, Jiříkovi, Boskovic, Kladna, Teplic a Velatic.\n\nDruhý ročník proběhl 22.–25. listopadu 2012 v Kabinetu MÚZ a v Café Paradigma. V lektorském sboru byli dramatik a dramaturg Pavel Trtílek, student režie Lukáš Kopecký, scénografka Veronika Watzková a divadelník Martin Janoušek. Patronem druhého ročníku byl Arnošt Goldflam.\n\nVystoupilo šestnáct souborů z Brna, Podolí, Prahy, Nového Strašecí, Bojnic, Hradce Králové, Olomouce, Tišnova, Hodonína a Plzně.\n\nTřetí ročník proběhl 21.–24. listopadu 2013 v Café Paradigma, SVČ Lužánky a Kabinetu MÚZ. V lektorském sboru byli scénografka a výtvarnice Kateřina Baranowska a režiséři Lukáš Kopecký a Vítězslav Větrovec. Patronem třetího ročníku byl Pavel Trtílek. \n\nVystoupilo třináct souborů z Brna, Prahy, Prostějova, Mostu, Nového Mesta nad Váhom, Belé-Dulice a Opole. \n\nČtvrtý ročník proběhl 20.–23. listopadu 2014 v Kabinetu MÚZ, Café Paradigma a v Divadle II. pád. V lektorském sboru byli scénografka a výtvarnice Kateřina Baranowska, produkční Kateřina Eichlerová, divadelnice Jana Žáčková a dramaturgyně Kateřina Menclerová (čtvrtek a pátek) a režisér Vítězslav Větrovec (sobota a neděle). \n\nVystoupilo sedmnáct souborů z Brna, Prahy, Mostu, Bratislavy, Hodonína, Boskovic a České Třebové. \n\nPátý ročník proběhl 19.–22. listopadu 2015 v Dělňáku Líšeň, poprvé se tak celý festival konal pod jednou střechou. V lektorském sboru byli scénografka a výtvarnice Kateřina Baranowska, herečka Eva Spoustová a fyzický básník Petr Váša. \n\nVystoupilo čtrnáct souborů z Brna, Prahy, Českých Budějovic, Slavičína a Sobotovic. \n\nŠestý ročník proběhl 18.–20. listopadu 2016 v Dělňáku Líšeň. V lektorském sboru byli scénografka a výtvarnice Kateřina Baranowska, divadelník a mim Martin Janoušek a herec a režisér Jan Hnilička. \n\nVystoupilo osm souborů z Brna, Prahy, Krnova, Brandýsa nad Labem, Opavy, Potštejna a Přerova. \n\nSedmý ročník proběhl 23.–26. listopadu 2017 v Dělňáku Líšeň. V lektorském sboru byli scénografka a výtvarnice Kateřina Baranowska, herec, choreograf a režisér Honza Hnilička, divadelník a speciální pedagog Michael Schmidt (čtvrtek a pátek) a student režie JAMU Adam Steinbauer (sobota a neděle). \n\nVystoupilo dvanáct souborů z Brna, Prahy, Břeclavi, Hodonína, Brandýsa nad Labem a Mostu. \n\nOsmý ročník proběhl 19. listopadu – 2. prosince 2018 v Labyrintu (pracoviště SVČ Lužánky). V lektorském sboru byli scénografka a výtvarnice Kateřina Baranowska, herečka, dabérka, lektorka jevištní mluvy Eva Spoustová a divadelní a rozhlasový režisér Lukáš Kopecký. \n\nVystoupilo třináct souborů z Brna, Prahy, Sochaczewa (Polsko), Bratislavy (Slovensko), Mostu, Boskovic, Slavkova, Hodonína a Nučic.\n\n\nBrno se stalo útočištěm amatérského divadla. \"Ceskatelevize.cz\", 26. 11. 2011.\n\n"}
{"id": "879540", "url": "https://cs.wikipedia.org/wiki?curid=879540", "title": "Římskokatolická farnost Těšany", "text": "Římskokatolická farnost Těšany\n\nŘímskokatolická farnost Těšany je územní společenství římských katolíků s farním kostelem svatého Barnabáše.\n\nV Těšanech nebyla samostatná duchovní správa řadu let, obec spadala pod moutnickou farnost, kam poddaní odváděli desátek z úrody V obci stála od konce 17. století pouze malá kaplička sloužící zároveň jako zvonice, kterou těšanští vystavěli po zničujícím požáru, který v obci vypukl 11. června 1697 v den sv. Barnabáše. Právě tomuto světci byl zasvěcen kostel, který byl postaven v letech 1896-1897. Kostel byl slavnostně vysvěcen 12. června 1906.\nFarnost je spravována excurrendo z farnosti Moutnice. Administrátorem excurrendo je od 1. srpna 2007 P. René Strouhal.\n\nFarníci se podíleli na rozsáhlé opravě farního kostela v letech 1991–1993. Roku 1999 proběhla celková rekonstrukce střechy a věže kostela. Každoročně se zde koná tříkrálová sbírka, farnost je zapojena do projektu adopce na dálku. Řeholníci z řádu redemptoristů v Těšanech pořádali v lednu 2013 lidové misie. \n\nNa 22. února připadá Den vzájemných modliteb farností za bohoslovce a bohoslovců za farnosti brněnské diecéze. Adorační den se koná 5. neděli postní.\n"}
{"id": "879542", "url": "https://cs.wikipedia.org/wiki?curid=879542", "title": "Dóžecí palác", "text": "Dóžecí palác\n\nDóžecí palác (italsky Palazzo Ducale – dosl. \"vévodský palác\") označuje vícero budov v Itálii:\n\n"}
{"id": "879544", "url": "https://cs.wikipedia.org/wiki?curid=879544", "title": "Otázky Homera Simpsona", "text": "Otázky Homera Simpsona\n\nOtázky Homera Simpsona (anglicky \"Politically Inept, with Homer Simpson\") je 10. díl 23. řady amerického animovaného seriálu \"Simpsonovi\". Premiéru v USA měl 8. ledna 2012. V Česku měl premiéru 14. června 2012. Scénář napsal John Frink. Díl režíroval Mark Kirkland. Český název dílu je podobný názvu diskusního pořadu Otázky Václava Moravce.\n\nSimpsonovi jedou na svatbu sestřenky Katy. Odlet má ale několik hodin zpoždění a všichni pasažéři musí celou dobu čekat v letadle. Když kapitán ohlásí další čekání, Homer už to nevydrží a rozčílí se. Nelíbí se mu zacházení aerolinek s lidmi. Řekne nahlas vše, co si ostatní jenom myslí. Bart jeho výstup natočí a nahraje na YouTube. Video zhlédne přes 150 miliónů lidí. Homer se stane tak populární, že dokonce dostane v televizi vlastní show - Bez servítek s Homerem Simpsonem.\n\nV televizi říká vše, co se ostatní bojí říct nahlas. Jeho hvězda stoupá. Svou slávu založil také mimo jiné na tom, že ve chvílích, kdy mluví o USA, pláče. V jednom díle má na stole steak ve tvaru Spojených států. Jako symbol použije omáčku a omáčkovník si dá na hlavu. Diváci si z něj vezmou příklad. Vezmou si na hlavu omáčkovníky a vydají se do ulic.\n\nRepublikáni požádají Homera o radu při vybírání kandidáta na volbu prezidenta. Homer vybere Teda Nugenta. Líza mu odporuje, že je to blázen a nemůže kandidovat. Homer si Teda pozve do svého pořadu. Tam svým stoupencům vzkáže, že jim vybral toho pravého kandidáta. Ve chvíli kdy se má rozbrečet, aby dal svým slovům větší váhu, se mu to nedaří. Líza mu vysvětlí, že je to proto, že hluboko uvnitř nevěří v to, co dělá. Na závěr řekne, že vše, co řekl, byly kecy.\n"}
{"id": "879545", "url": "https://cs.wikipedia.org/wiki?curid=879545", "title": "Rozrazil potoční", "text": "Rozrazil potoční\n\nRozrazil potoční (\"Veronica beccabunga\") je nevysoká rostlina vlhkých biotopů mírného pásu, vytrvalý druh z početného rodu rozrazil.\n\nVyjma nejjižnějších částí se vyskytuje skoro v celé Evropě a východním směrem až do střední Sibiře a jako zavlečený druh i v Severní Americe. Na severu Evropy roste až po 65° severní zeměpisné šířky (Island, sever Botnického zálivu, jih Bílého moře). V České republice i na Slovensku se nachází poměrně často souvisle od nížin až do nadmořské výšky okolo 1000 m.\n\nNejčastěji vyrůstá na březích vodních toků nebo nádrží, na prameništích, bažinatých loukách, ve vlhkých příkopech i na obnažených dnech rybníků, preferuje podmáčené půdy. Vyhovují mu stanoviště bahnitá, hlinitá, písčitá nebo i štěrkovitá, ale bez vápna až slabě kyselá. Může růst i pokud je částečně ponořen pod vodou.\n\nJe to rostlina vytrvalá dorůstající do výše 20 až 50 cm. Její dužnatá lodyha je poléhavá, pouze její vrchol se stáčí vzhůru a polehlá část v uzlinách snadno koření. Je na průřezu oblá, lysá a často zbarvená až do červenohnědá. Listy s krátkými řapíky vyrůstají vstřícně, jsou dužnaté a oboustranně lysé, leskle zelené. Listové čepele jsou podlouhlé, eliptické nebo obvejčité, po obvodě pilovité nebo i celokrajné, u báze zaokrouhlené, mohou dorůst až 5 cm na délku a 2,5 cm do šířky.\n\nTmavomodré, oboupohlavné, stopkaté čtyřčetné květy, mající v průměru 5 až 7 mm, vytvářejí 10 až 30květé květenství hrozen. Ty vyrůstají z paždí horních listů na šikmo vystupujících stopkách. Listeny bývají čárkovité až úzce obkopinaté. Zelené lístky kalichu jsou u báze krátce srostlé. Kolovitá koruna s krátkou bílou trubkou má lístky obvykle tmavě modré s proužky. V květu jsou dvě tyčinky s prašníky a jediná čnělka s bliznou. Kvetou od května do srpna, za slunného počasí jsou opylovány létajícím hmyzm, za nečasu se květy neotvírají.\n\nPlody jsou téměř okrouhlé tobolky v obrysu mělce srdčité. Jsou hnědé, lysé, 3 až 4 mm dlouhé a obsahují hladká semena. Otvírají se za deště a semena jsou vodou odnášena do nižších, vlhkých míst.\n\nRozrazil potoční se kromě generativního rozmnožování semeny rozšiřuje i vegetativně, do nejbližšího okolí zakořeněním polehlých lodyh a do větších vzdáleností odlomenými částmi lodyh které odnese voda a ty na příhodných místech zakoření.\n\nV lidovém léčitelství se používá sušená nať (\"Herba veronicae beccabungae\"), a to podobně jako nať rozrazilu lékařského. Lze také užívat vytlačenou šťávu z čerstvé rostliny v denní dávce 50–150 gramů. Je to diuretikum, laxativum, pomocný lék při kožních a jaterních chorobách; dále může sloužit jako zdroj vitamínu C. Šťáva z rozrazilu potočního se pila při tzv. jarních kúrách, jejichž účelem bylo „čištění krve\". Mladé, čerstvé listy se mohou použít do jarních salátů, což opět představuje zdroj vitamínu C.\n\n \n"}
{"id": "879547", "url": "https://cs.wikipedia.org/wiki?curid=879547", "title": "Jan Vrba (politik)", "text": "Jan Vrba (politik)\n\nJan Vrba (* 3. června 1937 Praha) je český a československý ekonom a bývalý politik Občanského fóra a Občanského hnutí, po sametové revoluci český ministr průmyslu.\n\nV roce 1963 absolvoval strojní fakultu Vysoké školy strojní a textilní v Liberci (obor konstrukce textilních strojů). Roku 1974 ještě absolvoval Institut řízení v Praze. Pracoval v podniku Textilana Liberec. Po roce 1968 byl vedoucím několika textilních závodů tohoto podniku ve Stříbře, Aši a Novém Městě pod Smrkem. Roku 1978 se stal ředitelem Textilany Liberec. V září 1984 byl jmenován náměstkem ministra průmyslu České socialistické republiky. Je ženatý, má jedno dítě.\n\nPo sametové revoluci se zapojil do politiky. 29. června 1990 byl jmenován ministrem průmyslu ve vládě Petra Pitharta. Portfolio si udržel do konce existence této vlády, tedy do 2. července 1992. Do vlády usedl za Občanské fórum, po jeho rozpadu zastupoval Občanské hnutí. Ve funkci ministra prosadil v roce 1991 privatizaci podniku Škoda Auto německé firmě Volkswagen. Federální ministr financí Václav Klaus tehdy přitom favorizoval metodu kupónové privatizace a po vítězství ODS ve volbách roku 1992 zastavil další privatizační projekty, které ministr Vrba chystal pro podniky Tatra Kopřivnice, Liaz a Škoda Plzeň.\n\nV roce 2011 se uvádí, že pracuje pro skandinávský investiční fond v Česku.\n"}
{"id": "879548", "url": "https://cs.wikipedia.org/wiki?curid=879548", "title": "Jan Vrba", "text": "Jan Vrba\n\nJméno a příjmení Jan Vrba má více nositelů:\n\n"}
{"id": "879550", "url": "https://cs.wikipedia.org/wiki?curid=879550", "title": "Bohumil Kubát (politik)", "text": "Bohumil Kubát (politik)\n\nBohumil Kubát (5. dubna 1956 Praha – 13. června 2017) byl český a československý politik Občanského fóra a Občanské demokratické aliance, po sametové revoluci český ministr zemědělství.\n\nV roce 1980 absolvoval Vysokou školu veterinární v Brně. Byl zaměstnán jako vedoucí provozu zpracovatelské činnosti v Pražských drůbežářských závodech Xaverov, později jako hlavní zootechnik Zemědělské správy Bražec. Od roku 1983 pracoval v Plemenářském podniku Kladruby nad Labem, od roku 1985 na pozici zootechnika a vedoucího úseku živočišné výroby v JZD Vlčí Habřina. Od roku 1987 pracoval v Ústavu sér a očkovacích látek v Praze. Publikoval v odborném tisku, prosazoval zlepšení podmínek chovu hospodářských zvířat. Od března 1990 byl odborným pracovníkem odboru ochrany přírody na ministerstvu životního prostředí České republiky. Byl ženatý, měl tři děti.\n\nPo sametové revoluci se zapojil do politiky. 29. června 1990 byl jmenován ministrem zemědělství ve vládě Petra Pitharta. Portfolio si udržel do konce existence této vlády, tedy do 2. července 1992. Do vlády usedl za Občanské fórum, po jeho rozpadu zastupoval ODA, jejímž členem byl od května 1991. Jeho působení v čele rezortu provázely četné kontroverze. Tomáš Ježek působící v téže vládě označuje Kubáta za problematického ministra. Podílel se podle něj například na zmatcích okolo privatizace podniku Plzeňský Prazdroj.\n\nRoku 2001 se podílel se svou firmou Diana na dodávkách potravin na Balkán. V roce 2003 se uvádí, že působí jako konzultant a poradce a využívá své kontakty z politiky k získávání dotací od státu pro místní samosprávy. Ve volbách v roce 2006 neúspěšně kandidoval do poslanecké sněmovny za stranu Nezávislí demokraté, coby lídr kandidátní listiny této formace za volební obvod Plzeňský kraj. Sám ovšem byl bezpartijní.\n"}
{"id": "879552", "url": "https://cs.wikipedia.org/wiki?curid=879552", "title": "Bohumil Kubát", "text": "Bohumil Kubát\n\nJméno a příjmení Bohumil Kubát má více nositelů:\n\n"}
{"id": "879553", "url": "https://cs.wikipedia.org/wiki?curid=879553", "title": "Kostel Panny Marie Na louži", "text": "Kostel Panny Marie Na louži\n\nKostel Panny Marie Na louži na Starém Městě v Praze stával poblíž dnešního Clam-Gallasovského paláce čp. 158 na rohu Husovy ulice a Mariánského náměstí. Jeho vznik se odhaduje do poloviny 12. století, byl postaven v románském slohu, ale jeho tehdejší podoba je nejasná. Kolem kostela byl hřbitov, který zasahoval do severozápadní části dnešní parcely paláce. Kostel i hřbitov byly zrušeny během josefinských reforem a krátce nato, v roce 1791, byl kostel zbořen.\n\n"}
{"id": "879554", "url": "https://cs.wikipedia.org/wiki?curid=879554", "title": "Vyznamenání Za vynikající práci", "text": "Vyznamenání Za vynikající práci\n\nVyznamenání Za vynikající práci bylo československé státní vyznamenání.\nBylo zavedeno vládním nařízením č. 30/1951 Sb., z 3. dubna 1951. Propůjčovalo se osobám, které „\"vynikající údernickou prací a trvalými mimořádnými výkony se staly vzorem v plnění pracovních úkolů a získaly další pracovníky k následování, nebo těm, kdo svou vynikající činností přispěli k rozvoji vědy, kultury nebo techniky\".“ Mělo podobu kruhu o průměru 33 mm, na jehož líci byly lipové ratolesti a stuha s nápisem Za vynikající práci, nad kterým byl vyobrazen srp a kladivo. Na rubu byla v lipových ratolestech písmena ČSR, nad kterými byla vyobrazena pěticípá hvězda a dole číslo. Vyznamenání bylo raženo z bronzu. Vyznamenání bylo zrušeno k 15. říjnu 1990.\n\n"}
{"id": "879559", "url": "https://cs.wikipedia.org/wiki?curid=879559", "title": "Kostel svaté Marie Draperis", "text": "Kostel svaté Marie Draperis\n\nŘímskokatolický kostel Svaté Marie Draperis (italsky: \"Chiesa di Santa Maria Draperis\", turecky: \"Meryem Ana Draperis Latin Katolik Kilisesi\") se nachází v městské části Beyoğlu v tureckém Istanbulu. Založen byl v roce 1584 a je jedním z nejstarších římskokatolických chrámů v Istanbulu.\n"}
{"id": "879560", "url": "https://cs.wikipedia.org/wiki?curid=879560", "title": "Synagoga v Lisabonu", "text": "Synagoga v Lisabonu\n\nSynagoga v Lisabonu, která nese název Shaare Tikva (Brány naděje), je první synagogou vystavěnou na portugalském území od konce 15. století, kdy byli portugalští Židé ediktem krále Manuela I. nuceni buď přijmout křest, nebo opustit zemi. Synagoga, která slouží sefardské židovské komunitě, byla v Lisabonu vystavěna počátkem 20. století. Autorem jejího architektonického řešení je Miguel Ventura Terra.\nKdyž Portugalsko na konci 15. století opustil poměrně vysoký počet Židů, kteří by jinak byli nuceni ke konverzi ke křesťanství, přišla tak země o řadu zámožných obchodníků i významných osobností z různých oborů. Kolem roku 1800 se Portugalsko pokusilo židovské obyvatele opět získat ve snaze zvrátit ekonomický úpadek. V Lisabonu tak začala ožívat židovská komunita, jejíž členové pocházeli především z Maroka a Gibraltaru. Na oficiální uznání ale musela čekat až do roku 1892.\n\nPostavení Židů přesto nebylo srovnatelné s postavením katolíků. Nekatolické chrámy např. nesměly mít v té době fasádu orientovanou do ulice, synagoga Shaare Tikva proto musela být postavena ve vnitřním dvoře, zvenčí skryta za branou.\n\nV roce 2004 synagoga oslavila 100. výročí svého založení. Oslav se zúčastnil i vrchní sefardský rabín Izraele Šlomo Moše Amar a tehdejší prezident Portugalska Jorge Sampaio.\n\n"}
{"id": "879563", "url": "https://cs.wikipedia.org/wiki?curid=879563", "title": "Orangutan sumaterský", "text": "Orangutan sumaterský\n\nOrangutan sumaterský (\"Pongo abelii\") je jeden ze tří druhů orangutanů. Žije pouze na indonéském ostrově Sumatra. Je vzácnější než orangutan bornejský. V přehledu EDGE, který hodnotí ohroženost a zároveň evoluční vývojovou významnost, mu v roce 2018 připadá mezi savci 43. místo.\n\nSamci tohoto druhu dorůstají výšky 1,4 m a hmotnosti 90 kg. Samice jsou o něco menší, dosahují průměrné výšky 90 cm a hmotnosti 45 kg. V porovnání s jejich bornejskými příbuznými jsou sumaterští orangutani štíhlejší a mají protáhlejší tváře, delší srst, která má světlejší oranžový odstín.\n\nV přírodě se dožívají věku zhruba 50 let, v zoologické zahradě v australském Perthu byl chován jedinec starý 60 let.\n\nV evropských zoo je orangutan sumaterský chován v pouhých 29 zoo, z toho v 11 v Německu. V rámci Evropské asociace zoologických zahrad a akvárií je chováno cca 170 jedinců. V Česku je orangutan sumaterský k vidění pouze v Zoo Praha (v Zoo Dvůr Králové a Zoo Ústí nad Labem jsou orangutani bornejští). Na Slovensku pak v Zoo Bratislava.\n\n\"Podrobnější informace o chovu v Zoo Praha naleznete v článku Chov orangutanů v Zoo Praha.\"\n"}
{"id": "879564", "url": "https://cs.wikipedia.org/wiki?curid=879564", "title": "Kooptace do České národní rady 1989–1990", "text": "Kooptace do České národní rady 1989–1990\n\nKooptace do České národní rady 1989–1990 byl proces částečně změny složení České národní rady během sametové revoluce v Československu vrcholící v únoru 1990, při němž bylo několik desítek poslanců České národní rady nahrazeno novými osobnostmi.\n\n28. prosince 1989 přijalo Federální shromáždění ústavní zákon č. 183/1989 Sb., o volbě nových poslanců zákonodárných sborů. Ten stanovil, že pokud se uprázdní rezignací poslanecké křeslo ve Federálním shromáždění, České národní radě nebo Slovenské národní radě, neproběhnou doplňovací volby v daném obvodu, jak bylo dosud zvykem, ale noví poslanci budou vybráni po dohodě politických stran a Občanského fóra (na Slovensku hnutí Verejnosť proti násiliu). \n\nHlavní fáze kooptace nastala 6. února 1990, kdy mandátový a imunitní výbor České národní rady navrhl České národní radě, aby schválila nových 64 poslanců ČNR. Z nich 7 bylo členy Československé strany lidové, 3 členové Československé strany socialistické, 3 členové Komunistické strany Československa a ostatní bezpartijní (většinou za Občanské fórum).\n\nV závorce stranická příslušnost.\n\n\n"}
{"id": "879565", "url": "https://cs.wikipedia.org/wiki?curid=879565", "title": "Kostel svatého Petra a Pavla (Istanbul)", "text": "Kostel svatého Petra a Pavla (Istanbul)\n\nŘímsko katolický kostel svatého Petra a Pavla (turecky: \"Sen Pier ve Sen Paul Kilisesi\", italsky: \"Chiesa dei Santi Pietro e Paolo a Galata\") se nachází v městské části Beyoğlu v Istanbulu, Turecku. Tento kostel vlastní ikonu Panny typu Hodegetria, která původně pochází z dominikánského kostela ve městě Feodosija na Krymu.\nDnešní budova byla rekonstruována bratry Fossati v 19. století (1841-1843).\n"}
{"id": "879569", "url": "https://cs.wikipedia.org/wiki?curid=879569", "title": "Seznam kostelů na Starém Městě v Praze", "text": "Seznam kostelů na Starém Městě v Praze\n\nSeznam kostelů na Starém Městě v Praze zahrnuje všechny kostely, které kdy stály na Starém Městě. Nezmiňuje starší kostely stejného zasvěcení stojící alespoň přibližně na místech jejich novějších následníků.\n\n\n"}
{"id": "879571", "url": "https://cs.wikipedia.org/wiki?curid=879571", "title": "PTT Pattaya Open 2013", "text": "PTT Pattaya Open 2013\n\nPTT Pattaya Open 2013 byl tenisový turnaj pořádaný jako součást ženského okruhu WTA Tour, který se hrál v areálu Dusit Thani Hotel na otevřených dvorcích s tvrdým povrchem. Konal se mezi 26. lednem až 3. únorem 2013 v thajském městě Pattaya jako 22. ročník turnaje.\n\nTurnaj s rozpočtem 235 000 dolarů patřil do kategorie WTA International Tournaments. Nejvýše nasazenou hráčkou ve dvouhře byla srbská tenistka Ana Ivanovićová.\n\n\nNásledující hráčky obdržely divokou kartu do hlavní soutěže:\n\nNásledující hráčky postoupily z kvalifikace:\n\n\n\n\nNásledující páry obdržely divokou kartu do hlavní soutěže:\nNásledující pár nastoupil do turnaje jako náhradník:\n\n\n\n"}
{"id": "879572", "url": "https://cs.wikipedia.org/wiki?curid=879572", "title": "Tutajev", "text": "Tutajev\n\nTutajev ( ) je město v Jaroslavské oblasti Ruské federace. Leží na obou březích řeky Volhy zhruba 40 kilometrů na severozápad od Jaroslavle, přičemž zde není most a z jednoho břehu na druhý se tedy lze dostat pouze trajektem, nebo objížďkou přes Jaroslavl na jihu nebo Rybinsk na severu.\n\nV roce 2010 žilo v Tutajevu zhruba 41 tisíc obyvatel.\n\nPůvodně se jednalo o dvě města na protilehlých březích Volhy, Romanov () a Borisoglebsk () pojmenovaný po svatých Borisi a Glebovi. V roce 1822 byla města spojena do jednoho nazvaného Romanov-Borisoglebsk a to bylo v roce 1918 přejmenováno na Tutajev na paměť rudoarmějce Ilji Tutajeva.\n\n"}
{"id": "879574", "url": "https://cs.wikipedia.org/wiki?curid=879574", "title": "PTT Pattaya Open 2013 – ženská dvouhra", "text": "PTT Pattaya Open 2013 – ženská dvouhra\n\nDo soutěže ženské dvouhry na tenisovém turnaji PTT Pattaya Open 2013 nastoupilo třicet dva hráček. Dvojnásobnou obhjákyní titulu byla slovenská tenistka Daniela Hantuchová, která utkání druhého kola proti ruské hráčce Nině Bratčikovové akrečovala.\n\nVítězkou se stala druhá nasazená Ruska Maria Kirilenková, která si ve finále poradila s německou turnajovou pětkou Sabine Lisickou poměrem 5–7, 6–1 a 7–6, když rozhodl až tiebreak třetího rozhodujícího setu.\n\n\n"}
{"id": "879577", "url": "https://cs.wikipedia.org/wiki?curid=879577", "title": "PTT Pattaya Open 2013 – ženská čtyřhra", "text": "PTT Pattaya Open 2013 – ženská čtyřhra\n\nDo soutěže ženské čtyřhry na tenisovém turnaji PTT Pattaya Open 2013 nastoupilo šestnáct dvojic. Obhájcem titulu byl indicko-australský pár Sania Mirzaová a Anastasia Rodionovová, který do turnaje nezasáhl.\n\nVítězem se stala nenasazená japonsko-australská dvojice Kimiko Dateová a Casey Dellacquová, která po dvousetovém průběhu finále přehrála uzbecko-ruský pár Akgul Amanmuradovová a Alexandra Panovová poměrem 6–3 a 6–2.\n\n\n"}
{"id": "879578", "url": "https://cs.wikipedia.org/wiki?curid=879578", "title": "Pilinská kultura", "text": "Pilinská kultura\n\nPilinská kultura je archeologická kultura střední až mladší doby bronzové, stupňů BB1 až HA1 chronologického systému dle Paula Reinecka, součást starší fáze komplexu kultur jihovýchodních popelnicových polí. Vyskytovala se zejména v Maďarsku v oblasti Potisí a v severní části středního Maďarska, dále pak na středním Slovensku a v západní části východního Slovenska a v Polsku v oblasti města Nowy Sącz. Pilinská kultura navazuje na kulturu otomanskou protourbánního horizontu a v závěru přecházi v kulturu kyjatickou, náležející do mladší fáze komplexu jihovýchodních popelnicových polí. Na západě a jihu sousedila s karpatskou mohylovou kulturou a na východě s kulturou Suciu de Sus.\n\nV prostředí kultury zaujímala významné postavení bronzová metalurgie. Její bronzová industrie je bohatá a značně ovlivňovala okolí, místní řemeslníci zpracovávali měděnou surovinu z místních zdrojů ve Slovenském rudohoří, na severu Maďarska a na Spiši. S významem metalurgické výroby souvisí zvýšený výskyt bronzových depotů, který je pro tuto kulturu charakteristický.\n\nPohřební ritus této kultury je výlučně žárový, popel zemřelých byl ukládán do uren, překrytých miskou, nebo kameny, výjimečně by popel uložen pouze v jamce. Zvláštností komplexu jihovýchodních popelnicových polí je výskyt kamenných pohřebních skříněk, který se v prostředí pilinské kultury postupně prosazoval. Hroby spadající do nejstarších fází kultury měly nad sebou navršenou mohylu.\n\n"}
{"id": "879580", "url": "https://cs.wikipedia.org/wiki?curid=879580", "title": "Kultura Suciu de Sus", "text": "Kultura Suciu de Sus\n\nKultura Suciu de Sus je archeologická kultura střední až mladší doby bronzové, stupňů BB1 až HA1 chronologického systému dle Paula Reinecka, součást starší fáze komplexu kultur jihovýchodních popelnicových polí. Vyskytovala se v severovýchodním Maďarsku, ve Východoslovenské nížině, přilehlé části Podkarpatské Rusi a na severozápadě Rumunska. Kultura Suciu de Sus navazuje na kulturu otomanskou protourbánního horizontu a v závěru přecházi v gávskou kulturu, náležející do mladší fáze komplexu jihovýchodních popelnicových polí.\n"}
{"id": "879589", "url": "https://cs.wikipedia.org/wiki?curid=879589", "title": "Útok na Václava Klause v Chrastavě", "text": "Útok na Václava Klause v Chrastavě\n\nÚtok na Václava Klause v Chrastavě v okrese Liberec se odehrál 28. září 2012 při otevření nového mostu. 26letý Pavel Vondrouš tam z těsné blízkosti několikrát z airsoftové pistole vystřelil na prezidenta Václava Klause, který měl po incidentu oděrky na lokti. Podle Pavla Vondrouše se mělo jednat o upozornění na špatný stav české politické scény, nechtěl prý prezidenta Klause zranit.\n\nPřípad byl žurnalisty označen za naprosté selhání tělesné stráže prezidenta. Vondrouš svůj čin popisoval jako občanský protest. Byl za něj obviněn z výtržnictví s možnou trestní sazbou dvou let vězení. Václav Klaus označil tento incident za „atentát“. \n\nPoradce premiéra Petra Nečase pro oblast lidských práv a zahraniční politiky Roman Joch reagoval na Klausův výrok na svém blogu mimo jiné vyjádřením, že na levici nesnáší „tu její ufňukanost“ a „sebe-stylizování do role věčné oběti“, přičemž totéž nesnáší i na prezidentovi. „Jest vrcholně nekonservativní vydávat se za oběť,“ uvedl dále a přidal srovnání s Václavem Havlem, který dle něj nikdy nebyl „cry-baby“. „Jenže on byl muž. Nikoli ufňukaná kremlofilní bába,“ zakončil Joch svůj komentář. Vzápětí se premiér od Jochova výroku distancoval a Úřad vlády ČR s ním rozvázal veškeré smluvní vztahy. Slovenský deník SME ve svém komentáři vyslovil domněnku, že Joch byl Nečasem obětován, aby si premiér ještě více nepokazil vztahy s prezidentem. Klaus v rozhovoru pro Lidové noviny 6. října 2012 odsoudil obsah a formu Jochova komentáře, označil je za „chorobné výroky“ zaznívající v „nemocné době“. Setrval na označení incidentu za atentát a podrobil kritice „levicovou kulturně-mediální frontu“ a rivaly z okruhu Václava Havla.\n\nÚtočník Pavel Vondrouš se narodil 8. března 1986 ve Frýdlantu. Od svých pěti let vyrůstal ve Chrastavě. Vyučil se kuchařem na Gastronomickém učilišti Na svahu. Ještě několik měsíců před útokem v Chrastavě Pavel Vondrouš vstoupil do Komunistické strany Čech a Moravy, odkud byl však následně vyloučen. Podle oficiálního stanoviska KSČM byl Vondrouš vyloučen ještě před atentátem pro neplacení příspěvků. Podle tvrzení Pavla Vondrouše k vyloučení došlo až po atentátu. V roce 2013 oznámil, že zakládá politickou stranu Futurama.\n\n"}
{"id": "879593", "url": "https://cs.wikipedia.org/wiki?curid=879593", "title": "Velen Fanderlik", "text": "Velen Fanderlik\n\nVelen Fanderlik (11. února 1907 Praha – 2. února 1985 Trail, Britská Kolumbie, Kanada) byl zakladatel skautingu v Brně, advokát, zástupce Československa v mezinárodní komisi pro potrestání válečných zločinců v Norimberku. \n\nDo skautského oddílu vstoupil ve dvanácti letech. V roce 1925 vytvořil s dalšími skauty v Brně družinu Mawadani, zaměřenou na skautskou výchovu vedoucích oddílů v lesních školách. Po absolvování Právnické fakulty Masarykovy univerzity byl v roce 1929 promován na doktora práv a otevřel si advokátní kancelář, většinu volného času nadále věnoval skautingu. V roce 1936 se stal jedním z prvních činovníků Junáka, který v Gilwell Parku u Londýna dokončil tzv. \"Wood Badge\" kurs (na rozdíl od prvního čs. absolventa Wood Badge kursu, cestovatele Františka Alexandera Elstnera) a v Lesních školách Junáka zaváděl metodiku práce ve družinách a systém stálých instruktorů. Téhož roku byl jmenován docentem skautingu na Tělovýchovném ústavu Masarykovy univerzity v Brně.\n\nPo okupaci uprchl přes Jugoslávii a Francii do Velké Británie. Působil jako dělostřelecký a osvětový důstojník, a později se zapojil do justiční služby čs. exilové armády v Londýně. Po válce byl v hodnosti majora členem týmu gen. JUDr. Bohumila Ečera jako jeden z vojenských prokurátorů při Norimberském procesu.\n\nV roce 1946 byl zvolen starostou Junáka a o rok později se stal členem Světového skautského výboru (v té době sídlícího v Kanadě). Funkci člena výboru zastával v letech 1947-1951. Byl jedním z prvních emigrantů po Únoru 1948, po krátkém pobytu v Německu a Londýně se přestěhoval do Kanady v r. 1953. Odtud až do své smrti vykonával funkci starosty čs. exilového skautingu. Pozůstalost Velena Fanderlika je uložena v archivu University of Nebraska ve městě Lincoln, číslo sbírky Spec MS 123. V roce 1995 byl in memoriam povýšen do hodnosti plukovníka.\n\n\n\n"}
{"id": "879595", "url": "https://cs.wikipedia.org/wiki?curid=879595", "title": "Silvestr Weltz", "text": "Silvestr Weltz\n\nSilvestr Weltz (15. srpna 1712 Brtnice – 29. května 1774 tamtéž) byl zámecký kapelník a hudební skladatel.\n\nO životě Silvestra Weltze není mnoho známo. Byl synem místního řemeslníka Karla Welze. Vstoupil do služeb hraběte Collalta a v jeho službách působil na zámku v Brtnici v mnoha funkcích. Byl kapelníkem hraběcí kapely (praefectus musicae), správcem zámku (aulae praefectus), ale i ředitelem kůru farního kostela sv. Jakuba v Brtnici. \n\nV brtnickém inventáři bylo nalezeno 25 houslových koncertů, 59 houslových sonát, 29 symfonií, 5 divertiment a několik dalších skladeb, u nichž jako autor je uveden Weltz. Není však zcela jasné, zda autorem všech skladeb je Silvestr Weltz či jeho bratr Karel Weltz, který rovněž ve funkci hudebního ředitele na zámku působil a byl znamenitým houslistou. V roce 1754 však odešel jako hofmistr hraběte do Vídně, kde zemřel před rokem 1788. Samotný inventář je prokazatelně dílem Silvestra Weltze\n\n\n"}
{"id": "879596", "url": "https://cs.wikipedia.org/wiki?curid=879596", "title": "Francie na Letních olympijských hrách 1924", "text": "Francie na Letních olympijských hrách 1924\n\nFrancii na Letních olympijských hrách v roce 1924 reprezentovala výprava 401 sportovců (373 mužů a 28 žen) v 20 sportech.\n\n"}
{"id": "879601", "url": "https://cs.wikipedia.org/wiki?curid=879601", "title": "Římskokatolická farnost Šaratice", "text": "Římskokatolická farnost Šaratice\n\nŘímskokatolická farnost Šaratice je územní společenství římských katolíků s farním kostelem svatého Mikuláše v děkanátu Slavkov. Do farnosti spadají obce Šaratice, Hostěrádky-Rešov a Zbýšov.\n\nPrvní zmínka o obci pochází z roku 1209. Duchovní správa v Šaraticích je doložena již v roce 1270. Farnost spadala pod patronát zábrdovických premonstrátů, z jejichž řad pocházeli také šaratičtí duchovní. Posledním farářem-zábrdovickým řeholníkem byl Chrysostom Lavička, který zemřel roku 1800. Na místě původního kostela ze 17. století byl v letech 1902–1903 vystavěn nový kostel svatého Mikuláše. V roce 1956 zde postavila varhanářská firma Holčapek – pod hlavičkou Dřevopodniku města Brna – třímanuálové varhany s pedálem. V roce 2019 proběhla druhá etapa opravy královského nástroje varhanářem Tomášem Nováčkem z Třebíče. \n\nV 19. století působila na faře řada významných osobností, jeden z nich – slovenský národní buditel Jan Slota Rajecký (kaplan v letech 1845–1852) – má na budově fary pamětní desku. Nejdelší dobu (1949–2005) byl duchovním správcem důstojný pán Antonín Láník, organolog, skladatel, sbormistr, violista a lektor Instruktáží pro varhaníky, který se zasloužil o rozvoj lidového duchovního zpěvu ve farnosti. Ze Šaratic pochází současný opat premonstrátského kláštera v Nové Říši Marian Rudolf Kosík.\n\nPo odchodu Dp. Antonína Láníka farnost krátce spravoval slavkovský děkan Mgr. Milan Vavro. V letech 2005–2015 ji řídil důstojný pán PaedDr. Marek Slatinský, který zboural hospodářská stavení, začal s opravami kostela, přilehlé fary a v roce 2013 koupil digitální varhany. Ke dni 1. srpna 2015 byl ustanoven farářem důstojný pán Vít Martin Červenka, OPraem. – za jeho éry byla restaurována stylová kazatelna a pořídily se dva nové zvony. Počínaje zářím 2018 je duchovním správcem coby administrátor R. D. Mgr. Bc. Petr Pavel Severin, OPraem., který zajistil statiku kostela v roce 2019. \n\nFarníci se podíleli na rozsáhlé opravě fary a farního kostela v prvním desetiletí 21. století. Každoročně se zde koná tříkrálová sbírka (při které se vybere více než 20 tisíc korun). V roce 2016 se při sbírce v Šaraticích vybralo 27 445 korun, v Hostěrádkách-Rešově 20 600 korun. \n\nPravidelně při bohoslužbách vystupuje liturgická schola, sólisté a farní pěvecký sbor. Ke 110. výročí posvěcení kostela sv. Mikuláše složil Vojtěch Javora skladbu \"Do domu Hospodina\", jež zde byla premiérována při slavnostní hodové mši za účasti autora. Při této příležitosti farnost připravila (v srpnu 2013) historický kalendář, který v grafické podobě porovnával nejdůležitější události za uplynulé období (působení papežů, biskupů, farářů, kaplanů a podstatné dění v místě) \n\nV roce 2014 se v Šaraticích poprvé konalo Sborování – nesoutěžní přehlídka chrámových sborů. Sborování pořádala pod záštitou brněnského biskupa Vojtěcha Cikrleho Jednota na zvelebení církevní hudby na Moravě Musica sacra v Brně a to ve spolupráci s Římskokatolickou farností Šaratice v letech 2014, 2016, 2019. \n\nRoku 2015 se farnost prvně zapojila do projektu Noc kostelů.\n\nTřetí sobotu v měsíci září farnost koná svoji zásvětnou pouť k Divotvůrkyni Moravy – žarošické Madoně. Část farníků putuje do Žarošic pěšky.\n\nPouť se koná 6. prosince (na sv. Mikuláše), hody kolem 20. srpna.\n\n\n"}
{"id": "879606", "url": "https://cs.wikipedia.org/wiki?curid=879606", "title": "Mezinárodní letiště Šanghaj Pchu-tung", "text": "Mezinárodní letiště Šanghaj Pchu-tung\n\nMezinárodní letiště Šanghaj Pchu-tung (, anglicky \"Shanghai Pudong International Airport\", IATA kód PVG, ICAO kód ZSPD) je mezinárodní letiště v Šanghaji a významné středisko letecké dopravy ve východní Asii. Slouží i vnitrostátním letům. Nachází se přibližně 30 km východně od středu Šanghaje, na pozemku o velikosti přibližně 40 km². Se středem města je letiště spojeno vysokorychlostní pozemní dráhou maglev a linkou č. 2 metra.\n\nLetiště Pchu-tung má dva hlavní terminály, lemované třemi dlouhými přistávacími dráhami. Třetí terminál a další tři dráhy měly být vybudovány do roku 2015, což má přinést zvýšení roční kapacity ze 60 milionů cestujících na 80 milionů cestujících ročně, spolu se schopností odbavit šest milionů tun nákladu.\n\nLetiště je rychle rostoucím hlavním letištěm pro osobní a nákladní dopravu. Bylo otevřeno s jednou přistávací drahou v roce 1999 a už v roce 2003 jím prošlo víc cestujících než starším letištěm Šanghaj Chung-čchiao. S 3 227 914 metrickými tunami odbavenými v roce 2010 bylo třetím nejrušnějším letištěm v nákladní dopravě. V roce 2010 letiště odbavilo 40 578 621 cestujících a stalo se třetím nejrušnějším letištěm v Číně a dvacátým nejrušnějším na světě. V prosinci 2011 zde působilo 87 leteckých společností obsluhujících 194 destinací. Od roku 2014 se drží na pozici druhého nejrušnějšího letiště v Číně (za pekingským letištěm).\n\nV červnu 2013 se jednalo podle měření společnosti FlightStats z hlediska zpoždění o jedno z nejhorších světových letišť. V plánovaném čase přilétala a odlétala méně než třetina letadel, více než třetina jich měla zpoždění přes tři čtvrtě hodiny.\n"}
{"id": "879613", "url": "https://cs.wikipedia.org/wiki?curid=879613", "title": "American Open Wheel Racing", "text": "American Open Wheel Racing\n\nAmerican Open Wheel Racing (AOWR), někdy také známé jako American Championship Car Racing, je označení pro závody amerických formulí, které se, hlavně v prvních fázích, jezdily převážně na oválech. AOWR je tedy v USA to, co v Evropě Formule 1, avšak má mnohem delší tradici, která se datuje již k roku 1905.\n\nAOWR je však pouze obecným označením, neboť název šampionátu, ale také organizace, která jej pořádala, se v historii několikrát změnily. První národní šampionát pořádala, již v roce 1905, organizace American Automobile Association (AAA) pod názvem AAA National Track Championship. Od roku 1911 je vrcholem každé sezóny závod 500 mil Indianapolis.\n\nV roce 2015 je hlavním šampionátem IndyCar Series, který pořádá organizace IndyCar. Úřadující šampion (sezóna 2014) je Will Power, zatímco vítěz Indy500 z roku 2014 je Tony Kanaan.\n"}
{"id": "879615", "url": "https://cs.wikipedia.org/wiki?curid=879615", "title": "Toby Huss", "text": "Toby Huss\n\nToby Edward Huss (* 9. prosince, 1966 Marshalltown, Iowa) je americký herec. Známý je pro ztvárnění postavy Artieho, nejsilnějšího muže na světě, v seriálu \"The Adventures of Pete & Pete\" televizní stanice Nickelodeon, namluvení postavy Cotton Hilla v animovaném seriálu \"Tatík Hill a spol.\" a roli Felixe „Stumpy“ Dreifusse v seriálu \"Carnivàle\".\n"}
{"id": "879617", "url": "https://cs.wikipedia.org/wiki?curid=879617", "title": "Strana konzervativní smlouvy", "text": "Strana konzervativní smlouvy\n\nStrana konzervativní smlouvy (zkratka SKS) byla česká politická strana vzniklá roku 1998 jako konzervativní pravicový subjekt navazující na pravicové křídlo Občanské demokratické aliance. Roku 2001 se sloučila s Konzervativní stranou.\n\nV roce 1997 se vyhrotily vnitřní rozpory v Občanské demokratické alianci. Část strany odmítala nástup pragmatických politiků do čela ODA a trvala na inspiraci původními konzervativními postuláty. V rámci ODA pak utvořili takzvanou Pravou frakci.\n\n4. března 1998 podali předáci Pravé frakce návrh na registraci nového politického subjektu, který byl zaregistrován 12. března 1998 jako Strana konzervativní smlouvy. Mezi její zakladatele patřili Ivan Mašek, Čestmír Hofhanzl či Viktor Dobal. 12. září 1998 se konal ustavující konvent SKS. Předsedou se stal Ivan Mašek. 1. dubna 2000 pak Maška po 3. konventu SKS vystřídala v předsednické funkci Zuzana Bönischová. Ta zahájila jednání s Konzervativní stranou. 10. května 2001 oba subjekty dospěly k dohodě na vzniku jednotné Konzervativní strany. Dohoda byla schválena v červnu 2001 sněmy obou stran a 23. června 2001 proběhl slučovací sjezd. Roman Joch z původní SKS se stal jedním z místopředsedů sloučené Konzervativní strany.\n\nStrana konzervativní smlouvy se na přelomu 90. let 20. století a počátku století 21. účastnila několika celostátních voleb, ale nezaznamenala výraznější zisky. Sněmovních voleb roku 1998 se tehdy zcela nová strana SKS neúčastnila. V senátních volbách na podzim 1998 měla SKS jen jednoho kandidáta, kterým byl Lubor Tůma za senátní obvod č. 13 - Tábor. Získal ale jen necelých 8 % hlasů a nepostoupil do 2. kola. Rovněž v komunálních volbách roku 1998 strana nezaznamenala úspěch, když získala jen 0,04 % hlasů a 2 mandáty. Například Viktor Dobal v těchto volbách za SKS neúspěšně kandidoval do zastupitelstva hlavního města Praha. V krajských volbách roku 2000 SKS obdržela v Jihomoravském kraji, ve kterém jako jediném postavila kandidátní listinu, jen 0,31 % hlasů a nezískala zastoupení v krajské samosprávě. V senátních volbách roku 2000 neúspěšně za senátní obvod č. 59 - Brno-město kandidoval jako jediný kandidát SKS Čestmír Hofhanzl, ale získal jen 1 % hlasů a nepostoupil do 2. kola.\n"}
{"id": "879618", "url": "https://cs.wikipedia.org/wiki?curid=879618", "title": "Bratuchin G-4", "text": "Bratuchin G-4\n\nBratuchin G-4 ( ) byl sovětský třímístný dělostřelecký pozorovací vrtulník vyvinutý konstrukční kanceláří OKB-3 Bratuchin z předchozího typu Bratuchin G-3 koncem 40. let 20. století.\n\nJeště před zahájením produkce dvoumístného dělostřeleckého pozorovacího vrtulníku typu G-3 byl Ivanu Pavloviči Bratuchinovi v únoru 1946 zadán úkol postavit třímístný pozorovací vrtulník G-4, jenž by působil v součinnosti s dělostřelectvem, a civilní transportní B-5. Pro pohon byly zvoleny první sovětské specializované motory Ivčenko Al-26GR pro helikoptéry. Bratuchin nakonec jen modifikoval drak pro vestavbu nových motorů. První ze dvou prototypů vzlétl v roce 1946, pilotoval jej M. K. Bajkalov. Druhý prototyp měl nové rotory s větším průměrem a letových zkoušek se zúčastnil až v dubnu 1947. 28. ledna 1948 se stroj při zkoušce autorotace zřítil z výšky 25 metrů. \n\nCelkem byly vyrobeny 2 prototypy a 4 sériové stroje. G-4 se potýkal s řadou technických problémů, mj. s vysokými vibracemi a tak byl další vývoj zastaven.\n\n\n\n"}
{"id": "879626", "url": "https://cs.wikipedia.org/wiki?curid=879626", "title": "Papíry", "text": "Papíry\n\nPapíry (v originále \"Paperman\") je černobílý krátkometrážní animovaný snímek vyrobený studii Walt Disney Animations Studios a režírovaný Johnem Karsem. Ve filmu se mísí technika počítačové animace a klasické ruční animování. Snímek byl nominován na nejlepší krátký animovaný film v 85. ročníku udílení Oscarů a získal Cenu Annie za nejlepší krátký animovaný snímek.\n\n\n"}
{"id": "879629", "url": "https://cs.wikipedia.org/wiki?curid=879629", "title": "Michal Sýkora (spisovatel)", "text": "Michal Sýkora (spisovatel)\n\nMichal Sýkora (* 1971) je český pedagog, literární teoretik a spisovatel.\n\nMichal Sýkora vystudoval Filozofickou fakultu Univerzity Palackého v Olomouci, kde získal akademické tituly Mgr. a Ph.D. Od roku 1998 na této fakultě působí jako odborný asistent na Katedře divadelních, filmových a mediálních studií, vyučuje zde několik předmětů, jako jsou: Světová literatura do konce 19. století, Literární seminář, Úvod do komparatistiky a Seminář analýzy televize a médií – Britské televizní detektivní série a seriály. Odborně se zabývá moderním světovým románem, aktuálními tendencemi světové literatury a teorií literatury – konkrétně komparatistikou a hermeneutikou.\n\nDále se účastní projektu MŠMT „Pluralita kultury a demokracie“, jehož záměrem je zhodnotit ovlivnění české kultury cizími vlivy, vyjádřit se k otázce amerikanizace a globalizace, nebo také zkoumat vliv masové a populární kultury jako demokratizačního i kulturně deprivačního prvku. Absolvoval čtyři studijní pobyty v Cambridgi a Oxfordu ve Velké Británii.\n\nVe svých odborných pracích se věnuje hlavně britským detektivkám a moderní próze. Napsal odborné monografie (o díle Vladimíra Nabokova, \"Vize řádu a světa v moderní próze. Román a „světový názor“\"), ale je i autorem populárně naučných knih (\"Dostojevského buldok. O zvířatech a/v literatuře\"). Jeho beletristické pokusy \"Případ pro exorcistu\" a \"Modré stíny\" inspirovala britská detektivní škola.\n\n\nV detektivkách vystupuje olomoucký vyšetřovací tým detektivů od Nejsvětější Trojice vedený komisařkou Marií Výrovou.\n\n\nNa motivy románu \"Případ pro exorcistu\" natočila v roce 2014 Česká televize stejnojmenný televizní film, jehož scénář napsal Petr Jarchovský a jejž režíroval Jan Hřebejk. Třídílný film byl v premiéře odvysílán v lednu 2015.\n\nNa motivy románu \"Modré stíny\" natočila ČT stejnojmennou čtyřdílnou televizní minisérii, kterou režíroval Viktor Tauš a která byla v premiéře odvysílána v únoru a březnu 2016.\n\nTelevizní minisérie \"Pět mrtvých psů\" vznikla podle námětu pro Českou televizi a byla odvysílána v dubnu 2016. Autor příběh převedl do románové verze vydané roku 2018, která se podle jeho slov v mnoha ohledech liší od televizní verze.\n\nČeský rozhlas postupně zpracovat audiopodobu několika Sýkorových knih. \n\n\n"}
{"id": "879630", "url": "https://cs.wikipedia.org/wiki?curid=879630", "title": "Büchlberg", "text": "Büchlberg\n\nBüchlberg je obec v německé spolkové zemi Bavorsko, v zemském okrese Pasov ve vládním obvodu Dolní Bavorsko.\n\nŽije zde obyvatel.\n\n"}
{"id": "879635", "url": "https://cs.wikipedia.org/wiki?curid=879635", "title": "Ustavující kongres Občanské demokratické strany", "text": "Ustavující kongres Občanské demokratické strany\n\nUstavující kongres ODS se konal 20. - 21. dubna 1991 v Olomouci. Byla na něm formálně ustavena Občanská demokratická strana.\n\nNa počátku roku 1991 se vyhrotily rozpory uvnitř Občanského fóra (OF) coby širokého politického hnutí nesoucího hlavní zodpovědnost za transformaci československé (české) společnosti po sametové revoluci. 23. února 1991 přijal Sněm Občanského fóra takzvané lánské dohody, které smluvním způsobem umožňovaly rozdělení OF na dva nové politické subjekty: Občanské hnutí a Občanskou demokratickou stranu. 4. března 1991 se pak ustavil přípravný výbor ODS, jehož předsedou se stal Václav Klaus a místopředsedy Petr Čermák a Miroslav Macek. K nové straně připojily asi dvě třetiny z registrovaných členů OF a většina regionálních manažerů OF, čímž ODS převzala fakticky organizační aparát OF. Strana byla od počátku silně spojena s osobností svého zakladatele. Již v průběhu sněmu OF v únoru 1991 se mezi delegáty rozdávaly přihlášky do ODS, jejichž závěrečná věta zněla: „\"Vítá Vás Václav Klaus\".“ Strana také těžila z příklonu velké části poslanců Federálního shromáždění a České národní rady k ODS. Od počátku tak disponovala na parlamentní úrovni významnou silou. \n\n18. března 1991 byla ODS oficiálně zaregistrována a následně probíhala organizační výstavba strany v regionech. Ve dnech 20. - 21. dubna 1991 se pak v Olomouci sešel Ustavující kongres ODS. Na něm byly přijaty stranické stanovy a programové prohlášení \"Cesta k prosperitě\". ODS se definovala jako „\"demokratická pravicová strana s konzervativním programem\"“, podporující ekonomickou transformaci. Předsedou se stal Václav Klaus, který od delegátů získal podporu 220 : 9 hlasům.\n\n"}
{"id": "879636", "url": "https://cs.wikipedia.org/wiki?curid=879636", "title": "Bartosz Salamon", "text": "Bartosz Salamon\n\nBartosz Salamon [bartoš salamon] (* 1. května 1991, Poznaň, Polsko) je polský fotbalový obránce a reprezentant, v současnosti hráč italského klubu Cagliari Calcio.\n\n\nSalamon reprezentoval Polsko od mládežnické kategorie U16.\n\n26. března 2013 debutoval pod reprezentačním trenérem Waldemarem Fornalikem v A-mužstvu Polska v kvalifikačním zápase proti týmu San Marina. Poláci vyhráli 5:0, Salamon nastoupil v základní sestavě.\n\nTrenér Adam Nawałka jej zařadil do závěrečné 23členné nominace na evropský šampionát.\n\n"}
{"id": "879641", "url": "https://cs.wikipedia.org/wiki?curid=879641", "title": "Waldmünchen", "text": "Waldmünchen\n\nWaldmünchen (česky \"Mnichov nad Lesy\") je město v německé spolkové zemi Bavorsko, v zemském okrese Cham ve vládním obvodu Horní Falc. Území obce sousedí s Českem.\n\nŽije zde obyvatel. Ve městě stojí kostel sv. Štěpána.\n\nSousední obce jsou: Česká Kubice (Česko), Gleißenberg, Nemanice (Česko), Schönthal, Treffelstein, Waffenbrunn a Weiding.\n\n"}
{"id": "879649", "url": "https://cs.wikipedia.org/wiki?curid=879649", "title": "2. kongres Občanské demokratické strany", "text": "2. kongres Občanské demokratické strany\n\n2. kongres ODS se konal 26. dubna 1992 v Luhačovicích.\n\nV dubnu 1992 se Československo blížilo k volbám do Federálního shromáždění i do republikových národních rad. Téma volební kampaně dominovalo i kongresu ODS, který schválil volební program strany nazvaný \"Svoboda a prosperita\". Šlo o nevolební kongres, takže neproběhly zásadnější personální proměny, s výjimkou dodatečné volby členů Výkonné rady ODS zejména ze Slovenska. Tam totiž od počátku roku 1992 probíhala výstavba struktur ODS. 5. února 1992 byla ODS na Slovensku oficiálně zaregistrována a 20. března 1992 uzavřela koalici s Demokratickou stranou.\n\nSložení vedení ODS zachováno podle výsledků volebního 1. kongresu ODS. Provedena pouze dovolba Výkonné rady ODS\n"}
{"id": "879652", "url": "https://cs.wikipedia.org/wiki?curid=879652", "title": "Roding", "text": "Roding\n\nRoding je město v německé spolkové zemi Bavorsko, v zemském okrese Cham ve vládním obvodu Horní Falc.\n\nŽije zde obyvatel.\n\n"}
{"id": "879653", "url": "https://cs.wikipedia.org/wiki?curid=879653", "title": "Pekka Vasala", "text": "Pekka Vasala\n\nPekka Antero Vasala (17. dubna 1948 Riihimäki) je bývalý finský atlet, běžec na střední tratě, olympijský vítěz v běhu na 1500 metrů z roku 1972.\n\nJeho speciální disciplínou byl běh na 1500 metrů. Upozornil v ní na sebe už ve svých 20 letech, když měsíc před olympijskými hrami v Mexiku na utkání Finska s Norskem v Oslo zaběhl 11.9.1968 čas 3:41,8 (44. místo ve světových tabulkách sezóny 1968), kterým se kvalifikoval do finské olympijské výpravy. Na olympiádě v Mexiku v roce 1968 však vypadl v rozběhu (posledním místo v čase 4:08,5), o rok později na evropském šampionátu v Aténách doběhl ve finále devátý. V červenci 1971 vytvořil nový finský rekord (3:38,6) a měl velké naděje na dobrý výsledek na mistrovství Evropy v Helsinkách, pořádané o měsíc později. Neuspěl a pouze zopakoval deváté místo z aténského mistrovství. To už měl za sebou i neúspěšné vystoupení v hale: na halovém mistrovstvi Evropy v Sofii v březnu 1971 doběhl v rozběhu mezi šesti běžci na pátém místě a nepostoupil ani do semifinále. Začalo se o něm mluvit jako o muži, který dokáže zaběhnout v sezóně kvalitně jen jeden závod.\n\nDo vrcholné formy se dostal v letních měsících roku 1972, kdy nejdříve v červenci vytvořil časem 3:36,8 další finský rekord v běhu na 1500 metrů a poté v srpnu i nový evropský rekord na 800 metrů časem 1:44,5.\n\nJeho životním úspěchem se stalo vítězství na olympiádě v Mnichově v roce 1972. Ve finále běhu na 1500 metrů porazil obhájce titula Keňana Kipchoge Keina v čase 3:36,33. Vasala přitom do Mnichova nepřijel jako hlavní favorit, přestože zmíněný čas 3:36,8 ho řadil na první místo předolympijských tabulek roku 1972, na kterém figuroval společně s Kipchoge Keinem, který stejný čas zaběhl již 25.6.1972 v Mombase. Experti předpokládali, že olympijský vítěz vzejde ze souboje světového rekordmana (3:33,1) Jima Ryuna z USA a Kipchoge Keina: Ryun však v důsledku kolize a pádu v rozběhu už dál nepostoupil - a ve finále potom Keino proti Vasalovi svou zlatou medaili z předchozích olympijských her v Mexiku neobhájil.\n\nV dalších letech již Pekka Vasala nezaznamenal výrazný úspěch, na mistrovství Evropy v Římě v roce 1974 skončil šestý. O výjimečnosti jedné jediné sezóny v jeho sportovní kariéře svědčí fakt, že přestože byl olympijským vítězem v běhu na 1500 metrů, dokázal v této disciplíně běžet pod hranici 3:40,00 jen šestkrát v životě (z toho čtyřikrát v roce 1972, počítaje v to i semifinálový a finálový běh na mnichovské olympiádě).\n\n\n\n\"(x výkon na 880 yardů minus 0,7 sekundy)\"\n\n\"(+ mezičas v běhu na 880 yardů)\"\n\n\"(+ mezičas v běhu na 1 míli)\"\n\nPekka Vasala startoval v roce 1971 na mítinku Zlatá tretra v Ostravě (vyhrál běh na 5000 metrů v čase 14:17,2) a ve stejním roce i na mítinku PTS v Bratislavě, kde byl časem 8:26,0 první v běhu na 3000 metrů.\n\n\n"}
{"id": "879658", "url": "https://cs.wikipedia.org/wiki?curid=879658", "title": "Randy Blythe", "text": "Randy Blythe\n\nRandy Blythe (* 21. února 1971) je americký zpěvák. V roce 1995 se stal členem skupiny Burn the Priest, která se později přejmenovala na Lamb of God.\n\nV červnu 2012 byl zatčen českou policií kvůli zranění a následnému úmrtí fanouška při koncertě v roce 2010. Zůstal pět týdnů ve vazbě a následně byl propuštěn na kauci 8 milionů.\n\nV březnu 2013 byl Pražským městským soudem zproštěn obžaloby s tím, že vinu na neštěstí nese především pořadatel a klub Abaton, kteří nezajistili dohodnutá bezpečnostní opatření.\n\nV červenci 2015 vydal autobiografickou knihu popisující jeho zatčení a soud - Dark Days: A Memoir.\n"}
{"id": "879665", "url": "https://cs.wikipedia.org/wiki?curid=879665", "title": "Varna (rozcestník)", "text": "Varna (rozcestník)\n\nVarna je významné město v Bulharsku.\n\nVarna může mít také další významy:\n\n\n\n\n"}
{"id": "879668", "url": "https://cs.wikipedia.org/wiki?curid=879668", "title": "Antun Gustav Matoš", "text": "Antun Gustav Matoš\n\nAntun Gustav Matoš (13. dubna 1875, Tovarnik – 17. března 1914, Záhřeb) byl chorvatský spisovatel moderny.\n\nV roce 1892 vydal povídku \"Moć savjesti\", kterou chorvatská literární tvorba vstoupila do éry moderny. Byl autor celé řady povídek, které vycházely ve sbírkách – \"Iverje\" (1899), \"Novo iverje\" (1900), \"Umorne priče\" (1909). Kromě toho napsal také i řadu cestopisů, esejí a fejetonů.\n\nMatoš nebyl úspěšný student (nedokončil studia ve Vídni). V roce 1893 musel nastoupit do armády, avšak ani ne o rok později zběhl, za což se musel skrývat. Po několik let se mu novou vlastí stalo Srbsku.\n\nŽil několikrát v Bělehradu, kde se věnoval literární kritice. Znal se velmi dobře s tehdejšími srbskými spisovateli, především s realisty, mezi které patřili Stevan Sremac, Milovan Glišić, či Jovan Veselinović. Poznal tamní bohémský život; psal hudební a divadelní kritiky. Občas žil ve velmi těžkých poměrech a živil se různými způsoby. Znal se rovněž i se srbskými modernisty (Sima Pandurović, Vladislav Petković Dis, Isidora Sekulić). Byl ostrým protivníkem a kritikem Jovana Skerliće v jeho akademické práci, která se věnovala srbské literatuře 19. století.\n\nJako první z chorvatských spisovatelů poznal důvěrně západoevropské prostředí. Strávil pět let v Paříži, kde se živil mimo jiné i jako novinář. Po návratu do chorvatských zemí byla jeho tvorba jasně ovlivněna proudy tehdejší moderny, převážně impresionismem a symbolismem. Právě během svého pobytu ve Francii se začal věnovat i básnictví; první svoji báseň sepsal v roce 1906. Matošova básnická tvorba nese rysy Charlesa Baudelaira.\n\nDo Záhřebu se vrátíl okolo roku 1908. O šest let později zemřel na rakovinu hrtanu. Zanechal za sebou okolo dvaceti nedokončených děl, především povídek.\n"}
{"id": "879669", "url": "https://cs.wikipedia.org/wiki?curid=879669", "title": "Lichtenštejnova chata na Sněžníku", "text": "Lichtenštejnova chata na Sněžníku\n\nLichtenštejnova chata na Sněžníku (německý název \"Liechtensteinschutzhaus\" nebo \"Fürst Johann Liechtenstein Schutzhaus\") se nacházela v nadmořské výšce 1375 m n. m., na jihovýchodním svahu Králického Sněžníku. Stavba byla začátkem 70. let 20. století zbořena, v současnosti zde spatříme pouze její základy.\n\nV roce 1907 inicioval Moravskoslezský sudetský horský spolek, zkráceně MSSGV (německý název \"Mährisch-Schlesischer Sudetengebirgsverein\")\nvýstavbu horské chaty na jihovýchodním svahu Králického Sněžníku ve výši 1375 m n. m.\nPozemek pro výstavbu chaty poskytl kníže Lichtenštejn a to za symbolické nájemné. Základní kámen stavby byl položen v létě roku 1908, avšak samotná výstavba začala na jaře roku 1909. Z nedostatku finančních prostředků Staroměstské sekce MSSGV, nebyla výstavba horské chaty příliš snadná. Finanční pomoc při stavbě poskytovali zejména místní mecenáši MSSGV a také veřejné sbírky, neboť stavba horské chaty byla mezi lidmi populární. Dne 21. července roku 1912 byla chata za přítomnosti hostů slavnostně otevřena, ve své době nesla jméno knížete Lichtenštejna (německý název \"Liechtensteinschutzhaus\" nebo \"Fürst Johann Liechtenstein Schutzhaus\").\n\nChata byla postavena ze dřeva na základním půdorysu 22 × 12 m, její výška dosahovala 15 m. Směrem k vrcholu hory, na severozápadní straně, byla kryta vápennou omítkou. V přízemí se nacházela jídelna, také dva pokoje pro vzácné hosty. V prvním patře bylo pokojů 11, v podkroví pak velká noclehárna. Teplo v pokojích zajišťovala kachlová kamna, chata byla v provozu po celý rok. Jako zdroj vody posloužil a to až do roku 1934 pramen řeky Moravy, později byla vybudována studna. Světlo zajišťovaly svíčky a petrolejové lampy. Ubytovací kapacita chaty činila cca 60 až 70 osob.\n\nBěhem první světové války musela být chata uzavřena a to zejména kvůli úbytku turistů. Po první světové válce se zde vystřídalo několik nájemců. Mezi nejvýznamnější patří příchod manželů Gutwinských ze Šumperka, kdy začal na Lichtenštejnově chatě opět rozkvétat turismus. Dr. Oskar Gutwinski byl nejslavnějším předválečným horalem a lyžařským průkopníkem, který působil zejména v Jeseníkách. Lichtenštejnovu chatu s manželkou přeměnili na prvotřídní horský hotel.\nPo smrti manžela v roce 1932 vedla nadále chatu jeho manželka Adéla. Roku 1937, byla nájemní smlouva s MSSGV ukončena.\n\nPo druhé světové válce se chata ocitla na československé straně hranice a opět se zde vystřídalo několik nájemců. Prvním nájemcem české národní správy byl p. Slávek Chlup, který zde působil do konce 40. let 20. století. Po skončení národní správy v letech 1956 až 1960 chatu spravoval národní podnik Restaurace a jídelny (RaJ) Šumperk se sídlem v Jeseníku, od roku 1960 pak Restaurace a jídelny Ústí nad Orlicí\na to až do roku 1971, kdy byla chata z důvodu špatného technického stavu zbořena. O dva roky později, potkal stejný osud i kamennou rozhlednu na vrcholu Králického Sněžníku.\n\nV současné době spatříme pod vrcholem Králického Sněžníku pouze zbytky základů Lichtenštejnovy chaty a sošku slůněte. Jediným dochovaným objektem v blízkosti vrcholu hory je Schronisko PTTK „Na Śnieżniku“, nacházející se na polské straně hranice.\n\n\n\n"}
{"id": "879680", "url": "https://cs.wikipedia.org/wiki?curid=879680", "title": "Jovan Skerlić", "text": "Jovan Skerlić\n\nJovan Skerlić (v srbské cyrilici Јован Скерлић; 20. srpna 1877, Bělehrad, Srbsko – 15. května 1914, Bělehrad, Srbsko) byl srbský spisovatel a literární historik období moderny.\n\nStudoval v Bělehradě, a to jak na gymnáziu, tak i na Velké škole. Už v šestnácti letech psal texty o v Bělehradě aktuálně vydávaných knihách. Jeho profesorem byl Bogdan Popović. Po dokončení studií pobýval Skerlić v Laussane ve Švýcarsku. Živil se jako profesor; krátkou dobu vyučoval na gymnáziu a poté na Bělehradské univerzitě. Nejprve přednášel francouzskou literaturu a poté i domácí, srbskou. Byl také redaktorem (a později i šéfredaktorem) literárního časopisu \"Srpski književni glasnik\".\n\nSkerlić byl rovněž politicky aktivní. Jako mladý se ztotožnil se socialistickými myšlenkami a vstoupil do sociálnědemokratické strany. Z ní byl ale v roce 1904 vyloučen. Později se stal členem Národní radikální strany, resp. jejího levého křídla. V letech 1912–1914 byl poslancem Skupštiny, kde jeho hlavním tématem byl boj proti bankám.\n\nSkerlić obdivoval Dositeje Obradoviće jako pokrokového vzdělance a Svetozara Markoviće jako revolučního socialistu. Věřil, že cílem literatury je otevřít lidu dveře k pokroku. Proto se zajímal právě o pokrokové spisovatele (o Markovićovi napsal rozsáhlou biografii, kterou také v roce 1910 i sám vydal), zatímco k těm konzervativněji zaměřeným (např. Stevanu Sremcovi) měl spíše odpor. Rovněž kritizoval mnohé autory moderny, kteří tíhli k poezii pesimismu a hrůzy; odmítal zaostalost srbského lidu, která pramenila z východní náboženské tradice a kladl důraz na individualitu a svobodu jednotlivce.\n\nSkerlić za svůj život napsal stovky esejí a sestavil řadu biografií, které se věnovaly životopisům jednotlivých srbských autorů. Ty vyšly sborně pod názvem \"Pisci i knjige\" (Spisovatelé a knihy).\n\nSkerlić byl aktivní hlavně v oblasti literárních kritik. Období moderny, které bylo vůči literární kritice velmi příznivé, umožnilo Skerlićovi aby se stal jednou z vůdčích osobností literární tvorby své doby. Tento žánr byl totiž na počátku 20. století v okruhu jednotlivých autorů nakonec přijat jako rovnocenný s ostatními.\n\nObsáhlým dílem Jovana Skerliće je \"Istorija nove srpske književnosti\" (Dějiny nové srbské literatury), do kterého shrnul vývoj domácí literární tvorby od pádu Osmanské říše. až po začátek 20. století a \"de facto\" tak sumarizoval svojí veškerou tvorbu coby literárního historika.\n"}
{"id": "879685", "url": "https://cs.wikipedia.org/wiki?curid=879685", "title": "3. kongres Občanské demokratické strany", "text": "3. kongres Občanské demokratické strany\n\n3. kongres ODS se konal 7. listopadu 1992 v Praze.\n\nKongres se odehrával v závěrečné fázi před zánikem Československa. Jedním z výsledků kongresu proto bylo i ustavení Občanské demokratické strany na Slovensku coby samostatného politického subjektu. Snaha ODS z počátku roku 1992 o vytvoření celostátní politické strany tak byla revidována vzhledem k brzkému termínu vzniku dvou nezávislých republik. Na podzim 1992 již několik měsíců fungovala vláda Václava Klause a ODS byla hlavní vládní silou v České republice. Kromě zodpovědnosti za proces demontáže Československa se naplno podílela na dalších krocích ekonomické reformy. ODS čelila rovněž prvním skandálům. Na přelomu léta a podzimu 1992 odstoupil z postu místopředsedy strany Miroslav Macek, jeden z jejích zakladatelů, protože čelil kritice za své privatizační aktivity (firma Knižní velkoobchod). Kongres vytvořil novou funkci výkonného místopředsedy (Petr Čermák) coby manažerského postu pro vnitřní řízení strany. Výrazně obměněna byla výkonná rada ODS. Václav Klaus suverénně, bez protikandidáta, obhájil post předsedy strany.\n\n"}
{"id": "879687", "url": "https://cs.wikipedia.org/wiki?curid=879687", "title": "Ernest Burgess", "text": "Ernest Burgess\n\nErnest Watson Burgess (16. května 1886 Tilbury, Ontario – 27. prosince 1966 Chicago) byl kanadský sociolog, profesor na Univerzitě v Chicagu. Je někdy řazen k tzv. chicagské škole. Zabýval se především sociologií moderního velkoměsta.\n\nSpolu s Robertem Ezrou Parkem napsal velmi vlivnou práci \"Introduction to Science of Sociology\".\n\nZnámá je též jejich společná práce \"The City\", kde dospěli k závěru, že moderní město se rozvíjí určitým předvídatelným, pravidelným způsobem - popisuje ho tzv. koncentrický model, někdy též zvaný Burgessův model. Vzorem bylo Chicago, na počátku 20. století nejvíce se rozvíjející americké město. V jádru velkoměsta je dle Burgesse vždy obchodní zóna (\"central business district\"), tu obklopí tovární zóna (\"factory zone\"), tu nutně dopravní zóna (\"transport zone\"), následují dělnické čtvrtě (\"working class zone\"), rezidenční čtvrtě (\"residential zone\") a nakonec pás satelitů (commuter zone - zóna \"dojíždění\"). Město se dle Parka a Burgese vyvíjí podobným způsobem jako se evolučně mění biologický druh. Kniha silně ovlivnila městské plánování i terminologii realitního trhu.\n\nDalší oblastí Burgessova zájmu byla sociologie manželství a rodiny, spolu s Leonardem Cottrellem napsali roku 1939 knihu \"Predicting Success or Failure in Marriage\", kde vytvořili sociologický model rodiny, na jehož základě se dala předvídat udržitelnost manželství. Kniha překvapila tím, že mezi sledovanými faktory nebyla láska ani cit mezi partnery, ale výhradně sociologické faktory (třídní původ atp.)\n\nV 60. letech se Burges věnoval tématu stáří a stárnutí v moderní společnosti.\n\n"}
{"id": "879688", "url": "https://cs.wikipedia.org/wiki?curid=879688", "title": "Roman Pavelka", "text": "Roman Pavelka\n\nRoman Pavelka (4. ledna 1968 – 14. února 2001 Uničov) byl český fotbalový záložník. Zemřel při tréninku na zástavu srdce.\n\nHrál za VTJ Tábor, FC Baník Ostrava, FC Petra Drnovice, AFK Atlantik Lázně Bohdaneč a SK Uničov. V československé a české lize nastoupil v 78 utkáních a dal 9 gólů.\n"}
{"id": "879690", "url": "https://cs.wikipedia.org/wiki?curid=879690", "title": "4. kongres Občanské demokratické strany", "text": "4. kongres Občanské demokratické strany\n\n4. kongres ODS se konal 27. - 28. listopadu 1993 v Kopřivnici.\n\nKongres se konal po téměř roce a půl existence vlády Václava Klause a tedy vládní zodpovědnosti ODS. Zároveň šlo o první kongres občanských demokratů po vzniku samostatné České republiky. ODS jako hlavní koaliční politická síla čelila některým aférám i vnitřnímu pnutí. 1. července 1993 doporučila Výkonná rada ODS odvolat z postu vedoucího Úřadu vlády České republiky Jiřího Kováře, jenž byl přitom bývalým místopředsedou strany. ODS rovněž intenzivně řešila otázku budoucího územněsprávního uspořádání republiky, přičemž krátce před kongresem počátkem listopadu 1993 výkonná rada konstatovala, že územněsprávní dělení státu má být provedeno až koncem roku 1996. Ve straně panovala jistá nespokojenost s prací výkonného místopředsedy Petra Čermáka. Kongres ale nakonec nepřinesl zásadní personální obměnu. Václav Klaus opětovně obhájil post předsedy strany poměrem hlasů 220 : 48, na svém postu zůstal i Čermák (byť zvolení se dočkal až ve 2. kole). Do vedení ODS se po roční přestávce vrátil Miroslav Macek (coby člen Výkonné rady za Severomoravský kraj). Výraznější proměna nastala ve složení Výkonné rady ODS. Jedním ze závěrů kongresu také bylo oficiální konstatování, že sdružení Mladí konzervativci spolupracuje s ODS. Kongres pověřil Výkonnou radu, aby ihned iniciovala vznik volebního štábu ke komunálním volbám roku 1994.\n\n"}
{"id": "879692", "url": "https://cs.wikipedia.org/wiki?curid=879692", "title": "Sjednocená omladina srbská", "text": "Sjednocená omladina srbská\n\nSjednocená omladina srbská (srbsky Ujedinjena omladina srpska/Уједињена омладина српска) bylo politické hnutí srbské mládeže z oblasti dnešní Vojvodiny. Jednalo se o liberální organizaci, která formálně podporovala osvětové akce v Dolních Uhrách, neoficiálně však připravovala srbská povstání v oblastech, které byly ještě pod tureckou nadvládou. Hnutí bylo jedním z mnoha, která založili Srbové frustrovaní ze zániku autonomní země \"Srbská vojvodina a tamišský Banát\", existující v letech 1848–1860. Mezi členy Sjednocené omladiny patřila řada významných srbských osobností své doby, včetně např. Svetozara Miletiće, či Jevrem Grujić, nebo Vladimir Jovanović.\n\nV roce 1871 na svém sjezdu ve Vršacu Omladina odmítla, aby svoji činnost omezila pouze na území Uherska, byla v Rakousko-Uhersku zakázána (podobný zákaz vyšel i ze strany úřadů z nedalekého Srbska o několik let dříve). Organizace sice přesídlila do Černé Hory, nicméně to bylo nakonec spíše ke škodě, než užitku.\n"}
{"id": "879705", "url": "https://cs.wikipedia.org/wiki?curid=879705", "title": "5. kongres Občanské demokratické strany", "text": "5. kongres Občanské demokratické strany\n\n5. kongres ODS se konal 17. - 18. prosince 1994 v Karlových Varech.\n\nKongres se odehrával krátce po komunálních volbách roku 1994, v nichž sice ODS uspěla, ale krátce po nich musela čelit kritice za sponzorskou večeři na pražském Žofíně, kde se po vzoru anglosaských zemí konala slavnostní akce, na které zástupci firem přispívali do stranické pokladny ODS. Kritika směřovala na fakt, že velká část dárců byly polostátní firmy. Na kongresu na aféru reagoval Václav Klaus, který konstatoval, že menší koaliční strany jsou neoajální k vládě a využily otázku sponzorské večeře k útokům na ODS. Klaus obhájil předsednický post, stejně jako většina místopředsedů. Výjimkou byl Libor Novák, který se nově stal výkonným místopředsedou ODS. Pozici dosavadního výkonného místopředsedy Petra Čermáka podlomila aféra Helbig. Čermák totiž jezdil automobilem značky Mercedes od německé firmy bratří Helbigových. Jenže na ně byl v září 1994 v Německu vydán zatykač pro zpronevěru. Čermák reagoval zpočátku tím, že aféra je účelovým útokem na vládní politiku, ale na kongresu neuspěl. Libor Novák byl na jeho post zvolen až v několikátém kole volby, která dlouho neměla jasného favorita.\n\nVýrazněji se na kongresu a po něm projevily odlišné představy Josefa Zieleniece, který požadoval, aby ODS zpracovala dlouhodobý program. Podobné snahy už vyvíjel na předchozím 4. kongresu ODS. Tehdy neuspěl, nyní ovšem kongres (i přes nesouhlas Václava Klause) rozhodl, že Výkonná rada má do 30. září 1995 připravit návrh dokumentu s názvem \"Politický program ODS\", vytvořit podmínky pro jeho prodiskutování a předložit program budoucímu kongresu ODS v roce 1995. Zieleniec uspěl i proto, že v řadách ODS se šířil názor, že strana má potenciál voličské podpory okolo 40 %, zatímco její preference stagnovaly okolo 25 - 30 %.\n\n"}
{"id": "879710", "url": "https://cs.wikipedia.org/wiki?curid=879710", "title": "Civilsk", "text": "Civilsk\n\nCivilsk ( , ) je město v Čuvašské republice Ruské federace. Leží blízko soutoku Malého Civilu s Velkým Civilem, kterým vzniká řeka Civil, zhruba 33 kilometrů jihovýchodně od Čeboksar, hlavního města republiky, a zhruba 780 kilometrů východně od Moskvy, hlavního města federace.\n\nV roce 2010 žilo v Civilsku zhruba 13 tisíc obyvatel.\n"}
{"id": "879713", "url": "https://cs.wikipedia.org/wiki?curid=879713", "title": "Velká synagoga v Kaliszi", "text": "Velká synagoga v Kaliszi\n\nVelká synagoga v Kaliszi stávala na Koňském trhu, na místě Staré synagogy. 14. října 1861 se v synagoze konalo slavnostní setkání s arcibiskupem z Varšavy, kdy se setkání s Antoni Melchior Fijałkowskim stalo symbolem solidarity Židů a Poláků v době boje o samostatnost Polska v době Kongresového Polska.\nRoku 1939 byla nacisty vypleněna, což vedlo o rok později k jejímu stržení.\nKe konci války vznikla na jejím místě budova Dělnické strany, která byla v na počátku 90. letech přestavěna na banku BZ WBK a náměstí.\nZe synagogy se dochovala 7 cm vysoká zdobená nádoba.\n\n"}
{"id": "879715", "url": "https://cs.wikipedia.org/wiki?curid=879715", "title": "Sokol (Šumava)", "text": "Sokol (Šumava)\n\nSokol (též \"Antýgl\") je 1253 m vysoká hora, ležící v pohoří Šumava nad Horskou Kvildou. Vytváří výraznou dominantu Kvildských plání, dobře je viditelný z Jezerní slati.\n\nJde o výrazný kupovitý lehce asymetrický suk s prudšími východními svahy. Geologicky je tvořen vložkami žuly v rulách. Na jeho svazích se nacházejí četné skalní výchozy a suťová pole.\n\nNa vrchol Sokolu nevede žádná turistická stezka, nejblíže od vrcholu prochází zeleně značená stezka z Horské Kvildy na Filipovu Huť.\n"}
{"id": "879721", "url": "https://cs.wikipedia.org/wiki?curid=879721", "title": "Lost in Time", "text": "Lost in Time\n\nLost in Time může být:\n\n"}
{"id": "879727", "url": "https://cs.wikipedia.org/wiki?curid=879727", "title": "6. kongres Občanské demokratické strany", "text": "6. kongres Občanské demokratické strany\n\n6. kongres ODS se konal 18. - 19. listopadu 1995 v Hradci Králové.\n\nŠlo o poslední kongres ODS před sněmovními volbami na jaře 1996, a proto velká část jednání byla věnována otázkám souvisejícím s přípravou kampaně. Došlo ke schválení pravidel pro výběr kandidátů do voleb včetně konkrétních jmen jednotlivých krajských lídrů ODS a byl odsouhlasen dlouhodobý politický program strany tak, jak určil předchozí 5. kongres Občanské demokratické strany. Kongres také schválil smlouvu o budoucí integraci Křesťanskodemokratické strany do ODS. V listopadu 1995 odsouhlasil fúzi s ODS i sjezd KDS, zatímco podobně koncipované sloučení Klubu angažovaných nestraníků neprošlo na sjezdu KANu o jeden hlas. Závěr kongresu ODS ještě s integrací s KANem počítal, ale následně došlo jen k individuálním přechodům členů KANu do ODS. V nejužším vedení ODS nedošlo k žádným personálním změnám. Předsedou zůstal Václav Klaus, výkonným místopředsedou Libor Novák.\n\n"}
{"id": "879731", "url": "https://cs.wikipedia.org/wiki?curid=879731", "title": "Římskokatolická farnost Prace", "text": "Římskokatolická farnost Prace\n\nŘímskokatolická farnost Prace je územní společenství římských katolíků s farním kostelem Povýšení svatého Kříže v obci Prace v děkanátu Modřice.\n\nVesnice Prace byla v roce 1362 zakoupena stoliční kapitulou v Brně a místním farářem se následně stal brněnský rodák Ulrich. Pracká fara zanikla za třicetileté války, kdy okolí zpustošili Švédové. Obec byla následně přifařena Šlapanic. Farnost byla obnovena díky prostředkům Náboženského fondu a následnému výnosu císařsko-královského ministerstva kultu ze dne 24. srpna 1849.\n\nPůvodní zchátralý pracký kostel byl v 18. století zbořen a na jeho místě byl v letech 1728–1730 vybudován nový barokní kostel Povýšení svatého Kříže.\n\nFarnost byla dříve spravována excurrendo z farnosti Šaratice. Administrátorem excurrendo byl od 1. srpna 2010 do července 2013 P. Marek Slatinský. Od 1. srpna 2013 se jím stal P. Ladislav Kozubík, SDB z farnosti Telnice. Od 1. srpna 2015 byl administrátorem excurrendo R. D. Mgr. Vladimír Langer z farnosti Telnice. Toho k 1. srpnu 2019 vystřídal R. D. Mgr. ICLic. Oldřich Chocholáč.\n\nVe farnosti funguje ekonomická rada. Podle sčítání účastníků bohoslužeb 12. října 2014 se těchto nedělních bohoslužeb v Praci zúčastnilo 104 věřích.\n\nFarnost se účastní akce Tříkrálová sbírka. V roce 2015 se při ní vybralo 32 224 korun.\n\nNa 19. září připadá Den vzájemných modliteb farností za bohoslovce a bohoslovců za farnosti brněnské diecéze. Adorační den se koná 21. listopadu.\n\n\n"}
{"id": "879755", "url": "https://cs.wikipedia.org/wiki?curid=879755", "title": "Isidora Sekulić", "text": "Isidora Sekulić\n\nIsidora Sekulić (v srbské cyrilici Исидора Секулић, 16. února 1877, Mošorin, Rakousko-Uhersko – 5. dubna 1958, Bělehrad, Jugoslávie) byla srbská spisovatelka, překladatelka a členka Srbské akademie věd a umění (SANU).\n\nMládí strávila v Rumě a Zemunu, později studovala v Budapešti. Pracovala jako profesorka matematiky na různých středních školách (Pančevo, Šabac, Bělehrad). Znala několik jazyků a ve své době patřila k nejvzdělanějším Srbkám. Navštívila celou řadu zemí (Norsko, Spojené království, Francie).\n\nSvoji první literární kritiku zveřejnila v roce 1910, kdy jí bylo 33 let.\n\nV meziválečném období odcestovala do Německa, kde se věnovala studiu filozofie. Jako spisovatelka a na svoji dobu výjimečně vzdělaná autorka získala přehled v celé řadě uměleckých oborů, kromě literatury také i hudbě, filozofii, či malířství. Problémy světa se ale pokoušela vyjádřit jinak, než prostřednictvím psaní různých literárních děl.\n\nPo druhé světové válce se stala první předsedkyní Sdružení srbských spisovatelů. V roce 1950 byla zvolena za čestného člena SANU.\n\nPodobně i jako řada dalších autorů moderny i Isidora Sekulić byla velmi aktivní v oblasti kritické. Tento žánr pro ní byl dokonce primárním; nejvíce sepsala právě literárních kritik a esejí. V nich se pokoušela spíše než dílo hodnotit jej interpretovat a tlumočit. Kromě literárních psala eseje a kritiky také o hudbě, divadle, malířství, jazyce, morálce a filozofii. Podobně jako Vuk Karadžić i ona pracovala s lidovým jazykem a jeho lidovou podstatu považovala za základní kámen, který jazyk formuje.\n\nNejznámějším dílem Isidory Sekulić je román \"Kronika vesnického hřbitova\" (srbsky \"Kronika palančakog groblja\"; první díl vyšel 1940, druhý 1958), který vypráví příběh v rozporu ze zažitými zvyklostmi; kniha začíná na hřbitově a postupně se vrací do života a radosti běžného vojvodinského maloměsta, či vesnice. Svoji cestu do Norska zachytila v cestopisu \"Dopisy z Norska\" (srbsky \"Pisma iz Norveške\"). Ním, a ještě knihou \"Saputnici\" (česky Souputníci, 1913) si získala pozornost tehdejších předních srbských kritiků, kterými byli Jovan Skerlić a Antun Gustav Matoš. Druhý z uvedených klasiků jihoslovanské literatury označil její styl ve sbírce povídek \"Saputnici\" jako \"tanec slov\".\n\nMezi další díla Isidory Sekulić patří i román \"Zapisi o mom narodu\" (Poznámky o mém lidu, 1948), či \"Đakon bogorodične crkve\" (Diákon kostela Panny Marie, 1920).\n\nJejí monografie \"Njegošu - knjiga duboke odanosti I\" (česky Njegošovi – kniha hluboké oddanosti) vyvolala v jugoslávském literárním prostředí bouřlivé reakce. Hlavní ideolog tehdejšího komunistického režimu, Milovan Đilas, ji ostře odsoudil, což autorku donutilo aby spálila ještě nevydaný druhý díl, který se měl věnovat Horskému věnci - stěžejnímu dílu srbské a černohorské literatury.\n"}
{"id": "879764", "url": "https://cs.wikipedia.org/wiki?curid=879764", "title": "Slatinný potok", "text": "Slatinný potok\n\nSlatinný potok je jméno, které nese více vodních toků:\n\n\nSlatinný potok je též jiné jméno pro:\n"}
{"id": "879771", "url": "https://cs.wikipedia.org/wiki?curid=879771", "title": "Římskokatolická farnost Stvolínky", "text": "Římskokatolická farnost Stvolínky\n\nŘímskokatolická farnost Stvolínky (něm. \"Drum\") je územní společenství římských katolíků ve Stvolínkách a okolí. Farnost organizačně spadá do českolipského vikariátu, který je jedním z deseti vikariátů litoměřické diecéze.\n\nDuchovní správa je ve Stvolínkách doložena poprvé k roku 1358, přičemž nejstarší zpráva o obci je již z konce 12. století. Existence fary je doložena v roce 1369 v rejstřících papežských desátků v pražské diecézi.\n\nPůvodní dřevěný kostel byl goticky přebudován na kamennou stavbu kolem roku 1400. Za reformace (doložen rok 1554) sloužil farní kostel Všech svatých protestantům, a katolíci byli nuceni využívat pouze hřbitovní kostelík sv. Justina (o němž je první jistě doložená zpráva z r. 1607).\n\nV pozdější době se farnost vrátila ke katolické víře. V roce 1811 byl farní kostel empírově upraven, a od té doby již na něm nebyly činěny další architektonické zásahy. Ve 20. století začala být farnost administrována z Kravař. Farní kostel postupně zchátral, takže dnes je ve velice nedobrém stavu, a pracuje se na jeho záchraně. Pro bohoslužby byla na faře zřízena kaple.\n\n\"Začátek působnosti jmenovaného v duchovní správě farnosti od:\"\nZ důvodu efektivity duchovní správy byl vytvořen \"farní obvod\" (kolatura) sestávající z přidružených farností spravovaných excurrendo. Přehled těchto kolatur je v tabulce farních obvodů českolipského vikariátu.\n\n"}
{"id": "879779", "url": "https://cs.wikipedia.org/wiki?curid=879779", "title": "Hôtel d'Aumont", "text": "Hôtel d'Aumont\n\nHôtel d'Aumont je městský palác v Paříži. Nachází se v historické čtvrti Marais v ulici \"Rue de Jouy\" ve 4. obvodu. Dnes zde sídlí Správní soud v Paříži (Tribunal administratif de Paris). Barokní budova postavená v letech 1644–1648 je v majetku města Paříže a od roku 1938 je chráněná jako historická památka.\n\nNa místě dnešního paláce stál na počátku 15. století palác rodiny du Dé. V roce 1619 ho koupil královský rada Michel-Antoine Scarron, který v roce 1644 pověřil architekta Louise Le Vau, aby jej nahradil lepší stavbou.\n\nPalác byl dokončen v roce 1648 a pronajal si ho vévoda Aumont, který ho koupil roku 1656. Později ho upravil architekt François Mansart a vyzdobili malíři Charles Le Brun a Simon Vouet. Francouzskou zahradu pravděpodobně navrhl André Le Nôtre. Zahrada sahala až na nábřeží Seiny.\nRodina Aumont vlastnila palác až do roku 1756, kdy ho prodala a následně měnil majitele. V letech 1802-1824 zde sídlila radnice bývalého 9. obvodu. V letech 1824-1859 palác sloužil jako internát pro Lycée Charlemagne.\n\nV roce 1859 palác získala \"Pharmacie centrale de France\", zahrada byla zrušena a zastavěna sklady, interiér paláce byl přeměněn na kanceláře a obchody.\n\nV roce 1938 palác koupilo město Paříž a od roku 1859 zde sídlí Správní soud v Paříži.\n\n"}
{"id": "879780", "url": "https://cs.wikipedia.org/wiki?curid=879780", "title": "Hôtel Amelot de Bisseuil", "text": "Hôtel Amelot de Bisseuil\n\nHôtel Amelot de Bisseuil též Hôtel des Ambassadeurs de Hollande (\"Palác holandských vyslanců\") je soukromý městský palác v Paříži. Nachází se v historické čtvrti Marais mezi ulicemi \"Rue Vieille-du-Temple\" (vstup v č. 47) a \"Rue des Guillemites\" (vstup v č. 10) ve 4. obvodu. Barokní palác postavil v letech 1657–1660 francouzský architekt Pierre Cottard. Stavba je od roku 1924 chráněná jako historická památka.\n\nNa místě dnešní stavby se už ve 14. století nacházelo šlechtické sídlo \"Hôtel de Rieux\", ve kterém v roce 1407 přívrženci burgundského vévody Jana Nebojácného zavraždili Ludvíka I. Orleánského, bratra krále Karla VI. V 17. století ho do vlastnictví získal státní rada Denis Amelot de Chaillou, který kolem roku 1650 pověřil architekta Pierra Cottarda výtavbou nového paláce. Stavbu dokončil až syn zadavatele, Jean-Baptiste Amelot de Bisseuil v letech 1657-1660. Po smrti jeho dcery byl palác prodán a několikrát změnil majitele.\nOd roku 1749 se budova nazývala rovněž \"Hôtel des Ambassadeurs de Hollande\". Označení mohlo vzniknout tím, že si palác dříve pronajal vyslanec Spojených provincií a jeho kaplan Maurice Guitton, který zde žil do roku 1727, v místní kapli, která se nedochovala, sloužil protestantské mše. Po odvolání ediktu nantského roku 1685 byly protestantské bohoslužby umožněny pouze v domech zahraničních diplomatů.\n\nV roce 1760 palác získal Louis Le Tellier († 1785) a nechal zde provést rozsáhlé přestavby, mj. odstranit velké schodiště a kapli. V roce 1776 si budovu pronajal Pierre-Augustin Caron de Beaumarchais, který zde žil do roku 1788, a napsal zde \"Figarovu svatbu\" (1778), kterou Mozart využil jako předlohu pro svou operu. Beaumarchais zřídil v paláci pobočku obchodu se zbraněmi (Rodriguez, Hortalez & Compagnie), který za podpory Francie a Španělska zásoboval povstalce v Americké válce za nezávislost.\n\nBěhem Velké francouzské revoluce byla v paláci zřízena veřejná míčovna. Později byl rozdělen na obchody a dílny. Vnitřní zdi byly strženy a výzdoba byla sejmuta a rozprodána. Nádvoří bylo zastavěno dílnami.\n\nV roce 1924 koupil palác inženýr Paul Brenot, průkopník nezdrátové komunikace a nechal ho restaurovat. V roce 1951 palác koupil Paul-Louis Weiller (1893−1993), průmyslník a spoluzakladatel leteckého průmyslu ve Francii, který jako mecenáš umění provedl další restaurační práce. V roce 2010 palác koupila za 38 miliónů eur společnost s nemovitostmi \"Acanthe Développement\".\n\nBarokní palác postavil architekt Pierre Cottard. Historická budova má rozlohu 1718 m a je doplněná novější stavbou s rozlohou 794 m a 270 m v podzemí. Hlavní portál na ulici \"Rue Vieille-du-Temple\" vytvořil sochař Thomas Regnaudin (1622−1706). V tympanonu jsou dvě sedící postavy z římské mytologie, na každém křídle dveří je hlava Medusy a nad ní anděl se znakovou kartuší. Tympanon na vnitřní straně portálu představuje Faustula, který nachází Romula a Rema kojené vlčicí. Také vnitřní strana dveří je zdobená reliéfy s alegorickými figurami.\nPalác má namísto jednoho nádvoří a zahrady nádvoří dvě: první, čestné nádvoří má v přízemí průchod doplněný zvnějšku pilastry, které nesou balkon s kamennou balustrádou. Fasáda hlavní budovy je zakončena trojúhelníkovým frontonem, který podpírají čtyři Atlanti. Ve frontonu jsou dvě putti, kteří drží kartuši s erbem rodiny Amelot de Bisseuil. Na fasádách bočních pavilonů jsou v grisaille namalovány sluneční hodiny. Vytvořil je matematik a karmelitán Jean Truchet (1657−1729). Zdi průchodu jsou členěny arkádami a zdobeny reliéfy a bustami v antickém stylu.\n\nDruhé nádvoří je větší. Jeho severní stěna je zdobená korintskými pilastry a slepou arkádou, jejíž oblouky jsou vyplněny reliéfy představující umění a divadlo. Fasáda západního křídla má čtyři niky, ve kterých jsou alegorie ctností, a maskarony nad okny. Fasáda je zakončena štítem, ve kterém čtyři putti drží kartuši se znakem. Průchod v přízemní vede na ulici \"Rue des Guillemites\". V přízemí jižního křídla bývala remíza pro kočáry. V prvním patře nad ní je široký balkon s kovovou mříží.\nFasáda vedoucí na ulici \"Rue des Guillemites\" byla renovována v letech 1997-2000.\n\nV interiéru se dochovala původní výzdoba, která byla restaurována. Dveře a dřevěné táflování z komnat, které se nepoužívaly, a sochařská výzdoba bývalého schodiště, byly částečně přeneseny do jiných prostor.\n\n\"Galerie de Psyché\" je zdobená korintskými pilastry, bohatými ostěními kolem dveří a oken a četnými sochami. Malby na stěnách a na stropě vytvořil Jean-Baptiste Corneille (1649−1695).\n\nV bývalé ložnici, tzv. Italském pokoji (Chambre à l'italienne) se dochoval malovaný strop, který představuje kupoli a s malbou svatby Hérakla a Hébé.\n\n\"Salon de Flore\" má strop, který vymaloval Joseph Maria Vien.\n\n"}
{"id": "879782", "url": "https://cs.wikipedia.org/wiki?curid=879782", "title": "Roberto Bellarosa", "text": "Roberto Bellarosa\n\nRoberto Bellarosa (* 23. srpna 1994 Wanze, Valonsko, Belgie) je belgický zpěvák italského původu.\n\nJe znám díky svému vítězství v prvním ročníku soutěže \"The Voice Belgique\" (Hlas Belgie). V květnu vystoupil v barvách Belgie na Eurovision Song Contest 2013 v Malmö, kde s písní \"\"Love Kills\"\" obsadil 12. místo se ziskem 71 bodů. Od devíti let studoval hudební teorii na konzervatoři v Huy. Jelikož nevynikal v rodinné tradici - fotbale, rozhodl se pečlivě věnovat zpěvu.\n\nV roce 2011 se zúčastnil valonské odnože reality-show \"The Voice\".\n\nNa castingu zazpíval píseň \"\"You Give Me Something\"\" Jamese Morrisona. Všichni tři porotci k němu otočili svá porotcovská křesla na znamení jeho postupu. Jako svého mentora si zvolil Quentina Mosimanna. Dne 10. dubna 2012 se po 16 týdnech stal vítězem soutěže s celkovým ziskem 57 % diváckých hlasů. Jako vítěz uzavřel smlouvu s vydavatelstvím Sony Music, které stojí za jeho debutovým albem a dvěma singly.\n\nV roce 2012 se zúčastnil belgického turné 12 finalistů \"Hlasu Belgie\". Dne 6. července 2012 následně vydal svůj debutový singl \"\"Je Crois\"\", na němž se podílel jeho soutěžní mentor Quentin Mosimann. Jeho debutové album \"Ma voie\" bylo vydáno 21. září 2012, a 26. října vyšel druhý singl \"\"Apprends-Moi\"\".\n\nDne 16. listopadu 2012 vysílatel RTBF oznámil, že bude reprezentovat Belgii na Eurovision Song Contest 2013, ve švédském Malmö. Vystoupil zde s anglicky zpívanou písní \"\"Love Kills\"\". Po postupu ze semifinále (5. místo) obsadil ve finále 12. místo se ziskem 71 bodů.\n\n"}
{"id": "879789", "url": "https://cs.wikipedia.org/wiki?curid=879789", "title": "Seznam kapitol mangy Naruto (2. část)", "text": "Seznam kapitol mangy Naruto (2. část)\n\nToto je druhá část seznamu kapitol japonské mangy \"Naruto\", kterou vytvořil japonský mangaka Masaši Kišimoto. Manga je rozdělena do dvou částí proto, aby se odlišil časový rozdíl mezi jednotlivými částmi; druhá část se odehrává přibližně dva a půl roku po událostech popsaných v první části. Šest kapitol mezi první a druhou částí popisuje Kakašiho gaiden.\nKapitoly první části byly v Japonsku vydány v celkem 27 svazcích formátu tankóbon, přičemž první svazek byl vydán 3. března 2000 a poslední 4. dubna 2005. První svazek druhé části, dvacátý osmý, byl vydán pět let po svazku prvním, tedy 3. června 2005, a poslední svazek druhé části – a i celé série –, svazek sedmdesátý druhý, byl v Japonsku vydán 4. února 2015.\nV Česku vydává mangu nakladatelství CREW. Doposud vydalo čtyřicet šest svazků. Čtyřicátý sedmý svazek s názvem \"Prolomení pečeti!!\" má vyjít v dubnu 2020.\nUvedené názvy dosud nevydaných svazků a jednotlivých kapitol jsou neoficiálními překlady původních názvů, jelikož vydavatel ještě neuvedl jejich oficiální české překlady.\n\n\n\n"}
{"id": "879791", "url": "https://cs.wikipedia.org/wiki?curid=879791", "title": "Hôtel Coulanges", "text": "Hôtel Coulanges\n\nHôtel Coulanges je městský palác v Paříži. Nachází se na náměstí \"Place des Vosges\" č. 1bis ve 4. obvodu.\n\nBudovu si roku 1606 nechal postavit královský rádce Philippe de Coulanges a jeho manželka Marie de Bèze. V roce 1626 se zde narodila jejich vnučka Marie, budoucí madame de Sévigné. Poté zde byly vychovávány děti Ludvíka XIV. a madame de Montespan.\n\nV letech 1871-1914 v paláci bydlel postimpresionistický malíř Georges Dufrénoy, než se odstěhoval do sousedního paláce hôtel de Bassompierre.\n\nDům byl neobydlen od roku 1965 a od října 2009 do října 2010 byl obsazen komunitou \"Jeudi noir\".\n\nČásti budovy byly zapsány na seznam historických památek: fasády a střechy roku 1926, schodiště 1953, podloubí s portálem 1954 a strop ve druhém patře 1967.\n\n"}
{"id": "879796", "url": "https://cs.wikipedia.org/wiki?curid=879796", "title": "Berušky", "text": "Berušky\n\nBerušky je česká počítačová hra z roku 1999. Vytvořil ji vývojářský tým Anakreon. Jde o logickou hru, v níž hráč ovládá několik berušek a musí s nimi v několika desítkách levelů posbírat pět klíčů a poté se dostat k východu. Hra byla vydána jako freeware a běží pod DOS. Hra si získala mezi hráči velkou popularitu, a tak v roce 2004 vyšel druhý díl, který však je placený.\n\n"}
{"id": "879799", "url": "https://cs.wikipedia.org/wiki?curid=879799", "title": "Šlapanice (zámek)", "text": "Šlapanice (zámek)\n\nZámek Šlapanice je jednopatrová rokoková budova, která se nachází ve městě Šlapanice v okrese Brno-venkov.\n\nV 50. letech 18. století jej postavil Jindřich Kajetán Blümegen, vrchní správce Moravy a Slezska, který ve Šlapanicích získal tzv. Schwanenfeldský dvůr. Zámek využíval jako venkovské sídlo, kam z nedalekého Brna zval hosty. Po správcově smrti v roce 1774 jej dostal do majetku zámecký zahradník, který ho prodal olomoucké kapitule a ta jej roku 1781 prodala řádu paulánů. Ti zde založili klášter, přestěhovala se sem část paulánů z Vranova. Konvent však byl již v roce 1784 zrušen Josefem II., bratři se vrátili na Vranov a zámek postupně měnil majitele.\n\nBěhem bitvy u Slavkova v roce 1805 se zámek změnil na vojenský polní lazaret. Od roku 1807 fungovala v budově textilní továrna, v roce 1814 zde byla založena První brněnská strojírna, která v zámku provozovala v letech 1819–1836 slévárnu a strojírnu. Poté zde opět probíhala textilní výroba, která byla zastavena v roce 1898. O rok později koupila zámek obec Šlapanice, která musela zdevastovanou budovu rozsáhle opravit.\n\nOd roku 1901 fungují v zámku školská zařízení, od roku 1909 zde byla chlapecká měšťanská škola, později smíšená, od roku 1947 hudební škola a v roce 1993 byl zahájen provoz gymnázia, které se v roce 2006 sloučilo se základní uměleckou školou. Generální rekonstrukce budovy byla ukončena v roce 1993.\n\n"}
{"id": "879806", "url": "https://cs.wikipedia.org/wiki?curid=879806", "title": "Fédération photographique de France", "text": "Fédération photographique de France\n\nFédération photographique de France (FPF, česky \"Francouzská fotografická federace\") je federace sdružující více než 500 fotografických klubů a jednotlivců ve Francii. Je schválena Ministerstvem sportu, mládeže, osvěty a komunitního života (Ministère de la Jeunesse, des Sports et de la Vie associative).\n\nV roce 1892 byl vytvořen Francouzský národní svaz fotografických společností v čele s vědcem Pierrem Janssenem. V roce 1947 se stala Francouzskou federací fotografických společností v čele s Rolandem Bourigeaudem. \n\nV roce 1949 byla přejmenována na Francouzskou národní federaci fotografických společností. Její centrála se v roce 1957 přestěhovala na \"Rue Faraday\" č. 9 v Paříži. V roce 1958 se připojila k organizaci Fédération Internationale de l'Art Photographique (FIAP).\n\nV roce 1989 se její název změnil na Fédération photographique de France. V roce 1996 se organizace přestěhovala na \"Rue Jules-Vallès\" č. 5 v 11. obvodu.\n\nCílem federace je podle 2. článku jejích statut rozvoj a podpora fotografického umění a vědy, které znamená:\n\nFederace může udělit svým členům vyznamenání:\n\nFederace vytváří regionální pobočky (Union régionale), na které může přenést část svých pravomocí. Tyto pobočky jsou vytvořeny jako asociace s vlastním statutem, který musí být v souladu se statutem FPF.\n\n\n"}
{"id": "879812", "url": "https://cs.wikipedia.org/wiki?curid=879812", "title": "Kostel svatého Antonína Paduánského (Istanbul)", "text": "Kostel svatého Antonína Paduánského (Istanbul)\n\nKostel svatého Antonína Paduánského (turecky: \"St Antuan Katolik Kilisesi\") je největším římsko-katolickým kostelem v Istanbulu, Turecku. Nachází se na nejrušnější třídě Istanbulu: Istiklal Caddesi v městském obvodě Beyoğlu.\n\nKostel je považován také za menší baziliku a je spravován italskými knězi. Nedělní mše jsou v různých hodinách vedeny v angličtině, polštině, italštině nebo turečtině.\n\nDříve, než se stal Jan XXIII. papežem, zastával funkci apoštolského delegáta v Turecku a kázal v tomto kostele po dobu 10 let. V Turecku se mu dostalo přezdívky \"„Turecký papež,“\" protože hovořil plynule turecky a často vyjadřoval svou lásku k Istanbulu a Turecku.\n"}
{"id": "879813", "url": "https://cs.wikipedia.org/wiki?curid=879813", "title": "Coheed and Cambria", "text": "Coheed and Cambria\n\nCoheed and Cambria je americká rocková skupina. Vznikla v roce 1995 pod názvem Beautiful Loser, který nedlouho poté změnila na Shabütie. Pod tímto názvem vyšla tři první EP − \"Plan to Take Over the World\", \"The Penelope EP\" (1999) a \"Delirium Trigger\" (2000). První album, již pod názvem Coheed and Cambria, skupina vydala v únoru 2002 a dostalo název \"The Second Stage Turbine Blade\". V současné době skupinu tvoří zpěvák a kytarista Claudio Sanchez, kytarista Travis Stever, bubeník Josh Eppard a baskytarista Zach Cooper.\n\n\n"}
{"id": "879817", "url": "https://cs.wikipedia.org/wiki?curid=879817", "title": "Škaredá středa", "text": "Škaredá středa\n\nŠkaredá středa může být:\n\nV přeneseném významu se takto někdy označuje také jiná středa, kdy se udála nějaká špatná událost.\n\n"}
{"id": "879819", "url": "https://cs.wikipedia.org/wiki?curid=879819", "title": "Parlamentní volby v Itálii 2013", "text": "Parlamentní volby v Itálii 2013\n\nPředčasné parlamentní volby v Itálii 2013, při kterých bylo zvoleno všech 630 poslanců poslanecké sněmovny a 315 členů senátu se konaly 24. a 25. února 2013. Procentuálně v nich zvítězilo těšně Hnutí pěti hvězd, které získalo 25,56% hlasů, na počet mandátů ale zvítězila Demokratická strana, která získala 297 mandátů v poslanecké sněmovně. Volební účast činila 75,2%. \n\nVýsledky z 19 italských regionů. \n\nVe volbách do Senátu zvítězila Demokratická strana se ziskem 111 mandátů.\n\nVýsledky z 18 italských regionů (mimo Tridentsko-Horní Adiže)\n\nPo předchozích volbách v dubnu 2008 vytvořil blok a pozdější politická strana Lid svobody se stranou Liga Severu společnou koalici pod vedením premiéra Silvia Berlusconiho. Od roku 2010 začali Berlusconiho stranu postupně opouštět poslanci, včetně šéfa sněmovny Gianfranco Finiho, který založil novou politickou stranu Budoucnost a svoboda. Počátkem Listopadu 2011 uznal premiér Berlusconi ztrátu většiny pro svojí vládu a podal demisi. Hlavní politické proudy v čele s Lidem svobody, ale i doposud opoziční Demokratickou stranou umožnily vznik úřednické vlády v čele s Mariem Montim, která měla dovést zemi k řádným volbám v dubnu 2013. Koncem roku 2012 ovšem Lid svobody odvolal svojí podporu pro Montiho kabinet a ten tak ztratil oporu v parlamentu. Monti podal demisi a prezident Giorgio Napolitano rozpustil parlament.\n\nV Itálii funguje od prosince 2005 proporční systém s bonusem pro vítěze. Specifikem systému je koaliční systém, kde je k úspěchu koalice jako celku nutno získat 10%. Pro samostatně kandidující strany je nastavena 4% klauzule, přičemž pokud koalice jako celek nepřekročí 10%, rozpočítávají se strany uvnitř koalice podle 4% hranice. Pro úspěch strany v rámci úspěšné koalice je nutné získat 2% hlasů. Tento systém platí pro volby do sněmovny a volí se ve 26 vícemandátových obvodech. Pokud vítězný blok nezíská alespoň 340 křesel, získává bonus pro vítěze, který většinou zaručí majoritu v dolní komoře. S ohledem na silné postavení senátu je však nutné, aby si vítěz zajistil podporu pro vládu i v horní komoře, kde tato bonifikace neplatí\nV senátu se volí v 20 vícemandátových obvodech a jsou přísněji nastaveny hranice pro jednotlivé subjekty, to jest 20% pro koalici, 8% pro samostatnou stranu a 3% pro stranu v rámci úspěšné koalice.\n\nKoalice na rozdíl od dřívějších pestrých pojmenování Berlusconiho koalic(Pól svobody,Dům svobody aj.) v současnosti nenese žádné specifické označení. Páteř této středopravé koalice tvoří Lid svobody s Ligou severu. Dalšími stranami koalice jsou marignální strany Pravice, Bratři Itálie, Velký jih, Italští umírnění v revoluci,Lidová dohoda a Strana důchodců. Ač je za lídra považován Berlusconi, sám nevylučuje možnost, že v případě úspěchu zaujme post premiéra někdo jiný a on sám se stane kupříkladu ministrem hospodářství.\n\nItalsky \"Italia. Bene Comune\" je blok italských středolevicových stran a podle prognóz i favorit nadcházejících voleb. Vedle největší středolevicové Demokratické strany je tvořena Levicově ekologickou svobodou a Demokratickým středem, na úrovni regionů pak v rámci bloku kandidují Italská socialistická strana a Lidová strana jižního Tyrolska. Lídrem seskupení je předák Demokratické strany Pier Luigi Bersani.\n\nItalsky \"Con Monti per l'Italia\" je centristickým blokem ustanoveným 28. prosince 2012. Lídrem seskupení je dosluhující premiér Mario Monti, který krátce předtím odmítl nabídku Silvia Berlusconiho stát se lídrem pravicové koalice. Seskupení tvoří Občanská volba, Budoucnost a svoboda a Unie středu.\n\nItalsky \"Movimento 5 Stelle\" je populistickým a euroskeptickým hnutím, které se vymezuje vůči dosavadním parlamentním stranám. Založeno bylo v roce 2009, ale vzestup zaznamenalo až po úspěchu v regionálních volbách 2012. Lídrem je bývalý komik Beppe Grillo\n\nItalsky \"Rivoluzione civile\" je radikálně levicové a ekologické seskupení, vytvořené 29. prosince 2012. Politicky stojí nalevo od Bersaniho bloku a vyznačuje se i značně protikorupční rétorikou. Občanskou revoluci tvoří bývalý spojenec Demokratické strany v předchozích volbách Itálie zájmů, dále Federace levice,která se skládá ze Strany komunistické obnovy a Strany italských komunistů,dále je tvořena Federací zelených a Oranžovým hnutím. Lídrem je Antonio Ingroia.\n\nPrognózy před parlamentními volbami provádí celá řada agentur(Demos,Ipsos,Tecné,EMG,Demopolis aj.). Podle většiny z nich je favoritem blok \"Itálie, obyčejně dobrá\", která s podporou 32-35% drží mírný náskok nad Berlusconiho koalicí( 26-30%).Boj o třetí místo svádí Hnutí pěti hvězd s blokem \"S Montim pro Itálii\", oba subjekty získávají v průzkumech 11-16%. Z dalších kandidujících subjektů má šanci na úspěch již jen Občanská revoluce s 4-6% podpory.\n\nVolby do Poslanecké sněmovny i Senátu sice vyhrála středolevicová koalice, ale jen velice těsně před pravicovým blokem Silvia Berlusconiho. Velkým překvapením byl zejména úspěch populistického Hnutí pěti hvězd, které překvapilo téměř pětadvaceti procentní podporou a skončilo jen pár procentních bodů za dvěma nejsilnějšími bloky. Naopak debaklem volby skončily pro Montiho centristický blok, který se sice do parlamentu dostal, ale pouze s necelými deseti procenty. Naproti tomu Občanská revoluce se ani do jedné komory neprobojovala. Levice sice díky volebnímu systému získala většinu v Poslanecké sněmovně, ale v Senátu nedala dohromady většinu ani s Montiho blokem. Rozhodujícími stranami v obou komorách parlamentu se staly Demokratická strana, Lid svobody, Hnutí pěti hvězd, Občanská volba, Levicově ekologická svoboda, Liga severu a Unie středu. Volby ukončily dlouholetou kariéru Gianfranca Finiho, jehož Budoucnost a svoboda, která byla součástí Montiho koalice, se do parlamentu nedostala.\n\nItálie se po volbách dostala do patové situace, která byla zapříčeněna absencí akceschopné většiny v Senátě. Mezi dvěma největšími stranami navíc existoval rozporný názor na vládním uspořádání. Berlusconiho Lid svobody požadoval vytvoření velké koalice, což ale Bersani odmítal a žádal vytvoření úřednické vlády.\n\nPo prezidentských volbách, ve kterých se Giorgio Napolitano stal historicky prvním znovuzvoleným italským prezidentem, odstoupil Bersani z čela Demokratické strany, protože se mu nepodařilo do prezidentského křesla prosadit expremiéra Romana Prodiho. Vedení Demokratické strany převzal pragmatičtější Enrico Letta, jehož 25. dubna pověřil prezident Napolitano sestavením vlády. 28. dubna byla jmenována Lettova vláda. Tvoří jí dvaadvacet členů, přičemž nejsilnější zastoupení má Demokratická strana, která obsadila deset resortů, Berlusconiho Lid svobody šest křesel, po jednom ministrovi získala Občanská volba, UDC a Italští radikálové. Tři ministři jsou nezávislí.\n"}
{"id": "879820", "url": "https://cs.wikipedia.org/wiki?curid=879820", "title": "Vladimír Vlasák", "text": "Vladimír Vlasák\n\nIng. Mgr. Vladimír Vlasák (11. února 1958 Pardubice − 1. února 2013) byl český hudební publicista. Studoval na Vysoké škole dopravy a spojov v Žiline. V roce 1988 začal psát pro hudební časopis \"Melodie\". V roce 1990 pak začal přispívat do nově vzniklého časopisu \"Rock & Pop\". V letech 1994−2006 působil jako hudební redaktor v časopisu \"Mladá fronta DNES\", s jejíž kulturní redakcí externě spolupracoval až do své smrti. Zemřel ve věku nedožitých 55 let.\n\n"}
{"id": "879822", "url": "https://cs.wikipedia.org/wiki?curid=879822", "title": "Francie na Letních olympijských hrách 1920", "text": "Francie na Letních olympijských hrách 1920\n\nFrancii na Letních olympijských hrách v roce 1920 reprezentovala výprava 304 sportovců (296 mužů a 8 žen) v 23 sportech.\n\n"}
{"id": "879824", "url": "https://cs.wikipedia.org/wiki?curid=879824", "title": "Full disclosure", "text": "Full disclosure\n\nFull disclosure (\"úplné odhalení\") je v počítačové bezpečnosti označení pro zveřejnění všech známých podrobností o zranitelnosti v software. Jedná se o opačný způsob, než je responsible disclosure, které počítá s využitím security through obscurity. Myšlenka úplného zveřejnění je kontroverzní (vystavuje uživatele okamžitě riziku a zároveň upozorňuje na problém i crackery), ale rozhodně není novinkou, protože se používá v zámečnictví již od 19. století.\n\n\"Full disclosure\" vyžaduje, aby byly veškeré podrobnosti o zabezpečení zpřístupněny veřejnosti, včetně podrobných informací o zranitelnostech a jak je rozpoznat. Teorie \"full disclosure\" spočívá v tom, že uvolnění informace o zranitelnosti okamžitě má za následek rychlejší opravu a tím pádem lepší zabezpečení. Opravy vznikají rychleji, protože prodejci a autoři jsou nuceni reagovat s cílem chránit svůj systém proti možným útokům, stejně jako pro ochranu jejich vlastní image. Bezpečnost je větší, protože čas pro zneužití dané zranitelnosti útokem na ní je snížen. \n\nV oblasti počítačových zranitelností je samotné zpřístupnění často dosaženo pomocí e-mailových konferencí, jako jsou full disclosure mailing list a další podobné.\n\nDokonce i mezi těmi, kteří věří, že veřejné odhalení chyby je nejlepší způsob, existují různé polemiky o tom, kdy, komu a kolik zveřejnit.\n\nNěkteří se domnívají, že i v případě neexistence jakéhokoliv veřejného exploitu, který by využil danou chybu, \"full and public disclosure\" by měla být zranitelnost zveřejněna jen k prodejci nebo autorovi systému. Tato soukromá forma zveřejnění umožňuje prodejce třeba opravit problém. Tato filozofie se někdy nazývá responsible disclosure.\n\nV případě, že prodejce je znám a oprava není nalezena v přiměřené lhůtě, je na čase problém zveřejnit. Názory se liší na to, co je vlastně přiměřený čas. Pět až třicet dnů je běžně, ovšem lhůta by klidně mohla být i otázka hodin. Internet Security Systems byl široce kritizován za to, že zveřejnil informace o zranitelnosti v Apache HTTP Server za méně než osm hodin.\n\nOmezený přístup, je alternativní přístup, kdy jsou všechny podrobnosti o zranitelnosti poskytnuty omezené komunitě vývojářů a dodavatelů, zatímco veřejnost je informována pouze o potenciální bezpečnostním problému. Zastánci tohoto přístupu také používají termín \"responsible disclosure\".\nK vyřešení sporu kolem prozrazování škodlivých informací široké internetové komunitě, v roce 2000, Rain Forest Puppy vyvinul RFPolicy, což je pokus o formalizaci procesu, jak upozornit dodavatele na bezpečnostní problémy ve svých produktech, a stanovil pokyny k tomu, co dělat v případě, když prodávající nereaguje.\nJedním z problémů plynoucího z \"responsible disclosure\" je to, že někteří výrobci nereagují, nebo neúměrně prodlouží dobu k reakci na zranitelnosti, které nejsou veřejné. Tak dlouho, jak zranitelnost není široce známa veřejnosti (s dostatečnými detaily k opakování útoku), mohou prodejci odmítnout opravit chybu nebo problém neopraví hned. Bohužel, tyto zranitelnosti již mohou být zneužity, nebo může být využity někým s úmyslem zneužít je. Proto většina bezpečnostních analytiků udává maximální dobu (např. 14 nebo 30 dnů) před úplným odhalením zranitelnosti na veřejnost, protože jinak mnoho prodejců by nikdy opravili ani kritické chyby ve svých produktech. Mnoho bezpečnostních výzkumníků uvádí, že právě neschopnost vývojářů reagovat na zranitelnostní výstrahy, je důvod pro úplné a okamžité zveřejňování zranitelností.\n\nMyšlenka plného zpřístupnění byla poprvé vznesena v souvislosti se zámečnictvím, v 19. století vznikla kontroverze ohledně toho, zda nedostatky v zabezpečení systémů by měly být utajeny v komunitě zámečníků, nebo je odhalit veřejnosti.\n\nDebaty o full disclosure se vrátily zpět do povědomí lidí kvůli nespokojenosti s metodami použitých od infrastruktury bezpečnosti internetu v roce 1990. Zranitelnosti softwaru zabezpečení byly nahlášeny na CERT, který je pak předal dodavateli tohoto softwaru. Zveřejňování toho to všeho se neuskuteční, dokud prodávající pracuje na chybě, a její opravě.\n\nNicméně, protože zveřejnění byly soukromá, některým prodejcům trvalo roky, než přišli na opravu, nebo ji pro jistotu neprodukovali vůbec. Mezitím byly chyby aktivně zneužity hackery. Prodejci ignorovali varování a spoléhali se na neznalost útočníků a Security through obscurity - ale tam je dobře zavedená zásada zakládající se na Kerckhoffsově principu, a na dodavateli spoléhajícího se na nejasnosti spočívající v překroucení bezpečnosti svých výrobků.\n\nVzhledem k tomu, že CERT a prodejci si byli vědomi bezpečnostních děr, ale pokoušeli se je držet v tajnosti dokonce i správcům zařízení, je hacker v této oblasti neškodný.\n\nV reakci na to byly e-mailové konference a jiné cesty pro úplné zveřejnění náhle založeny a to zejména tzv. Full disclosure mailing list.\n\nFull disclosure může být sporné, jak často tyto zveřejnění zahrnují kód nebo spustitelný nástroje pro zneužití dané chyby v zabezpečení. Argument proti zpřístupnění je to, že poskytuje kompletní informace nebo nástroje pro útočníky, jako jsou tzv. black hats a script kiddie, což jim umožňuje využít zranitelnosti rychleji a dělá útoky více rozšířitelné. Nicméně, tento argument předpokládá, že bez odhalení nářadí a útoků by k tomu nedošlo. Výhodou je to, že zpřístupnění tzv. white hat se získají informace, a že zranitelnost bude detekována a zaplátována rychleji.\n"}
{"id": "879825", "url": "https://cs.wikipedia.org/wiki?curid=879825", "title": "Bludička (seriál)", "text": "Bludička (seriál)\n\nBludička (v anglickém originále Willo the Wisp) je britská animovaná komediální série příběhů o nadpřirozených i zvířecích tvorech, žijících v kouzelném lese.\n\nTehdejší Československá televize zařadila tento seriál do svého vysílání koncem 80. let, a to v rámci dětského pořadu Magion. Všechny postavy daboval Oldřich Kaiser. Po roce 2000 byla \"Bludička\" vydána i na dvou DVD (každé po 13 dílech), tentokrát s dabingem Tomáše Juřičky.\n\nV roce 2005 vznikla druhá šestadvacetidílná série, v ČR však zatím nebyla uvedena.\n\n\n\n"}
{"id": "879826", "url": "https://cs.wikipedia.org/wiki?curid=879826", "title": "Pačmelák", "text": "Pačmelák\n\nPačmelák (\"Bombus\", dříve \"Psithyrus\") je rod hmyzu podřazen čeledi včelovití (Apidae).\n\nVelmi úzká příbuznost s rodem čmelák (\"Bombus\") vyvolala ve vědecké veřejnosti pravděpodobně již uzavřenou diskusi, zda rozlišovat oba rody či sjednotit v jeden rod s názvem čmelák (\"Bombus\") a v rámci tohoto rodu rozlišovat podrod \"Bombus\" a podrod \"Psithyrus.\" V současnosti nemají pačmeláci vlastní rod a jsou tedy zahrnováni do rodu \"Bombus\".\n\nPačmeláci jsou parazitický hmyz využívající jako hostitele druhy rodu čmelák (\"Bombus\"). Čmelákům jsou na první pohled velmi podobní. Liší se temnějším odstínem zbarvení a u samečků lze rozpoznat odlišnou morfologii kopulačních orgánů. Robustní samičky lze s jistotou rozpoznat podle rozdílné anatomie holeně zadních noh. Na rozdíl od čmeláků, u kterých jsou vyduté, hladké, lesklé a po stranách lemované dlouhými tuhými brvami, u pačmeláků jsou vypouklé a pokryté chloupky po celé ploše. Pačmeláci mají silné a šavlovitě zahnuté žihadlo. Poslední článek zadečku bývá skoro bez chloupků. Další odlišností je, že mají silnější kusadla než čmeláci. Rovněž jim chybí sběrací košíček a voskové žlázy.\n\nPačmeláci se vyskytují jen jako pohlavní jedinci. Parazitují v hnízdech čmeláků. Samička v nich klade vajíčka. Původní samičku buď zabije nebo si ji podřizuje. O larvy pečují dělnice hostitelského druhu až do zakuklení. Ze zámotku se pak líhnou jen pohlavně zralí jedinci – samečci a samičky. Kasta dělnic se u pačmeláků nevyskytuje. U jednotlivých druhů pačmeláků většinou dochází k úzké specializaci na parasitismus u jednotlivých druhů čmeláků. Například pro pačmeláka českého je hostitelem čmelák hajní, hlavním hostitelem pačmeláka cizopasného je čmelák skalní atd.\n\n"}
{"id": "879828", "url": "https://cs.wikipedia.org/wiki?curid=879828", "title": "Chorvatská středověká literatura", "text": "Chorvatská středověká literatura\n\nChorvatská středověká literatura (resp. středověké písemnictví) zahrnuje období od 8. a 9. století do století šestnáctého. V chorvatském (resp. dubrovnickém) prostředí se lze poté setkat s literárními památkami, které spadají do období humanismu a renesance.\n\nPočátky chorvatského středověkého písemnictví jsou pevně spjaty s latinskou hagiografií. Vznikaly texty o dalmatských a istrijských mučednících.\n\nO něco novější jsou památky psané v cyrilici, či hlaholici. Pocházejí z 12. až 15. století a dochovany jsou jak v podobě rukopisné, tak i jako nápisy na kůži, či v kameni. Stejně jako je tomu v případě hagiografií latinského původu, i tyto texty byly převážně náboženského charakteru. Mezi literární památky se z hlediska chorvatské literární historiografie nicméně řadí i také různé zákoníky a památky právní povahy.\n\nTvůrčím centrem chorvatských zemí bylo především jaderské pobřeží (s kulturními centry Split, Dubrovnik, Osor, Kotor, Trogir, Zadar). Podobně i jako tomu bylo v českých dějinách, i v chorvatských byla nositelem vzdělanosti církev a i pod vlivem nadvlády Franské říše přijali Chorvati církev západní. Latinský vliv byl však patrný v přímořských oblastech ještě předtím, neboť byla kulturní výměna díky živým přístavům značná. \n\nKniha \"Misal po zakonu rimskoga dvora\" byla první knihou, která vyšla v lidovém jazyce v chorvatských zemích vytištěná. Středověká chorvatština, kterou byla napsána, se zapisovala hlaholicí. Světlo světa spatřila v roce 1483. Mnohé další středověké chorvatské knihy se do dnešní doby nedochovaly, a pokud ano, tak pouze jejich části. Jednalo se o tzv. inkunábule, tedy knihy, které byly sice tištěny, nicméně jejich grafická úprava byla do jisté míry ještě předmětem ruční práce.\n\nNa začátku 16. století již působí první dubrovničtí humanisté, píšící ovšem latinsky. Jedním z nich je např. Marko Marulić, který je v chorvatských literárních dějinách považovaný za prvního chorvatského autora skutečně světového významu.\n\nDo dnešních dob se dochovalo nejvíce liturgických textů. Z 11. století pocházejí např. Valunska ploča, Plominski natpis, Krčki natpis, nebo Baščanska ploča. Poslední uvedená je prvním textem, který byl napsán lidovým jazykem s prvky církevní slovanštiny a poprvé zmiňuje výraz \"chorvatský\". Ze století dvanáctého pocházejí Senjska ploča; Plastovski natpis, Kninski natpis, či Supetarski ulomak. \n\nTexty právní povahy zastupuje např. Natpis povaljskoga praga, který se nachází na ostrově Brač a pochází z roku 1184 a tvoří jej 23 v té době známých a platných kodexů a také záznamů ze vzájemných jednání středověkých panovníků. Je to nejstarší text v cyrilici, který je na území dnešního Chorvatska dochován. Mezi další zákoníky, které patří do středověkého chorvatského písemnictví, patří také Vinodolski zakon z r. 1288, Poljički statut z r. 1444, nebo Istarski razvod z r. 1568 (dochován je nejspíše přepis staršího textu). Všechny tři se týkaly především pozemkového práva a případných dědických práv; sepsány byly v hlaholici.\n\nPodobně jako tomu bylo v celé středověké Evropě, i v chorvatských oblastech byla mezi vzdělanými skupinami lidí velmi populární jednak \"Alexandreida\", jednak \"Trojská kronika\". Obě dvě byly přeloženy do lidového (slovanského) jazyka. První z nich ze slovanského prostředí, druhá z italštiny. \n\nV chorvatském prostředí byla rovněž do lidového jazyka překládána i apokryfní literatura. Jednalo se tak např. o Život Adamův, Nikodémovo evangelium, či Vidění Tondalovo\n\nTexty, psané do 14. století, vznikaly buď v cyrilici, nebo hlaholici. Mezi jednotlivými písmy se mnohé texty přepisovaly, či se překládaly z jazyků vyššího stylu (latina, církevní slovanština) do jazyků nižšího stylu (slovanského lidového jazyka, základu budoucí chorvatštiny). To je i případ \"Letopisu popa Dukljanina\", který byl v 12. století sepsán v latině a poté o cca 200 let později přeložen do chorvatštiny. Další historickou kronikou byl \"Zapis popa Martinca\", který se nedochoval celý, poskytl zato ale historikům cenné informace o průběhu Krbavské bitvy. \n\nJiž ve středověké chorvatské litertauře je možné najít rozdíly mezi čakavskými, kajkavskými a štokavskými texty, což dokládá dlouhodobou existenci všech tří hlavních chorvatských nářečí. V čakavském nářečí se dochovaly texty psané jak v hlaholici, tak latince, v případě štokavštiny jsou texty buď v latince, nebo cyrilici (díky především vlivu východního křesťanství a Byzantské říše. Kajkavské texty jsou dochovány pouze v latince a vznikaly zřejmě pod vlivem maďarštiny.\n"}
{"id": "879832", "url": "https://cs.wikipedia.org/wiki?curid=879832", "title": "Asociální síť", "text": "Asociální síť\n\nAsociální síť (anglicky \"The D'oh-cial Network\") je 11. díl 23. řady amerického animovaného seriálu \"Simpsonovi\". Premiéru v USA měl 15. ledna 2012. V Česku měl premiéru 21. června 2012. Scénář napsal J. Stewart Burns. díl režíroval Chris Clements.\n\nLíza je obžalovaná před soudem. Vypráví svou verzi příběhu. Simpsonovi jedou do nového nákupního centra. Líza potkává spolužačky Sherri a Terri. Ony se s ní ale nechtějí přátelit. Homer si v Mapple obchodě koupí nový počítač. Doma si pak všimne, že je Líza smutná. Stěžuje si, že nemá žádné přátele. Homer jí řekne, ať se spřátelí s jeho novým počítače. Líza zjistí, že mít přátele na internetu je mnohem jednodušší než ve skutečnosti. Dostane nápad založit stránku, kam by se všichni přihlásili a byli si rovni.\n\nŽalobce u soudu tedy dojde k závěru, že Líza založila tuto síť jen proto, že neměla žádné přátele. Svou sociální síť pojmenovala „SpringFace“. Síť rychle sdružila nedružné děti ze Springfieldské základní školy. Časem na SpringFacu začínají být i dospělí. Líza už má přes 1000 přátel. Časem jí dojde, že stvořila něco skutečně populárního. Nakonec SpringFace používají téměř všichni ve městě.\n\nJednoho dne Líze ve škole dojde, že i přes skutečnost, že má přes 1000 přátel, je osamělejší než kdy předtím. SpringFace se stává nezvladatelný. Řidiči ho používají při řízení aut a hasiči při hašení požárů. Líza u soudu tedy nakonec souhlasí, že síť zruší. Lidé začínají znovu normálně žít.\n\nNa konci se objeví dvojčata Winklevossova během závodu na Olympijských hrách v Londýně 2012. Řeší tam, jak vysoudili na Facebooku 60 miliónů.\n\nVzhledem k tomu, že díl má pouze 18 minut, na konci je ještě „Simpsonovic bajka pro krátký díl“. Bart provádí Homerovi mnoho naschválů. Pak ho napadne ho zabalit školu do toaletního papíru. S Milhousem nakoupí papír a v noci skutečně celou školu zabalí.\n"}
{"id": "879835", "url": "https://cs.wikipedia.org/wiki?curid=879835", "title": "Festival international de la photo animalière et de nature", "text": "Festival international de la photo animalière et de nature\n\nFestival international de la photo animalière et de nature (Mezinárodní festival fotografie zvířat a přírody) je fotografický festival, který se koná každoročně v Montier-en-Der v Haute-Marne. Akce přiláká minimálně 45000 návštěvníků a je největší svého druhu v Evropě. Začíná každý třetí čtvrtek v listopadu.\n\nKmotr: Hans Silvester\n\nKmotr: Xavier Desmier\n\nKmotr: Frans Lanting\nčestný host: Laurent Baheux, autor plakátu festivalu, a Cyril Ruoso\n\nKmotr: Olivier Föllmi\n\nKmotr: Fabrice Nicolino\nSpeciální host: Matthieu Ricard\nČestní hosté: Florian Schultz, Tiziana & Gianni Baldizzione, Jean-François Hellio & Nicolas Van Ingen, Paul Starosta et Stéphane Hette\nKmotr \"Vision libre\": Cedric Jacquet\n\nOcenění 2009 :\n\n"}
{"id": "879840", "url": "https://cs.wikipedia.org/wiki?curid=879840", "title": "Visa pour l'image", "text": "Visa pour l'image\n\nVisa pour l'Image je mezinárodní fotografický festival fotožurnalistů založený v roce 1989, který se koná každoročně ve městě Perpignan, obvykle od konce srpna do poloviny září po dobu 15 dnů. Jedná se o hlavní a nejdůležitější festival novinářské fotografie ve Francii. \n\nTento festival nabízí nejen výstavy instalované po celém městě, ale také konference, mezinárodní setkání a uděluje prestižní ocenění fotografům z celého světa, odměňuje za nejlepší zprostředkování zpráv. Účastní se nejslavnější fotografové z celého světa, v historii to byli například Herb Ritts nebo Claude Gassian.\n\nPartneři akce jsou například společnosti \"Paris Match\", \"Photo\" skupina Hachette Filipacchi stejně jako Francouzské ministerstvo kultury, místní partneři, akci podporuje historický partner - společnost Canon. Akci sponzorují fotografické laboratoře: Central Color, Dupon a e-Center.\n\n"}
{"id": "879841", "url": "https://cs.wikipedia.org/wiki?curid=879841", "title": "Kostel Nanebevzetí Panny Marie (Šlapanice)", "text": "Kostel Nanebevzetí Panny Marie (Šlapanice)\n\nKostel Nanebevzetí Panny Marie je římskokatolický chrám v městě Šlapanice v okrese Brno-venkov. Je chráněn jako kulturní památka České republiky. Je farním kostelem šlapanické farnosti.\n\nPočátek jeho historie je datován na přelom 12. a 13. století, kdy zde stál románský chrám, z něhož se dochovaly pouze fragmenty v jádru věže (zazděná románská hlavice) nebo v základech presbytáře. Tato stavba byla na přelomu 13. a 14. století nahrazena gotickým kostelem, jenž je dosud patrný díky zachované křížové klenbě v presbytáři či díky odkrytým částem gotických oken a dveří. Ve středověku byla kolem chrámu postavena již neexistující hradba s baštami, takže fungoval jako opevněné útočiště pro obyvatele vsi. V následujících staletích byl při požárech či válečných událostech několikrát vážně poškozen, nakonec byl barokně přestavěn v letech 1753–1755, o dva roky později ale ještě musel být opraven po požáru. K dalším významných úpravám došlo v roce 1887, kdy byla věž kostela zvýšena a obdržela hodiny z podolského zámku. Kompletní rekonstrukce se chrám dočkal v letech 1989–1990.\n\nKolem kostela se do roku 1832 nacházel hřbitov.\n\nKostel má pět oltářů, presbytář zachoval gotický sloh, malba oken pochází z roku 1890. V kostele bylo po bitvě u Slavkova drženo 400 zajatých ruských vojáků, v sakristii a na šlapanickém zámku byla pro ně zřízena nemocnice. Kamenný kříž u schodiště kostela pochází z roku 1750.\n\n"}
{"id": "879847", "url": "https://cs.wikipedia.org/wiki?curid=879847", "title": "Salome Reischerová", "text": "Salome Reischerová\n\nSalome Reischerová, (19. února 1899, Březinka – 1980) byla rakouská šachistka židovského původu.\n\nNa ženském superturnaji v Semmeringu roku 1936 skončila na osmém místě.\nRoku 1937 se zúčastnila mistrovství světa žen v šachu ve Stockholmu, kde skončila na sedmnáctém až dvacátém místě). Na mistrovství světa roku 1939 v Buenos Aires však již reprezentovala Palestinu, kam se vystěhovala z obavy před nacismem. Zde se umístila na sedmnáctém až dvacátém místě.\nNakonec se usadila v USA. Po skončení druhé světové války se do Rakouska vrátila a třikrát zde vyhrála ženské mistrovství v šachu (1950, 1952 a 1954).\n\nRoku 1952 se probojovala do turnaje kandidátek mistrovství světa v Moskvě, kde však skončila na posledním šestnáctém místě. V tom samém roce jí FIDE udělila titul mezinárodní mistryně.\n\n"}
{"id": "879852", "url": "https://cs.wikipedia.org/wiki?curid=879852", "title": "Neuropatolog (album)", "text": "Neuropatolog (album)\n\nNeuropatolog je první řadové album kapely Debustrol. V roce 1991 vyšlo album jako LP, MC a CD. Skladby na albu jsou z větší části z let 1990 a 1991 a čtyři skladby z dema Vyznání smrti 1988. V roce 2012 vyšlo album Neuropatolog s bonusem Vyznání smrti. Kapela použila jako motiv obalu alba plakát z filmu Noční můra v Elm Street.\n\n\n"}
{"id": "879860", "url": "https://cs.wikipedia.org/wiki?curid=879860", "title": "Pereslavl-Zalesskij", "text": "Pereslavl-Zalesskij\n\nPereslavl-Zalesskij ( ) je město v Jaroslavské oblasti Ruské federace. V roce 2010 mělo zhruba 42 tisíc obyvatel. Patří mezi města Zlatého kruhu Ruska.\n\nPereslavl-Zalesskij leží na jihovýchodním břehu Pleščejeva jezera, zhruba 20 kilometrů na sever od hranice s Vladimirskou oblastí. Od hlavního oblastního města Jaroslavle je vzdáleno 124 kilometrů na jihozápad a od Moskvy, hlavního města federace, je vzdáleno 140 kilometrů na severovýchod. Blízká okolní města jsou Alexandrov 37 kilometrů jižně, Strunino 42 kilometrů jihozápadně a Karabanovo 47 kilometrů jižně.\n\n\n"}
{"id": "879862", "url": "https://cs.wikipedia.org/wiki?curid=879862", "title": "Svět co zatočí s tebou", "text": "Svět co zatočí s tebou\n\nSvět co zatočí s tebou je druhé řadové album kapely Debustrol.\n\n\n"}
{"id": "879863", "url": "https://cs.wikipedia.org/wiki?curid=879863", "title": "Scholasterie (Šlapanice)", "text": "Scholasterie (Šlapanice)\n\nScholasterie ve Šlapanicích v okrese Brno-venkov se nachází na Masarykově náměstí (čo. 18 a 20), poblíž kostela. Je chráněna jako kulturní památka České republiky.\n\nJejí počátky jsou datovány na přelom 12. a 13. století, jako první scholastik je doložen v roce 1234 Petr, čtvrtý olomoucký kanovník, neboť scholasterie patřila olomoucké kapitule. Současná renesanční budova pochází z roku 1613, kdy zde působil scholastik Jan Berger z Bergu. V roce 1708 byla za scholasterií postavena barokní sýpka, interiéry scholasterie byly zbarokizovány v průběhu 18. století. V levé části budovy byla do roku 1904 fara, v pravé působili scholastici do roku 1948. O rok později byla budova znárodněna, začal ji spravovat místní národní výbor a od poloviny 50. let zde sídlí šlapanické muzeum (původně Okresní vlastivědné muzeum pro Brno-venkov, nyní Muzeum Brněnska). V polovině 70. let 20. století byla kvůli výstavbě nové základní školy zbořena scholasterní sýpka, dvůr, stáje i zahrada. Budova bývalé scholasterie byla ve druhé polovině 80. let 20. století ve špatném stavu, muzeum muselo být uzavřeno. Celková rekonstrukce stavby proběhla v letech 1992–1995.\n"}
{"id": "879864", "url": "https://cs.wikipedia.org/wiki?curid=879864", "title": "Koba Jass", "text": "Koba Jass\n\nKoba Jass (* 1. května 1990, Riga, Lotyšsko) je lotyšský hokejový reprezentant momentálně hájící barvy HK 36 Skalica.\n\n"}
{"id": "879867", "url": "https://cs.wikipedia.org/wiki?curid=879867", "title": "Nittenau", "text": "Nittenau\n\nNittenau je město v německé spolkové zemi Bavorsko, v zemském okrese Schwandorf ve vládním obvodu Horní Falc.\n\nŽije zde obyvatel.\n\n"}
{"id": "879869", "url": "https://cs.wikipedia.org/wiki?curid=879869", "title": "Zápas o titul mistryně světa v šachu 1978", "text": "Zápas o titul mistryně světa v šachu 1978\n\nJedenáctý zápas o titul mistryně světa v šachu byl ve znamení střídání na ženském šachovém trůnu. Vyzývatelkou již několikanásobné mistryně světa Nony Gaprindašviliové byla Maja Čiburdanidzeová. Zápas se uskutečnil od 18. srpna do 5. října roku 1978 v Picundě v Sovětském svazu. Hlavním rozhodčím byl Jaroslav Šajtar z Československa, sekundanti Gaprindašviliové Ajvars Gipslis a Sergej Makaryčev a sekundantem Čiburdanidzeové Tamaz Georgadze. Zápas rozhodly dvě vítězství vyzývatelky za sebou ve 4. a 5. partie, když vedení již nepustila. Zvítězila nakonec 8,5:6,5.\n\n\n"}
{"id": "879870", "url": "https://cs.wikipedia.org/wiki?curid=879870", "title": "Rozrazil rolní", "text": "Rozrazil rolní\n\nRozrazil rolní (\"Veronica arvensis\") je jednoletá, 5 - 30 cm vysoká, modře kvetoucí bylina. V České republice roste poměrně hojně jako archeofytní plevel.\n\nTento druh pravděpodobně pochází z oblastí Střední Asie, Blízkého východu a Kavkazu. Do Evropy a severní Afriky doputoval v době postglaciální. Jako neofyt se dostal do Severní a Jižní Ameriky, Austrálie, Afriky, na Nový Zéland, Madagaskar a další ostrovy.\n\nV České republice roste hojně od nížin až do podhorských oblastí, objevuje se však také v nejvyšších polohách našich hor, kam je zavlékán podél pěšin a cest. Vyrůstá na sušších písčitých loukách nebo pastvinách, na výslunných stráních, ve vinicích, úhorech, skalnatých stráních, železničních a silničních náspech, rumištích i na vátých píscích. Je to světlomilná rostlina, nesnáší trvalé zastínění. Přestože se řadí k rostlinám poměrně suchomilným, snese i vlhkou půdu. Rostlina má mohutnější vzrůst a více květů.\n\n5 - 30 cm vysoká bylina s přímou, jednoduchou nebo od spodní části rozvětvenou lodyhou, porostlou v dolní části kratičkými, vzhůru zahnutými a současně i dlouhými, odstálými chlupy; v horní části také žláznatými. Listy vstřícné, přisedlé (obvykle 3 až 5 párů), pouze nejspodnější mají krátký řapík. Listové čepele široce vejčité, na konci tupé až zaokrouhlené, po obvodu vroubkované, oboustranně roztroušeně chlupaté až olysalé s vyniklou žilnatinou.\n\nSvětle modré, malé oboupohlavné květy, vyrůstají z paždí listenů na krátkých, neohýbajících se stopkách, kratších než listeny a kalich. Vytvářejí zprvu hustý, později řídký hrozen, celý žláznatě chlupatý a při dozrávání plodů až 10 cm vysoký. Dolní listeny vypadají jako úzké listy, horní jsou celokrajné, úzce podlouhlé.\n\nKalich, dvojnásobně delší než květní stopka, má čtyři zelené, kopinaté cípy, z vnějšku chlupaté, které jsou na bázi krátce srostlé; dva z nich jsou delší než zbylé dva. Kolovitá koruna, kratší než kalich a mající v průměru 3 až 4 mm, je složena ze čtyř světle modrých plátků, její ústí je žluté. Vytrvalá, krátká čnělka je přímá a měří 0,4 až 0,8 mm. Květy mohou být zřejmě i samosprašné, někdy se vůbec neotvírají.\n\nPlody jsou obsrdčité tobolky 3 až 4 mm dlouhé a stejně tak i široké. Bývají zploštělé, na bázi zúžené, nahoře s pravidelným srdčitým zářezem, jež jen nepatrně převyšuje neopadavá čnělka. Tobolka obsahuje žlutá, vejčitá semena na jedné straně vypouklá a na druhé promáčklá která bývají dlouhá okolo 1 mm.\n\nRozrazil rolní se rozmnožuje pouze semeny, v tobolce jich bývá až 20 a vzrůstné exempláře mohou vytvořit i 200 tobolek. I při samoopylení se tak vytvoří dostatek plodných semen, která klíčí dobře hned po uzrání a v půdě si podržují klíčivost několik let. Mnohé hromadně klíčí již na podzim, přežijí zimu a brzy z jara vyrostou a koncem května již ukončují svůj cyklus. Ta, která po vysemenění vyklíčí až příští rok, kvetou až do podzimu. Semena se do okolí velmi dobře šíří větrem nebo povrchovou vodou.\n\nRozrazil rolní je hodnocen jako plevel, přes drobný vzrůst jsou to silně konkurenční rostliny. Za příznivých podmínek se rychle rozrůstají a potlačují pomaleji se vyvíjející kulturní rostliny, mohou navíc růst i při nízkých teplotách. Utlačují mladé vytrvalé pícniny nebo ozimy, když tyto ale povyrostou, zadusí zase ony světlomilný plevel. Jako letní plevelná rostlina se vyskytuje i v luskovinách a okopaninách.\n\nVe střední Evropě patří mezi málo nebezpečné plevele, pouze větší podíl rozrazilu rolního v píci snižuje její krmnou hodnotu. Naopak na Novém Zélandu a ostrovech v Pacifiku je považován za invazivní, velmi nebezpečný plevel.\n\n\n \n"}
{"id": "879881", "url": "https://cs.wikipedia.org/wiki?curid=879881", "title": "Podensac", "text": "Podensac\n\nPodensac je francouzská obec v departementu Gironde v regionu Akvitánie. V roce 2009 zde žilo 2 619 obyvatel. Je centrem kantonu Podensac.\n\n"}
{"id": "879882", "url": "https://cs.wikipedia.org/wiki?curid=879882", "title": "Saperda perforata", "text": "Saperda perforata\n\nSaperda perforata je brouk z čeledi tesaříkovití. Žije v Evropě a severní Asii. V Čechách je jeho výskyt vzácný, ojedinělé nálezy jsou ale po celé republice. Na Moravě místy častější, hlavně na Břeclavsku. \n\nLarvy žijí pod kůrou či v kůře oslabených listnatých stromů. Například v osice či topolu bílém. Podle druhu stromu, kde se vyvíjí získává imago (dospělec) barvu. Brouk dorůstá velikosti 12–20 milimetrů.\n"}
{"id": "879884", "url": "https://cs.wikipedia.org/wiki?curid=879884", "title": "Římskokatolická farnost Měnín", "text": "Římskokatolická farnost Měnín\n\nŘímskokatolická farnost Měnín je územní společenství římských katolíků s farním kostelem svaté Markéty Měnín v děkanátu Modřice.\n\nFarní kostel svaté Markéty má gotický presbytář ze 14. století, barokně byl přestavěn na konci 18. století.\n\nFarnost je spravována excurrendo z farnosti Blučina. Administrátorem excurrendo je od 1. srpna 2008 P. PhDr. Hynek Šmerda, Th.D.\n\nDnem vzájemných modliteb farností za bohoslovce a bohoslovců za farnosti brněnské diecéze je 21. únor. Adorační den připadá na nejbližší neděli po 24. září.\n\nVe farnosti se pravidelně pořádá tříkrálová sbírka. V roce 2015 se při ní vybralo 46 453 korun.\n\n"}
{"id": "879885", "url": "https://cs.wikipedia.org/wiki?curid=879885", "title": "Synagoga v Portu", "text": "Synagoga v Portu\n\nSynagoga Kadoorie Mekor Haim \"(Pramen života)\" v portugalském městě Porto byla vystavěna ve 30. letech 20. století. Je největší synagogou na Pyrenejském poloostrově. Historie jejího vzniku je těsně spjata s osobností Artura Carlose de Barros Basty. Tento armádní kapitán republikánského smýšlení sehrál klíčovou roli při její výstavbě a vykonal také mnoho pro to, aby potomci portugalských Židů přinucených na konci 15. století konvertovat ke křesťanství našli odvahu opět se neskrývaně přihlásit k judaismu.\n\nPřed nuceným pokřesťanštěním židovského obyvatelstva stávaly v Portu nejméně tři synagogy. Když se sem však Barros Basto v roce 1921 přistěhoval, nalezl zde pouze 17 Židů německého a polského původu, kteří ani netvořili fungující židovskou obec, ani neměli synagogu. V roce 1923 Barros Basto nechal místní židovskou obec oficiálně zaregistrovat a pronajal dům, který by jí sloužil jako synagoga. Po přestávce čtyř století se tak v Portu opět začali Židé scházet k modlitbám. Barros Basto svatyni nazval \"Pramen života\". Brzy nato se zde k jeho překvapení začali objevovat potomci Židů donucených před staletími oficiálně vyznávat křesťanskou víru. V jejich rodinách se však nepřestaly tajně udržovat některé židovské obřady.\nNa základě tohoto vývoje začal Barros Basto právě takové lidi – označované jako marranos – cíleně vyhledávat. Jeho snahou bylo pomoci jim otevřeně se navrátit k víře jejich předků. O jeho práci se začaly zajímat židovské komunity z různých zemí světa. Počet členů židovské obce v Portu stoupal. Synagoga se přestěhovala do jiné budovy, ve které Barros Basto zároveň otevřel školu.\n\nPoté zakoupil pozemek, na kterém stojí dnešní synagoga. Architekti Malta Augusto dos Santos, António de Almeida Jr. a Rogério de Azevedo navrhli její podobu. Dne 30. června 1929 byl položen základní kámen. Významným mecenášem stavby se v roce 1933 stala zámožná irácká židovská rodina Kadoorie, jejíž dávné kořeny vedou také do Portugalska. Synagoga proto nese i její jméno.\n\nŽivot Barrose Basta se radikálně změnil poté, co počátkem 30. let v Portugalsku k moci nastoupil António Salazar. Na základě antisemitských motivů se Barros Basto stal obětí perzekucí ze strany režimu, byl např. opakovaně překládán do velké vzdálenosti od Porta, což mu znemožňovalo efektivní řízení židovské obce. Před vojenským soudem čelil vykonstruovaným obviněním, byl zbaven hodnosti a propuštěn z armády. Navzdory těmto ničivým osobním problémům se mu podařilo stavbu dovést do úspěšného konce: 6. ledna 1938 byla synagoga slavnostně zasvěcena.\n\n\"V tomto článku byly použity informace z článku na anglické Wikipedii\".\n"}
{"id": "879886", "url": "https://cs.wikipedia.org/wiki?curid=879886", "title": "Miloš Steimar", "text": "Miloš Steimar\n\nMiloš Steimar (28. března 1922 Praha – 15. února 1949 Brno) byl český divadelní a filmový herec, vnuk významného plzeňského herce a divadelního ředitele Vendelína Budila. Jeho otcem byl herec Jiří Steimar a matkou herečka Anna Steimarová.\n\nMiloš Steimar pocházel z vícegenerační herecké rodiny, což se projevilo děděnými hereckými vlohy. Od dětských let vystupoval na divadle, v představeních hraných v rodinném hotelu v Černošicích vedeném jeho otcem. Profesionální kariéru začal během druhé světové války v holešovickém divadla Uranie. Zde strávil 4 roky v letech 1939 až 1943. Následně přešel do Brna, kde hrál v Českém lidovém divadle, po skončení války začal hrát ve Slováckém divadle v Uherském Hradišti. V roce 1947 se vrátil do Brna, kde společně s dalšími mladými herci začali tvořit na scéně Svobodného divadla. Zde působil až do nešťastné události, kdy se udusil plynovými výpary z kamen.\n\n\n"}
{"id": "879888", "url": "https://cs.wikipedia.org/wiki?curid=879888", "title": "Heartthrob", "text": "Heartthrob\n\nHeartthrob je sedmé studiové album kanadského dua Tegan and Sara, které bylo vydáno 29. ledna 2013 ve Spojených státech a v Kanadě. 8. února 2013 vyšlo toto album v Austrálii a 11. února v Evropě. Dosud byly zveřejněny dva oficiální hudební videoklipy. První, pro singl \"Closer\", vyšel 29. listopadu 2012 a má již necelých 7 milionů zhlédnutí.. Druhý, pro píseň \"I Was a Fool\", měl na oficiálním kanálu YouTube premiéru 24. dubna 2013. 4. července 2013 bylo album \"Heartthrob\" v Kanadě označeno za zlaté. 16. července 2013 bylo album zahrnuto do užšího výběru na cenu Polaris Music Prize, která oceňuje nejlepší kanadská alba roku.\n\nTegan a Sara začaly toto album nahrávat 20. února 2012 a s nahráváním skončily v květnu roku 2012. Nahrávka byla produkována pány Gregem Kurstinem, Justinem Meldal-Johnsenem a Mikem Elizondem. Obal alba navrhla dlouholetá umělecká ředitelka skupiny, Emily Storey, originální fotografii použitou na obalu zhotovila úspěšná americká fotografka, Lindsey Byrnes. Skupina vydala celkem osm videí nazvaných \"Carpool Confessional\", které dokumentují nahrávací proces. Videa byla pořízena v autě, které Tegan a Saru vozilo mezi jednotlivými nahrávacími studii v Los Angeles. V rámci vydání desky byly nahrány i tzv. Heartthrob interviews, ve kterých účinkovala např. Kate Moennig známá ze seriálu Láska je Láska nebo Cory Monteith známý ze seriálu Glee.\n\nPrvní vydaný singl s názvem \"Closer\", vyšel 25. září 2012 a dosáhl prvního místa v hitparádě MuchMusic Top 30. Jde zároveň o jejich první singl, který byl oceněn platinovou deskou (v Kanadě). Hudební video ke skladbě \"Closer\", které natočil režisér Isaac Rentz, vydal magazín Spin.com na svých internetových stránkách dne 28. listopadu 2012. Druhý singl z alba, píseň \"I Was A Fool\", ke kterému vyšlo hudební video 24. dubna 2013, obsadil první příčku hitparády Top 20 rádia CBC Radio 2, což dělá Tegan a Saru prvními dvojčaty v historii, které tohoto mezníku dosáhly. V červenci 2013 byl tento singl certifikován zlatým (v Kanadě).\n\nAlbum bylo magazínem \"Rolling Stone\" nazváno doposud ,nejkomerčnějším albem jejich kariéry\", k čemuž Sara dodala:\n,Nechtěly jsme udělat pouze malý krůček. Chtěly jsme naopak udělat jeden velký krok. Naším záměrem bylo uzavřít dekádu s albem \"Sainthood\". Na konci toho alba jsme oslavily naše 30. narozeniny a také deset let v hudebním průmyslu. To byl právě ten čas zamyslet se nad tím, ,Kdo jsou Tegan and Sara teď? Jak vypadá jejich budoucnost?\" Některé z odpovědí byly opravdu nudné...Vzaly jsme v potaz čísla: ,Kolik alb chceme prodávat? V jakých prostorech chceme hrát? Jak velké je naše vysněné místo k hraní? V jakých zemích chceme vystupovat? Ve kterých zemích je náš sen si zahrát?\" Když jsme našly odpovědi k těmto otázkám, tak jsme si samy pro sebe řekly, ,OK, už nemůžeme nahrát album, které od nás lidé očekávají. Nemůžeme nahrát další The Con nebo Sainthood. Dokážeme udělat album, které takzvaně spojí to, co jsme jako kapela dělali v minulosti, s producenty, kteří nám pomohou přikrášlit a tak nějak vylepší náš zvuk.\" Uprímně jsem nevěděla, co od tohoto procesu očekávat. Tegan a já jsme na předešlých nahrávkách pracovaly nezávisle na sobě, napsaly a vytvořily úplná dema spolu s basovou kytarou, bubny, programováním, prostě ten celý proces. Byly jsme zvyklé nechat si trochu toho a přizvat ostatní muzikanty již do rozběhnutého procesu. Ani ne po dni spolupráce s (producentem) Gregem Kurstinem jsem si říkala: ,Oh, můj Bože, to je úžasné.\" Už od začátku bylo jasné, že Greg nebude postupovat pomalými, malými krůčky. Doslova to roztočil. Když se nám nelíbilo, co vytvořil, zahodil to, prostě se nás nesnažil takzvaně oblbovat.\"\n\nKromě vyznačených výjimek byly všechny skladby napsány Tegan Quin a Sarou Quin.\n"}
{"id": "879889", "url": "https://cs.wikipedia.org/wiki?curid=879889", "title": "Kateřina Siniaková", "text": "Kateřina Siniaková\n\nKateřina Siniaková (* 10. května 1996 Hradec Králové) je česká profesionální tenistka. Spolu s Barborou Krejčíkovou vyhrála ženskou čtyřhru na French Open 2018 a ve Wimbledonu 2018. V juniorské kategorii společně získaly tři deblové Grand Slamy, když triumfovaly na French Open 2013, ve Wimbledonu 2013 a US Open 2013. Jako poražená finalistka skončila na juniorce Australian Open 2013 a Orange Bowlu 2012.\n\nVe své dosavadní kariéře na okruhu WTA Tour vyhrála dva singlové tituly, nejdříve na lednovém Shenzhen Open 2017 a poté na bastadském Swedish Open 2017. K nim přidala osm deblových triumfů. Jako poražené finalistky s Krečíkovou dohrály na Turnaji mistryň 2018. V rámci okruhu ITF získala sedm titulů ve dvouhře a čtyři ve čtyřhře. Domovským oddílem je Tenisový klub Sparta Praha.\n\nV letech 2018–2019 byla třicet tři týdnů světovou jedničkou ve čtyřhře žen, kterou se s Barborou Krejčíkovou staly společně jako pátá a šestá Češka, respektive čtyřicátá a čtyřicátá první hráčka od zavedení klasifikace v roce 1984. V deblovém žebříčku tak vytvořily čtrnáctou dvojici na vrcholu pořadí.\n\nNa žebříčku WTA byla ve dvouhře nejvýše klasifikována v říjnu 2018 na 31. místě a ve čtyřhře pak v témže měsíci na 1. místě. V prosinci 2012 figurovala na juniorském kombinovaném žebříčku ITF na druhé příčce. Trenérský tým, jehož členkou byla také Helena Suková, vede otec Dmitrij Siniakov.\n\nV českém fedcupovém týmu debutovala v roce 2017 čtvrtfinálem světové skupiny proti Španělsku, v němž za rozhodnutého stavu prohrála po boku Šafářové čtyřhru s párem Martínezová Sánchezová a Sorribesová Tormová. Češky zvítězily 3:2 na zápasy. Jedničkou se poprvé stala v následném semifinále se Spojenými státy, v němž porazila Rogersovou a poražena odešla od Vandewegheové, stejně tak i z rozhodující čtyřhry. Američanky postoupily po výhře 3:2 na zápasy. V roce 2018 se stala členkou vítězného družstva. V pražském finále proti Spojeným státům vyhrála obě dvouhry a Češky triumfovaly 3:0 na zápasy. Do roku 2019 v soutěži nastoupila ke čtyřem mezistátním utkáním s bilancí 3–1 ve dvouhře a 1–2 ve čtyřhře.\n\nŽenská tenisová asociace vyhlásila Siniakovou s Krejčíkovou deblovým párem roku pro sezónu 2018.\n\nTenisovou kariéru začínala v oddíle TK Tenis-centrum Hradec Králové. V roce 2010 se probojovala do finále dvouhry mistrovství Evropy kategorie čtrnáctiletých, v němž prohrála s Nizozemkou De Vroomeovou. Na stejné události se stala mistryní Evropy jako členka českého vítězného týmů. V letech 2008 a 2009 obdržela cenu Naděje královéhradeckého sportu.\n\nNa podzim 2012 triumfovala na turnaji v Ósace. Na konci roku se probojovala do finále dvouhry na floridském Orange Bowlu v kategorii osmnáctiletých, kde podlehla chorvatské hráčce Aně Konjuhové. Dne 10. prosince 2012 dosáhla na 2. místo v singlové klasifikaci světového žebříčku ITF juniorek.\n\nJako turnajová dvojka nastupovala do juniorské dvouhry Australian Open 2013, kde došla do finále. V něm nestačila opět na Anu Konjuhovou po dvousetovém průběhu.\n\nZ pozice druhé nasazené dvojice hrála s krajankou Barborou Krejčíkovou juniorskou čtyřhru na French Open 2013. V celém průběhu turnaje neztratily ani jednu sadu. Ve finále zdolaly ekvádorsko-brazilský pár Doménica Gonzálezová a Beatriz Haddad Maiová ve dvou setech. \n\nRoli favoritky potvrdila i na kurtech All England Clubu, kdy spolu s Barborou Krejčíkovou ve čtyřhře, coby nasazené jedničky, zdolaly ve finále ukrajinsko-běloruský pár Anhelina Kalininová a Irina Šimanovičová ve dvou sadách. \n\nJako první nasazená nastupovala spolu s krajankou Barborou Krejčíkovou i do posledního juniorského turnaje v kariéře na US Open 2013. V celém průběhu turnaje neztratily ani jednu sadu a suverénně si dokráčely pro třetí společný grandslamový titul v tomto roce, když ve finále zdolaly třetí nasazenou švýcarsko-španělskou dvojici Belinda Bencicová a Sara Sorribesová Tormová ve dvou sadách. \n\nNa Canadian Open Junior Championships v Repentigny v roce 2013 prohrála ve finále singlové soutěže proti krajance Barboře Krejčíkové. V deblové soutěži pak s Krejčíkovou vyhrály hladce finále proti britsko-srbskému páru Katie Boulterová a Nina Stojanovićová.\n\nV letech 2010 a 2012 se stala dívčím talentem v české tenisové anketě Zlatý kanár.\n\nV březnu 2013 zaznamenala debut na ženském okruhu WTA, když se po výhrách nad Mandy Minellaovou a Alexou Glatchovou probojovala z kvalifikace do hlavní soutěže Sony Open Tennis. Ve třech setech podlehla v úvodním kole Španělce Garbiñe Muguruzaové.\n\nNa začátku ledna startovala v kvalifikaci hobartského Moorilla Hobart International, kde vypadla v prvním kole. Poté se tří kolovou kvalifikací probojovala do hlavní soutěže Australian Open, kde dohrála v první fázi dvouhry. V únoru startovala na turnaji okruhu ITF v Midlandu, kde vypadla v osmifinále dvouhry. Ve čtyřhře pak společně s Lucií Hradeckou vypadly v osmifinále.\n\nNásledně odehrála turnaj na okruhu ITF ve Francii v Croissy-Beaubourg, kde podlehla v semifinále krajance Renatě Voráčové. Na tomto turnaji se objevila po boku Kristýny Plíškové ve čtyřhře, kde vypadly ve čtvrtfinále. Na začátku dubna se zúčastnila kvalifikace turnaje WTA v Katovicích, kde vypadla v úvodní fázi. Poté hrála kvalifikaci turnaje Porsche Tennis Grand Prix ve Stuttgartu, kde nepřešla poslední kolo. Na turnaji ITF v Trnavě nestačila ve čtvrtfinále na domácí hráčku Annu Karolínu Schmiedlovou. Ve stejném kole zde vypadla s krajankou Nikolou Frankovou ve čtyřhře.\n\nV květnu se zúčastnila na okruhu ITF domácího turnaje v Praze Sparta Prague Open. Startovala zde na divokou kartu, ale v prvním kole ji vyřadila Srbka Aleksandra Krunićová. V deblové soutěži s Barborou Krejčíkovou vypadly v semifinále s krajankami Lucií Šafářovou a Andreou Hlaváčkovou. Poté se objevila v kvalifikaci French Open, kde byla vyřazena ve druhém kole. Následoval turnaj ITF v Mariboru, kde odehrála kromě singla také čtyřhru s Krejčíkovou.\n\nPremiérové finále na okruhu WTA Tour zaznamenala na počátku srpna, když v deblové soutěži Bank of the West Classic, události konané v americkém Stanfordu, prohrála po boku Polky Pauly Kaniové boj o titul. Přemožitelkami se staly Španělky Garbiñe Muguruzaová a Carla Suárezová Navarrová. Debutový titul WTA vybojovala v polovině září, když se Srbkou Aleksandrou Krunićovou vyhrála čtyřhru na Taškent Open. Ve finále zdolaly ruskou dvojici Margarita Gasparjanová a Alexandra Panovová po hladkém průběhu.\n\nNa začátku října se pak přes kvalifikaci, kde mimo jiné porazila třeba o rok starší krajanku Terezu Smitkovou, probojovala do hlavní soutěže rakouského turnaje v Linzi. Tam však v úvodním kole nestačila na další krajanku Kláru Koukalovou.\n\nNa jejím posledním turnaji WTA v kalendářním roce, ruském Kremlin Cupu v Moskvě, se přes kvalifikaci, kde měla největší problémy ve 2. kole s domácí hráčkou Margaritou Gasparjanovou dostala do hlavní soutěže. Na úvod si snadno poradila s Jelenou Vesninovou. Mimochodem, v deblové soutěži vyřadila den předtím stejnou hráčku, když společně se Srbkou Krunićovou vyřadila v osmifinále nasazené jedničky a třetí pár světa Vesninová a Makarovová, avšak v následném kole byly obě hráčky vyřazeny. V dalším kole si poradila s Francouzskou Kristinou Mladenovicovou a následně ve čtvrtfinále také s italskou tenistkou Camilou Giorgiovou, kterou po velké bitvě udolala ve třech setech. V semifinále se střetla s domácí Anastasii Pavljučenkovovou, která však už byla nad její síly a podlehla jí po hladkém průběhu. Díky bodovému zisku se v následné pondělní aktualizaci žebříčku WTA z 20. října 2014 posunula na své kariérní maximum v singlu i deblu, když jí ve dvouhře patřila 86. příčka a ve čtyřhře pak 85. pozice.\n\nNa konci října se pak zúčastnila turnaje ve francouzském Nantes, který byl součástí okruhu ITF. Jako nasazená pětka si nejprve poradila s Amandine Hesseovou, následně s Richèl Hogenkampovou, ve čtvrtfinále s Gioiou Barbieriovou, v semifinále s nasazenou jedničkou Slovenkou Annou Karolínou Schmiedlovou a v následném finále také s Ons Jabeurovou z Tuniska. V následné pondělní aktualizaci žebříčku WTA z 3. listopadu 2014 si žebříčkově opět polepšila, když se posunula o dvanáct míst na 74. příčku.\n\nSezónu rozehrála na čínském Shenzhen Open, jediném turnaji kategorie International s trojnásobnou základní dotací (750 tisíc dolarů). Během cesty do finále zdolala poprvé v kariéře dvě hráčky elitní světové desítky, ve druhém kole čtvrtou ženu klasifikace Simonu Halepovou a v semifinále desátou Johannu Kontaovou. V boji o titul přehrála americkou turnajovou osmičku Alison Riskeovou po dvousetovém průběhu. Připsala si tak premiérové turnajové vítězství z dvouhry okruhu WTA Tour. Bodový zisk jí zajistil v následném vydání žebříčku posun na kariérní maximum, když 9. ledna 2016 figurovala na 36. místo. Za výhru získala odměnu 163 tisíc dolarů. Na Australian Open skončila v úvodním kole na raketě Němky Julie Görgesové. Druhá fáze Taiwan Open přinesla vyřazení od Číňanky Pcheng Šuaj.\n\nPo výhře nad Carlou Suárezovou Navarrovou ji ve třetím kole BNP Paribas Open v Indian Wells vyřadila Caroline Wozniacká. V soutěži čtyřhry kalifornského turnaje však s Lucií Hradeckou postoupila až do finále, v němž Češky podlehly šestému nasazenému páru Martina Hingisová a Čan Jung-žan. Na navazujícím Miami Open v Key Biscayne nezvládla první zápas proti deblové světové jedničce Bethanii Mattekové-Sandsové. Brány úvodního kola nepřešla ani na zelené antuce Volvo Car Open v jihokarolínském Charlestonu, kde nenašla recept na olympijskou vítězku Mónicu Puigovou. V deblové soutěži skončily s Hradeckou opět jako poražené finalistky po porážce od nejlepší světové dvojice Matteková-Sandsová a Šafářová.\n\nV dubnu plnila poprvé roli jedničky českého týmu v semifinále Fed Cupu proti Spojeným státům. Ve floridské Tampě vyhrála na zelené antuce sobotní dvouhru proti Shelby Rogersové, aby ji o den později porazila Coco Vandewegheová. V rozhodující čtyřhře pak uhrála s Kristýnou Plíškovou jen pět gamů na pár Matteková-Sandsová a Vandewegheová. Češky tak po prohře 2:3 na zápasy ukončily sérii 10zápasové neporazitelnosti.\n\nPražský J&T Banka Prague Open, probíhající na dvorcích domovské Sparty Praha, přinesl čtvrtfinálové vyřazení od třetí nasazené Barbory Strýcové. Na Mutua Madrid Open ji ve druhém utkání vystavila stopku světová jednička Angelique Kerberová, na římském Internazionali BNL d'Italia v témže kole Světlana Kuzněcovová a na French Open nestačila již v prvním duelu na Rusku žijící v Říčanech Jekatěrinu Alexandrovovou. S Hradeckou však pronikla poprvé v kariéře do semifinále grandslamu poté, co ve čtvrtfinále ženské čtyřhry Roland Garros vyřadily olympijské vítězky a druhé nasazené Jekatěrinu Makarovovou s Jelenou Vesninovou. Po třísetovém průběhu však následně vypadly s australským párem Ashleigh Bartyová a Casey Dellacquová.\n\nTravnatá část sezóny přinesla časná vyřazení, na birminghamském AEGON Classic s devátou nasazenou Australankou Darjou Gavrilovovou, na eastbournském AEGON Internationa se šťastnou poraženou kvalifikantkou Soranou Cîrsteaovou a ve Wimbledonu s Řekyní Marií Sakkariovou.\n\nNávrat na antukový povrch bastadským Swedish Open přinesl zlepšení formy. Do Švédska přijížděla v roli obhájkyně finálové účasti. Cestou pavoukem postupně vyřadila tři nejvýše nasazené hráčky Anastasiji Sevastovovou, Caroline Garciaovou a v závěrečném utkání turnaje i světovou šestku a nejvýše nasazenou Dánku Caroline Wozniackou po dvousetovém průběhu. Získala tak druhý singlový titul na okruhu WTA Tour a první z antuky. V následném vydání žebříčku se posunula na 39. příčku, tři místa za dosavadní kariérní maximum.\n\nNarodila se roku 1996 v Hradci Králové do rodiny české matky a ruského podnikatele v kožešnictví Dmitrije Siniakova, pocházejícího z Moskvy a v mládí provozujícího box. \n\nOd roku 2008 studovala na ZŠ Štefcova v atletické třídě. Roku 2010 přestoupila na hradecké soukromé gymnázium s jazykovým zaměřením.\n\n\n \n"}
{"id": "879890", "url": "https://cs.wikipedia.org/wiki?curid=879890", "title": "Kostel Božského srdce Páně (Blažovice)", "text": "Kostel Božského srdce Páně (Blažovice)\n\nKostel Božského srdce Páně je římskokatolický chrám v obci Blažovice v okrese Brno-venkov.\n\nO stavbě chrámu rozhodli obyvatelé Blažovic v roce 1923. Základní kámen byl položen v roce 1930, kostel podle projektu architekta Metoděje Zoubka byl dokončen v roce 1934, v červnu toho roku jej vysvětil brněnský biskup Josef Kupka. V dalších letech bylo doplňováno a vyměňováno vnitřní vybavení, včetně zvonů a varhan. V roce 2002 proběhla celková oprava chrámu.\n\nOd 1. ledna 2001 je farním kostelem nově zřízené blažovické farnosti.\n\n"}
{"id": "879892", "url": "https://cs.wikipedia.org/wiki?curid=879892", "title": "Kostel Povýšení svatého Kříže (Prace)", "text": "Kostel Povýšení svatého Kříže (Prace)\n\nKostel Povýšení svatého Kříže je římskokatolický chrám v obci Prace v okrese Brno-venkov. Je chráněn jako kulturní památka České republiky.\n\nPůvodně zde stál románský kostel postavený kolem roku 1274, který byl za třicetileté války zničen. Na jeho místě vyrostl v letech 1728–1730 současný barokní jednolodní chrám. Jeho věž posloužila během bitvy u Slavkova v roce 1805 jako ruská pozorovatelna, byla zasažena francouzským dělostřelectvem. Poškozená věž byla posléze nahrazena novou, nižší. V roce 1884 byla ke kostelu přistavěna kaple a sakristie. Další větší úpravy probíhaly v první polovině 30. let 20. století, kdy byla také zeštíhlena a zvýšena věž. Kolem kostela se rozkládá hřbitov.\n\nJe farním kostelem pratecké farnosti.\n"}
{"id": "879902", "url": "https://cs.wikipedia.org/wiki?curid=879902", "title": "Výjimka (programování)", "text": "Výjimka (programování)\n\nVýjimka (z angličtiny Exception) je v informatice chápána jako výjimečná situace, která může nastat za běhu programu, případně ve volané metodě nebo funkci. Jedná se o speciální případ softwarového přerušení vyvolaného následkem výjimečné situace při zpracování v procesoru. Obecně jsou jako výjimky označovány objekty nesoucí informace o chybovém stavu. V případě objektově orientovaného programování jsou jako výjimky označovány objekty nesoucí tyto informace.\n\nPrvní historické záznamy o výjimkách pochází z roku 1964 v souvislosti s programovacím jazykem PL/I vyvíjeným společností IBM. Původně byly výjimky používány pro ladění programu, v současné době jsou však plnohodnotnou součástí většiny programovacích jazyků jakožto mechanismus pro zacházení s chybovými stavy. \nJedním z prvních programovacích jazyků, které mechanismy zpracování výjimek implementovaly a uvedly do praxe je jazyk ML vyvíjený v 70. letech (1. vydání v roce 1973). Mezi další programy, které využívají výjimek, patří Ada, C++, Eiffel, Python, Ruby, Java a mnohé další.\n\nPojmem výjimka je obecně označena datová struktura nesoucí informace o chybovém stavu. V případě, že k takovému stavu dojde, mluvíme o „zachycení chybového stavu“ (catch). Ošetření tohoto stavu probíhá pomocí tzv. „vyhození výjimky“ (throw). \nVyhození výjimky je způsob signalizace, že probíhající část zpracovávaného kódu nemohla být provedena normálně. Důvodem může být např. nedostupnost použitého zdroje (neexistující soubor, chyba média, nedostatek paměti) nebo chybný vstupní argument (zadaná hodnota se nenachází v definičním oboru použité funkce). V systémech nevyužívajících výjimky je v těchto situacích uživateli vrácen příslušný kód chyby. V případě použití výjimek jsou zprávy uživateli programu (příp. programátorovi) ve většině případů jasnější a je tedy jednodušší pochopit, proč k chybě došlo a jak se ji vyvarovat, potažmo jak ji ošetřit. V některých případech výjimek je také možno chod programu obnovit.\nZde vždy závisí na konkrétním použitém mechanismu ošetření výjimky a také na druhu výjimky. Příkladem relativně snadno obnovitelného chybového stavu je dělení desetinného čísla (float) nulou. Naopak velmi obtížně se ošetřují stavy s nedostatkem paměti (out-of-memory).\nPro většinu současných programovacích jazyků platí, že jsou používány výjimky, které neobnovují chod programu (non-resumable). K tomuto trendu došlo postupným vývojem, který se dočkal podpory odborníků, mimo jiné Bjarna Stroustrupa , tvůrce programovacího jazyka C++.\nZpracování výjimek je velmi často implementováno nesprávně, především ve složitějších programech, kde je více možných původců výjimek. Studie z roku 2008 objevila v 5 milionech řádcích kódu jazyku Java více než 1300 chyb ve zpracování výjimek.\n\nVyužití výjimek a jejich zpracování není pro všechny programovací jazyky vždy stejné a přístup k nim se liší i mezi jednotlivými programátory. Typickým přístupem prosazujícím použití výjimek je tzv. Defenzivní programování, které se vyznačuje snahou o ošetření všech neočekávaných stavů, ke kterým by mohlo za běhu programu dojít.\nV opozici k defenzivnímu programování stojí do značné míry kontraktové programování, které se zakládá na předpokladu, že je nutné pouze zajistit stavy, které nejsou ošetřeny kontraktem nebo zadáním.\nJako příklad můžeme použít např. algoritmus pro výpočet odmocniny, který předpokládá, že mu nikdy nebude předáno v parametru záporné číslo. V případě defenzivního programování by toto bylo ošetřeno v kódu, v případě programování podle kontraktu by tento předpoklad byl zakotven v zadání.\nPoužívání výjimek má ve světě i své odpůrce, jedním z nich je např. Sir Charles Antony Richard Hoare, který označuje používání výjimek za potenciálně nebezpečné. Svůj názor vyslovil v roce 1980 v rámci Turing Award Lecutre a podpořil jej výrokem „Příští raketa, která se odchýlí z kurzu v důsledku chyby programu, nemusí být výzkumná vesmírná raketa směřující k Venuši. Může jít o jadernou střelu vybuchující nad jedním z našich měst.“\nPozdější pád rakety Ariane 5 (let 501) v roce 1996 v důsledku chyby programu po startu jeho obavy potvrdil. Nehoda nastala v důsledku nedostatečného pochopení a přílišného spoléhání se na ošetření výjimek v programovacím jazyku Ada, který byl použit v navigačním software rakety.\n\nProgramovací jazyky s implicitně zabudovanou podporou zpracování výjimek zahrnují, ale neomezují se jen na: Ada, C++, C# a jiné programovací jazyky platformy .NET, Eiffel, Java, Object Pascal (např. Delphi), PHP verze 5a vyšší, Prolog, Python, Ruby a mnohé další.\nZpracování výjimek v těchto programovacích jazycích téměř výhradně neobnovuje chod programu a ve většině případů dochází k postupnému zpětnému procházení zásobníku, než je nalezen příslušný objekt zpracovávající výjimku.\nAbstrahujeme-li od drobných syntaktických rozdílů, existuje velmi málo přístupů ke zpracování výjimek na úrovni zdrojového kódu. Nejrozšířeněji je proces zpracování výjimky spuštěn klauzulí „throw“ nebo „raise“, případně objektem výjimky. Blok s výjimkou obvykle začíná klauzulí „try“ nebo „begin“, jednotlivé chybové stavy jsou poté označeny bloky „catch“ nebo „except“. Celý blok zpracování výjimky je ukončen sekcí „finally“ nebo „ensure“, která slouží pro uvolnění systémových zdrojů použitých při zpracování výjimky.\nJako celek může deklarace výjimky (v pseudokódu podobném jazyku Java) vypadat např. takto: \n\nNásledující kód ukazuje deklaraci výjimky v jazyce ML a její následné použití v kódu a ošetření:\n\nJak můžeme vidět, výjimka řeší situaci, kdy je funkci faktoriálu zadáno jako parametr záporné číslo (faktoriál záporného čísla neexistuje). V tomto případě program zobrazí chybovou hlášku „Out of range“ ve výstupním okně, které je implicitně zvoleno (obvykle se jedná o konzolový výstup).\n"}
{"id": "879903", "url": "https://cs.wikipedia.org/wiki?curid=879903", "title": "Identifikátor uživatele", "text": "Identifikátor uživatele\n\nIdentifikátor uživatele (UID, ) je v informatice v unixových operačních systémech identifikátor, pomocí kterého jádro systému (kernel) rozlišuje \"uživatele\". Používá pro to celočíselnou kladnou hodnotou (\"unsigned integer\") označovanou jako \"user identifier\", zkráceně \"UID\" nebo \"User ID\". Rozsah hodnot UID se liší v závislosti na systému, minimálně jde však o 15bitové číslo, které může nabývat hodnot 0 až 32767 a řídí se následujícími pravidly:\n\n\nHodnota UID odkazuje na uživatelské účty uložené v souboru \"/etc/passwd\". Účty shadow password a Network Information Service jsou také rozlišovány na základě UID. Uživatelské identifikátory jsou nezbytnou součástí unixových operačních systémů a procesů. Některé operační systémy podporují 16bitové UID, což umožňuje uchovat až 65536 unikátních UID. Moderní systémy s 32bitovými UID jsou schopné evidovat až 4 294 967 296 (2) hodnot.\n\nStandard POSIX definuje v příkazovém řádku příkaz codice_1, který slouží k výpisu uživatelova identifikátoru (UID), stejně jako jeho uživatelského jména a identifikátoru skupiny, které je členem (GID).\n\nEfektivní UID (codice_2) a efektivní GID (codice_3) ovlivňuje vytváření souborů a přístup k nim. Při vytváření souboru je vlastník nastaven na hodnotu efektivního UID a efektivního GID procesu, který soubor vytvořil. Při přístupu k souboru používá kernel efektivní UID a efektivní GID procesu k určení, zda je oprávněn k souboru přistupovat.\n\n\"Uložené UID\" (codice_4) se používá případě, kdy proces se zvýšeným oprávněním potřebuje dočasně snížit svá práva. Změní své efektivní UID z privilegované hodnoty (typicky \"root\") na některou neprivilegovanou a své původní efektivní UID si uloží. Později se může znovu vrátit k uloženému UID (neprivilegovaný proces může nastavit své efektivní UID pouze na tři hodnoty: své reálné UID, uložené UID, nebo efektivní UID – v posledním případě k žádné změně nedojde, protože by teoreticky došlo k přepsání efektivního UID tou samou hodnotou).\n\nUnixové systémy obsahují také \"UID pro souborový systém\" (codice_5), které se využívá výlučně pro účely ovládání souborového systému. Není-li nastaveno jinak, odpovídá codice_2. Může mít stejnou hodnotu jako \"root\" pouze v případě, je-licodice_7, codice_4, nebo codice_2 stejné jako \"root\". Při každé změně codice_2 je zároveň změněno i codice_5.\n\nÚčelem codice_5 je umožnit procesům (např. NFS server), aby převzaly práva jiných codice_13 bez toho, aby daným codice_13 umožnily posílat jim signály.\n\nSkutečné UID (\"Real UID\" – codice_7) a skutečné GID (\"Real GID\" – codice_16) označuje skutečného vlastníka procesu a ovlivňuje práva posílat signály. Proces bez oprávnění uživatele \"root\" může posílat signály ostatním procesům pouze v případě, že se jejich skutečné UID shodují. Jelikož nové procesy dědí UID svého předka, mohou si tyto procesy signály navzájem posílat.\n\n"}
{"id": "879908", "url": "https://cs.wikipedia.org/wiki?curid=879908", "title": "Nordic Light", "text": "Nordic Light\n\nNordic Light International Festival of Photography (nebo jen Nordic Light) je mezinárodní festival fotografie konaný každoročně v létě v norském městě Kristiansund.\n\nFestival byl založen v roce 2006 a postupně se stal jedním z nejdůležitějších fotografických festivalů v Evropě. Festival láká řadu významných fotografů z celého světa, jako jsou například Martin Parr, James Nachtwey nebo Bruce Gilden. V roce 2011 byl jednou z největších akcí svého druhu v zemi, konalo se více než 50 výstav s hosty jako jsou Gered Mankowitz nebo Lucien Clergue.\n\nVelký podíl na image festivalu má jeho umělecký ředitel fotograf Morten Krogvold.\n\n"}
{"id": "879913", "url": "https://cs.wikipedia.org/wiki?curid=879913", "title": "Prix de photographie de l'Académie des beaux-arts", "text": "Prix de photographie de l'Académie des beaux-arts\n\nPrix de photographie de l'Académie des beaux-arts (Fotografická cena Akademie výtvarných umění) je francouzské fotografické ocenění, které uděluje Akademie výtvarných umění každý rok od roku 2007 francouzskému profesionálnímu fotografovi žijícímu ve Francii nebo v zahraničí.\n\nOcenění vzniklo v březnu 2007 na podnět Marca Ladreita de Lacharrière a obsahuje odměnu 15000 € na realizaci výstavy. Jejím cílem je pomoci fotografům s projektem na významné fotografické téma. Není žádný věkový limit a financovaný projekt bývá realizován ve stejném roce udělení a vystaven o rok později.\n\n\n"}
{"id": "879915", "url": "https://cs.wikipedia.org/wiki?curid=879915", "title": "Prix HSBC pour la photographie", "text": "Prix HSBC pour la photographie\n\nPrix HSBC pour la photographie je fotografické ocenění, udělované každoročně francouzskou dceřinou společností banky HSBC (Hong Kong & Shanghai Banking Corporation) dvěma doposud málo známým fotografům.\n\nKaždý rok výkonný výbor vybere dva vítězné fotografy (současníky, bez ohledu na věk, národnost nebo přístup), kteří doposud nemají publikovanou vlastní monografii. Odměnou pro vítěze je pak organizace putovní výstavy v Paříži a francouzských regionech, vydání monografie vydavatelem Actes Sud a odkoupení minimálně šesti uměleckých děl společností HSBC.\n\n\n"}
{"id": "879918", "url": "https://cs.wikipedia.org/wiki?curid=879918", "title": "Bisentina", "text": "Bisentina\n\nBisentina ( ) je ostrov na Bolsenském jezeře v Itálii. Má rozlohou 17 ha a jde o největší ostrov na jezeře.\n\nOstrovu lze dosáhnout dopravní linkou provozovanou z Capodimonte, dostupnou několikrát denně pokaždé, když se dosáhne minimálního množství pasažérů. Cena lístku zahrnuje malou exkurzi s průvodcem po ostrově Bisentina, dovolující pokochat se téměř nedotčenou přírodou, tvořenou hustými lesy stále zeleného dubu cesmínovitého, italskými zahradami, kouzelnými panoramaty a několika památkami.\n\nNávštěvníci si mohou prohlédnout například kostel svatého Jakuba a svatého Kryštofa s jeho kupolí od architekta Jacopa Barozziho da Vignola, františkánský klášter, skvostný malý chrám \"Rocchina\" zasvěcený svaté Kateřině, zbudovaný dle Sangallova osmiúhelníkového plánu na etruském kolumbáriu a tyčící se na jezeře z neočekávaného kamenného odkryvu, kapli Kříže s freskami z 5. století a nakonec strašné \"Malta dei Papi\", doživotní vězení duchovních odsouzených za herezi, vytvořené uvnitř ubohé a šeré jeskyně, osvětlené jen malými padacími dveřmi ve výšce 20 metrů.\n\nNa závěr exkurze podnikne člun panoramatický okruh kolem ostrova a pasažéři tak mohou vidět rozkošné zátoky na západě, majestátní horu Tabor na severu, skály naklánějící se nad jezerem na východě a nakonec zelený úsek nejjižnějšího břehu směrem k městu Capodimonte.\n\nEtruskové a Římané zanechali jen málo stop svého pobytu na ostrově. V 9. století sloužil jako útočiště při nájezdech Saracénů.\n\nKolem roku 1250 se stal majetkem pána Bisenzia, který jej po neshodách s jeho obyvateli vypálil a opustil. V roce 1261 jej znovudobyl Urban IV., čerstvě zvolený papež; v roce 1333 byl však opět zničen Ludvíkem Bavorským, obviněným z kacířství a papežem exkomunikovaným z církve. Od roku 1400 patřil do vlastnictví rodu Farnesiů, kdy zažil období velké prosperity a navštěvovala jej řada papežů. V roce 1635 zde vládl vévoda z Castra, Odoardo Farnese, který vstoupil do konfliktu s církví, jenž vyústil v úplné zničení Castra. Oba ostrovy se vrátily pod kontrolu církve a brzy opět změnily vlastníka. Současným majitelem je princezna Beatrice Spada Potenziani, žena vévody Fieschi Ravaschieriho.\n"}
{"id": "879919", "url": "https://cs.wikipedia.org/wiki?curid=879919", "title": "Martana", "text": "Martana\n\nMartana ( ) je ostrov na Bolsenském jezeře v Itálii. Nachází se naproti obce Marta.\n\nOstrov je nyní v soukromém vlastnictví a žádní návštěvníci na něm nejsou vítáni.\n\nPředpokládá se, že na ostrově byly střeženy ostatky svaté Kristýny, aby nepadly do rukou barbarů. Později, jak se tvrdí, během vlády Gótů zde potkala strašná smrt gótskou královnu Amalasunthu. Její synovec Theodahad dychtil po moci a podnítil spiknutí, které vedlo k její smrti rukou nájemného vraha.\n"}
{"id": "879920", "url": "https://cs.wikipedia.org/wiki?curid=879920", "title": "Richard Culek", "text": "Richard Culek\n\nRichard Culek (* 1. dubna 1974, Liberec) je bývalý český fotbalový záložník.\n\nHrál za FC Slovan Liberec, FK Švarc Benešov, Chemnitzer FC, Bohemians 1905, KFC Lommel, KVC Westerlo, FC Brussels, FK Viktoria Žižkov a Bocholter VV. Celkem v české a belgické nejvyšší lize odehrál 236 utkání a dal 29 gólů.\n\n"}
{"id": "879923", "url": "https://cs.wikipedia.org/wiki?curid=879923", "title": "La Réole", "text": "La Réole\n\nLa Réole je francouzská obec v departementu Gironde v regionu Akvitánie. V roce 2009 zde žilo 4 278 obyvatel. Je centrem kantonu La Réole.\n\n"}
{"id": "879925", "url": "https://cs.wikipedia.org/wiki?curid=879925", "title": "Saint-Macaire (Gironde)", "text": "Saint-Macaire (Gironde)\n\nSaint-Macaire je francouzská obec v departementu Gironde v regionu Akvitánie. V roce 2009 zde žilo 1 984 obyvatel. Je centrem kantonu Saint-Macaire.\n\n"}
{"id": "879928", "url": "https://cs.wikipedia.org/wiki?curid=879928", "title": "Saint-Symphorien (Gironde)", "text": "Saint-Symphorien (Gironde)\n\nSaint-Symphorien je francouzská obec v departementu Gironde v regionu Akvitánie. V roce 2009 zde žilo 1 729 obyvatel. Je centrem kantonu Saint-Symphorien.\n\n"}
{"id": "879934", "url": "https://cs.wikipedia.org/wiki?curid=879934", "title": "William Graham Sumner", "text": "William Graham Sumner\n\nWilliam Graham Sumner (30. říjen 1840 – 12. duben 1910) byl americký sociolog, profesor na Yale university, první profesor sociologie vůbec. Je autorem známého konceptu etnocentrismu, který definoval ve své knize \"Folkways. A study of the sociological importance of usages, manners, customs, mores, and morals\" z roku 1906. Ve svém sociologickém díle byl ovlivněn zejména Herbertem Spencerem a je někdy označován za sociálního darwinistu.\n\nPoliticky byl liberálem, hájil ekonomiku laissez-faire, naopak bojoval proti rodícímu se americkému imperialismu (zejm. proti americko-španělské válce), který mohl v jeho očích otevřít cestu plutokratům a ohrozit americkou demokracii. Hájil rovněž ekonomický koncept zlatého standardu. K jeho žákům patřili Albert Galloway Keller, Irving Fisher či Thorstein Veblen.\n\n"}
{"id": "879935", "url": "https://cs.wikipedia.org/wiki?curid=879935", "title": "Letecké výcvikové a vzdelávacie centrum", "text": "Letecké výcvikové a vzdelávacie centrum\n\nLetecké výcvikové a vzdelávacie centrum (LVVC) je centrem vzdělávání a výcviku v civilním letectví v Žilině. Centrum je držitelem osvědčení o schválení organizace letového výcviku FTO – SK/01 a splňuje po všech stránkách požadavky předpisu JAR-FCL 1 kladené na provádění výcviku ve schválených kurzech. V úzké spolupráci s Katedrou letecké dopravy (KLD) Žilinské univerzity společně zajišťuje teoretický výcvik budoucích pilotů až do úrovně \"frozen ATPL\" (dopravního pilota).\n\nHlavním posláním Leteckého výcvikového a vzdělávacího centra Žilinské univerzity je poskytování praktíckého a teoretického leteckého výcviku jak pro po sluchače studijního odboru letecké doprava tak pro další zájemce o pilotní výcvik ze SR, CZ a ciziny.\n\nVýše uvedené činnosti zabezpečuje LVVC Žilinské univerzity v souladu se statutem ZU, Leteckým zákonem, letecké předpisy a Provozní příručkou LVVC.\n\n\n\n\n\nPředmět činnosti:\n\n\n\n\n\n\n\n\n\n\n\nKatedra letecké dopravy poskytovala letecký výcvik od roku 1962, kdy vznikl obor Provoz a ekonomika letecké dopravy. V počátcích se výcvik poskytoval studentům prostřednictvím Svazarmu v rozsahu sportovního pilota. V roce 1975 Ministerstvo školství schválilo studijní obor Pilot – inženýr a Vysoká škola dopravy a spojů se stala samostatným provozovatelem letadel, která začala zajišťovat výcvik obchodních pilotů na letišti Žilina. Zpočátku byla kvalifikace obchodního pilota získaná rámci pětiletého inženýrského studia. Od roku 1992 z důvodu změněných finančních toků na Žilinské univerzitě je výcvik poskytován v rámci celoživotního vzdělávání. V roce 2002 byl schválen a akreditován obor Profesionální pilot. Studijní plán uvedeného odboru byl koncipován a postupně doplněn tak, že v současnosti splňuje požadavky předpisu JAR – FCL 1.\n\nV roce 2002 vyčleněním leteckého výcviku od Katedry letecké dopravy vzniklo Letecké výcvikové a vzdělávací centrum Žilinské univerzity, které převzalo úkoly praktického výcviku létajícího personálu civilního letectví. Společně s Katedrou letecké dopravy realizují výchovu létajícího personálu civilního letectví.\nŽilinská univerzita v Žilině – Letecké výcvikové a vzdělávací centrum je držitelem osvědčení o schválení organizace letového výcviku FTO SK/01 a splňuje po všech stránkách požadavky předpisu JAR-FCL 1 kladené na provádění přijatých kurzů.\n\nŽilinská univerzita v Žilině vychovává již několik desítek let kvalitních profesionálních pilotů pod vedením kvalifikovaných instruktorů teoretické i praktické přípravy.\n\nDo dnešní doby byly ve výcviku nalétány tisíce letových hodin, vyškolených stovky obchodních pilotů a obchodních pilotů s kvalifikací IR. Většina absolventů se uplatnila v leteckých společnostech v rámci České a Slovenské republiky ale i jiných zemí.\n\nSimulátory\n\n"}
{"id": "879936", "url": "https://cs.wikipedia.org/wiki?curid=879936", "title": "Reg Presley", "text": "Reg Presley\n\nReg Presley (12. června 1941 Andover, Anglie − 4. února 2013 tamtéž) byl britský zpěvák. V roce 1964 se stal zakládajícím členem skupiny The Troggs. V lednu 2012 mu byl diagnostikován karcinom plic a následně oznámil, že skupina The Troggs končí. Skupina si nedlouho poté našla nového zpěváka a opět se dala dohromady. On sám zemřel o rok později ve věku 71 let.\n"}
{"id": "879940", "url": "https://cs.wikipedia.org/wiki?curid=879940", "title": "Koupací jezírko", "text": "Koupací jezírko\n\nKoupací jezírko nebo přírodní koupací biotop je alternativou ke klasickému zahradnímu koupacímu bazénu. Základ tvoří přírodní systém, využívající vhodně vybrané rostliny k čištění bez pomoci přípravků dezinfekčních a chemických.\n\nJezírko má daný poměr regenerační zóny tzv. čisté vodní plochy, a mělké vody, která je osázena bahenními, vlhkomilnými a vodními rostlinami jako jsou orobince, vodní kosatce a okrasné trávy. V ČR se jedná z větší části o rákosy či orobince. Tento uměle vytvořený biotop má nevýhodu oproti klasickému bazénu, aby fungoval dokonale, je potřeba velký prostor. Obvyklá velikost se pohybuje od 80 až do 100 m², jinak by nebyl dosažen stabilní a samočisticí efekt. Tento bazén tvoří část pro plavce, obvykle hluboká minimálně 2 m, a regenerační zóny, kterou tvoří několik různě hlubokých lagun s vodními rostlinami. Část pro neplavce má hloubku 0 – 1 m, je vysypána oblázky a přechází v část pro plavce, kde je hloubka již o mnoho větší než na hranici pro neplavce, aby bylo snadnější udržet požadovanou kvalitu vody.\n\nTato koupací jezírka jsou založena pouze na přírodních samočistících principech a k čištění vody využívají funkci vodních rostlin a nitrifikačních bakterií. Pro správnou účinnost je potřeba poměrně velká plocha hladiny, min. 100 m², lépe však více. Polovina plochy jezírka je určena jako regenerační zóna osázená vodními a bahenními rostlinami, kde hloubka vody je do 0,5 m. O samotný proces čištění vody se pak postarají bakterie (nitrifikace) a vodní rostliny, které z vody odeberou živiny, které by jinak posloužily řasám. Jezírko se obejde zcela bez jakékoliv techniky, musíme ale počítat s tím, že občas bude docházet k zakalení vody, nebo růstu řas.\n\nNemáme-li dostatek prostoru, nebo vyžadujeme-li lepší kvalitu vody, musíme přírodě pomoct. Tím, že zmenšíme plochu jezírka, zmenšíme také prostor ve kterém žijí „užitečné bakterie“, které se v přírodních nádržích starají o proces nitrifikace. Proto je nutné tento prostor nahradit, zpravidla použitím jezírkové filtrace, která supluje prostor potřebný pro osídlení bakteriemi a kterého je v jezírku nedostatek. Jezírkové filtrace jsou nádoby, ve kterých je filtrační médium, jedná se o porézní materiál, který je vhodný k osídlení bakteriemi. Celý filtrační proces probíhá na přírodní bázi, bez aplikace jakékoliv chemie.\n"}
{"id": "879947", "url": "https://cs.wikipedia.org/wiki?curid=879947", "title": "Eleonora z Viseu", "text": "Eleonora z Viseu\n\nEleonora z Viseu (2. května 1458 Beja – 17. listopadu 1525 Lisabon) byla portugalská královna, manželka portugalského krále Jana II. Byla druhá portugalská královna, která nebyla cizinkou.\n\nNarodila se jako dcera vévody Ferdinanda z Viseu a vnučka krále Eduarda I. Infant Jan II. se s Eleonorou oženil 22. ledna 1470. Nevěstě bylo dvanáct a ženichovi patnáct let. Část dětství strávili spolu a dobře se znali. Manželovi porodila dva syny:\n\nPotom co se v roce 1481 Jan stal králem, tak v roce 1483 byl obviněn ze zrady a popraven Fernando II. z Braganzy manžel Isabely z Viseu, sestry Eleonory. V roce 1484 Jan osobně popravil Eleonořina staršího bratra Dioga, vůdce portugalské šlechty, který se stavěl proti králově politice.\n\nJan a Eleonora přežili oba své syny. Eleonora odporovala manželovu přání, aby se jeho dědicem stal jeho nemanželský syn. Obrátila se na papeže, který ji podpořil a dědicem trůnu uznal Eleonořina mladšího bratra Manuela. Král Jan zemřel v roce 1495. Když Manuel nastoupil na trůn, Eleonora se usadila v Xabregas.\n\nKdyž mezi léty 1500 až 1502 neměla Eleonora ani Manuel dědice trůnu, stala se Eleanora sama dědicem trůnu. Jelikož neměla žádné děti, odmítla učinit přísahu jako dědic ve prospěch její sestry Isabely z Viseu. V roce 1502 se narodil dědic portugalského trůnu Jan III. Portugalský. Eleonora se v závěru života věnovala charitě.\n"}
{"id": "879954", "url": "https://cs.wikipedia.org/wiki?curid=879954", "title": "Třída Gangut", "text": "Třída Gangut\n\nTřída Gangut byla třída bitevních lodí Ruského carského námořnictva. Celkem byly v letech 1909–1914 postaveny čtyři jednotky této třídy. Lodě se účastnily první světové války i ruské revoluce (po ní dostaly nová revoluční jména). \"Frunze\" ve 20. letech zničil požár a zbylé tři lodě byly ve 30. letech rozsáhle rekonstruovány. Dvě jednotky byly za druhé světové války nasazeny na Baltu a jedna v Černém moři. Jejich hlavní činností byla dělostřelecká podpora pozemních jednotek. \"Marat\" za války zničily německé střemhlavé bombardéry, zbylé dvě bitevní lodě sloužily až do poloviny 50. let. Poté byly sešrotovány.\n\nStavba této třídy byla objednána roku 1909. Její konstrukci navrhla britská společnost Brown & Co. v Clydebanku. Ruské loděnice postavily celkem čtyři jednotky této třídy. Pro jejich doprovod byly navíc stavěny lehké křižníky třídy \"Světlana\".\n\nJednotky třídy \"Gangut\":\nHlavní výzbroj po dokončení tvořilo dvanáct 305mm kanónů ve čtyřech třídělových věžích stojících v ose lodi. Sekundární výzbroj tvořilo šestnáct 120mm kanónů umístěných v kasematech. Lehkou výzbroj představovaly čtyři 63mm kanóny a čtyři 57mm kanóny. Lodě rovněž nesly čtyři 450mm torpédomety. Pohonný systém tvořily čtyři sestavy turbín Parsons, kterým páru dodávalo 25 kotlů Yarrow. Lodní šrouby byly čtyři. Nejvyšší rychlost dosahovala 25 uzlů.\n\nVšechny čtyři lodě byly do služby zařazeny v průběhu první světové války. Byly součástí baltské floty a měly bránit Finský záliv proti případnému nájezdu německé Kaiserliche Marine.\n\nŘíjnová revoluce a občanská válka v Rusku přinesly poškození lodí a nedostatek posádek, což si vyžádalo jejich dočasné stažení ze služby (výjimkou byla pouze bitevní loď \"Petropavlovsk\" nasazena bolševiky v občanské válce).\n\nDo služby se postupně vracely s novými revolučními jmény – \"Marat\" (ex \"Petropavlovsk\") v roce 1922, \"Parižskaja kommuna\" (ex \"Sevastopol\") v roce 1923 a \"Okťabrskaja revolucija\" (ex \"Gangut\") v roce 1926. Všechny tři lodě byly ve 30. letech rozsáhle rekonstruovány. Dostaly například nové nástavby, systémy řízení palby, jeřáb s hydroplány, kotle a pozměněna byla i výzbroj. Naopak \"Frunze\" (ex \"Poltava\") byla v roce 1920 těžce poškozena požárem. Uvažovalo se o její přestavbě na letadlovou loď. Nakonec loď posloužila jako zdroj náhradních dílů a po druhé světové válce byla sešrotována. Dvě její dělové věže byly instalovány v Sevastopolu jako pobřežní baterie.\n\n\"Marat\" a \"Okťabrskaja revolucija\" strávily druhou světovou válku na Baltu. \"Marat\" byl potopen německými střemhlavými bombardéry a příležitostně sloužil jako plovoucí baterie. \"Okťabrskaja revolucija\" se také soustředila hlavně na podporu pozemních sil obránců obleženého Leningradu.\n\n\"Parižskaja kommuna\" pak byla v letech 1929–1930 přesunuta do Černého moře, kde mělo sovětské námořnictvo nedostatek velkých válečných lodí. V této oblasti byla nasazena ve světové válce. Především svou palbou podporovala pozemní operace Rudé armády. Nasazena byla jak v Kerčsko-feodosijské operaci, tak později pro znovuobsazení Krymu. V roce 1943 bylo lodi vráceno předválečné jméno \"Sevastopol\".\n\n\"Okťabrskaja revolucija\" a \"Sevastopol\" přečkaly válku v aktivní službě, ve které zůstaly do roku 1954, kdy byly převedeny k výcviku. O dva roky později byly sešrotovány.\n\n"}
{"id": "879956", "url": "https://cs.wikipedia.org/wiki?curid=879956", "title": "Kaple Nejsvětější Trojice (Kladruby)", "text": "Kaple Nejsvětější Trojice (Kladruby)\n\nKaple Nejsvětější Trojice je římskokatolická kaple z roku 1820 na návsi v Kladrubech, místní části Kohoutova. Majitelem kaple je obec Kohoutov, je chráněna jako kulturní památka České republiky.\n\nPřed kaplí je socha Panny Marie pomocné a krucifix z roku 1896, opravený v roce 1926.\n\n"}
{"id": "879962", "url": "https://cs.wikipedia.org/wiki?curid=879962", "title": "Vesna Parun", "text": "Vesna Parun\n\nVesna Parun (10. dubna 1922, Zlarin, Království SHS – 25. října 2010, Stubičke Toplice, Chorvatsko) byla chorvatská básnířka. \n\nPatří k poválečné generaci chorvatských spisovatelů, a to i přesto, že své prvotiny sepsala ještě před vypuknutím druhé světové války. V roce 1947 dokončila knihu \"Zore i vihori\" (česky Úsvity a vichry), ve které se vymanila z tehdejšího propagovaného kurzu socialistického realismu. Dostala se tím proto do sporu s komunistickým režimem a prorežimní kritika její básnickou sbírku rychle odsoudila. Ve svých dalších básnických sbírkách (\"Crna maslina\" (1955), \"Vidrama vjerna\" (1957), \"Ti i mkad\" (1995), \"Bila sam dječak\" (1963) se soustředila na lásku, opětovanou i neopětovanou a bolest lidí, jimž opětována láska není. \n\nByla také i autorem veršovaného románu pro děti \"Mačak Džingiskan i Miki Trasi\" (1962), za který získala Zmajovu cenu (podle srbského zakladatele dětské literatury, Jovana Jovanoviće Zmaje). Sepsala i celou řadu dalších básniček pro děti.\n\nZa svůj život napsala Vesna Parun celkem 30 knih, mnohé z nich byly básnické sbírky. Její prozaická díla (včetně autobiografie \"Moj život u 40 vreća\") představují jen malou část její tvorby a vznikala především na přelomu 80. a 90. let 20. století. \n"}
{"id": "879968", "url": "https://cs.wikipedia.org/wiki?curid=879968", "title": "Andorf", "text": "Andorf\n\nAndorf je městys v rakouské spolkové zemi Horní Rakousy, v okrese Schärding.\n\nV roce 2012 zde žilo 5 061 obyvatel.\n"}
{"id": "879969", "url": "https://cs.wikipedia.org/wiki?curid=879969", "title": "Josip Pupačić", "text": "Josip Pupačić\n\nJosip Pupačić (19. září 1928, Slime, poblíž Omiše, Rakousko-Uhersko - 23. května 1971, Krk) byl chorvatský básník. Byl jedním z redaktorů časopisu \"Krugovi\" a později také i časopisu \"Književnik\".\n\nJako básník byl ovlivněn Miroslavem Krležou, Dobrišou Cesarićem, Antunem Gustavem Matošem, Tinem Ujevićem, Silvije Strahimirem Kranjčevićem a Vladimirem Vidričem. Pupačić byl básníkem, který si po celé své tvůrčí období (ač nebylo dlouhé) pohrával s chorvatskou literární tradicí. Ke konci svého života se tak stal tvůrcem, v jehož dílech převažovala především regionální témata. Velkou část svého života strávil na chorvatském jaderském pobřeží, což se - spolu se společenskými změnami v Chorvatsku poloviny 20. století - do jeho básní silně promítlo. Mezi příklady těchto motivů v Pupačićově tvorbě tak patří báseň \"More\" (česky Moře), nebo \"Moj križ svejedno gori\" (1971), která je jako smutná báseň, vydaná jen nedlouho před básníkovou tragickou smrtí při leteckém neštěstí na ostrově Krk, považována za předzvěst jeho konce.\n\nMezi další známé básně Josipa Pupačiće patří ještě \"Kiše pjevaju na jablanima\" (prvotina, 1955), \"Cvijet izvan sebe\" (1958), či \"Oporuka\" (1965). V básních \"Vodama Cetinje\", \"Zemlja i ja\", \"Ovde sam se dogodio\", \"U ovom kamenu\" vyjadřuje propojenost člověka jak se svojí minulostí, tak i budoucností a jeho neměnnost v koloběhu světa. To tak představuje jednotu člověka se světem.\n"}
{"id": "879970", "url": "https://cs.wikipedia.org/wiki?curid=879970", "title": "Eberschwang", "text": "Eberschwang\n\nEberschwang je městys v rakouské spolkové zemi Horní Rakousy, v okrese Ried im Innkreis.\n\nV roce 2012 zde žilo 3 365 obyvatel.\n"}
{"id": "879975", "url": "https://cs.wikipedia.org/wiki?curid=879975", "title": "Aspach (Horní Rakousy)", "text": "Aspach (Horní Rakousy)\n\nAspach je městys v rakouské spolkové zemi Horní Rakousy, v okrese Braunau am Inn.\n\nV roce 2012 zde žilo 2 406 obyvatel.\n"}
{"id": "879977", "url": "https://cs.wikipedia.org/wiki?curid=879977", "title": "Marin Franičević", "text": "Marin Franičević\n\nMarin Franičević (18. ledna 1911, Vrisnik, Rakousko-Uhersko – 17. července 1990, Záhřeb) byl chorvatský básník a partyzán.\n\nFraničević byl nejvíce prokomunisticky orientovaným básníkům a literárním kritikům, kteří byli v Chorvatsku poloviny 20. století tvůrčí. Byl autorsky velmi činný již v období druhé světové války a krátce po ní – je autorem prvních poválečných děl, které vyšly nedlouho po osvobození. Jeho básně měly výhradně tematiku válečnou (\"Zvijezda nad planinom\" (1945), \"Povratak borca\" (1947), \"Dani\" (1950), \"Graditelji života\" (1950). Svůj ostře dogmatický pohled na chorvatskou literaturu shrnul v knihe \"Pisci i problemi\" (1948), značně poplatnou tehdejšímu ideologickému vidění světa. V ní tvrdě odsoudil tehdejší básnířku Vesnu Parun a také nemalou část předválečné chorvatské literární tvorby.\n\nOd poloviny 50. let však svůj pohled přehodnotil a opustil dogmatické a komunistické vnímání chorvatské literární tvorby. Své mnohaleté znalosti dějin chorvatské literatury shrnul v díle \"Povijest hrvatske renesansne književnosti\" (Dějiny chorvatské literatury renesanse, 1983), či \"Književnost jučer i danas (Literatura včera a dnes, 1959).\n\nSvé básně psal kromě dominantního štokavského nářečí i rovněž v okrajové čakavštině.\n\nV roce 1979 byl za celoživotní dílo vyznamenán chorvatskou Cenou Vladimira Nazora.\n"}
{"id": "879983", "url": "https://cs.wikipedia.org/wiki?curid=879983", "title": "Třída Andrej Pervozvannyj", "text": "Třída Andrej Pervozvannyj\n\nTřída Andrej Pervozvannyj byla třída bitevních lodí Ruského carského námořnictva. Celkem byly v letech 1905–1911 postaveny dvě jednotky této třídy. Byly to první ruské lodě, v jejichž konstrukci se odrazily zkušenosti z drtivé prohry v Rusko-japonské válce. Obě se účastnily první světové války. Ve 20. letech byly sešrotovány.\n\nJednotky třídy \"Andrej Pervozvannyj\":\nHlavní výzbroj tvořily čtyři 305mm kanóny ve dvoudělových věžích, které doplňovalo čtrnáct rychlopalných 203mm kanónů, z nichž část byla umístěna ve věžích a část v centrální pancéřové kasematě. Další výzbroj tvořilo dvanáct 120mm kanónů, čtyři 47mm kanóny a dva torpédomety. Nejvyšší rychlost dosahovala 18 uzlů.\n\nObě lodě byly zařazeny do stavu Baltské floty. Na počátku první světové vály byly \"Andrej Pervozvannyj\" a \"Imperator Pavel I\", společně s řadovými loděmi \"Cesarevič\" a \"Slava\", součástí brigády řadových lodí. Po zařazení moderních plavidel třídy \"Gangut\" se z nich stala 2. brigáda řadových lodí. Během války však obě lodě zůstaly pasivní a nebyly nasazovány do riskantnějších akcí. V roce 1917 na obou vypukly vzpoury. Při vzpouře na palubě lodě \"Andrej Pervozvannyj\" dokonce byli zabiti velitel a všichni důstojníci na můstku.\n\nPo ruské revoluci a podepsání Brestlitevského míru byly ruské válečné lodě evakuovány z Helsinek do Petrohradu. \"Andrej Pervozvannyj\" a \"Imperator Pavel I\" (přejmenovaný na \"Respublika\") odpluly 5. dubna 1917 v čele skupiny tvořené dále křižníky \"Bajan\", \"Oleg\", ponorkami \"Tur\", \"Tigr\" a \"Rys\". Plavbě asistovaly dva malé ledoborce.\n\nPo říjnové revoluci a vypuknutí občanské války byla bitevní loď \"Andrej Pervozvannyj\" jednou z mála bojeschopných velkých válečných lodí baltské floty. Loď byla intenzivně bojově nasazena. Dne 18. srpna 1919 ji v Kronštadtu těžce poškodil britský torpédový člun CBM 88. Do služby už se nevrátila. \"Respublika\" byla vyřazena v roce 1923.\n"}
{"id": "879995", "url": "https://cs.wikipedia.org/wiki?curid=879995", "title": "Doug Rauch", "text": "Doug Rauch\n\nDoug Rauch (14. září 1950 New York, USA − 23. dubna 1979 San Francisco, Kalifornie, USA) byl americký baskytarista. Jeho matka Nadine Brewer byla operní pěvkyně.\n\nV roce 1971 hrál na prvních albech zpěvačky Carly Simon a houslisty Papa John Creache. O rok později nahradil Toma Rutleyho ve skupině Santana. Se skupinou nahrál alba \"Caravanserai\" (1972), \"Welcome\" (1973) a \"Borboletta\" (1974). V roce 1973 se rovněž podílel na společném albu Carlose Santany a Johna McLaughlina s názvem \"Love Devotion Surrender\".\n\nZemřel na předávkování heroinem ve věku osmadvaceti let.\n"}
{"id": "880002", "url": "https://cs.wikipedia.org/wiki?curid=880002", "title": "Francie na Letních olympijských hrách 1912", "text": "Francie na Letních olympijských hrách 1912\n\nFrancii na Letních olympijských hrách v roce 1912 reprezentovala výprava 119 sportovců (118 mužů a 1 žena) v 13 sportech.\n\n"}
{"id": "880008", "url": "https://cs.wikipedia.org/wiki?curid=880008", "title": "Dům U Zlatého rohu", "text": "Dům U Zlatého rohu\n\nDům U Zlatého rohu je dům čp. 4 na Starém Městě v Praze. Stojí na rohu mezi Staroměstským (č. 1) a Malým náměstím (č. 10) mezi domy U Minuty a U Zlaté dvojky. Je chráněn jako kulturní památka České republiky.\n\nNa místě dnešního domu stály ve středověku dva domy, první zmínka o severněji umístěném domě je z roku 1404, dochoval se z něj pouze sklep a části obvodových konstrukcí. V roce 1623 byly domy spojeny a výsledný objekt byl rozšířen a výrazně přestavěn v pozdně renesančním stylu. Za stavitele byl pokládán Jan Dominik de Barifis, předpokládaný stavitel evangelického salvátorského kostela, kvůli podobnosti některých detailů právě s tímto kostelem. V první polovině 18. století byla vrcholně barokně upravena fasáda, v roce 1801 byla upravena klasicistně. Dnes mimo jiné v domě sídli Skautský institut A.B. Svojsíka.\n\n"}
{"id": "880012", "url": "https://cs.wikipedia.org/wiki?curid=880012", "title": "Jan Karel Rojek", "text": "Jan Karel Rojek\n\nJan Karel Rojek (31. března 1804 Litomyšl – 11. srpna 1877 Budyně nad Ohří) byl český římskokatolický kněz a národní buditel.\n\nGymnaziální studia absolvoval v rodné Litomyšli, teologickou fakultu v Hradci Králové. Na kněze byl vysvěcen v roce 1827. Po vysvěcení působil jako kaplan v Krucemburku, a potom až do roku 1839 jako kaplan v Novém Městě nad Metují. Koncem roku 1839 se stal farářem v Bohuslavicích. Zde založil dívčí přádelní školu, která se udržela tři zimy a podařilo se mu opravit značně zchátralý kostel. V roce 1850 byl jmenován děkanem v Novém Městě nad Metují, v roce 1857 biskupským vikářem a okresním školním dozorcem. V roce 1861 kandidoval na poslance za okresy novoměstský, náchodský a opočenský a byl zvolen. Za své zásluhy byl jmenován čestným občanem Dobrušky, Opočna, Červeného Kostelce i jinde na venkově.\n\nNapsal několik odborných pojednání a udržoval písemné a osobní kontakty s významnými osobnostmi veřejného, vědeckého i uměleckého života, mj. s Františkem Palackým, V. V. Tomkem, Václavem Hankou, K. J. Erbenem, F. L. Riegrem, A. Sedláčkem, A. V. Šemberou a B. Němcovou. Jako mecenáš mj. podporoval při studiích na malířské akademii v Mnichově syna Boženy Němcové Jaroslava Němce (1842–1898).\n\n\n"}
{"id": "880013", "url": "https://cs.wikipedia.org/wiki?curid=880013", "title": "Cecil Dale Andrus", "text": "Cecil Dale Andrus\n\nCecil Dale Andrus (25. srpna 1931, Hood River, Oregon – 24. srpna 2017, Boise, Idaho) byl bývalý americký politik a ministr vnitra. Čtyři funkční období zastával úřad guvernéra Idaha.\n\nAndrus studoval na Oregon State University a v období 1951 až 1955 sloužil u United States Navy. Poté se přestěhoval do Orofina v Idaho. Vstoupil zde do Demokratické strany a v letech 1960, 1962 a 1964 byl zvolen do národního senátu Idaha.\n\nV roce 1966 kandidoval na guvernéra, ale ve stranických předvolbách ho porazil Charles Herndon. Po jeho smrti při letecké havárii se Andrus utkal při volbách s republikánem Donem Samuelsonem a prohrál. V roce 1986 byl opět zvolen do národního senátu.\n\nV roce 1970 opět vstoupil do guvernérských voleb proti Samuelsonovi a vyhrál. O čtyři roky později zvítězil proti Jacku M. Murphymu a zůstal v úřadu další čtyři roky. V letech 1976 ař 1977 předsedal National Governors Association. V lednu 1977 se stal členem vlády Jimmyho Cartera jako 42. ministr vnitra Spojených států amerických.\n\nJako ministr byl zodpovědný za National Wilderness Preservation System. V roce 1981 se vrátil do Idaha. V letech 1986 a 1990 byl opět zvolen guvernérem státu.\n\nV roce 1995 založil \"Andrus Center for Public Policy\" na Boise State University, a 1998 vydal své paměti.\n\n\n"}
{"id": "880017", "url": "https://cs.wikipedia.org/wiki?curid=880017", "title": "Francie na Letních olympijských hrách 1908", "text": "Francie na Letních olympijských hrách 1908\n\nFrancii na Letních olympijských hrách v roce 1908 reprezentovala výprava 208 sportovců (208 mužů a 0 žen) v 13 sportech.\n\n"}
{"id": "880020", "url": "https://cs.wikipedia.org/wiki?curid=880020", "title": "FC ŠTK 1914 Šamorín", "text": "FC ŠTK 1914 Šamorín\n\nFC ŠTK 1914 Šamorín (celým názvem: Futbalový club Šamorínsky telovýchovný klub 1914 Šamorín) je slovenský fotbalový klub, který sídlí ve městě Šamorín v Trnavském kraji. Založen byl v roce 1914 pod názvem Šamorínsky TK. Od sezóny 2016/17 působí ve druhé nejvyšší soutěži. V srpnu 2015 navázal spolupráci s brazilským klubem Fluminense FC.\n\nSvé domácí zápasy odehrává na městském stadionu Šamorín s kapacitou 1 950 diváků.\n\nZdroj: \n\n\n\nZdroj: \n\n\n\nZdroj: \n\n"}
{"id": "880021", "url": "https://cs.wikipedia.org/wiki?curid=880021", "title": "Prezentace ve výtahu", "text": "Prezentace ve výtahu\n\nPrezentace ve výtahu (anglicky \"elevator pitch\", doslova „výtahový prodej“) je krátká souhrnná prezentace, která rychle a jednoduše představuje osobu, profesi, produkt, službu, organizaci nebo událost, společně s jejich hodnotovou propozicí. Tento způsob prezentace je oblíbený především u osob, které často potřebují rychle předávat důležité myšlenky – např. projektoví manažeři, prodejci, marketingoví evangelisté a tvůrci instituční politiky.\n\nPojmenování „prezentace ve výtahu“ vychází z předpokladu, že by myšlenku v takto shrnuté podobě mělo být možné představit spolucestujícímu během cesty výtahem, tedy přibližně za dobu třiceti sekund až dvou minut. Motivací je možnost náhodného setkání s významnou osobou při cestě výtahem a s tím spojená příležitost v krátkém čase tuto osobu zaujmout a získat ji pro svou myšlenku. V případě úspěchu pak může konverzace pokračovat i po opuštění výtahu nebo vyústit ve výměnu vizitek či naplánování schůzky. \n\nPodnikatelé využívají prezentaci ve výtahu k rychlému představení podnikatelského záměru rizikovému kapitalistovi nebo obchodnímu andělovi, od kterého chtějí získat finanční prostředky. Rizikoví kapitalisté totiž často posuzují kvalitu myšlenky právě podle kvality její prezentace ve výtahu a podnikatele o takovéto prezentace přímo žádají, aby s jejich pomocí mohli rychle rozpoznat špatné myšlenky a slabé týmy. Obsahem prezentace ve výtahu, jejíž cílem je představit podnikatelský záměr, by měla být podstata myšlenky, stav jejího rozpracování, tržní příležitosti, konkurenční výhody, potřebný kapitál a způsob jeho získání, nabídka investorovi, složení týmu a potenciální zisk pro investora.\n\nV osobním životě lze formu prezentace ve výtahu uplatnit v situacích jako je přijímací pohovor, seznamování či souhrn nabízených živnostenských služeb.\n\n\n"}
{"id": "880022", "url": "https://cs.wikipedia.org/wiki?curid=880022", "title": "MFK Skalica", "text": "MFK Skalica\n\nMFK Skalica (celým názvem: Mestský futbalový klub Skalica) je slovenský fotbalový klub, který sídlí ve Skalici v Trnavském kraji. Založen byl v roce 1920 pod názvem ŠK Skalica. Od sezóny 2016/17 působí ve druhé fotbalové lize. Klubové barvy jsou zelená a bílá.\n\nV sezóně 2014/15 obsadil nepostupové 2. místo ve slovenské 2. lize, avšak administrativně postoupil do 1. ligy na úkor prvoligového klubu MFK Košice, jenž kvůli nesplnění finančních kritérií nedostal licenci pro 1. ligu.\n\nZdroj: \n\n\n\nZdroj: \n\n\n\nZdroj: \n\nPoznámky:\n\n"}
{"id": "880023", "url": "https://cs.wikipedia.org/wiki?curid=880023", "title": "Katedra environmentálních studií Fakulty sociálních studií Masarykovy univerzity", "text": "Katedra environmentálních studií Fakulty sociálních studií Masarykovy univerzity\n\nKatedra environmentálních studií (KES) je katedrou založenou roku 1998 na Fakultě sociálních studií Masarykovy univerzity. Zrodila se společně se vznikem fakulty, zprvu zde fungovala jako \"Kabinet environmentálních studií\" pod katedrou Sociologie. Vyučuje se zde obor environmentalistiky zvaný Humanitní environmentalistika. Postupem času se pro název oboru spíše zažil termín Environmentální studia.\n\nKatedru založila a do roku 2003 vedla prof. RNDr. Hana Librová, CSc. U zrodu stáli společně s ní zejména prof. PhDr. Jan Keller, CSc., doc. RNDr. Pavel Nováček, CSc., Ing. Zbyněk Ulčák, Ph.D., potažmo prof. PhDr. Libor Musil, CSc.\n\nNa katedře byl zprvu vyučován pouze tříletý navazující magisterský stupeň \"Humanitní environmentalistika\", na podzim roku 2004 byl poprvé otevřen i bakalářský dvojobor \"Environmentální studia\". Ten lze studovat v kombinaci s mnoha obory různých fakult Masarykovy univerzity, jako například se sociologií, politologií, psychologií, filozofií, estetikou, filologií či veřejnou ekonomikou a mnoha dalšími.\nOd roku 2007/2008 začalo být původní tříleté magisterské studium nahrazováno dvouletým navazujícím magisterským programem \"Environmentální studia\". Nadto je zde od počátku otevřen i čtyřletý postgraduální stupeň \"Humanitní environmentalistika\".\n\nOd roku 2012 si navíc studenti mohou nepovinně volit jedno ze studijních zaměření. Pro bakalářský stupeň jimi jsou \"Environmentalismus a soukromý sektor\", \"Environmentalismus, státní správa a samospráva\", \"Environmentalismus a neziskový sektor\" a \"K přírodě šetrný management přírody\". Pro navazující magisterský stupeň lze volit mezi zaměřeními \"Teoretická environmentalisitka\" a \"Praktická environmentalistika\".\n\nK ústředním postavám katedry patří vedle socioložky a bioložky Hany Librové a krajinného inženýra Zbyňka Ulčáka kupříkladu filozof a etik Bohuslav Binka, ekologická ekonomka Naďa Johanisová, environmentální estetik Karel Stibral, sociolog venkova Pavel Klvač, ekopsycholog Jan Krajhanzl či klasický filolog Lubor Kysučan.\n\nNa chodu katedry se také podílí řada externích vyučujících – krajinný ekolog Antonín Buček, filozof Josef Šmajs, ekopedagog Aleš Máchal, zoolog a ekolog Mojmír Vlašín, kněz a etik Marek Vácha anebo experti pocházející z prostředí neziskového sektoru: Milan Štefanec, Yvonna Gaillyová či Petr Machálek.\n\nMimo akademickou sféru katedra spolupracuje s řadou, zejména brněnských, organizací – Ekologickým institutem Veronica, Hnutím DUHA anebo se školským zařízením pro environmentální vzdělávání Lipka. Řadu vědeckých výsledků včetně diplomových prací popularizují její členové a absolventi na stránkách časopisů Veronica anebo Sedmá generace. Nadto publikují kupříkladu v časopisech Respekt, Vesmír anebo A2.\n\n"}
{"id": "880026", "url": "https://cs.wikipedia.org/wiki?curid=880026", "title": "Miroslav Sedlák (fotbalista)", "text": "Miroslav Sedlák (fotbalista)\n\nMiroslav Sedlák (* 12. března 1993 v Trnavě) je slovenský fotbalový záložník či obránce, od července 2015 působící v FK Slovan Duslo Šaľa.\n\nSvoji fotbalovou kariéru začal v FC Spartak Trnava, odkud v průběhu mládeže zamířil do FK Senica. V roce 2012 se propracoval do seniorské kategorie, ale za první tým neodehrál žádný zápas, a působil na hostování v jiných klubech. Konkrétně v letech 2011-2012 hrál za MFK Vrbové, na podzim 2012 nastupoval za FC ŠTK 1914 Šamorín, v roce 2013 působil v DAC Dunajská Streda (s týmem vybojoval v jarní části sezony 2012/13 postoupil do nejvyšší soutěže, kterou si za mužstvo zahrál), na jaře a na podzim 2014 oblékal dres OTJ Palárikovo, a v jarní části ročníku 2014/15 působil v TJ OFC Gabčíkovo. V létě 2015 Senici definitivně opustil a stal se hráčem FK Slovan Duslo Šaľa.\n\n"}
{"id": "880027", "url": "https://cs.wikipedia.org/wiki?curid=880027", "title": "Desselbrunn", "text": "Desselbrunn\n\nDesselbrunn je obec v rakouské spolkové zemi Horní Rakousy, v okrese Vöcklabruck.\n\nV roce 2012 zde žilo 1 692 obyvatel.\n"}
{"id": "880028", "url": "https://cs.wikipedia.org/wiki?curid=880028", "title": "Václav Hlavička", "text": "Václav Hlavička\n\nVáclav Hlavička (14. prosince 1864 Bořitov – 1. dubna 1942 Netín), římskokatolický kněz, byl farářem v Netíně u Velkého Meziříčí a kaplanem Jeho Svatosti.\n\nMons. Hlavička byl vysvěcen na kněze 28. července 1889. Působil jako kooperátor v Knínicích a Šaraticích, v roce 1896 byl jmenován administrátorem ve Slavonicích, později v Křepicích a Troskovicích. Roku 1898 byl administrátorem ve Fryšavě (nyní Břežany u Znojma) a poté krátce ve Velkém Meziříčí. Od července 1889 až do své smrti v roce 1942 působil v Netíně, zprvu jako administrátor, od 7. listopadu 1899 jako farář. Za něj byl v r. 1907 nově vymalován (v novogotickém stylu) netínský kostel, a v r. 1911 do něj pořízen nový (také novogotický) hlavní oltář. Jeho kaplanem byl nějakou dobu pozdější velkomeziříčský farář a děkan Bohumil Burian. V letech 1935-1938 byl jeho kaplanem pozdější jeho nástupce v Netíně, P. Jindřich Kocman.\n\nMons. Hlavička byl postupem času jmenován čestným občanem obcí Netín, Olší nad Oslavou, Kochánov a Zadní Zhořec. Zemřel 1. dubna 1942, a pohřben byl na netínském hřbitově, blízko hlavního hřbitovního kříže. V září 1942 přišel na jeho místo P. Kocman, v mezidobí 1938-1942 administrátor v Předíně.\n\n\n"}
{"id": "880033", "url": "https://cs.wikipedia.org/wiki?curid=880033", "title": "Hôtel de Beauvais", "text": "Hôtel de Beauvais\n\nHôtel de Beauvais je městský palác v Paříži. Nachází se v historické čtvrti Marais v ulici \"Rue François-Miron\" č. 64 ve 4. obvodu. V paláci sídlí Správní odvolací soud (Cour administrative d'appel). Budova patří městu Paříži a od roku 1966 je chráněná jako historická památka.\n\nV roce 1200 darovala Éloïse de Palaiseau dům v Paříži cisterciáckému opatství Chaalis dům se dvěma corps de logis, z nichž jeden se nazýval \"hôtellerie du Faucon\". Klášter zde vybudoval své pařížské sídlo, ze kterého se dochovalo gotické sklepení z 15. století pod nádvořím dnešního paláce.\n\nPalác později vlastnila manželka Nicolase Fouqueta, od které ho získal v roce 1654 Pierre Beauvais. Ten přikoupil ještě sousedící dům a pověřil královského architekta Antoina Le Pautra (1621-1679), aby pro jeho manželku Catherine Bellier (1614-1689), první dámu královny Anny Rakouské a milenku Ludvíka XIV. vystavěl nový palác.\n\nJejí významné postavení u královského dvora dokládá, že na stavbu baláce byly použity kameny určeny původně pro stavbu fasády Louvru.\n\nNa balkoně tohoto paláce královna matka, kardinál Mazarin a Henri de la Tour d'Auvergne de Turenne přivítali 26. srpna 1660 příjezd Ludvíka XIV. a jeho manželky Marie Terezy do Paříže. Na tuto událost upomíná francouzský znak nad portálem.\nV roce 1706 koupil palác královský rada Le Troyen Jean Orry a po něm zde bydlel jeho syn Philibert Orry (1689-1747), ministr financí a dozorce královských staveb Ludvíka XV. Po jheo smrti palác zdědil jeho synovec Louis Philibert Orry.\n\nV roce 1763 si palác pronajal bavorský vyslanec Maximilien Emmanuel Franz van Eyck (1711-1777) a v témže roce zde 18. listopadu koncertoval poprvé sedmiletý Wolfgang Amadeus Mozart. Mozartovi bydleli v paláci do 10. dubna 1764, kdy odjeli do Londýna.\n\nBěhem Velké francouzské revoluce byl palác znárodněn a přestavěn na kanceláře dostavníkové společnosti a poté pronajímán a opět přestavován během celého 19. století a na počátku 20. století.\n\nBěhem své oficiální návštěvy v listopadu 1911 si palác prohlédl Petr I. Srbský.\n\nV roce 1943 palác koupilo město Paříž za 200 000 franků od židovské rodiny Simon v rámci arizace židovského majetku. Po osvobození se sloužil pro nájemné bydlení až do přelomu let 1985/1986. Poté se jeho využití proměňovalo. Bylo zde rovněž sídlo Asociace pro záchranu historické Paříže (Association pour la sauvegarde et la mise en valeur du Paris historique).\n\nOd roku 2004 slouží jako sídlo Správního odvolacího soudu v Paříži.\n\nV paláci se natáčelo několik filmů, jako např. francouzské filmy \"Bankéřka\" s Romy Schneider nebo \"Camille Claudel\" s Isabelle Adjani a také americký film \"Nesnesitelná lehkost bytí\" Philipa Kaufmana.\n\n"}
{"id": "880034", "url": "https://cs.wikipedia.org/wiki?curid=880034", "title": "Havlíčkův Brod (nádraží)", "text": "Havlíčkův Brod (nádraží)\n\nHavlíčkův Brod je železniční stanice, která se nachází ve městě Havlíčkův Brod.\n\nStanice byla vybudována jakožto součást Rakouské severozápadní dráhy (\"ÖNWB\") spojující Vídeň a Berlín, autorem rozsáhlé budovy I. třídy byl architekt Carl Schlimp. První vlak tudy projel ze stanice směrem z Jihlavy. do Golčova Jeníkova 21. prosince 1870, kde se trať dále napojila na již dokončený úsek do Kolína. Roku 1898 byla připojena trať ve směru na Žďár nad Sázavou. Původní dvoupodlažní budova byla postavena v historizujícím slohu. Začátkem 20. století k ní bylo přistaveno asymetrické křídlo podél kolejiště Jihlava-Kolín. Vedle budovy se nacházel park a právě na jeho místě začala být v 60. letech plánována výstavba nové budovy. Již v té době byly v tomto místě vybudovány podchody. V roce 1972 byla zahájena výstavba nové budovy podle projektu architekta L. Srny. Stavba v bruselském stylu byla dokončena o 8 let později, koncem roku 1980 a 12. 12. 1980 byla slavnostně otevřena. Až do roku 1981 však fungovaly obě budovy. Na jaře tohoto roku byla zbourána původní budova. \n\nPřed průčelím současné budovy se nachází městské autobusové nádraží.\n\nŽelezniční stanicí Havlíčkův Brod prochází železniční tratě:　\n\n\n"}
{"id": "880035", "url": "https://cs.wikipedia.org/wiki?curid=880035", "title": "Bohumín (nádraží)", "text": "Bohumín (nádraží)\n\nBohumín je železniční stanice ve městě Bohumín na adrese Adama Mickiewicze 67. Zastavují zde spoje Českých drah, přímé spojení s Prahou zajišťuje i soukromý dopravce LEO Express.\n\nPrvní vlak vjel od Moravské Ostravy do Bohumína v 1. května 1847 z dostavěného úseku c. k. Severní dráhy císaře Ferdinanda (SDCF) Lipník–Bohumín. Bohumínské nádraží bylo postaveno mimo původní město Bohumín (Starý Bohumím) v bažinatém terénu na pozemcích, které prodala SDCF hraběnka Roudnická. Proti původní stavbě na farských pozemcích se ostře postavil bohumínský farář Josef Plasuň. V době výstavby měla stanice jednu dopravní kolej a několik kolejí skladištních, dílenskou a tři pro ostatní provoz. Stanice byla obehnána plotem a vlaky vjížděly do stanice velkými vraty. V roce 1848 byl na nádraží zřízen poštovní úřad a v roce 1849 zavedeno telegrafní spojení. Vlaková pošta mezi Vídní a Bohumínem byla zavedena v roce 1850. V roce 1855 byla stanice rozšířená o tři budovy.\n\nV roce 1848 bylo uvedeno do provozu spojení s Pruskem (nynější Bohumín–Chałupki). První vlak vyjel 1. září, dojel k řece Odře, kde cestující vystoupili, byli přepraveni pomocí pramic na druhý břeh, kde nastoupili do připraveného vlaku a pokračovali v jízdě. 3. září 1849 byl otevřen železniční most přes řeku Odru. V roce 1866 byl zničen pruskými vojáky, obnoven byl v roce 1867.\n\nV roce 1867 byla zahájena výstavba Košicko-bohumínské dráhy (KBD), která měla vlastní koncovou stanici s výpravní budovou a výtopnou. Společně s SDCF používala kolejiště pro nákladní přepravu. Později obě společnosti se dohodly na společném využívání výpravní budovy SDCF.\n\nPůvodní zděnou stavbu se dvěma kolmými čtyřosými křídly s přízemním traktem a přístřeškem podél drážní strany navrhl inženýr Karl Hummel a byla dostavěna v roce 1847. Přestavbu v letech 1868–1870 navrhl architekt Theodor Hoffman, při níž byly střechy kolmých křídel upraveny na sedlové. V letech 1901–1904 byla výpravní budova prodloužena k severní straně. Symetrická stavba zahrnovala ve střední části (původně severní křídlo) prostorný reprezentativní vestibul. Fasádu navrhl architekt Eduard Kramer v kombinaci původních prvků se secesními. Rekonstrukce, která proběhla v letech 1994–1995 uvedla výpravnu zpět do období roku 1904.\n\nVýpravní budova byla prohlášena kulturní památkou České republiky.\n\nProblémy s nedostatkem vody, která se dovážela v sudech, byl řešen v roce 1847. První vodárnu navrhl Karl Hummel. Byla to střední patrová stavba s vodárnou ve střední ose a po stranách s lokomotivní a vozovou remízou. V symetrických přízemních bočních křídlech byly místnosti pro topiče , strojvůdce. V roce 1872 byl postaven vodovod ze Záblatí, další vodovod vedl od roku 1894 ze Skřečoně a další tlakový vodovod z roku 1913 přiváděl vodu z řeky Odry. V roce 1905 byl postaven železobetonový vodojem společností KBD v depu Bohumín. Válcová nádrž je v betonovém plášti, který je zdoben obloučkovou atikou v horním okraji. Válcovitý dřík má po obvodě vystupující pilíře. Unikátní vodojem v areálu lokomotivního depa byl postaven na přelomu třicátých a čtyřicátých let 20. století. Zásobníky vody byly umístěné v nejvyšším patře sedmipatrové administrativní budovy depa.\n\nPro zabezpečení kvalifikované pracovní síly a její dosažitelnost byly budovány společností SDCF komplexy budov a kasárna. Nejstarší typový dům (No 85) je č.p. 135 z roku 1870, dvoupatrový omítaný dům s postranními ryzality. Dvoupatrový služební dům z režného zdiva na půdoryse tvaru písmene T (typový projekt No 160) se dochoval v Bohumíně č.p. 384 a jeho zrcadlové zdvojení jsou domy č.p. 297 a 239 při ulici Nádražní.\n\nŽelezniční stanicí Bohumín prochází železniční tratě:　\n\nVe středu 10. února 2016 došlo ve večerních hodinách k požáru v technických prostorách pro řízení provozu – konkrétně v objektu hlavního stavědla, v hale pro opravu kolejových vozidel a v prostoru chráničky elektrorozvodů. V celé stanici tak nebylo možné ovládat jakoukoliv výhybku či stavědlo a ochromeno bylo i několik přejezdů v Bohumíně a také v Dolní Lutyni, na kterých nefungovalo zabezpečovací zařízení. Tato situace také způsobila nemalé komplikace společnostem České dráhy – ty nemohou využívat prostory svého druhého největšího depa a také společnosti LEO Express, jejíž vlaky jsou také přes Bohumín vedeny.\n\n\n"}
{"id": "880037", "url": "https://cs.wikipedia.org/wiki?curid=880037", "title": "Zuzana Štěpanovská", "text": "Zuzana Štěpanovská\n\nZuzana Štěpanovská (* 12. srpna 1983) je česká modelka a I. Česká vicemiss 2005.\n\nZuzana Štěpanovská pochází z Jihlavy.\n\nZúčastnila několika soutěží krásy. Na většině z nich se umístila na předních pozicích, například na:\n\nV letech 1997–2003 studovala na Sportovním gymnáziu Ludvíka Daňka v Brně (šestiletý cyklus) a do osmnácti let se věnovala vrcholovému sportu. Poté se zaměřila na modeling. Vystudovala vysokou školu University of New York in Prague.\n\nV červnu 2010 získala ocenění \"Empire State College, SUNY\" na State University of New York za práci pro společnost (toto ocenění se uděluje nejúspěšnějším absolventům této školy jednou za 2 roky).\n\n"}
{"id": "880038", "url": "https://cs.wikipedia.org/wiki?curid=880038", "title": "Rum (rozcestník)", "text": "Rum (rozcestník)\n\nRum nebo RUM může být:\n\n\n\n"}
{"id": "880039", "url": "https://cs.wikipedia.org/wiki?curid=880039", "title": "Mikuláš Wentzely", "text": "Mikuláš Wentzely\n\nMikuláš František Xaver Wentzely, také \"Wentzeli, Wenizl\" či \"Vencelius\" (1643 ? – 1722 Praha) byl český skladatel chrámové hudby.\n\nV letech 1688–1705 byl kapelníkem na kůru katedrály svatého Víta v Praze. Kromě toho vykonával funkci konsistorního kancelisty. Bydlel v domě „U zlaté koule“ na Loretánském náměstí. Dochovala se zpráva o tom, že se ujal čtyř chrámových zpěváčků s kázeňskými problémy. Vzal je k sobě na byt a slíbil, že je bude učit hudbě, dobrým mravům a zbožnosti.\n\nZemřel v roce 1722. Pohřben byl 19. října.\n\nJeho četné chrámové skladby měly značný úspěch a byly církevními institucemi oficiálně doporučeny k provádění. Tiskem vydal v roce 1699 sbírku chrámových skladeb pod názvem \"Flores verni\", která obsahuje 5 mší, 1 requiem a 1 Salve Regina. Kromě toho se rukopisy jeho skladeb vyskytují v křížovnickém archivu a v arcibiskupském archivu v Kroměříži.\n\n\n"}
{"id": "880042", "url": "https://cs.wikipedia.org/wiki?curid=880042", "title": "Georg Rasch", "text": "Georg Rasch\n\nGeorg Rasch (21. září 1901 – 19. října 1980) byl dánský matematik, statistik a psychometrik, známý díky vyvinutí způsobu měření označovaném jako Raschovy modely, který je dnes zahrnován mezi teorie odpovědi na položku. Modely jsou využívané zejména v psychodiagnostice a evaluaci v rámci pedagogické psychologie, jsou vhodné zejména pro vyhodnocování výkonových testů.\n\nByl spolužákem jednoho ze zakladatelů moderní statistiky Ronalda Fischera a přítelem zakladatele ekonometrie Ragnara Frische.\n\n"}
{"id": "880046", "url": "https://cs.wikipedia.org/wiki?curid=880046", "title": "Hôtel de Crillon", "text": "Hôtel de Crillon\n\nHôtel de Crillon je luxusní hotel v Paříži. Nachází se na severním okraji náměstí \"Place de la Concorde\" v 8. obvodu. Bývalý šlechtický palác byl v roce 1909 přeměněn na hotel, který od roku 2010 vlastní saúdská královská rodina.\n\nV roce 1758 francouzský král Ludvík XV. nařídil vytvoření náměstí se dvěma identickými fasádami po obou stranách ulice \"Rue Royale\": na východní straně vznikl Hôtel de la marine a na západní mělo být postaveno sídlo Královské mincovny. Ta však byla nakonec umístěna v paláci Hôtel de la Monnaie na \"Quai de Conti\". Západní část náměstí byla rozdělena na čtyři parcely, kde byly postaveny:\n\nPalác postavil architekt Louis-François Trouard (1729–1794) a vnitřní výzdobu provedl architekt Pierre-Adrien Pâris (1745–1819). V roce 1788 hôtel d'Aumont koupil François Félix de Crillon (1748–1820), po kterém se dnes nazývá. Za Velké francouzské revoluce byl palác znárodněn a později opět navrácen rodině, která zde žila až do roku 1907. V roce 1900 byla fasáda paláce zapsána mezi historické památky.\nV roce 1907 palác se sousedními budovami v ulici \"Rue Boissy-d'Anglas\" koupila \"Société des grands magasins et des hôtels du Louvre\" (dnešní Groupe du Louvre), která ho přeměnila na luxusní hotel. Přestavba trvala dva roky a vedl ji architekt Gabriel-Hippolyte Destailleur (1822–1893). Ten ponechal netknuté hlavní schodiště a fasády, ale dal odstranit většinu původního vnitřního vybavení. Dřevěné vybavení bylo nahrazeno kopiemi, zatímco originály byly nově umístěny v paláci Hôtel de La Tour d'Auvergne (dnešní ambasáda Chile) na \"Avenue de La Motte-Picquet\". Další táflování se nachází v Metropolitním muzeu umění v New Yorku a ve Rothschildově vile v Saint-Jean-Cap-Ferrat.\n\nHotel byl otevřen 11. března 1909 a díky svému luxusu byl využíván k ubytování hlav států. V tomto hotelu byl v roce 1919 ubytován americký prezident Woodrow Wilson a delegace Dohody a byla zde uzavřena zakládací smlouva Společnosti národů. Během okupace Paříže za druhé světové války zabrala hotel německá armáda.\n\nV roce 2005 hotel koupila americká skupina Starwood Capital Group, která ho v roce 2010 prodala za 250 miliónů eur jednomu ze členů královské rodiny Saudů.\n\nHotel má 103 pokojů a 44 apartmá. Nejznámější se nacházejí v pátém patře: \"suite Bernstein\" a \"suite Louis XV\", které vedou na \"Place de la Concorde\". Prezidentské apartmá se nachází ve třetím patře.\n\nRestaurace \"Les Ambassadeurs\" získala v roce 2011 Průvodce michelinskou hvězdu. Uděluje se zde literární cena \"prix Femina\".\n\n"}
{"id": "880047", "url": "https://cs.wikipedia.org/wiki?curid=880047", "title": "Matrei", "text": "Matrei\n\nMatrei může být:\n\n"}
{"id": "880049", "url": "https://cs.wikipedia.org/wiki?curid=880049", "title": "Oohkotokia", "text": "Oohkotokia\n\nOohkotokia je rod ptakopánvého dinosaura ze skupiny ankylosaurů. Zahrnuje jediný dosud popsaný druh (\"O. horneri\"), stanovený v roce 2013. Šlo o robustního \"obrněného\" čtvernohého býložravce o délce asi 5 metrů a hmotnosti kolem 2000 kilogramů.\n\n\"Oohkotokia\" žila v období pozdní křídy (souvrství Two Medicine, asi před 74 miliony let) na území dnešní Montany (USA). Fosilie tohoto dinosaura byly objeveny v souvrství Two Medicine, odkud známe také velké tyranosauridy, jako byl rod \"Daspletosaurus\" nebo \"Gorgosaurus\" (ti byli zároveň hlavními predátory tohoto dinosaura). Druhové jméno tohoto ankylosaurida je poctou americkému paleontologovi Jackovi Hornerovi.\n\n\n"}
{"id": "880050", "url": "https://cs.wikipedia.org/wiki?curid=880050", "title": "Kočo Racin", "text": "Kočo Racin\n\nKočo Racin (v makedonské cyrilici Кочо Рацин, 22. prosince 1908, Veles, Osmanská říše - 13. června 1943, Lopušnik, Srbsko) byl makedonský básník meziválečného období. Žil v Záhřebu, Bělehradu i ve Skopje. Aktivní byl především politicky jako komunista a to ovlivnilo i jeho tvorbu. V Racinových básních jsou často vidět prvky socialistického realismu. Je autorem básně \"Bílá svítání\" (makedonsky \"Бели мугри\"). Během druhé světové války se zapojil do partyzánského hnutí. Zahynul během nešťastné přestřelky poblíž partyzánské tiskárny u vrchu Lopušnica v Srbsku. V Severní Makedonii je považován za významného národního básníka 20. století.\n"}
{"id": "880055", "url": "https://cs.wikipedia.org/wiki?curid=880055", "title": "Aurach am Hongar", "text": "Aurach am Hongar\n\nAurach am Hongar je obec v rakouské spolkové zemi Horní Rakousy, v okrese Vöcklabruck.\nV roce 2012 zde žilo 1 601 obyvatel.\n\nObecní zastupitelstvo má 19 členů.\n"}
{"id": "880057", "url": "https://cs.wikipedia.org/wiki?curid=880057", "title": "Krokový volič", "text": "Krokový volič\n\nKrokový volič ( ) je mnohacestný elektromagnetický přepínač používaný v telefonních ústřednách první generace, který vynalezl Almon Strowger.\n\nPatent US 447918 popisuje:\n\n\nNa principu krokových voličů byly založeny synchronní telefonní ústředny P51, užívané od padesátých let v ČSSR. Na vstupu ústředny je koncentrační pole, které redukuje větší počet vstupních linek na menší počet spojovacích cest pro další propojování. Koncentrační pole je realizováno krokovými voliči – třídiči (v provedení tuzemské P51 byly třídiče dva - první desetikrokový a druhý 25krokový s přednastaveným volným východem; oba pracovaly jako hledače, první třídič hledal linku, kde účastník zvedl mikrotelefon, druhý třídič byl přednastaven na volný první skupinář). Volný první skupinář vysílá k účastníkovi oznamovací tón a účastník může volit číslo. Každá číslice volená rotační číselnicí (ta přerušuje proud v lince) pak přímo synchronně lineárně vystavuje krokový volič – skupinář. V mezidobí, než bude prováděna volba dalšího čísla, skupinář v rotačním směru nalézá volný východ. V ústředně je tolik stupňů – skupinářů, kolik je v telefonním čísle číslic. Poslední dvojčíslí se volí v posledním stupni také lineárně-rotačním krokovým voličem – tzv. linkovým voličem. Běžná rotační číselnice ve skutečnosti dávala při každé volbě o dva pulsy více, než bylo volené číslo. Získaný čas dvou pulsů (které se ani do linky nevysílaly) byl právě nutný k tomu, aby krokový volič – hledač měl čas najít volný východ do dalšího stupně volby. \n\nKrokové voliče byly základním stavebním prvkem telefonních ústředen před nasazením křížových spínačů, což jsou jednoduché spínače uspořádané v matici, kde propojují zvolený řádek a sloupec. Protože křížové voliče provádějí jednodušší pohyby, je spojovací pole z nich vytvořené mnohem spolehlivější než pole z krokových voličů. Ústředny osazené křížovými spínači jsou asynchronní, neboť samotné propojování se již nedělo v reálném čase samotné volby. \n"}
{"id": "880058", "url": "https://cs.wikipedia.org/wiki?curid=880058", "title": "Francie na Letních olympijských hrách 1904", "text": "Francie na Letních olympijských hrách 1904\n\nFrancii na Letních olympijských hrách v roce 1904 reprezentovala výprava (1 muž a 0 žen) v 1 sportu.\n\n"}
{"id": "880061", "url": "https://cs.wikipedia.org/wiki?curid=880061", "title": "Gianluca Bezzina", "text": "Gianluca Bezzina\n\nGianluca Bezzina (* 9. listopadu 1989, Qrendi) je maltský lékař a občasný zpěvák. V květnu 2013 reprezentoval Maltu na Eurovision Song Contest 2013 ve švédském Malmö, kde s písní \"\"Tomorrow\"\" obsadil 8. místo se ziskem 120 bodů.\n\nNarodil se jako třetí ze sedmi dětí ve velké rodině v Qrendi. Jeho prarodiče patřili mezi populární maltské písničkáře a byli průkopníky zpívání písní v maltštině oproti tradiční angličtině. Jeho sestra Dorothy je populární zpěvačka. V červenci 2012 si na Maltě otevřel lékařskou praxi.\n\nVe věku sedmi let se začal učit hrát na klávesový akordeon. Současně vystupoval v maltském dětském pěveckém sboru.\n\nJe frontmanem uskupení \"Funk Initiative\", s nímž vydal několik regionálně populárních singlů.\n\nDne 2. února 2013 s písní \"\"Tomorrow\"\" zvítězil v maltském národním kole do Eurovision Song Contest 2013. Skončil první v bodování porotců a druhý v diváckém hlasování (první místo obsadil Kevin Borg). V Malmö vystoupil 16. května v druhém semifinálovém kole, odkud postoupil do finále. Tam pro Maltu o dva dny později získal 8. místo se ziskem 120 bodů (nejlepší umístění od roku 2005). Po návratu na Maltu byl na letišti přivítán davy fanoušků.\n\n"}
{"id": "880062", "url": "https://cs.wikipedia.org/wiki?curid=880062", "title": "Makedonská literatura", "text": "Makedonská literatura\n\nMakedonská literatura patří k nejmladším členům evropské rodiny literatur. Zahrnuje díla, která jsou psaná v makedonském jazyce. Její dějiny jsou dlouhé něco přes sto let. Hlavní rozmach zaznamenala ve 20. století.\n\nV roce 1816 vydal bulharský vzdělanec Kiril Pejčinovič práci s názvem \"Zrcadlo\" v lidovém jazyce makedonského slovanského obyvatelstva. O 24 let později pak následovalo \"Utešenje grešnim\", vydané v Soluni. Přestože obě díla byla sepsána v jazyce, který byl blízký makedonskému obyvatelstvu, nejednalo se o práce, které by měly v duchu jiných obrozeneckých hnutí (např. chorvatského) sjednotit makedonské obyvatelstvo a vybudovat jednotný národ. Hlavní myšlenkou Pejčinoviče bylo především agitovat proti turecké nadvládě v regionu. \n\nJeště předtím, než se objevila idea makedonského národa a jazyka, se v oblasti dnešní Severní Makedonie sbírala ústní lidová slovesnost. Pod vlivem Vuka Karadžiće, který se věnoval stejným aktivitám na území Srbska a Bosny a Hercegoviny, začali mnozí etnografové s dokumentací lidových písní makedonského venkova. Činili tak však o několik desítek let později, než tomu bylo v případě obou výše zmíněných oblastí.\n\nZ obav, že bude území dnešní Severní Makedonie helenizováno, začali po celé zemi působit různí učenci, kteří mluvili slovanským jazykem. To je také i případ bratrů Miladinových (Dimitrije a Konstrantin). \n\nPo celé období první poloviny 20. století byl makedonský jazyk považován jen za jižní dialekt srbštiny, či západní dialekt bulharštiny. Makedonské obyvatelstvo se nepovažovalo za nijak národně uvědomělé, většina se identifikovala především jako pravoslavní Slované, jen malá část se považovala za Bulhary, či Srby. \n\nPrvní prací, která byla sepsána v lidovém jazyce, se stal krátký text text \"За македонските работи\" (O makedonských záležitostech) Krste Misirkova z roku 1903. Později přispěl k rozvoji makedonské literatury také časopis Vardar, který Misirkov pomáhal vydávat a financovat. První z uvedených textů se stal jedním z klíčových dokumentů pro budoucí makedonské národní hnutí. \n\nMeziválečnými makedonským básníky byli: Kočo Racin (s básní \"Bílá svítání\"), dále pak Kole Nedelkovski (autor sbírky básní \"Blesky\", 1940 a \"Pěšky po světě\", 1941), či Venko Markovski.\n\nMnozí nadějní makedonští básníci zahynuli, nebo padli během druhé světové války. Jednalo se např. o Koču Racina, Kole Nedelkovského, Mite Bogoevského, či Aco Karamanova.\n\nV závěru druhé světové války byl kodifikován makedonský jazyk. Jeho podoba vycházela z jihozápadních nářečí (aby nebyla příliš blízká severně sousedící srbochorvatštině, či východně sousedící bulharštině). Za metodu zápisu byla zvolena upravená srbská cyrilice. Oficiálně byl představen na zasedání ASNOMu 2. srpna 1944 v klášteře Prohor Pčinjski.\n\nPoté, co byla upevněna v Jugoslávii (a také v Makedonii) komunistická moc, byly závěry z 2. zasedání AVNOJe v Jajce a ASNOMu uváděny do praxe. V Makedonii to znamenalo rozsáhlou osvětovou kampaň, jejímž cílem bylo uplatnění nového jazykového standardu. Byla zřízena i první makedonská univerzita a v roce 1967 i Makedonská akademie věd a umění (makedonsky \"Македонската академија на науките и уметностите\", MANU). V čele této rozsáhlé kampaně stál filolog a básník Blaže Koneski. \n\nV makedonské poválečné literatuře se stala dominantním tvůrčím směrem poezie. Mezi makedonské básníky z období nedlouho po skončení války patřili např. Aco Šopov, Slavko Janevski (autor sbírky básní \"Krvavý náhrdelník\"), Blaže Koneski, či Gane Todorovski. Druhý z uvedených autorů se také stal tvůrcem prvního makedonského románu, \"Selo zad sedumte jaseni\" (\"Vesnice za sedmi jasany\", 1952). \n\nPodobně jako tomu bylo i v případě srbská literatura se v té makedonské objevily krátce po válce střety mezi dvěma názorovými proudy; realisty, kteří pokračovali v tradicích sociálně laděné meziválečné literatury a modernisty, kteří chtěli literární tvorbu vrátit k tradicím moderny (jako tomu bylo nakonec i v chorvatské literatuře). \n\nI v makedonské literatuře v první polovině 50. let rychle skončil diktát socialistického realismu, což vedlo k otevření se novým směrům, převážně takovým, které zdůrazňovaly intimitu a osobitost autora. Objevili se navíc i noví básníci, jako např. Matija Matevski a Cane Andreevski. Ti se již nemuseli - na rozdíl od první básnické generace - věnovat otázce jak psát, nýbrž (do určité míry, jak to tehdejší komunistický režim umožňoval) se soustředili na světové (tedy především západoevropské) vzory a trendy. Mnohá díla světového významu byla také překládána do makedonského jazyka. \n\nNejznámějším makedonským spisovatelem prózy se stal živko Čingo, autor děl \"Paskvelija\" (1962) a \"Nova Paskvelija\" (1965), ve kterých vypráví o jakési vymyšlené zemi, kde se revoluční myšlenky tvrdě střetávají s letitými tradicemi. Mezi další známé makedonské spisovatele tohoto období pak patří Vlada Urošević a Jovan Pavlovski.\n\nV současné makedonské tvorbě působí spisovatelé, jako např. Tode Ilievski, či Mišo Juzmeski.\n"}
{"id": "880068", "url": "https://cs.wikipedia.org/wiki?curid=880068", "title": "U Pomníku", "text": "U Pomníku\n\nU Pomníku (německy \"Heiderberg\") je vrchol v České republice ležící v Zlatohorské vrchovině.\n\nOblý vrch U Pomníku se nachází v západním zakončení náhorní plošiny, na které se rozkládá vesnice Rejvíz. Na severní straně se nalézají mělká sedla oddělující vrch od sousedního Bleskovce, Orlího vrchu a bezejmenné kóty 785 m. Jižní svahy o něco více pozvolna klesají do rašelinišť NPR Rejvíz.\n\nVrch spadá do povodí Černé Opavy resp. jejího levého přítoku, který protéká a odvodňuje rašeliniště pod jeho jižními svahy. Jihozápadně od vrcholu se uprostřed rašelinišť nachází Velké mechové jezírko.\n\nVrch je souvisle zalesněn a pouze do severovýchodního ve směru od zástavby Rejvízu zasahuje louka. Vrch se nachází na území CHKO Jeseníky.\n\nSeverovýchodně od vrcholu, tedy směrem k obci, stojí na okraji lesa pomník z roku 1929 věnovaný jedenácti obyvatelům Rejvízu padlým v první světové válce. Díky tomuto pomníku získal vrch svůj současný název. Autorem pomníku je jesenický sochař Engelbert Kaps. Poměrně velkorysou stavbu tvoří pětice asi šestimetrových kamenných sloupů s letopočty 1914 - 1918 spojených symbolickým pětibokým kalichem hořkosti. Na bocích kalichu jsou zobrazeny na sebe navazující výjevy:\n\nKolem pomníku vede po pěšinách přes vrcholový prostor místní zeleně značená trasa 9652 z Rejvízu ke vstupu do národní přírodní rezervace Rejvíz. Po úbočích vrchu je vedena i žlutá trasa 7804 Rejvíz - Švýcárna, modrá trasa 2216 Rejvíz - Dětřichov a Naučná stezka Rejvíz.\n"}
{"id": "880072", "url": "https://cs.wikipedia.org/wiki?curid=880072", "title": "Softs", "text": "Softs\n\nSofts je deváté studiové album britské skupiny Soft Machine. Jeho nahrávání probíhalo od ledna do března 1976 ve studiu Abbey Road Studios v Londýně. Album produkovala skupina sama a vyšlo v červnu 1976 u vydavatelství Harvest Records. Po vydání předchozího alba ze skupiny odešel kytarista Allan Holdsworth a nahradil jej John Etheridge. Spolu s ním rovněž ze skupiny odešel Mike Ratledge, ten však ve dvou skladbách na tomto albu hraje. Jde o jediné album skupiny, na kterém hrál saxofonista Alan Wakeman.\n\n"}
{"id": "880080", "url": "https://cs.wikipedia.org/wiki?curid=880080", "title": "Blatenské knížectví", "text": "Blatenské knížectví\n\nBlatenské knížectví (slovensky \"Blatenské kniežatstvo\", slovinsky \"Blatenska kneževina\") neboli Knížectví Dolní Panonie (latinsky \"Pannonia inferior\") bylo slovanské knížectví, které se v polovině 9. století rozprostíralo mezi Drávou na jihu, Dunajem na východě, Štýrským Hradcem na západě a přibližně Veszprémem na severu. Podle novějších názorů sem patřilo i území mezi Rábem a Klosterneuburgem. Stolicí knížectví byl Blatnohrad na řece Zale.\nBlatenské knížectví vzniklo kolem roku 839, kdy ho východofranský král Ludvík II. Němec dal v léno Pribinovi, který předtím absolvoval strastiplnou cestu po střední Evropě poté, kdy ho roku 833 i s družinou vyhnal Mojmír I. z Nitranského knížectví. Roku 847 Pribina knížectví dostal do osobní dědičné držby.\nZa vlády Pribinova syna Kocela jej navštívili na své cestě do Říma Cyril a Metoděj a to přispělo spolu s obnovou místního biskupství k většímu kulturnímu významu a samostatnosti knížectví, které se stalo jedním ze středisek slovanské vzdělanosti. Po Kocelově smrti v roce 876 bylo knížectví opět včleněno do Východofranské říše pod vládu Arnulfa Korutanského. V letech 884–894 bylo knížectví součástí Velkomoravské říše pod vedením Svatopluka. V roce 896 ještě východofranský vládce Arnulf udělil Blatenské knížectví v léno Braslavovi, ale již roku 901 dobyli oblast Maďaři a ta se stala součástí Uher a coby samostatný celek zanikla.\n"}
{"id": "880089", "url": "https://cs.wikipedia.org/wiki?curid=880089", "title": "Švédská cena za fotografickou publikaci", "text": "Švédská cena za fotografickou publikaci\n\nŠvédská cena za fotografickou publikaci je fotografické ocenění, které od roku 1996 pravidelně uděluje Švédská fotografická společnost. Vítězný fotograf obdrží 30 000 švédských korun (2007), vydavatelé a designéři diplom. Každý nominovaný obdrží 10 000 švédských korun. Každý rok se vybírá porota v jiném složení.\n\n\n"}
{"id": "880097", "url": "https://cs.wikipedia.org/wiki?curid=880097", "title": "Zítra snad bude líp", "text": "Zítra snad bude líp\n\nZítra snad bude líp (\"Every Day\", tj. \"Každý den\") je americký hraný film z roku 2010, který režíroval Richard Levine podle vlastního scénáře. Snímek v ČR vyšel na DVD v roce 2010.\n\nNed a Jeannie jsou manželé, mají dva syny a bydlí v New Yorku. Ned je scenáristou v televizi a nedostává se mu inspirace pro nové díly seriálu. Jeho manželka Jeannie právě stěhuje k nim domů z Detroitu svého nemocného otce Ernieho. Starší patnáctiletý syn Jonah je gay a chce jít na ples pořádaný homosexuálními vysokoškolskými studenty. Ned je proti, ale Jeannie mu to dovolí. Ned pracuje na scénáři s kolegyní Robin, která přijela z Los Angeles. Ta ho svádí a jednoho večera se u ní doma popere s jejím bývalým přítelem. Jonah se na plese seznámil s Brianem, což před rodiči tají. Jeannie se stará o otce, který se neúspěšně pokusil o sebevraždu. Posléze umírá na svou nemoc. Ned chce dát výpověď v televizi, ale jeho šéf Garrett mu to rozmluví.\n"}
{"id": "880113", "url": "https://cs.wikipedia.org/wiki?curid=880113", "title": "Coexist", "text": "Coexist\n\nCoexist je druhé studiové album londýnské skupiny The xx, které bylo vydáno 5. září 2012.\n\n\n"}
{"id": "880117", "url": "https://cs.wikipedia.org/wiki?curid=880117", "title": "Kanton Argent-sur-Sauldre", "text": "Kanton Argent-sur-Sauldre\n\nKanton Argent-sur-Sauldre ( ) je francouzský kanton v departementu Cher v regionu Centre-Val de Loire. Tvoří ho čtyři obce.\n\n"}
{"id": "880119", "url": "https://cs.wikipedia.org/wiki?curid=880119", "title": "Kanton Aubigny-sur-Nère", "text": "Kanton Aubigny-sur-Nère\n\nKanton Aubigny-sur-Nère ( ) je francouzský kanton v departementu Cher v regionu Centre-Val de Loire. Tvoří ho čtyři obce.\n\n"}
{"id": "880120", "url": "https://cs.wikipedia.org/wiki?curid=880120", "title": "Kanton Henrichemont", "text": "Kanton Henrichemont\n\nKanton Henrichemont ( ) je francouzský kanton v departementu Cher v regionu Centre-Val de Loire. Tvoří ho sedm obcí.\n\n"}
{"id": "880121", "url": "https://cs.wikipedia.org/wiki?curid=880121", "title": "Izjaslav", "text": "Izjaslav\n\nIzjaslav může být:\n"}
{"id": "880122", "url": "https://cs.wikipedia.org/wiki?curid=880122", "title": "Kanton La Chapelle-d'Angillon", "text": "Kanton La Chapelle-d'Angillon\n\nKanton La Chapelle-d'Angillon ( ) je francouzský kanton v departementu Cher v regionu Centre-Val de Loire. Tvoří ho pět obcí.\n\n"}
{"id": "880123", "url": "https://cs.wikipedia.org/wiki?curid=880123", "title": "Kanton La Guerche-sur-l'Aubois", "text": "Kanton La Guerche-sur-l'Aubois\n\nKanton La Guerche-sur-l'Aubois ( ) je francouzský kanton v departementu Cher v regionu Centre-Val de Loire. Tvoří ho devět obcí.\n\n"}
{"id": "880125", "url": "https://cs.wikipedia.org/wiki?curid=880125", "title": "Třída Imperatrica Marija", "text": "Třída Imperatrica Marija\n\nTřída Imperatrica Marija byla třída bitevních lodí Ruského carského námořnictva. Celkem byly postaveny tři jednotky této třídy, určené pro službu v Černém moři. Lodě se účastnily první světové války i bojů ruské revoluce. Od třídy \"Gangut\" postavené pro baltské loďstvo, se třída \"Imperatrica Marija\" lišila kratším trupem, zesíleným pancéřováním a nižší rychlostí.\n\nRuské loděnice v letech 1911–1917 postavily celkem tři jednotky této třídy.\n\nJednotky třídy \"Imperatrica Marija\":\nHlavní výzbroj po dokončení tvořilo dvanáct 305mm kanónů ve čtyřech třídělových věžích stojících v ose lodi. Sekundární výzbroj tvořilo dvacet 130mm kanónů umístěných v kasematech. Lehkou výzbroj představovaly čtyři 75mm kanóny. Lodě rovněž nesly čtyři 450mm torpédomety. Nejvyšší rychlost dosahovala 21 uzlů.\n\nČernomořské loďstvo bylo zařazením bitevních lodí \"Imperatrica Marija\" a \"Imperatrica Jekatěrina Velikaja\" v roce 1915 velmi posíleno. Získalo tím jednoznačnou převahu nad bitevním křižníkem SMS \"Goeben\" (kromě rychlosti), který do té doby v Černém moři neměl rovnocenného soupeře. Obě bitevní lodě se v posledních měsících roku 1915 podílely na výpadech ruského loďstva k tureckému a bulharskému pobřeží.\n\n\"Imperatrica Marija\" však byla překvapivě zničena 20. října 1916 v Sevastopolu vnitřní explozí.\n\nPo únorové revoluci v roce 1917 byla \"Imperatrica Jekatěrina Velikaja\" přejmenována na \"Svobodnaja Rossija\". Třetí jednotka třídy rozestavěná jako \"Imperator Alexander III.\", byla do služby zařazena v červnu 1917 jako \"Volja\". Po říjnové revoluci byly obě bitevní lodě podřízeny ústřednímu výboru námořnických sovětů Černomořského loďstva (Centroflot) a jejich bojová aktivita ustala. Dočasný konec bojových akcí proti Centrálním mocnostem v březnu 1918 stvrdilo podepsání Brestlitevského míru.\n\nPodle podmínek mírové smlouvy mělo být loďstvo v Sevastopolu odzbrojeno pod německým dohledem. Když se však německá armáda přiblížila k městu, posádky s loděmi unikly do Novorossijska. Když sovětský admirál Tichmeněv rozhodl odvést své lodě do německé internace, loďstvo se rozdělilo a část lodí vlastní posádky raději potopily. Zatímco \"Volja\" odplula do Sevastopolu, \"Svobodnaja Rossija\" vyplula 18. června 1918 před novorossijský přístav, kde ji čtyřmi torpédy potopil torpédoborec \"Kerč\".\n\n\"Volja\" byla v červnu 1918 zajata Němci, kteří však loď nedokázali zařadit do služby (neměli na to ani dostatek námořníků). Po německé kapitulaci ukořistěné lodě 25. listopadu 1918 převzala Velká Británie, která se zde podílela na protibolševické intervenci sil Dohody v rámci ruské občanské války a její silné loďstvo ovládlo prostor Černého moře.\n\nV září roku 1919 Britové předali část ukořistěných lodí – bitevní loď \"Geněral Alexejev\" (ex \"Volja\"), křižníky \"General Kornilov\" (ex \"Očakov\"), \"Pamjať Merkurija\", \"Almaz\", 11 torpédoborců a pět ponorek, bělogvardějcům, což jim umožnilo stáhnout část vlastních sil z oblasti. Bělogvardějská námořní eskadra měla námořní převahu v celé oblasti a soustředila se na podporu pozemních jednotek.\n\nNámořní převaha nemohla zachránit situaci na souši. Bolševická ofenziva v říjnu 1920 rychle postupovala do oblastí, dosud ovládaných bělogvardějci. Bělogvardějská námořní eskadra proto v polovině listopadu 1920 evakuovala na 151 000 lidí do Istanbulu a posléze se, včtně bitevní lodě \"Geněral Alexejev\", nechala internovat Francouzi v severoafrické Bizertě. Sovětský svaz získal válečné lodě eskadry až v roce 1924 poté, co s ním Francie navázala diplomatické styky. Kvůli katastrofálnímu technickém stavu však musely být, včetně \"Geněral Alexejev\", všechny sešrotovány.\n"}
{"id": "880126", "url": "https://cs.wikipedia.org/wiki?curid=880126", "title": "Kanton Saint-Martin-d'Auxigny", "text": "Kanton Saint-Martin-d'Auxigny\n\nKanton Saint-Martin-d'Auxigny ( ) je francouzský kanton v departementu Cher v regionu Centre-Val de Loire. Tvoří ho 11 obcí.\n\n"}
{"id": "880127", "url": "https://cs.wikipedia.org/wiki?curid=880127", "title": "Monika Pokorná", "text": "Monika Pokorná\n\nMonika Pokorná (* 27. srpna 1967 Rakovník) je česká publicistka a spisovatelka.\n\nZájem o literaturu a český jazyk formoval její zálibu v psaní. Již v dospívání zveřejnila své příspěvky v časopisu Mladý svět a v regionálním tisku. Tomu zůstala věrná jako externí redaktorka se specializací především na kulturní dění.\n\nLáska k rodnému městu ji vedla k bádání po zapomenutých skutečnostech, vzpomínkách pamětníků a pokladech městského archivu. Objevené skutečnosti publikovala ve formě novinových článků, které díky velkému zájmu čtenářů byly později vydány v její první knize s názvem \"Náměstí na dlani\".\nVěnuje se hlavně psaní o historii. V ostatních žánrech píše reportáže, prózu, fejetony, poezii, literaturu faktu nebo povídky.\nV roce 2002 jí byl udělen \"Pamětní list města Rakovníka\" za výjimečné zásluhy v oblasti kultury.\n\n\n"}
{"id": "880129", "url": "https://cs.wikipedia.org/wiki?curid=880129", "title": "7. kongres Občanské demokratické strany", "text": "7. kongres Občanské demokratické strany\n\n7. kongres ODS se konal 7. - 8. prosince 1996 v Brně.\n\nKongres se konal po sněmovních volbách na jaře 1996 a senátních volbách na podzim téhož roku. Výsledek sněmovních voleb sice umožnil vznik druhé vlády Václava Klause, ale koalice ztratila většinu a musela se opírat o dohodu s ČSSD. V důsledku nepřesvědčivého volebního výsledku rezignoval výkonný místopředseda Libor Novák, který byl zároveň garantem volební kampaně. Okolo jeho postu se rovněž objevily náznaky nesrovnalostí v účetnictví strany. V srpnu 1996 Josef Zieleniec v rozhovoru pro média konstatoval, že ODS se musí více „\"rozkročit\"“ a že by neměla „\"znít jedním hlasem\".“ Václav Klaus a jeho stoupenci tento názor odmítli a následující týdny se tyto otázky v ODS intenzivně řešily. 12. srpna o tom jednala Výkonná rada, přičemž na stranu Zieleniece se postavil Ivan Pilip, v mírnější podobě i Jan Stráský. Jako kritik vedení ODS a volební kampaně se tehdy profiloval Miroslav Macek. \n\nVlastní kongres uložil Výkonné radě, aby utvořila pracovní skupinu pro vyhodnocení zkušeností s činností regionálních sdružení ODS, vedení ODS a ministru zdravotnictví pak kongres uložil maximálně urychlit systémové změny ve zdravotnictví. Rozhodl také pověřit jednoho z místopředsedů navázáním trvalého kontaktu s představiteli ODS v místních samosprávách. Strana také měla zřídit odborné komise coby garanty jednotlivých částí politického programu ODS. V personální rovině kongres potvrdil ve vedení strany Václava Klause, který ovšem získal 81 % hlasů delegátů, což bylo méně než v dosavadní historii strany. Naopak Josef Zieleniec získal silnou podporu na místopředsednickém postu. V mnoha projevech na kongresu zaznívaly teze o nutnosti změny. Post výkonného místopředsedy byl zrušen, do místopředsednické pozice se vrátil Miroslav Macek a nově na ni nastoupil Ivan Pilip z bývalé Křesťanskodemokratické strany sloučené s ODS.\n\n"}
{"id": "880134", "url": "https://cs.wikipedia.org/wiki?curid=880134", "title": "Aurélien Sauvageot", "text": "Aurélien Sauvageot\n\nAurélien Sauvageot (13. dubna 1897, Konstantinopol, Turecko – 5. prosince 1988, Aix-en-Provence, Francie) byl francouzský jazykovědec, zakladatel ugrofinistiky ve Francii.\n\nAurélien Sauvageot byl ještě studentem na École normale supérieure, když mu Antoine Meillet, jenž tehdy panoval francouzské jazykovědě, nakázal, aby se věnoval studiu ugrofinských jazyků. V srpnu 1918 se tedy vydal do Švédska, kde navštěvoval přednášky o baltofinských jazycích. V červnu 1919 se dostal do Finska, kde pobýval až do srpna. V listopadu 1923 se odebral do Budapešti, aby vyučoval francouzštinu na Eötvös József Collegium a studoval maďarštinu. V Maďarsku pak zůstal téměř osm let. Po obhajobě doktorské práce založil roku 1932 na École des Langues Orientales první katedru ugrofinistiky ve Francii. V roce 1932 vyšel tiskem jeho \"Grand dictionnaire français-hongrois\" (Velký francouzsko-maďarský slovník), následován v roce 1937 maďarsko-francouzským protějškem. Za vichistického režimu byl Sauvageot roku 1941 propuštěn ze zaměstnání z důvodu své příslušnosti ke společenství svobodných zednářů, na naléhavou žádost finského a maďarského velvyslanectví mu však dovolili návrat na katedru v únoru 1943. Mezitím si vydělával na živobytí překládáním finských děl, zejména o válce se Sovětským svazem.\n\nRoku 1949 publikoval svůj \"Esquisse de la langue finnoise\" (Nárys finského jazyka), originální a osobitý, tradičním mluvnicím velmi vzdálený popis. Podobným způsobem ukázal roku 1951 svojí knihou \"Esquisse de la langue hongroise\" (Nárys maďarského jazyka), že maďarština disponuje velice pravidelnými gramatickými prostředky. O deset let později publikoval \"Les Anciens Finnois\" (Staří Finové), uvedení do problematiky archaických dob, které předcházely vstupu Finů do dějin. Z jeho pozdějších publikací o ugrofinských jazycích a kulturách lze uvést knihy \"Premier Livre de hongrois\" (Základní učebnice maďarštiny, 1965), \"Histoire de la Finlande\" (Dějiny Finska, 1968), \"L'Édification de la langue hongroise\" (Stavba maďarského jazyka, 1971), \"L'Élaboration de la langue finnoise\" (Vývoj finského jazyka, 1973). Byl rovněž autorem mnoha děl o francouzském jazyce, zejména o mluvené francouzštině a tzv. základní francouzštině (\"français fondamental\"). Vděčíme mu za články o tahitštině, eskymáčtině, jukagirštině a samojedských jazycích stejně jako za překlady děl maďarské literatury.\n\nPo 35 letech pedagogické činnosti se Aurélien Sauvageot v roce 1967 uchýlil do Aix-en-Provence. Bylo mu 91 let, když vyšla tiskem poslední kniha vydaná za jeho života \"Souvenirs de ma vie hongroise\" (Vzpomínky z mého maďarského života). V roce 1992 bylo posmrtně vydáno dílo, v němž jsou shrnuty jeho myšlenky o jazyce a lingvistice \"La Structure du langage\" (Struktura řeči).\n\nByl učitelem slovenského lingvisty Ľudovíta Nováka, významného člena Pražského lingvistického kroužku.\n\n\n\n\nV knize, jež byla publikována na podporu Finska ve válce se Sovětským svazem (Zimní válka), sepsal Aurélien Sauvageot články \"Un regard sur l'histoire de la Finlande\" (Pohled na dějiny Finska) a \"Le problème des langues\" (Problém jazyků), dále přeložil \"Denní rozkaz maršála Mannerheima\" vydaný u příležitosti mírové smlouvy, kterou skončila válka.\n\n"}
{"id": "880136", "url": "https://cs.wikipedia.org/wiki?curid=880136", "title": "Izjaslav (město)", "text": "Izjaslav (město)\n\nIzjaslav ( , také – \"Zaslav\" nebo – \"Žeslav\") je město v Chmelnycké oblasti na Ukrajině. Leží na řece Horyni zhruba 78 kilometrů severně od Chmelnyckého.\n\nPrvní písemná zmínka o městě je z roku 1390 a od roku 1583 mělo městská práva.\n"}
{"id": "880137", "url": "https://cs.wikipedia.org/wiki?curid=880137", "title": "Konrád z Krosigku", "text": "Konrád z Krosigku\n\nNarodil se jako syn Deda II. z Krosigku a roku 1201 se stal děkanem v Halberstadtu. Téhož roku byl po smrti biskupa Bertolda zvolen jeho nástupcem. Pro svou loajalitu ke švábskému vévodovi Filipovi ve sporu o trůn říše římské byl papežem prosazujícím Otu Brunšvického exkomunikován a následně se rozhodl přidat ke křížové výpravě. Křižáckou přísahu složil 7. dubna 1202.\n\nZemřel v červnu 1225 jako cisterciácký mnich v klášteře Sittichenbach.\n\n"}
{"id": "880140", "url": "https://cs.wikipedia.org/wiki?curid=880140", "title": "Seznam kapitol mangy Death Note", "text": "Seznam kapitol mangy Death Note\n\nJaponskou manga sérii Death Note - Zápisník smrti napsal Cugumi Óba a ilustroval Takeši Obata. Jednotlivé kapitoly byly původně publikovány v Šúkan Šónen Jump od prosince 2003 do května 2006 s dohromady 108 kapitolami. Série sleduje osud středoškolského studena Light Jagamiho, který se rozhodne používat nadpřirozený sešit s názvem „Death Note“, který zabije každého, jehož jméno je v něm zapsáno. Light ho používá, „aby svět zbavil zla.“ <br><br>\nDeath Note byl seskládán do 12 svazků formy tankóbon. První svazek byl v Japonsku vydán 2. února 2004 a dvanáctý 4. července 2006. Kromě těchto svazků, vyšla ještě příručka pro mangu, \"Death Note 13: How to Read\", která byla vydána 13. října 2006. Příručka obsahuje informace o sérii, profilech postav, rozhovory s autory a pilotní kapitolu, která předcházela Death Notu. Speciální one-shot příběh byl vydán v únoru 2008 a je posazen o 2 roky později po poslední kapitole jako závěrečný epilog. Death Note byl také zanimován do celkem 37 epizod produkovaných Nippon Television a má tři hrané akční filmy. <br><br>\nDeath Note byl také vydán v Česku nakladatelstvím Crew v překladu Anny Křivánkové. První svazek byl vydán 10. srpna 2011 a poslední – dvanáctý – 29. ledna 2015. Třináctý, bonusový svazek s názvem \"How To Read\" vyšel 18. prosince 2015.\n\n\n\n\n"}
{"id": "880141", "url": "https://cs.wikipedia.org/wiki?curid=880141", "title": "8. kongres Občanské demokratické strany", "text": "8. kongres Občanské demokratické strany\n\n8. kongres ODS se konal 14. – 15. prosince 1997 v Poděbradech.\n\nKongres se konal jako mimořádný v době rozpadu druhé vlády Václava Klause, po sérii skandálů okolo financování strany. V říjnu posty ve vládě a vedení ODS opustil Josef Zieleniec. 27. listopadu 1997 se bývalý tenisový reprezentant a podnikatel Milan Šrejber přiznal ke sponzorství strany pod fiktivními jmény. Zároveň se objevily neprokázané informace o tajném kontu ODS ve Švýcarsku. 28. listopadu vyzvali Jan Ruml a Ivan Pilip Václava Klause k rezignaci na post předsedy strany (vzhledem k faktu, že Klaus se zrovna nacházel na zahraniční cestě do Bosny a Hercegoviny, byla tato událost později označována jako Sarajevský atentát). V ODS se otevřeně vytvořila skupina politiků kritických k Václavu Klausovi. 8. prosince 1997 pak Jan Ruml oznámil, že na nadcházejícím kongresu bude proti Klausovi kandidovat na post předsedy strany. \n\nNa kongresu ale Ruml neuspěl, Václav Klaus nad ním zvítězil poměrem 227 : 73 hlasů delegátů a obhájil předsednickou funkci. K zásadním změnám došlo i na místopředsednických postech, které obsadili politici loajální ke Klausovi. Miroslav Macek, dříve kritik vedení ODS, nyní vystupoval jako Klausův spojenec. Kongres vyzval k objasnění zákulisí stranického financování a svěřil pravomoc ohledně dalšího vyjednávání o budoucnosti vlády užšímu Grémiu ODS. Konflikt ve straně ale kongresem neskončil, protože v následujících týdnech došlo ke konfliktu ohledně účasti ODS v chystané vládě Josefa Tošovského, kdy představitelé protiklausovské opozice přijali posty v této vládě a podpořili ji, zatímco vedení strany účast v kabinetu odmítlo, načež představitelé protiklausovské opozice stranu opustili a v lednu 1998 utvořili Unii svobody.\n\n"}
{"id": "880148", "url": "https://cs.wikipedia.org/wiki?curid=880148", "title": "Červenáček ohnivý", "text": "Červenáček ohnivý\n\nČervenáček ohnivý (\"Pyrochroa coccinea\") je brouk z čeledi červenáčkovití. Vyskytuje se na území České i Slovenské republiky a celé Evropy až po jih Norska a střední Švédsko a Finsko. Žije v listnatých lesích a na jejich okrajích pod kůrou stromů. Dospělý brouk dosahuje velikosti až 18 milimetrů. Živí se rostlinnými šťávami a medovicí z mšic. Larvy jsou dravé a živí se larvami jiných druhů.\n"}
{"id": "880150", "url": "https://cs.wikipedia.org/wiki?curid=880150", "title": "Mistrovství světa v biatlonu 2013", "text": "Mistrovství světa v biatlonu 2013\n\nMistrovství světa v biatlonu 2013 probíhalo od 6. do 17. února 2013 v areálu Vysočina Aréna v Novém Městě na Moravě ve Žďárských vrších na Českomoravské vrchovině. Jednalo se o 46. ročník mistrovství světa v biatlonu, ale první v České republice i v tehdejším Československu.\n\nMistrovství pořádal organizační výbor jmenovaný Českým svazem biatlonu. Jeho předsedou je Jiří Hamza, ředitelem závodů Vlastimil Jakeš. Rozpočet šampionátu činil 280 milionů korun na investice a 192 milionů korun na vlastní pořádání šampionátu.\n\nMistrovství světa bylo oficiálně zahájeno 6. února 2013 večer na stadiónu – ve Vysočina Aréně. V dalších dnech proběhlo celkem 11 závodů – 5 závodů mužů, 5 závodů žen a jeden smíšený. Výsledky všech závodů se započítávaly do pořadí Světového poháru.\n\nŠampionátu se měli podle přihlášek zúčastnit závodníci ze 44 zemí, na poslední chvíli však odřekla Argentina. Celkem zde bylo akreditováno 725 sportovců a členů jejich doprovodu, 300 novinářů a stejný počet komentátorů a ostatních televizních pracovníků.\n\nNěkolik dní před začátkem šampionátu, 4. února, uveřejnil Český biatlonový svaz nominaci českých závodníků. Z žen by se měly mistrovství zúčastnit Veronika Vítková, Gabriela Soukalová, Jitka Landová, Barbora Tomešová a Veronika Zvařičová, z mužů Ondřej Moravec, Michal Šlesingr, Jaroslav Soukup, Michal Krčmář, Zdeněk Vítek a Tomáš Holubec.\n\nČeským reprezentantům se po dobrých výkonech v sezóně 2012/2013 věřilo. Nejvíce nadějí se vkládalo do úvodní smíšené štafety; z individuálních výkonů pak do vítězky prosincového závodu Světového poháru Gabriely Soukalové, která však pro onemocnění netrénovala přes Vánoce naplno.\n\nMistrovství probíhalo v areálu Vysočina nacházejícím se v Novém Městě na Moravě v Českomoravská vrchovině. Areál se nachází 2 km severozápadně od Nového Města podél silnice na Vlachovice.\n\nCentrem areálu je Vysočina Aréna, kde se nacházejí prostory pro start, cíl a především biatlonová střelnice. Byly zde rozšířeny původní tribuny (v areálu se pravidelně koná závod v běhu na lyžích Zlatá lyže) a postaveny další provizorní s kapacitou 8 500 diváků, čímž se kapacita prostorů pro diváky včetně míst u trati rozšířila na téměř 20 000. Ceny jednodenních vstupenek se pohybovaly od 125 Kč (u trati) po 625 Kč (tribuny). Pořadatelé očekávali celkovou návštěvu okolo 150 000 diváků.\n\nVlastní závodní tratě byly vedeny v přilehlých většinou lesnatých úsecích nacházejících se na jih a na východ od arény.\n\nMistrovství světa bylo České republice přiděleno v roce 2008. Areál a tratě byly otestovány při Mistrovství světa juniorů v roce 2011 a závodu Světového poháru v lednu 2012, i když se na nich už dříve jezdily nižší soutěže a běžně slouží k tréninku českých reprezentantů i ostatních biatlonistů.\n\n"}
{"id": "880151", "url": "https://cs.wikipedia.org/wiki?curid=880151", "title": "Admir Vladavić", "text": "Admir Vladavić\n\nAdmir Vladavić (* 29. června 1982) je bývalý bosenský fotbalový záložník, naposledy hrající za klub FK Velež Mostar.\n\nV lednu 2010 opustil klub MŠK Žilina a odešel do bosenského FK Olimpik Sarajevo, přestože měl platnou smlouvu se slovenským klubem. Komise FIFA v lednu 2014 rozhodla, že Vladavić a Olimpik Sarajevo porušili pravidla a musí Žilině zaplatit finanční kompenzaci.\n\n"}
{"id": "880158", "url": "https://cs.wikipedia.org/wiki?curid=880158", "title": "9. kongres Občanské demokratické strany", "text": "9. kongres Občanské demokratické strany\n\n9. kongres ODS se konal 4. dubna 1998 v Jihlavě.\n\nKongres se odehrával v době existence vlády Josefa Tošovského, kdy ODS poprvé od svého vzniku působila v opozici a kdy se zotavovala z následků rozkolu z přelomu let 1997–1998, kdy se vnitrostranická opozice proti Václavu Klausovi po takzvaném Sarajevském atentátu pokusila na 8. kongresu Občanské demokratické strany neúspěšně sesadit Václava Klause z postu předsedy strany a následně se přetvořila do samostatného subjektu Unie svobody. K ní se připojila velká část členů poslaneckého klubu ODS. Občanská demokratická strana se zároveň musela vyrovnávat s dozvuky finančních skandálů okolo stranického účetnictví z roku 1997. Preference ODS dočasně výrazně klesly, ale strana se na jaře 1998 již stabilizovala a spustila přípravy na předčasné sněmovní volby roku 1998. Hlavním manažerem volební kampaně se v únoru 1998 stal Václav Mencl, 28. března 1998 si strana vybrala regionální volební lídry. \n\nKongres nebyl koncipován jako volební, ale přesto došlo k jisté obměně vedení strany, protože na post místopředsedy už v lednu 1998 rezignoval Bohdan Dvořák, kterého na kongresu nahradil Ivan Langer, a zároveň muselo být obsazeno několik postů ve Výkonné radě, jejíž členové sem byli zvoleni koncem roku 1997, ale poté odešli do Unie svobody. Kongres schválil změny stanov a přísnější pravidla pro přijímání sponzorských darů. Zároveň přijal základní teze volebního programu – takzvané \"čtyři poděbradské artikuly\" (nedotknutelné soukromí, levný stát, nezadlužená budoucnost, solidarita zodpovědných). Kongres se vyslovil pro spolupráci s dalšími pravicovými stranami a vyzval zákonodárce ODS, aby ještě do voleb prosadili ratifikaci vstupu Česka do NATO.\n\n"}
{"id": "880161", "url": "https://cs.wikipedia.org/wiki?curid=880161", "title": "Greylisting", "text": "Greylisting\n\nGreylisting (nebo graylisting) je metoda bránící uživatele e-mailu proti spamu. Mail transfer agent (MTA) greylistingem dočasně \"odmítá\" všechny e-maily od odesílatele, které nerozezná. Pokud je pošta ověřena z pocházejícího serveru, pokusí se ji poslat znovu a po uplynutí dostatečné doby bude e-mail přijat.\n\nPoužití greylistingu na serveru záměrně kazí poštovní službu během krátké doby od neznámých nebo podezřelých zdrojů. Typicky zaznamenává tři údaje pro každou příchozí poštu, známé jako \"triplet\":\n\n\nTato data jsou zapsána na poštovním serveru v interní databázi spolu s časovou známkou jejich prvního výskytu. E-mailová zpráva bude zamítnuta s \"dočasnou chybou\", dokud nakonfigurovaná lhůta neuplyne, obvykle je to několik minut nebo malý počet hodin. Přechodné chyby jsou definovány v Simple Mail Transfer Protocol (SMTP) jako 4xx kódy odpovědí: Od plně schopných SMTP implementací se očekává, že udrží fronty pro opakování přenosů zpráv v takových případech. Pokud se odesilatel ukázal být schopný správně a opakovaně doručovat, bude na bílé listině na delší dobu, aby budoucí pokusy o doručení nebyly přerušené. Například greylister může vyžadovat pokus o úspěšné doručení oproti registrovanému tripletu, který existuje ne-méně jak 25 minut po registraci a ne-více jak 4 hodiny po ní. Opakované pokusy o doručení před 25. minutovou periodou budou ignorovány se stejným 4xx kódem odpovědi. Po 4 hodinách triplet vyprší, takže pokusy o doručení se zaregistrovávají znovu. Když greylister vidí pokus v rozmezí okna 25 minut - 4 hodin, bude připojení hostitele přidáno na bílou listinu po dobu 36 dnů.\n\nDočasné odmítnutí může nastat v různých fázích dialogu SMTP, umožňující uskutečnit ukládání více či méně dat o příchozí zprávě. Kompromisem je více práce a šířka pásma pro přesnější přiřazování pokusů z původní zprávy. Odmítnutí zprávy poté, co jeho obsah byl obdržen, umožňuje serveru ukládat výběr záhlaví a/nebo hash těla zprávy.\n\nKromě odesílatelů na bílé listině může greylister stanovit \"výjimky\". Greylisting může být obecně přepsán plně ověřeným spojením TLS s odpovídajícím certifikátem. Vzhledem k tomu, že velcí odesílatelé často mají k dispozici stroje, které můžou odeslat (a opakovaně odeslat) e-mail a IP adresy, které mají nejvíce-významných 24 bitů (/24) stejné, jsou klasifikovány jako ekvivalent nebo v některých případech jsou SPF záznamy použity k určení odesílatelské skupiny. Podobně některé e-mailové systémy používají unikátní před-zprávu zpáteční-trasy, například \"variable envelope return path\" (VERP) pro poštovní seznamy, Sender Rewriting Scheme pro předání e-mailem, Bounce Addressa Tag Validation pro ochranu zpětného rozptylu, atd. Pokud je potřebná přesná shoda adresy odesílatele, každý e-mail z těchto systémů bude mít zpoždění. Některé Greylisting systémy se snaží vyhnout zpoždění tím, že odstraní variabilní části z VERP pouze pomocí domény odesílatele a začátku lokální části adresy odesílatele.\n\nGreylisting je efektivní, protože mnoho e-mailových nástrojů používaných spammery neřadí e-mailové zprávy do fronty a nepokouší se opětovné doručování pošty, jak je to běžné pro standardní Mail Transport Agent. Kromě absence odesílacích front, řádné odeslání e-mailů znamená zvýšené náklady, přičemž spamming obvykle pracuje s velmi nízkou marží. Nástup greylistingu přiměl spammery používat jejich stávající doručovací nástroje k opakovanému odeslání stejných e-mailu, čímž se vyhnuli investici do řízení fronty e-mailů. Ale i tento přístup po nich vyžaduje dodatečné náklady na opětovné posílání e-mailů. Spammeři používají uvedenou techniku od roku 2011.\n\nOdložení odeslání je rovněž předáno real-time Blackhole Lists a podobným časovými seznamům, aby rozeznaly a označily zdroj spamu. Proto jsou následné pokusy o zaslání pravděpodobněji rozpoznány jako spam s využitím jiných mechanismů, než tomu bylo před odkládáním greylistingem.\n\nHlavní výhodou z pohledu jednotlivých uživatelů je to, že greylisting nevyžaduje žádnou další konfiguraci z jejich strany. Pokud server využívá greylisting, je správně nakonfigurován, konečný uživatel pouze zaznamená zpoždění na první zprávě od daného odesílatele, tak dlouho, jak trvá identifikace poštovního serveru odesilatele podle dřívějších zpráv, že tento server patří do stejné skupiny na bílé listině. Pokud je pošta od stejného odesílatele opakovaně greylistována, může být dobré kontaktovat na mail správce systému s podrobnými hlavičkami zpožděné pošty.\n\nZ pohledu e-mailového správce jsou přínosy dvojí. Greylisting trvá minimální dobu nakonfigurovat a rozběhnout s občasnými úpravami všech místních Whitelistů. Druhou výhodou je, že odmítnutý e-mail s dočasnou chybou 451 (aktuální chybový kód, je závislý na implementaci) je velmi levný na systémové zdroje. Většina z filtrovacích nástrojů na spamy jsou velmi nákladné na uživatelské CPU a paměť. Mnohem méně systémových zdrojů je použito, když se spam zastaví před tím, než je prověří filtrovací procesy. Tento postup umožňuje více vrstev filtrování nevyžádané pošty nebo vyšší propustnost, protože greylisting lze snadno konfigurovat jako první linii obrany s heuristickým filtrem jako je SpamAssassin, přes který se uskutečňuje zpracování zpráv.\n\nGreylisting je zvláště účinný v mnoha případech na třídění nesprávně nakonfigurovanými MTA, a proto získává na popularitě jako velmi efektivní proti spamový nástroj. Je pravděpodobné, že tyto MTA, které nesprávně řeší zpracování greylistingu, budou méně početná než rozšíření Greylistingů.\n\nNěkteré Greylisting balíčky podporují SQL backend, který umožňuje být nasazen se stejnými Greylisting údaji o všech nadstavbách, pro distribuované multi-servery.\n\nNejvětší nevýhodou Greylistingu je ta, že pro neznámé servery ničí téměř okamžitou povahu e-mailu, který uživatelé očekávají. Zprávy z neznámých serverů jsou obvykle zpožděny o asi 15 minut a mohou být odloženy až na několik dnů. Zákazník, Greylisting ISP, nemůže vždy spoléhat na získání každého e-mailu v předem stanovenou dobu. Tato nevýhoda je zmírněna tím, že v blízkosti okamžitého doručení pošty je obnovena, jakmile server byl uznán a je obecně udržována automaticky tak dlouho, jak uživatelé pokračují ve výměně zpráv. Nicméně, tato nevýhoda je obzvláště viditelná, když uživatel Greylistingového poštovního serveru se pokouší obnovit své pověření na web, který používá e-mailové potvrzení o obnovení hesla. V extrémních případech zpoždění dodávky uložené greylisterem může překročit uplynutí doby tokenu pro obnovení hesla v doručeném e-mailu. V těchto případech může být požadován manuální zásah na bílou listinu poštovního serveru webových stránek tak, že email obsahující resetovací token lze použít před skončením její platnosti.\n\nSendmail, jeden z (ne-li ze všech) nejplodnějších internetových mailově transportních agentů, jeho výchozí interval opakování je 15 minut. Obecně je toto maximální doba zpoždění, které e-mail bude mít. Zkušení administrátoři systémů pro e-mailové systémy by měli vyladit své nastavení poštovního systému na rozumné hodnoty, aby největší zpoždění nedosahovalo několika hodin nebo více od Greylisting systémů vznikajících při komunikaci s nedostatečně nastaveným zasílajícím systémem.\n\nPůvodní specifikace pro e-mail uvádí, že tu není garantován doručovací mechanismus a ani mechanismus pro okamžité doručení. To znamená, že greylisting je naprosto legitimní proces a neporušuje žádné protokoly nebo pravidla. Vysvětlovat to pro uživatele, kteří si zvykli na okamžité doručování e-mailů, nebude patrně přesvědčivé, že poštovní server, který používá greylisting se chová správně.\n\nModerní Greylisting aplikace (jako je Postgrey) automaticky whitelistují odesílatele, kteří se ukáží být samy schopny se zotavit z dočasných chyb. Všimněte si, že je to bez ohledu na údajné \"míře spamovatelnosti\" o odesílateli.\n\nKdyž je poštovní server greylistován, trvání času mezi počátečním prodlením a přeposláním je variabilní. Některé poštovní servery používají výchozí čtyři hodiny, i když většina bude opakovat dříve. Většina open-source MTA mají pravidla nastavená na doručení kolem patnácti minut (Sendmail výchozí je 0, 15, ..., Exim Výchozí hodnota je 0, 15, ..., Postfix Výchozí hodnota je 0, 16,6, ..., Qmail výchozí hodnota je 0, 6:40, 26:40, ..., Courier výchozí hodnota je 0, 5, 10, 15, 30, 35, 40, 70, 75, 80, ... Microsoft Exchange výchozí hodnota je 0, 1, 2, 22, 42, 62 ..., e-mailové služby Momentum výchozí hodnoty jsou 0, 20, 60, 100, 180, ...). Vskutku, SMTP říká, že opakovací interval by měl být alespoň 30 minut, přičemž čas k zahození by měl být alespoň 4-5 dny.\n\n"}
{"id": "880168", "url": "https://cs.wikipedia.org/wiki?curid=880168", "title": "Rudolph Maté", "text": "Rudolph Maté\n\nRudolph Maté (21. ledna 1898 Krakov, Rakousko-Uhersko – 27. října 1964 Hollywood, Kalifornie, USA) byl polský filmový kameraman a režisér.\n\nNarodil se v Krakově jako Rudolf Matheh. Filmu se začal věnovat po ukončení studií filozofie na universitě v Budapešti. Začínal jako asistent kameramana, například Karla Freunda. Později se začal věnovat práci kameramana a natočil několik filmů Carla Theodora Dreyera. V polovině třicátých let 20. století začal pracovat v Hollywoodu. Několikrát byl nominován na Oscara za nejlepší kameru. V roce 1947 natočil svůj první film \"It Had To Be You\" jako režisér a přestal se věnovat práci kameramana.\n\nZemřel na infarkt myokardu ve svých šestašedesáti letech.\n\n\n\n"}
{"id": "880169", "url": "https://cs.wikipedia.org/wiki?curid=880169", "title": "Ingrid Larsenová (šachistka)", "text": "Ingrid Larsenová (šachistka)\n\nIngrid Larsenová (1. července 1909 – 25. února 1990) byla dánská šachistka.\n\nSedmnáctkrát vyhrála mistrovství Dánska žen v šachu (1936 až 1939, 1943 až 1946, 1948, 1949, 1953, 1956, 1957, 1960, 1965, 1969 a 1983) a třikrát se zúčastnila turnaje o titul mistryně světa v šachu (roku 1937 ve Stockholmu, kde skončila na dvacátém prvním až dvacátém druhém místě, 1939 v Buenos Aires, kde se umístila na jedenáctém místě, a na přelomu let 1949-1950 v Moskvě, kde skončila patnáctá).\n\nRoku 1950 jí FIDE udělila titul mezinárodní mistryně.\n\n"}
{"id": "880173", "url": "https://cs.wikipedia.org/wiki?curid=880173", "title": "10. kongres Občanské demokratické strany", "text": "10. kongres Občanské demokratické strany\n\n10. kongres ODS se konal 4. – 5. prosince 1999 v Liberci.\n\nKongres se konal poprvé od sněmovních voleb roku 1998, v nichž ODS obhájila svou pozici nejsilnější pravicové strany, ale prohrála s ČSSD, s níž pak uzavřela takzvanou opoziční smlouvu a tolerovala jednobarevnou menšinovou vládu ČSSD. Kongres ODS měl být vyjádřením stabilizace strany po otřesech na přelomu let 1997-1998 (takzvaný sarajevský atentát, následný rozkol a utvoření Unie svobody). V personální oblasti nedošlo k výrazné obměně vedení strany. Pouze na post místopředsedy nastoupil Petr Nečas místo Miroslava Beneše. Kongres konstatoval, že vedení ODS má pokračovat v jednáních s ČSSD, KDU-ČSL a Unií svobody o vytvoření většinové vlády (takzvaná varianta supervelké koalice), kterou kongres považoval za nejlepší možný výsledek takových jednání (ve skutečnosti ale tato varianta nebyla realizována a tolerance vlády ČSSD ze strany ODS trvala až do konce funkčního období roku 2002). Kongres také vyzval k izolaci komunistů a odsoudil ty místní organizace ODS, které v samosprávných sborech spolupracují s KSČM. Podpořil posilování pozice Česka v NATO a vstup České republiky do EU při respektování národních zájmů. Na jaro roku 2000 svolal ideovou konferenci ODS, kde se měly detailně probrat některé programové otázky.\n\n"}
{"id": "880178", "url": "https://cs.wikipedia.org/wiki?curid=880178", "title": "Kanton Léré", "text": "Kanton Léré\n\nKanton Léré ( ) je francouzský kanton v departementu Cher v regionu Centre-Val de Loire. Tvoří ho sedm obcí.\n\n"}
{"id": "880179", "url": "https://cs.wikipedia.org/wiki?curid=880179", "title": "Naked (Glee)", "text": "Naked (Glee)\n\nNaked je dvanáctá epizoda čtvrté série amerického televizního seriálu \"Glee\" a v celkovém pořadí sedmdesátá osmá epizoda tohoto seriálu. Napsali a režírovali ji hlavní tvůrci seriálu, Ryan Murphy a Ian Brennan a poprvé se vysílala ve Spojených státech dne 31. ledna 2013 na televizním kanálu Fox.\n\nSbor z Daltonovy akademie, Slavíci (Warblers) jsou vyloučeni z účasti na regionálním kole soutěže sborů, protože během výběrového kola užívali steroidy a New Directions dostávají novou šanci vystoupit na regionálkách. Pro výběr peněz na autobus, Tina Cohen-Chang (Jenna Ushkowitz) úspěšně navrhuje, aby vytvořili sexy kalendář \"Muži z McKinleyovy střední\" s mužskými členy New Directions.\n\nMezitím je Rachel v New Yorku požádána, aby se stala hvězdou studentského filmu, ale začne být nejistá, když se dozví, že role vyžaduje, aby v jedné scéně byla nahoře bez. Po zazpívání \"Torn\" se Rachel rozhodne do toho jít a svléknout se. Ačkoliv ji v tom její přítel Brody Weston (Dean Geyer) podporuje, tak Kurt Hummel (Chris Colfer) s jejím rozhodnutím nesouhlasí a volá Quinn Fabray (Dianna Agron) a Santaně Lopez (Naya Rivera), aby přesvědčily Rachel, aby to nedělala, ale ta je o svém rozhodnutí přesvědčená.\n\nV Limě ředitel Figgins (Iqbal Theba) informuje Brittany Pierce (Heather Morris), že v testech SAT dosáhla vynikajících výsledků, ale její přítel Sam Evans (Chord Overstreet) měl příšerné skóre. Sam začne být přesvědčený, že se může spoléhat pouze na své tělo, pokud chce být úspěšný a prostřednictvím mashupu písní \"Centerfold\" a \"Hot in Herre\" povzbuzuje kluky z New Directions k focení pro kalendář a způsobí konflikt s Artiem Abramsem (Kevin McHale), který je se svým tělem nespokojený. Trenérka roztleskávaček Sue Sylvester (Jane Lynch) se snaží zabránit vydání kalendáře, ale Finn ji vydírá prostřednictvím její vlastní nahé fotografie pro magazín Penthouse.\n\nBrittany také přesvědčuje Marley Rose (Melissa Benoist), aby vyjádřila své city k Jakovi Puckermanovi (Jacob Artist). Marley a Jake zpívají duet \"A Thousand Years\", ale Marley mu není schopna vyznat lásku. Na radu Rydera Lynna (Blake Jenner), Jake poté vyjádří své pocity prostřednictvím písně \"Let Me Love You (Until You Learn to Love Yourself)\" a Marley mu řekne, že jeho city opětuje. Mezitím Blaine přesvědčí Sama, aby na sebe přestal tak tvrdě tlačit a s pomocí výchovné poradkyně Emma Pillsbury (Jayma Mays) mu pomáhá vybrat vhodné vysoké školy, které nevyžadují dobré výsledky v testech SAT.\n\nV New Yorku se Rachel nakonec rozhodne, že se před kamerou nesvlékne a děkuje Quinn a Santaně za jejich podporu. Společně zpívají píseň \"Love Song\" a Santana vyjádří svůj zájem ohledně stěhování do New Yorku. Mezitím se v Limě Sam omluví Artiemu za své činy a přesvědčí Tinu, aby změnila témata kalendáře, aby Artie nemusel být na fotce polonahý. Na konci epizody zpívá celý sbor píseň \"This Is the New Year\".\n\nTuto epizodu napsal tvůrce \"Glee\", Ryan Murphy a režíroval ji druhý z tvůrců, Ian Brennan.\n\nMurphy umístil obrázek z focení pro kalendář Muži z McKinleyovy střední (Men of McKinley) na Twitter dne 15. prosince 2012 a bylo potvrzeno, že se kalendář objeví v následující epizodě.\n\nJedna z písní, která se objeví v epizodě, je \"Torn\" v podání Ley Michele, která představuje duet mezi \"starou\" Rachel a \"novou Rachel\" poté, co je Rachel obsazena do studentského filmu a její role vyžaduje scénu nahoře bez. Natáčení scény vyžadovalo, aby celou píseň zpívala a předvedla dvakrát, jako každá ze dvou Rachel,na což řekla: \"oni to synchronizují tak, abychom pak byli na obrazovce dvě\".\n\nMezi vedlejší postavy, které se objeví v této epizodě, patří školní výchovná poradkyně Emma Pillsbury (Jayma Mays), studentka Yalu Quinn Fabray (Dianna Agron), Santana Lopez (Naya Rivera), členové sboru Joe Hart (Samuel Larsen), Wade \"Unique\" Adams (Alex Newell), Marley Rose (Melissa Benoist), Jake Puckerman (Jacob Artist), Kitty Wilde (Becca Tobin) a Ryder Lynn (Blake Jenner), ředitel Figgins (Iqbal Theba), roztleskávačka Becky Jackson (Lauren Potter), student NYADY Brody Weston (Dean Geyer), místní moderátoři zpráv Rod Remington (Bill A. Jones) a Andrea Carmichael (Earlene Davis) a Hunter Clarington (Nolan Gerard Funk), hlavní zpěvák sboru Slavíci z Daltonovy akademie. V epizodě má také cameo Amber Riley jako Mercedes Jones, když ve videu říká, jak moc jí Sam pomohl.\n\nZe sedmi písní zaznělých v epizodě bylo šest vydáno jako singly: \"Torn\" od Natalie Imbruglii v podání Ley Michele; \"This Is the New Year\" od A Great Big World v podání sboru New Directions, \"A Thousand Years\" od Christiny Perri v podání Melissy Benoist a Jacoba Artista; \"Let Me Love You (Until You Learn to Love Yourself)\" od Ne-Ya v podání Jacoba Artista; \"Love Song\" od Sary Bareilles v podání Ley Michele, Dianny Agron a Nayi Rivery a mashup písní \"Centerfold\" od The J. Geils Band a \"Hot in Herre\" od Nellyho v jednom singlu, v podání Jacoba Artista, Chorda Overstreeta, Blaka Jennera a Beccy Tobin.\n\n"}
{"id": "880180", "url": "https://cs.wikipedia.org/wiki?curid=880180", "title": "11. kongres Občanské demokratické strany", "text": "11. kongres Občanské demokratické strany\n\n11. kongres ODS se konal 15. října 2000 v Plzni.\n\nKongres byl pořádán jako mimořádný. Konal se krátce před krajskými volbami roku 2000 a senátními volbami roku 2000. Šlo o první celostátní volby, v nichž ODS obhajovala svou politiku praktikovanou po roce 1998, kdy v rámci takzvané opoziční smlouvy tolerovala jednobarevnou menšinovou vládu ČSSD. Menší středopravicové strany reagovaly na opoziční smlouvu a tendence ČSSD a ODS k proměně volebního systému s posílením většinových prvků utvořením aliance Čtyřkoalice, která se stala vážným rivalem ODS. Program kongresu byl podřízen volební kampani. Kongres označil nadcházející volby za významný střet o charakter státu. ODS se vymezila proti „\"socialistickým experimentům\"“ i takzvané „\"nezávislé politice\"“ a za hlavní volební slogan vybrala „\"volte hlavou i srdcem\".“\n\nŠlo o nevolební kongres, takže došlo jen k drobným personálním změnám (dovolba tří nových členů Výkonné rady v souvislosti s novou krajskou organizací strany).\n\n\"Ostatní posty bez změn oproti předchozímu 10. kongresu ODS\"\n"}
{"id": "880181", "url": "https://cs.wikipedia.org/wiki?curid=880181", "title": "Kanton Chârost", "text": "Kanton Chârost\n\nKanton Chârost ( ) je francouzský kanton v departementu Cher v regionu Centre-Val de Loire. Tvoří ho 13 obcí.\n\n"}
{"id": "880183", "url": "https://cs.wikipedia.org/wiki?curid=880183", "title": "Kanton Châteaumeillant", "text": "Kanton Châteaumeillant\n\nKanton Châteaumeillant ( ) je francouzský kanton v departementu Cher v regionu Centre-Val de Loire. Tvoří ho 11 obcí.\n\n"}
{"id": "880185", "url": "https://cs.wikipedia.org/wiki?curid=880185", "title": "Kanton Châteauneuf-sur-Cher", "text": "Kanton Châteauneuf-sur-Cher\n\nKanton Châteauneuf-sur-Cher ( ) je francouzský kanton v departementu Cher v regionu Centre-Val de Loire. Tvoří ho 11 obcí.\n\n"}
{"id": "880187", "url": "https://cs.wikipedia.org/wiki?curid=880187", "title": "Kanton Le Châtelet", "text": "Kanton Le Châtelet\n\nKanton Le Châtelet ( ) je francouzský kanton v departementu Cher v regionu Centre-Val de Loire. Tvoří ho sedm obcí.\n\n"}
{"id": "880188", "url": "https://cs.wikipedia.org/wiki?curid=880188", "title": "Kanton Nérondes", "text": "Kanton Nérondes\n\nKanton Nérondes ( ) je francouzský kanton v departementu Cher v regionu Centre-Val de Loire. Tvoří ho 13 obcí.\n\n"}
{"id": "880189", "url": "https://cs.wikipedia.org/wiki?curid=880189", "title": "Kanton Dun-sur-Auron", "text": "Kanton Dun-sur-Auron\n\nKanton Dun-sur-Auron ( ) je francouzský kanton v departementu Cher v regionu Centre-Val de Loire. Tvoří ho 12 obcí.\n\n"}
{"id": "880190", "url": "https://cs.wikipedia.org/wiki?curid=880190", "title": "Kanton Charenton-du-Cher", "text": "Kanton Charenton-du-Cher\n\nKanton Charenton-du-Cher ( ) je francouzský kanton v departementu Cher v regionu Centre-Val de Loire. Tvoří ho devět obcí.\n\n"}
{"id": "880191", "url": "https://cs.wikipedia.org/wiki?curid=880191", "title": "Kanton Lury-sur-Arnon", "text": "Kanton Lury-sur-Arnon\n\nKanton Lury-sur-Arnon ( ) je francouzský kanton v departementu Cher v regionu Centre-Val de Loire. Tvoří ho devět obcí.\n\n"}
{"id": "880192", "url": "https://cs.wikipedia.org/wiki?curid=880192", "title": "Kanton Mehun-sur-Yèvre", "text": "Kanton Mehun-sur-Yèvre\n\nKanton Mehun-sur-Yèvre ( ) je francouzský kanton v departementu Cher v regionu Centre-Val de Loire. Tvoří ho pět obcí.\n\n"}
{"id": "880193", "url": "https://cs.wikipedia.org/wiki?curid=880193", "title": "Kanton Saint-Amand-Montrond", "text": "Kanton Saint-Amand-Montrond\n\nKanton Saint-Amand-Montrond ( ) je francouzský kanton v departementu Cher v regionu Centre-Val de Loire. Tvoří ho 13 obcí.\n\n"}
{"id": "880194", "url": "https://cs.wikipedia.org/wiki?curid=880194", "title": "Kanton Saulzais-le-Potier", "text": "Kanton Saulzais-le-Potier\n\nKanton Saulzais-le-Potier ( ) je francouzský kanton v departementu Cher v regionu Centre-Val de Loire. Tvoří ho 11 obcí.\n\n"}
{"id": "880196", "url": "https://cs.wikipedia.org/wiki?curid=880196", "title": "12. kongres Občanské demokratické strany", "text": "12. kongres Občanské demokratické strany\n\n12. kongres ODS se konal 2. - 4. listopadu 2001 v Ostravě.\n\nKongres se konal jen několik měsíců před krátce před sněmovními volbami v roce 2002, v nichž měla ODS obhajovat svou politiku po roce 1998, kdy v rámci takzvané opoziční smlouvy tolerovala jednobarevnou menšinovou vládu ČSSD, a pokusit se opětovně získat přímou vládní účast. Rok 2002 byl označen za \"zlomový rok\". V rámci kongresu vystoupil Václav Klaus, který mimo jiné ohlásil, že vyvodí z výsledků chystaných voleb osobní důsledky. Poprvé od roku 1997 se tak v ODS reálně objevila varianta budoucího vystřídání Václava Klause jiným předsedou. Klaus ovšem na tomto kongresu předsednický post obhájil. K menším změnám došlo v obsazení místopředsednických postů (jedním z nich se stal Ivan Langer, ačkoliv Václav Klaus ho výslovně na tomto postu odmítl). Velká část debaty byla věnována otázkám pozice Česka v Evropské unii a v rámci přístupových jednání kongres vyzval k „\"dojednání rovnoprávného členství, které nebude diskriminovat naše občany ani naše podnikatelské subjekty\".“\n\n"}
{"id": "880197", "url": "https://cs.wikipedia.org/wiki?curid=880197", "title": "Kanton Vailly-sur-Sauldre", "text": "Kanton Vailly-sur-Sauldre\n\nKanton Vailly-sur-Sauldre ( ) je francouzský kanton v departementu Cher v regionu Centre-Val de Loire. Tvoří ho 11 obcí.\n\n"}
{"id": "880199", "url": "https://cs.wikipedia.org/wiki?curid=880199", "title": "Kanton Saint-Doulchard", "text": "Kanton Saint-Doulchard\n\nKanton Saint-Doulchard ( ) je francouzský kanton v departementu Cher v regionu Centre-Val de Loire. Tvoří ho tři obce.\n\n"}
{"id": "880200", "url": "https://cs.wikipedia.org/wiki?curid=880200", "title": "Alberich Józef Siwek", "text": "Alberich Józef Siwek\n\nAlberich Józef Siwek (15. května 1920, Trojanowice, Polsko – 12. prosince 2008, Wąchock, Polsko) byl cisterciácký mnich, kněz, opat polského kláštera Wachock. V letech 1996–2007 byl opatem-administrátorem kláštera Vyšší Brod.\n\nNarodil se v Trojanowicích v Polsku. Dne 12. září 1940 složil řeholní sliby v cisterciáckém klášteře Mogiła. V roce 1946 byl vysvěcen na kněze a následně působil v Henrykówě. V roce 1951 začal působit ve Wąchocku. V letech 1953–1960 postupně působil v Rakousku, Švýcarsku a Německu.\n\nDne 14. září 1989 byl zvolen opatem ve Wąchocku, a 2. prosince téhož roku mu radomský biskup Edward Materski udělil opatskou benedikci. Opatskou funkci vykonával do roku 1996, kdy rezignoval, a odešel jako opat-administrátor do Vyššího Brodu. Zde působil do května roku 2007. Zasloužil se o rekonstrukci tohoto kláštera. Jeho nástupcem je konventuální převor Justin Berka.\n\nV roce 2007 se vrátil do Wąchocku, kde strávil poslední část života. Zemřel po amputaci nohy 12. prosince 2008. Dne 17. prosince téhož roku byl ve Wąchocku pohřben do opatské hrobky.\n\n\n\n"}
{"id": "880201", "url": "https://cs.wikipedia.org/wiki?curid=880201", "title": "Kanton Baugy", "text": "Kanton Baugy\n\nKanton Baugy ( ) je francouzský kanton v departementu Cher v regionu Centre-Val de Loire. Tvoří ho 17 obcí.\n\n"}
{"id": "880202", "url": "https://cs.wikipedia.org/wiki?curid=880202", "title": "Kanton Sancoins", "text": "Kanton Sancoins\n\nKanton Sancoins ( ) je francouzský kanton v departementu Cher v regionu Centre-Val de Loire. Tvoří ho 11 obcí.\n\n"}
{"id": "880203", "url": "https://cs.wikipedia.org/wiki?curid=880203", "title": "Silnice II/417", "text": "Silnice II/417\n\nSilnice II/417 je silnice II. třídy v Česku, která spojuje Brno a Křenovice. Dosahuje délky 13 km.\n\nOkres Brno-město – Jihomoravský kraj\n\nOkres Brno-venkov – Jihomoravský kraj\n\nOkres Vyškov – Jihomoravský kraj\n"}
{"id": "880205", "url": "https://cs.wikipedia.org/wiki?curid=880205", "title": "Kanton Graçay", "text": "Kanton Graçay\n\nKanton Graçay ( ) je francouzský kanton v departementu Cher v regionu Centre-Val de Loire. Tvoří ho šest obcí.\n\n"}
{"id": "880207", "url": "https://cs.wikipedia.org/wiki?curid=880207", "title": "Kanton Vierzon-2", "text": "Kanton Vierzon-2\n\nKanton Vierzon-2 ( ) je francouzský kanton v departementu Cher v regionu Centre-Val de Loire. Tvoří ho 10 obcí.\n\n"}
{"id": "880208", "url": "https://cs.wikipedia.org/wiki?curid=880208", "title": "Yohio", "text": "Yohio\n\nKevin Johio Lucas Rehn Eires (narozen 12. července 1995 v Sundsvallu), známější jako Yohio (stylizováno \"YOHIO\") je švédský zpěvák a hudebník. Byl kytaristou rockové kapely Seremedy. Kromě kariéry ve Švédsku má fanouškovskou základnu v Japonsku. Ve známost vešel díky svému androgynnímu vzhledu a vystupování v kostýmech stylu lolita. V letech 2013 a 2014 se zúčastnil soutěže Melodifestivalen, švédského národního kola do Eurovision Song Contest, v níž s písněmi \"Heartbreak Hotel\" a \"To The End\" obdržel druhé a šesté místo.\n\nOd šesti let Yohio hraje na klavír, v desíti letech začal hrát také na kytaru. V téže době začal sledovat anime, učit se japonsky a sledovat japonskou populární a internetovou kulturu. Yohio přiznává, že díky své odlišnosti byl během svého dětství obětí šikany, avšak tvrdí, že je to pouze věc stylu a kultury . Vyvrací tvrzení, že vystupování mužů v ženských šatech je nutně spojeno se sexualitou. Sám je heterosexuál.Yohio je synem hardrockového muzikanta Tommyho Rehna ze skupiny Corroded a synovcem Chrise Rehna z kapely Takida.\nYohio je jedním z průkopníků uměleckého \"gender-bendingu\" (volně přeloženo \"\"přemožení pohlaví\"\", styl mužů a žen vystupujících coby příslušník opačného pohlaví, liší se však od travesti show, která si klade za cíl tvořit karikatury, parodovat) v Evropě. V Japonsku je tento typ vystupování zažitější, především v žánru visual kei, který mimo jiné androgynní a oboupohlavní prvky, užívání silného make-upu a extravagantních kostýmů přijímá.\n\"\"Vystupovat v tričku, džínách a s mastnými vlasy je nudné. Já předvádím kompletní show. Je to z 50% hudba a z 50% image,\"\" tvrdí Yohio.\nZpívá anglicky a japonsky. Díky svému talentu ve hře na kytaru je někdy připodobňován k Jimimu Hendrixovi. Přestože získává nejvíce pozornosti pro svůj vzhled, Yohio se předně považuje za hudebníka.\n\nV roce 2013 se Yohio zúčastnil soutěže Melodifestivalen s písní \"\"Heartbreak Hotel\"\".. 2. února 2013 vystoupil v prvním semifinále soutěže, odkud postoupil přímo do finále, kde o titul vítěze bojoval 9. března.. Zde obdržel první místo od diváků, ale v hlasování odborné poroty skončil až předposlední, díky čemuž obsadil celkové druhé místo za Robinem Stjernbergem. Na Eurovizi 2014 vyhlašoval švédské výsledky.\nZnovu se o post švédského reprezentanta na Eurovizi pokouší v roce 2014. S písní \"\"To The End\"\" 1. února postoupil z prvního semifinálového kola do finále, které se konalo 8. března. Yohio zde obsadil šesté místo.\n"}
{"id": "880210", "url": "https://cs.wikipedia.org/wiki?curid=880210", "title": "Kanton Vierzon-1", "text": "Kanton Vierzon-1\n\nKanton Vierzon-1 ( ) je francouzský kanton v departementu Cher v regionu Centre-Val de Loire. Tvoří ho pouze část města Vierzon.\n"}
{"id": "880212", "url": "https://cs.wikipedia.org/wiki?curid=880212", "title": "Silnice II/418", "text": "Silnice II/418\n\nSilnice II/418 je silnice II. třídy v Česku, která spojuje Sokolnice a Krumvíř. Dosahuje délky 22 km.\n\nOkres Brno-venkov – Jihomoravský kraj\n\nOkres Vyškov – Jihomoravský kraj\n\nOkres Břeclav – Jihomoravský kraj\n"}
{"id": "880213", "url": "https://cs.wikipedia.org/wiki?curid=880213", "title": "Kanton Levet", "text": "Kanton Levet\n\nKanton Levet ( ) je francouzský kanton v departementu Cher v regionu Centre-Val de Loire. Tvoří ho 13 obcí.\n\n"}
{"id": "880216", "url": "https://cs.wikipedia.org/wiki?curid=880216", "title": "Kanton Lignières", "text": "Kanton Lignières\n\nKanton Lignières ( ) je francouzský kanton v departementu Cher v regionu Centre-Val de Loire. Tvoří ho devět obcí.\n\n"}
{"id": "880217", "url": "https://cs.wikipedia.org/wiki?curid=880217", "title": "13. kongres Občanské demokratické strany", "text": "13. kongres Občanské demokratické strany\n\n13. kongres ODS se konal 13. – 15. prosince 2002 ve Františkových Lázních. Zakladatele strany Václava Klause na něm v čele ODS vystřídal Mirek Topolánek.\n\nKongres se odehrával několik měsíců po sněmovních volbách v roce 2002, v nichž ODS skončila na druhém místě s výraznou ztrátou za ČSSD, jíž vedená vláda Vladimíra Špidly pak zahrnovala kromě sociální demokracie ještě KDU-ČSL a Unii svobody-DEU. ODS se tak ocitla i v druhém volebním období v opozici. V týdnech po volbách rostlo v ODS napětí okolo vyvození důsledků z volební prohry. 18. června 2002 rezignoval na post ve Výkonné radě Přemysl Sobotka s tím, že vedení strany nemá vůli vyrovnat se s výsledky voleb. 20. června 2002 pak Václav Klaus oznámil, že na nadcházejícím kongresu již nebude kandidovat na post předsedy ODS. V září 2002 ohlásil kandidaturu na předsedu ODS Evžen Tošenovský, ale v listopadu ji stáhl. Během listopadu pak ambici bojovat o post předsedy oznámili Petr Nečas, Miroslava Němcová, Mirek Topolánek a Jan Zahradil.\n\nHlavním bodem jednání kongresu byla volba předsedy strany. Favoritem volby byl Petr Nečas, ale nakonec o dva hlasy prohrál a novým předsedou se stal dosud nepříliš významný politik ODS, senátor Mirek Topolánek. Václav Klaus po vítězném projevu nového předsedy napsal soukromou SMS se slovy „\"Prázdný a falešný Topol\".“ Její text nasnímali z displeje na dálku novináři. Jan Zahradil usedl na nově utvořený post 1. místopředsedy strany. Klaus se stal čestným předsedou ODS, přičemž kongres ho prohlásil za jediného kandidáta strany na post prezidenta republiky. Kongres se také zabýval evropskými tématy a konstatoval, že podmínky členství v EU vyjednané předchozí i současnou vládou jsou „\"nedůstojné a ponižující\".“ Strana se na 13. kongresu rozhodla ustavit stínovou vládu.\n\n"}
{"id": "880219", "url": "https://cs.wikipedia.org/wiki?curid=880219", "title": "Kanton Sancergues", "text": "Kanton Sancergues\n\nKanton Sancergues ( ) je francouzský kanton v departementu Cher v regionu Centre-Val de Loire. Tvoří ho 18 obcí.\n\n"}
{"id": "880220", "url": "https://cs.wikipedia.org/wiki?curid=880220", "title": "Kanton Sancerre", "text": "Kanton Sancerre\n\nKanton Sancerre ( ) je francouzský kanton v departementu Cher v regionu Centre-Val de Loire. Tvoří ho 18 obcí.\n\n"}
{"id": "880223", "url": "https://cs.wikipedia.org/wiki?curid=880223", "title": "Kanton Bourges-1", "text": "Kanton Bourges-1\n\nKanton Bourges-1 ( ) je francouzský kanton v departementu Cher v regionu Centre-Val de Loire. Tvoří ho pouze část města Bourges.\n"}
{"id": "880224", "url": "https://cs.wikipedia.org/wiki?curid=880224", "title": "Kanton Bourges-2", "text": "Kanton Bourges-2\n\nKanton Bourges-2 ( ) je francouzský kanton v departementu Cher v regionu Centre-Val de Loire. Tvoří ho pouze část města Bourges.\n"}
{"id": "880225", "url": "https://cs.wikipedia.org/wiki?curid=880225", "title": "Kanton Bourges-3", "text": "Kanton Bourges-3\n\nKanton Bourges-3 ( ) je francouzský kanton v departementu Cher v regionu Centre-Val de Loire. Tvoří ho pouze část města Bourges.\n"}
{"id": "880226", "url": "https://cs.wikipedia.org/wiki?curid=880226", "title": "Kanton Bourges-4", "text": "Kanton Bourges-4\n\nKanton Bourges-4 ( ) je francouzský kanton v departementu Cher v regionu Centre-Val de Loire. Tvoří ho pouze část města Bourges.\n"}
{"id": "880228", "url": "https://cs.wikipedia.org/wiki?curid=880228", "title": "Kanton Bourges-5", "text": "Kanton Bourges-5\n\nKanton Bourges-5 ( ) je francouzský kanton v departementu Cher v regionu Centre-Val de Loire. Tvoří ho pouze část města Bourges.\n"}
{"id": "880230", "url": "https://cs.wikipedia.org/wiki?curid=880230", "title": "Kanton Orgères-en-Beauce", "text": "Kanton Orgères-en-Beauce\n\nKanton Orgères-en-Beauce ( ) je francouzský kanton v departementu Eure-et-Loir v regionu Centre-Val de Loire. Tvoří ho 17 obcí.\n\n"}
{"id": "880233", "url": "https://cs.wikipedia.org/wiki?curid=880233", "title": "Kostel svatého Jana Křtitele (Telnice)", "text": "Kostel svatého Jana Křtitele (Telnice)\n\nKostel svatého Jana Křtitele je římskokatolický chrám v obci Telnice v okrese Brno-venkov. Je chráněn jako kulturní památka České republiky. Je farním kostelem telnické farnosti.\n\nNa místě současného kostela stával románsko-gotický chrám zřejmě z přelomu 13. a 14. století, z něhož se dochovala věž. Nový barokní kostel byl postaven v letech 1726–1734, loď má tvar latinského kříže, presbytář je půlkruhový.\n\nV chrámu se nachází tři oltáře z první poloviny 18. století, boční jsou zasvěceny svatému Kříži a svatému Antoninu Paduánskému, hlavní svatému Janu Křtiteli. Cihlová valená krypta má tvar L, jsou zde tři dřevěné malované rakve. Náhrobní vstupní kámen měl kdysi nápis, byl sešlapaný a v roce 1995 překrytý mramorovou dlažbou. V kostele je renesanční kamenná křtitelnice později natřená mramorováním, které bylo sejmuto. Varhany jsou z 18. století, původně z rajhradského kláštera. V mobiliáři kostela se nachází renesanční stříbrný, zlacený kalich a ciborium z let 1696 a 1734. Celý kostel byl v 19. století vymalován výjevy ze života Ježíše Krista a doplněn dřevořezbami na sloupech.\n\nKolem kostela se do roku 1793 nacházel hřbitov.\n"}
{"id": "880234", "url": "https://cs.wikipedia.org/wiki?curid=880234", "title": "14. kongres Občanské demokratické strany", "text": "14. kongres Občanské demokratické strany\n\n14. kongres ODS se konal 22. - 23. listopadu 2003 v Luhačovicích.\n\nKongres se konal poprvé po zvolení Mirka Topolánka předsedou strany a od nástupu Václava Klause na post prezidenta republiky. ODS se tehdy vymezovala proti středolevé vládě Vladimíra Špidly, kterou kongres označil za „\"antievropskou, klientelistickou a prokorupční\"“ a obvinil ji ze zhoršení podmínek ve zdravotnictví, v podnikání a ve veřejné správě. V evropských otázkách kongres odmítl práci Konventu o budoucnosti Evropy, jehož návrhy na evropskou ústavu prý „\"výrazně zhoršují postavení České republiky a dalších především středních a menších států v EU\".“ Kongres ODS vyzval Výkonnou radu k ostřejšímu postupu proti místním sdružením strany, která i přes opakované výzvy z minulosti spolupracují na samosprávní úrovni s KSČM.\n\nNešlo o volební kongres, takže proběhly jen drobné změny ve složení Výkonné rady.\n\n\"Ostatní posty bez změn oproti předchozímu 13. kongresu ODS\"\n"}
{"id": "880236", "url": "https://cs.wikipedia.org/wiki?curid=880236", "title": "Andrej Grušin", "text": "Andrej Grušin\n\nAndrej Olegovič Grušin (rusky Андре́й Оле́гович Гру́шин, * 29. března 1988) bývalý je ruský fotbalový brankář, naposledy působící v thajském celku TTM Lopburi FC.\n\n"}
{"id": "880239", "url": "https://cs.wikipedia.org/wiki?curid=880239", "title": "Michal Nguyen", "text": "Michal Nguyen\n\nMichal Nguyễn (* 4. prosince 1989) je český fotbalový obránce, momentálně působící v thajském celku Air Force Central FC. Jeho matka je Češka a otec má vietnamský původ, díky tomu může Michal reprezentovat Vietnam.\n\nV létě 2011 si ho trenéři vytáhli z juniorského týmu do prvního mužstva Baníku Most.\nV roce 2015 přestoupil do vietnamského klubu Becamex Bình Dương, s nímž v září téhož roku slavil ligový titul a Superpohár.\n\nZa vietnamskou fotbalovou reprezentaci debutoval 6. února 2013 v kvalifikačním zápase o Mistrovství Asie 2015 proti Spojeným arabským emirátům, který skončil porážkou domácího Vietnamu 1:2. Michal odehrál celý zápas. 22. února 2013 nastoupil v dalším kvalifikačním utkání proti domácímu týmu Hongkongu a ani tentokrát se nedočkal výhry, Vietnam podlehl soupeři 0:1. Hráč odehrál opět celé střetnutí a obdržel žlutou kartu.\n\n"}
{"id": "880242", "url": "https://cs.wikipedia.org/wiki?curid=880242", "title": "15. kongres Občanské demokratické strany", "text": "15. kongres Občanské demokratické strany\n\n15. kongres ODS se konal 4. - 5. prosince 2004 v Praze.\n\nKongres se odehrával jen pár týdnů po senátních volbách 2004 a krajských volbách 2004, které pro ODS dopadly úspěšně. V domácí politice kongres zopakoval kritiku na adresu vládní koalice ČSSD, KDU-ČSL a US-DEU (nyní vláda Stanislava Grosse), která podle ODS „\"vede k obrovskému zadlužování budoucích generací, vysoké míře nezaměstnanosti a daňového zatížení a zásadnímu ohrožení transformačního vývoje České republiky po roce 1989\".“ V zahraničních otázkách kongres vyjádřil zásadní výhrady k návrhu Konventu o budoucnosti Evropy na evropskou ústavu. V personálních otázkách došlo k některým změnám. Předsedou zůstal Mirek Topolánek, 1. místopředsedou se stal Petr Nečas. Počet místopředsedů byl stanoven závazně na čtyři.\n\n"}
{"id": "880244", "url": "https://cs.wikipedia.org/wiki?curid=880244", "title": "Kostel svatého Petra a Pavla (Újezd u Brna)", "text": "Kostel svatého Petra a Pavla (Újezd u Brna)\n\nKostel svatého Petra a Pavla je římskokatolický chrám ve městě Újezd u Brna v okrese Brno-venkov. Je chráněn jako kulturní památka České republiky.\n\nPrvní zmínka o románském kostele v Újezdě pochází z roku 1318. Postupem času však přestal kapacitně vyhovovat, proto byl v letech 1845–1847 nahrazen novým klasicistním chrámem. Dále však byl dokončován interiér, kostel byl vysvěcen v roce 1852 brněnským biskupem Antonínem Arnoštem Schaffgotschem.\n\nJe farním kostelem újezdské farnosti.\n\n"}
{"id": "880248", "url": "https://cs.wikipedia.org/wiki?curid=880248", "title": "16. kongres Občanské demokratické strany", "text": "16. kongres Občanské demokratické strany\n\n16. kongres ODS se konal 26. - 27. listopadu 2005 v Brně.\n\nKongres se konal několik měsíců před sněmovními volbami roku 2006 a jeho hlavním tématem byla příprava na volby a prezentace volebních témat. ODS představila novou grafickou podobu, kdy k modré barvě přibyla i oranžová a kromě symbolu ptáka se objevila i turistická modrá značka. Kongres zopakoval kritiku vládní koalice ČSSD, KDU-ČSL a US-DEU (nyní vláda Jiřího Paroubka), která podle ODS „\"škodí České republice\".“ ODS kritizovala sbližování sociálních demokratů s KSČM. S uspokojením se pak kongres vyjádřil k hlasování v referendech ve Francii a Nizozemsku, kde voliči zamítli návrh evropské ústavy.\n\nNešlo o volební kongres, takže neproběhly významnější personální změny ve vedení strany, s výjimkou dovolby tří nových členů Výkonné rady.\n\n\"Ostatní posty bez změn oproti předchozímu 15. kongresu ODS\"\n"}
{"id": "880249", "url": "https://cs.wikipedia.org/wiki?curid=880249", "title": "George Nikovski", "text": "George Nikovski\n\nGeorge Nikovski (* 27. srpna 1992) je severomakedonský fotbalový záložník, narozený ve Švédsku, momentálně hrající nižší německou ligu za tým TuS Marialinden.\n\n"}
