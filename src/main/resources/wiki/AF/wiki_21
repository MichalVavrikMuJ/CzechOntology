{"id": "801779", "url": "https://cs.wikipedia.org/wiki?curid=801779", "title": "Linie následnictví italského trůnu", "text": "Linie následnictví italského trůnu\n\nNáslednictví italského trůnu bylo do zrušení monarchie v Itálii (1946) určeno podle salického práva.\n\nNásledník trůnu musí být mužského pohlaví a pocházet z mužské linie savojské dynastie. Dále musí být římskokatolického vyznání a musí být zákonným potomkem svých rodičů. Následnictví bylo upraveno v ústavě italského království (\"Statuto Albertino\"), které bylo nástupcem sardinského království a mělo stejné následnické právo. \n\nNáslednictví dle salického práva výhradně pro mužské potomky v mužské linii Savojského domu mělo za důsledek fixaci funkce italského krále na post hlavy rodu a tudíž nedělitelnost koruny a savojské dynastie (pokud by dynastie zcela nevymřela) a tím pádem nemohlo dojít ke sloučení italské koruny s trůnem jiné země.\n\nSoučasným pretentem italského trůnu je princ Viktor Emanuel, kníže neapolský, který byl posledním italským korunním princem a synem posledního krále Umberta II. Jeho pozice jediného nárokovatele zaniklého trůnu, ale není absolutní. V červenci 2006 se jeho vzdálený bratranec Amadeus, vévoda z Aosty (třetí v pořadí následnictví) prohlásil hlavou savojské dynastie a pretendentem italského trůnu. Důvodem dle Amadea bylo to, že Viktor Emanuel nepožádal svého otce Umberta II. o povolení ke sňatku a nemá tak právo být následníkem trůnu. Spor oba uchazeči o trůn řešili také soudní cestou a došlo k fyzické potyčce během královské slavnosti v paláci Zarzuela v Madridu v roce 2004. Pokud by syn nynějšího pretendenta princ Emanuel Filibert, který má pouze dvě dcery neměl mužského potomka, následnictví trůnu i tak přechází do aostské větve rodu.\n\nDále jsou v článku uvedena následictví někdejších monarchií na území Itálie, před jejím sjednocením.\n\nLinie následnictví na zrušený italský (a sardinský) trůn je následující:\nČíslo za lomítkem označuje pozici následníka, pokud se opomenou primogeniturní potomci.\n\nLinie následnictví na bývalý modenský trůn je následující:\n\nV parmském vévodství vládli od roku 1545 dědičně vévodové z rodu Farnese (nemanželští potomci papeže Pavla III.), koruna přecházela z otce na syna, až do smrti vévody Raunutia II., který zanechal 3 syny: nejstarší Eduard (Odardo), prostřední František (Francesco) a nejmladší Antonín (Antonio). Potomka zanechal pouze nejstarší Eduard a to pouze dceru Alžbětu, která se po smrti svého otce a poté strýců stala dědičkou Parmy. Tasi za manželka vzala ovdovělého španělského krále Filipa V. a dědicem Parmy se stál jejich syn Karel, který byl také potenciálním dědicem Toskánska. Karel vládl Parmě po smrti vévody Antonína od roku 1731 do 1735, kdy vídeňským mírem, kterým Karel sice získal Neapolsko a Sicílii, ale ztratil Parmu, která připadla Habsburkům v osobě císaře Karla VI. a poté jeho dcery Marie Terezie. Potomci Alžběty Farnese získali Parmu zpět v osobě karlova mladšího bratra Filipa roku 1748 a jeho potomci zde vládli až na malé období během a po napoleonských válkách do sjednocení Itálie v roce 1860. Navrácení Parmy právoplatným dědicům, ale byl opod podmínkou, že pokud vymře Filipovo potomstvo v mužské linii (tj. bourbonsko-parmská dynastie) vrátí se Parma Rakousku. Stejně tak by se Parma vrátila Rakousku pokud by se jeho bratr Karel, stal španělským králem a Filipovi by připadla obojí Sicílie resp. později upraveno tak, že pokud se pozdější vládce Parmy měl stát králem Španělska nebo obojí Sicilíe měla Parma připadnout zpět Rakousku.\n\nNáslednický řád byl de facto salické právo. Následnékem trůnu byl legitimní mužský potomek Filipa Parmského dle pravidla primogenitury: nejstarší syn měl přednost před mladším, starší linie před mladší.\n\nLinie následnictví na bývalý parmský trůn je následující:\n\nToskánské velkovévodství existovalo od roku 1569 do roku 1859. Prvním velkovévodou byl Cosimo I. Medici (předtím byl \"de facto\" dědičným vládcem florentské republiky), který byl dědičným velkovévodou ustanoven bulou papeže Pia V. Následnictví trůnu bylo stanoveno v mužském potomstvu Cosima Medicejského dle řádu primogenitury. Problém nastal počátkem 18. století, kdy začal rod Mediciů vymírat. Před smrtí velkovévody Cosima III. zbyl z následníků pouze jeho druhý syn Gian Gaston, který během svého života nezanechal dědice. Proto se Cosimo III. rozhodl ustanovit případnou dědičkou celého velkovévodství svou dceru Annu Marii Luisu, což se ovšem setkalo s odporem císaře Karla VI., který se stále považoval za lenního pána severní Itálie. V červenci 1717 tak Cosimo III. rozhodl že v případě vymření rodu, připadne Toskánsko modenskému rodu Estenů. Rok poté ale císař zrušil Cosimovo rozhodnutí, jelikož považoval spojení Modeny a Toskánska jako nepřijatelné. Dalším potenciálním dědicem byl Karel Španělský (*1716), syn a dědic Alžběty Farnese, která byla sama dědičkou vymírajícího rodu Farnese který vládl v parmskému vévodství. Alžběta byla dcerou prince Eduarda, který byl synem vévody Raunutia II., který sám byl vnukem toskánského velkovévody Cosima II. Medicejského přes jeho dceru Markétu. Karel Španělský byl v roce 1731 za vlády velkovévody Giana Gastona Medicejského (poslední z rodu Medici) uznán dědicem velkovévodství. \n\nSvého následnictví v Toskánském velkovévodství se Karel Španělský vzdal vídeňským mírem v roce 1738, kterým zároveň ztratil Parmu, kde vládl od roku 1731, ale získal království obojí Sicílie. Karel se následnictví po Medicejských vzdal ve prospěch Františka III. Lotrinského, který vyměnil následnictví po Medicejských za rodné Lotrinsko, které získal vyhnaný polský král Stanislav I. Leszczyński a po jeho smrti připadlo Francii. V roce 1764 si Karlova dcera Marie Ludovika vzala za muže syna nového velkovévody Františka, arcivévodu Petra Leopolda Habsbursko-Lotrinského, který byl následníkem svého otce, který rok poté zemřel. Po smrti císaře Josefa II. roku 1790 se jeho právoplatným nástupcem stal bratr Petr Leopold a velkovévodou se stal druhorozený syn velkovévodského páru Ferdinand III., který tak byl potomkem předchozí Medicejské dynastie. Prvorozený syn František se stal následníkem otce v Říši a tak se toskánského následnictví vzdal.\n\nJelikož František II./III. Štěpán vyměnil Toskánsko za Lotrinsko, tak následnické právo zůstalo stejné jako v Lotrinsku tj. dědicem trůnu je nejstarší syn, poté mladší synové, starší linie má přednost před mladší, všichni mužští příslušníci lotrinského rodu před ženami, které nastupují až v případě vymření rodu po měči. Pokud by došlo k vymření potomků Františka Štěpána po meči mělo toskánsko připadnout potomkům jeho bratrů resp. dalším lotrinským princům v pořadí, jelikož ale jedinou větví lotrinského rodu zůstala habsbursko-lotrinská dynastie, jsou všichni pravděpodobní dědicové Toskánska potomci právě Františka Štěpána Lotrinského.\n\nLinie následnictví na bývalý toskánský trůn je následující:\n\nDalší v pořadí následnictví toskánského trůnu jsou pravděpodobně potomci uherského palatina a arcivévody Josefa (1776–1847) a poté možná potomci jeho nejstaršího bratra císaře a krále Františka.\n\nNásledující rodokmen ukazuje příbuznost velkovévodů z rodu Medici a Lotrinských:\n\nKrálovství obojí Sicílie zaniklo v roce 1860, kdy bylo připojeno k vznikajícímu Italskému království. Následnickým řádem bylo dle pragmatické sankce krále Karla III. z října 1759 polo-salické právo (rakouský systém) tj. stejný systém jako v Rakousku-Uhersku. Dědicem trůnu může být pouze mužský potomek v mužské linii krále Ferdinanda I., který byl třetím synem krále Karla III., následníkem dle primogenitury tak byl vždy nejstarší syn, poté bratři mladší. Pokud by nebylo mužských potomků v mužské linii Ferdinanda I. měla se stát dědicem trůnu žena nejbližší poslednímu panovníkovi (mužskému dědicovi trůnu) a poté její mužské potomstvo dle stejného systému jako pro potomstvo Ferdinanda I. Ale pokud by i potomstvo ženských dědiček vymřelo, tak měl připadnout trůn potomkům bratrů Karla III. Pokud by i toto potomstvo zcela vymřelo tak měl trůn připadnout zpět španělským Bourbonům (tj. potomci Karla IV. staršího syna Karla III.), ale tak že se trůny Španělska a obojí Sicílie neměly opětovně spojit, ale dědicem sicilského trůnu se měl stát dědic, který nebyl ani králem Španělska ani jeho dědicem (kníže asturský). Dědici trůnu museli vždy býti potomky řádného manželství schváleného hlavou královské rodiny.\n\nOd roku 1960, kdy zemřel princ Ferdinand, syn posledního následníka trůnu z dob monarchie Alfonse Sicilského, vedou dvě větve rodu spor o to která z nich má právo na post hlavy královské rodiny a sicilské větve bourbonského rodu. Primogeniturní větev jsou potomci Carlose Bourbonsko-Sicilského, který byl druhorozeným synem Alfonse Sicilského. Rivalové primogeniturní větve jsou potomci jeho třetího syna prince Raniera, následováni v nároku potomky čtvrtého syna Gabriela. Primogeniturní větev uznává nároky všech potomků Alfonse Sicilského. Spor o následnictví spočívá \"ve vzdání se práva následnictví trůnu\" Carlosem Bourbonsko-Sicilským, když se oženil se starší sestrou španělského krále Alfonse XIII. infantou Mercedes, které jeho potomci neuznávají. Většina královských rodů neuznává nárok primogeniturní větve. Princpiálně se jedná o stejný spor v následnictví jako v případě brazilského trůnu.\n\nLinie následnictví na bývalý neapolsko-sicilský trůn je následující:\nČíslo za lomítkem označuje pozici následníka, pokud se opomenou primogeniturní potomci.\n"}
{"id": "801781", "url": "https://cs.wikipedia.org/wiki?curid=801781", "title": "Středojižní Čína", "text": "Středojižní Čína\n\nStředojižní Čína () je jeden z regionů Čínské lidové republiky. Zahrnuje provincie Kuang-tung, Chaj-nan, Che-nan, Chu-pej, Chu-nan a autonomní oblast Kuang-si, naopak do něj nebývají počítány dvě zvláštní správní oblasti Hongkong a Macao.\n"}
{"id": "801787", "url": "https://cs.wikipedia.org/wiki?curid=801787", "title": "Josef Hřebík", "text": "Josef Hřebík\n\nJosef Hřebík (* 29. března 1956, Kladno) je český římskokatolický kněz, biblista-starozákoník, vysokoškolský pedagog a sídelní kanovník Kolegiátní kapituly Všech svatých na Hradě pražském.\n\nStředoškolské vzdělání získal v Gymnázium na Kladně, které zakončil maturitou v roce 1975. Dále se věnoval studiím na \"Jazykové škole\" v Praze. V letech 1976–1981 studoval ke kněžství na Cyrilometodějské bohoslovecké fakultě univerzity Karlovy se sídlem v Litoměřicích. Na kněze byl vysvěcen v Praze v roce 1981 kardinálem Františkem Tomáškem. Dále působil v duchovní správě postupně na čtyřech místech pražské arcidiecéze (1981–1983 Kolín, 1983–1987 Mníšek pod Brdy, 1987–1990 Praha-Strahov, 1990–1992 Hostivice). Vedle výuky na KTF UK je též od 15. srpna 1996 výpomocným duchovním farnosti Kladno.\n\nRoku 1990 byl povolán k výuce Starého zákona do Litoměřic a po reinkorporaci Katolické teologické fakulty do svazku Univerzity Karlovy pokračoval ve výuce jako odborný asistent na Katedře biblických věd Katolické teologické fakulty Univerzity Karlovy, kde působil do roku 1992. Své další vzdělání prohloubil na papežském biblickém institutu (\"Pontificio Istituto Biblico Roma\") v Římě, které zakončil licenciátem biblických věd s titulem S.S.L. za jménem. Od roku 1996 opět pedagogicky působil jako odborný asistent na Katedře biblických věd na Katolické teologické fakulty Univerzity Karlovy v Praze. V roce 1996 vyšel také jeho překlad z francouzštiny dokumentu \"Papežské biblické komise\": \"Výklad bible v církvi\", na němž spolupracoval s Jaroslavem Brožem. Tento dokument shrnuje a hodnotí výsledky biblického bádání za posledních padesát let, zachycuje jeho aktuální stav a naznačuje cestu katolické biblistiky do budoucna.\nV roce 1997 byl jmenován vedoucím Katedry biblických věd na téže fakultě. V roce 1998 publikoval ve sborníku KTF UK své dílo v italštině: \"La vita donata, persa e restituita. Analisi narrativa di 2 Re 4,8-37\", ve kterém podává ukázku narativní analýzy starozákonního textu, reflektujícího nejdůležitější techniky biblických vypravěčů a jejich zamýšlený účinek na čtenáře.\n\nNa Katolické teologické fakultě v Praze v roce 2000 obhájil disertační práci s názvem: \"Lest cestou k požehnání? Pokus o nalezení hermeneutického klíče ke Gn 27,1-45 pomocí komplexní exegetické analýzy\", a byl promován doktorem teologie (Th.D.). V témže roce (2000) byla tato práce oceněna nejvyšším stupněm Bolzanovy ceny UK. Jde o soubor širokého spektra exegetických metod a přístupů, aplikovaných na známý starozákonní text o Jákobově lstivém získání otcovského požehnání, s cílem maximálně pochopit smysl tohoto textu.\nV roce 2001 měl semestrální stáž v \"Centro delle religiose\" v italském Trentu. Od roku 2001 je členem \"Catholic Biblical Association of America\" a korespondentem \"Old Testament Abstracts\".\nV roce 2004 vyšel jeho další překlad z francouzštiny, na kterém opět spolupracoval s Jaroslavem Brožem, dokument \"Papežské biblické komise\" s názvem: \"Židovský národ a jeho svatá Písma v křesťanské Bibli\". Dokument uvádí ve stručném přehledu klíčová témata biblické teologie, objasňuje stanoviska křesťanské exegeze Starého zákona vzhledem ke stanoviskům židovským a postoj novozákonních autorů k \"biblickým Židům\".\nSvou habilitační práci na téma: \"Radost ve Starém zákoně\", postavil na jím již publikovaných dílech: \"Bůh jako subjekt radosti ve Starém zákoně\" (2003) a \"Polarita radosti a bolesti ve Starém zákoně\" (2004); dvě studie, které vyšly ve sbornících KTF UK.\n\nV roce 2006 byl jmenován sídelním kanovníkem kolegiátní kapituly Všech svatých na Hradě pražském a 1. listopadu 2006 byl kardinálem Miloslavem Vlkem instalován.\nJe autorem celé řady knih a článků zabývající se Starým i Novým zákonem a překladatelem starozákonních i současných textů. Podílí se na realizaci projektu revize a dokončení překladu Starého zákona započatého Václavem Bognerem. Na tomto týmovém projektu se podílí kolektiv současných českých katolických biblistů (roku 2006 vyšel 1. svazek – \"Pentateuch\"). Jde o překlad opatřený obšírnými výkladovými poznámkami, který by měl být reprezentativním dílem současné české katolické biblistiky.\n\n\n\n"}
{"id": "801788", "url": "https://cs.wikipedia.org/wiki?curid=801788", "title": "Rakousko na Zimních olympijských hrách 1998", "text": "Rakousko na Zimních olympijských hrách 1998\n\nRakousko na Zimních olympijských hrách 1998 v Naganu reprezentovalo 96 sportovců, z toho 73 mužů a 23 žen. Nejmladším účastníkem byl Julia Lautowa (16 let, 137 dní), nejstarším pak Alois Stadlober (35 let, 318 dní). Reprezentanti vybojovali 17 medailí, z toho 3 zlaté 5 stříbrných a 9 bronzových.\n\n"}
{"id": "801790", "url": "https://cs.wikipedia.org/wiki?curid=801790", "title": "Rakousko na Zimních olympijských hrách 1994", "text": "Rakousko na Zimních olympijských hrách 1994\n\nRakousko na Zimních olympijských hrách 1994 v Lillehammeru reprezentovalo 80 sportovců, z toho 65 mužů a 15 žen. Nejmladším účastníkem byl Mario Stecher (16 let, 217 dní), nejstarším pak Alfred Eder (40 let, 55 dní). Reprezentanti vybojovali 9 medailí, z toho 2 zlaté 3 stříbrné a 4 bronzové.\n\n"}
{"id": "801793", "url": "https://cs.wikipedia.org/wiki?curid=801793", "title": "Longboard", "text": "Longboard\n\nLongboard je delší verze skateboardu. Jeho délka se většinou pohybuje okolo 1 metru, existují však větší i menší varianty (60 – 150 cm). Šířka se pohybuje kolem 19 – 25 cm s výjimkou i více. \n\nOproti skateboardu má větší, širší a měkčí kola, díky nimž je stabilnější a má lepší přilnavost. Trucky, česky podvozek, umožňují zatáčet pohybem v pase (nakláněním), jsou širší a oproti běžným skateboardům mají tzv. reverse kingpiny, tedy osy otočené směrem ven. To rovněž přidává na stabilitě a umožňuje snazší zatáčení.\n\nVyužívá se na carving, cruising, downhill, dancing, sliding, freeride a freestyle. \n\nSkateboarding vznikl v 60. letech 20. století, kdy v okolí Santa Monicy a Venice Beach započal psát svou historii. Tehdejší surfaři hledali způsob dopravy na pláž a zábavu na dobu, kdy nejsou vlny. Postupným vývojem skateboardingu a se vznikem snowboardingu vzniklo něco, čemu už můžeme říkat longboard. Kolem roku 1973, kdy zhruba vznikl první klasický oboustranný skateboard, vznikaly i první invertní (longboardové) trucky. Tím se začal psát začátek longboardu.\n\nMezi základní typy longboardů patří pintail, dropdeck/downhill a drop through. Dále pak existují i hybridní longboardy a cruisery.\n\nDesky: Landyachtz Longboards, Rayne Longboards, Sector 9, Loaded, Moonshine MFG, Originalskateboards, DB Longboards, Fibretec, Madrid, Owl longboards (ČR), Mayhem Longboards (v ČR), Powell Peralta\n\nKola: Venom, Powell Peralta, Remember collective, Arbor, ABEC11, Landyachtz, Orangatang, R.A.D. Wheels, Blood orange.\n\nTrucky: Area, Paris, BEAR, Caliber trucks, Luxe, Ronin trucks. \n\nFreeride neboli volná jízda je disciplína zařaditelná mezi pokročilejší druh sjezdu. Jezdí se na menších kopcích a hodí se pro ni většina topmountových prken (klasické montování trucků) střední tvrdosti až tvrdé (často používané) s kvalitními (normální nebo precizní ale i poloprecizní) trucky a off-set nebo center-set kolečky okolo 70mm průměru. Jízda je většinou do 50 km/h a jezdec při ní často využívá zatáčení prkna k brzdění pomocí oblouků nebo jde do slideingu i v zatáčkách.\n\nPro freeride se hodí mírně dlouhé a široké cesty (100x24 cm). Prostor pro jízdu se dá nalézt prakticky kdekoliv, určitě je třeba postupovat od menších kopců k větším. Nejčastějším úrazem na začátku je nezvládnutí brzdění prkna buď slidem či pomocí nohy (footbrake), proto se doporučuje věnovat základům co nejvíce času.\n\nVe světě je freeride chybně označován jako sliding.\n\nSlidování se rozšířilo ze skateboardovému ježdění, skateboardisti to používali jako stylový způsob brždění (power slide) takže se prakticky pro skate moc nevnik ale longboardisti pro to našli praktičtější použiti kde primárně sloužilo pro stylové brzdění ve vysokých rychlostech. Nabízí široké spektrum triků a možností. Princip je jednoduchý je lepší se nejprve podívat na nějaká videa. Kolečka bývají užší s center-setem s tvrdostí 80a-86a. Slide jde provést na téměř každém prkně, povinnost je nosit helmu a speciální slide rukavice.\n\nPrkna pro slidy prošla delším vývojem. Buď se požívají desky drop-through, které díky nízkému těžišti jsou stabilnější nebo klasický top-mount\n\nPro začátek se pro slidy se hodí strmé a kratší kopce, aby jezdec rychle nabral rychlost a mohl brzdit. Záleží také na vhodném povrchu, aby silnice příliš nedržela kolečka. Pro slidy je třeba mít maximální kontrolu nad deskou. Sliding je cestou, jak se ve větší rychlosti naučit prkno používat k brzdění.\n\nDancing je disciplína, která v sobě spojila prvky freestyle skateboardingu, starých triků na skateboardu a longboardingu v oceánu. Jedná se o různé točivé pohyby, přechody z místa na místo po ploše prkna a elegantní pohyb při jízdě. Na začátku je těžší se naučit jakýkoliv trik.\n\nCesta k němu vede přes základy jízdy a je k ní už třeba vědět, kam a kdy přenést váhu a mít prkno celkově pod kontrolou. K tomu se využívají delší prkna okolo 45 palců (115 cm) a šířky okolo 10 palců (25 cm). Kola a trucky mohou být identické jako pro cruising. Pro dancing se doporučuje vždy použití přilby. K jeho provozování stačí větší betonová plocha umožňující prostor pro jízdu všemi směry. Triky se pak dají dobře kombinovat při jízdě z mírného kopce-pro zkušenější na začátek na velké rovné ploše. Zde se doporučuje i využití chráničů.\n\nKrálovskou a nejprogresivnější disciplínou na longboardu je downhill neboli sjezd. Ta využívá naplno gravitace a schopnosti aerodynamicky zformovat tělo pro snížení odporu vzduchu. K této disciplíně se využívají kopce nad 10 stupňů sklonu. Jezdec se pohybuje rychlostí nad 80 km/h a horní limit prakticky neexistuje. Rekord je 143.6 km/h\n\nPro sjezdy se využívají většinou kvalitní horské cesty či místa s velkým a dlouhým klesáním, aby byl jezdec schopen vyvinout potřebnou rychlost. Pro potřeby aerodynamiky se hodí a jsou doporučovány kožené kombinézy, které chrání celé tělo. Kvůli nebezpečí úrazu se doporučuje tzv. Full-face helma neboli celouzavřená helma s předním krytem - visorem.\n\nPrkna na downhill jsou tvrdá, aby měla stabilitu, mají větší prohnutí pro lepší zatáčivost a mají lepší konkávu a jsou dlouhá většinou okolo 90 cm. Trucky na downhill jsou spíše užší kromě odlévaných trucků se používají i trucky frézované (precizní) s lepšími jízdními a váhovými vlastnostmi, obě verze by měly mít downhill bushingy válcového tvaru. Používají se keramická ložiska, která mají menší odpor (např. Biltin Bearings). Kola pro downhill jsou většinou větší, širší a měkčí (např. Venom Magnum).\n\nProtože se jedná o poměrně nebezpečnou jízdu, je třeba prkno plně ovládat a mít pod kontrolou, zvládat techniku freeridu, cruisingu, slidu a brzdění. Nikdy nelze jezdit bez helmy.\n\nDownhill je jako jediná oficiální závodní disciplínou na longboardu. Organizace IDF pořádá každoročně světový pohár v longboardingu, který má zastávky prakticky po celém světě. Dokonce i v České republice. Závodí se vždy na čas a na prvenství systémem dvou nejrychlejších jezdců ze 4 ve skupině.\n"}
{"id": "801799", "url": "https://cs.wikipedia.org/wiki?curid=801799", "title": "Vyhnánov (Kohoutov)", "text": "Vyhnánov (Kohoutov)\n\nVyhnánov (něm. \"Wihnan\") je malá vesnice, součást (základní sídelní jednotka) obce Kohoutov v okrese Trutnov. Nachází se asi 1¾ km na severovýchod od Kohoutova, necelých 9 km severovýchodně od města Dvůr Králové nad Labem. Východním okrajem vesnice protéká potok Běluňka, na jehož druhém břehu již leží sousední osada Běluň. K roku 2001 zde sčítání lidu udávalo 5 domů a 8 trvale žijících obyvatel.\n\nVyhnánov leží v katastrálním území Kohoutov o rozloze 7,41 km.\n\nV písemných pramenech se vesnice poprvé připomíná k roku 1476 (\"in Wihnanowie\").\n\n"}
{"id": "801808", "url": "https://cs.wikipedia.org/wiki?curid=801808", "title": "Echt!", "text": "Echt!\n\nEcht! je česká rocková skupina, založená roku 1988. Její styl je často označován jako pub rock. V roce 1990 přispěla skladbou „Morning Morning“ na kompilaci \"Sanitka pro Rumunsko\", skladba je původně od skupiny The Fugs. V roce 1997 skupina vydala své první studiové album, do roku 2001 následovaly ještě dvě a od té doby skupina již žádné nevydala.\n\n\n"}
{"id": "801809", "url": "https://cs.wikipedia.org/wiki?curid=801809", "title": "Haltýř", "text": "Haltýř\n\nHaltýř (odvozeno od německého slovesa \"halten\" – udržet, uchovat) může být:\n\n\n"}
{"id": "801812", "url": "https://cs.wikipedia.org/wiki?curid=801812", "title": "Anicia Juliana", "text": "Anicia Juliana\n\nAnicia Juliana (462–528) byla byzantská princezna. Žena vznešeného původu – její matka pocházela z rodu císaře Theodosia Velikého a její otec Flavius Anicius Olybrius byl císařem Západořímské říše. V letech 524 až 527 nechala postavit chrám svatého Polyeukta v Konstantinopoli – jeden z největších kostelů křesťanstva své doby.\n"}
{"id": "801820", "url": "https://cs.wikipedia.org/wiki?curid=801820", "title": "Reveň kadeřavá", "text": "Reveň kadeřavá\n\nReveň kadeřavá (\"Rheum rhabarbarum\") je rostlina náležící do rodu reveň, čeledi rdesnovité. Řapíky listů se užívají jako zelenina, známá pod jménem rebarbora (z latinského názvu).\n\nReveň kadeřavá se nazývá také reveň vlnovitá nebo reveň rebarbora.\n\nStatná, až 2 m vysoká vytrvalá rostlina s přízemními, 50-60 cm dlouhými listy. Čepele listů jsou podlouhlé, vejčité a výrazně zkrabacené. Dlouhý řapík je na líci vrubovitý, na rubu hladký a vydutý, nahoře někdy bělavý, jinak karmínově červený. Lodyha má až 5 cm v průměru a nese bohaté květenství. Okvětí o průměru až 2 mm je žluté, šestičetné a opadávající, tyčinek je 9 ve dvou kruzích, čnělky zpravidla 3. Kvete v červnu a červenci, plod je vejčitý, se 2-4 křídly. Pochází ze Střední Asie (Mongolsko, Sibiř), v Evropě dávno pěstována i na polích, v Česku většinou na zahrádkách.\n\nU rebarbory se konzumují pouze řapíky listů, a to tepelně zpracované, nikdy syrové. Připravují se z nich mimo jiné moučníky s tvarohem, náplně do knedlíků, ovocné polévky, kompoty, zavařeniny a koláče. Při vaření se nedoporučuje používat hliníkové nádobí, jelikož hliník reaguje s obsaženou kyselinou šťavelovou a přechází do zeleniny, což neprospívá zdraví.\n\nZelené listové čepele rebarbory obsahují jedovaté látky včetně kyseliny šťavelové, která je nefrotoxická a korozivní. Jsou popsány otravy lidí po požití listů. Smrtelné následky konzumace byly problémem zejména v první světové válce, kdy byly listy doporučovány ke konzumaci.\n\n\n\n \n"}
{"id": "801822", "url": "https://cs.wikipedia.org/wiki?curid=801822", "title": "Jihogobijský ajmag", "text": "Jihogobijský ajmag\n\nJihogobijský ajmag ( [Ömnögovi ajmag]) je jedním z 21 mongolských ajmagů. Jeho hlavním městem je Dalanzadgad. Nachází se v jižní části země. Hraničí na jihu s Čínskou lidovou republikou a na severu postupně od západu k východu s mongolskými ajmagy Bajanchongorským, Jihochangajským, Středogobijským a Východogobijským. Má 46 858 obyvatel (2000) a rozlohu 165 400 km².\n\nVýchodní ajmag se skládá ze 15 somonů.\n\nV ajmagu se nachází národní park Govi gurvan sajchan bajgalín cogcolbor gazar s dolinou Jolzn Am, dunami Chongoryn Els, útesy Bajandzag a vyschlé jezero Ulán núr. Tato oblast je také dlouhodobě známá pro své bohaté paleontologické nálezy, zejména z období pozdní křídy, kdy zde žili dinosauři.\n\nK historickým památkám ajmagu patří buddhistické kláštery Sangín Dalaj Chíd, Demčigín Chíd, Ulán Sachiusny Chíd a Cagán Tolgojn Chíd.\n"}
{"id": "801823", "url": "https://cs.wikipedia.org/wiki?curid=801823", "title": "Nieuwkoopovo centrum", "text": "Nieuwkoopovo centrum\n\nNieuwkoopovo centrum je důležitá oblast v nejdorzálnější části vegetatativního pólu blastuly drápatek (\"Xenopus\"). Samotné Nieuwkoopovo centrum je endoderm, ale v jeho těsném okolí se začínají vyvíjet důležité struktury zádového mezodermu – somity a chorda – což umožňuje vznik zádové tělní osy. Nieuwkoopovo centrum totiž umožňuje vznik tzv. organizátoru na dorzálním rtu blastoporu.\n\nNa určení buněk Nieuwkoopova centra se výrazným způsobem podílí protein β-katenin, který se již po oplození vajíčka začíná shlukovat v budoucí dorzální části vajíčka a v průběhu rýhování se většina molekul β-kateninu nachází právě v dorzálních vegetativních buňkách. Toto je zřejmě docíleno promyšlenou regulací Wnt signalizace v raném zárodku: v místě vstupu spermie se ustanoví ventrální část budoucího těla a dochází tam k aktivitě GSK-3, což způsobí odbourávání β-kateninu ve ventrální části. V dorzálních blastomerách se naopak β-katenin zachová a spolu s transkripčním faktorem Tcf3 se váže různé geny v jádře a ovlivňuje jejich expresi. Jedním z těchto cílových genů je siamois, který zase následně aktivuje gen goosecoid. Toto jsou důležité geny, které navozují vznik organizátoru.\n\nStruktury podobné Nieuwkoopovu centru jsou u ostatních obratlovců spíše stále nejasné (naopak organizátory jsou již dobře charakterizovány u většiny obratlovců).\n"}
{"id": "801825", "url": "https://cs.wikipedia.org/wiki?curid=801825", "title": "Tal Wilkenfeld", "text": "Tal Wilkenfeld\n\nTal Wilkenfeld (* 2. prosince 1986 Sydney, Austrálie) je australská baskytaristka. Své první sólové album s názvem \"Transformation\" vydala v roce 2007. Tři roky hrála ve skupině Jeffa Becka. Podílela se také na albu \"The Imagine Project\" Herbie Hancocka a \"Jacaranda\" Trevora Rabina.\n\n\n"}
{"id": "801829", "url": "https://cs.wikipedia.org/wiki?curid=801829", "title": "Joe Robinson", "text": "Joe Robinson\n\nJoe Robinson (* 25. května 1991 Temagog, Nový Jižní Wales) je australský kytarista a zpěvák. Ve svých šesti letech začal hrát na klavír. V roce 2008 zvítězil v druhé řadě pořadu Australia's Got Talent.\n\n"}
{"id": "801834", "url": "https://cs.wikipedia.org/wiki?curid=801834", "title": "Rakousko na Zimních olympijských hrách 1992", "text": "Rakousko na Zimních olympijských hrách 1992\n\nRakousko na Zimních olympijských hrách 1992 v Albertville reprezentovalo 58 sportovců, z toho 45 mužů a 13 žen. Nejmladším účastníkem byl Martin Höllwarth (17 let, 302 dní), nejstarším pak Alfred Eder (38 let, 54 dní). Reprezentanti vybojovali 21 medailí, z toho 6 zlatých 7 stříbrných a 8 bronzových.\n\n"}
{"id": "801851", "url": "https://cs.wikipedia.org/wiki?curid=801851", "title": "Steve Walsh", "text": "Steve Walsh\n\nSteve Walsh (* 15. června 1951 St. Louis, Missouri, USA) je americký klávesista, zpěvák, hudební producent a skladatel. Je členem skupiny Kansas. V osmdesátých letech hrál se skupinou Streets.\n\nSeznam neobsahuje nahrávky skupiny Kansas.\n\n"}
{"id": "801853", "url": "https://cs.wikipedia.org/wiki?curid=801853", "title": "Dietrich Fischer-Dieskau", "text": "Dietrich Fischer-Dieskau\n\nDietrich Fischer-Dieskau (28. května 1925, Berlín – 18. května 2012, Berg) byl německý zpěvák (baryton), dirigent, malíř, spisovatel a recitátor.\n\nByl interpretem řady operních rolí (Wolfgang Amadeus Mozart, Giacomo Puccini, Richard Wagner, Richard Strauss), písňové tvorby (Franz Schubert, Robert Schumann, Johannes Brahms, Gustav Mahler, Hugo Wolf) či kantát (Johann Sebastian Bach). Za své dílo byl oceněn mnoha cenami a vyznamenáními.\n\n"}
{"id": "801855", "url": "https://cs.wikipedia.org/wiki?curid=801855", "title": "Václav Bogner", "text": "Václav Bogner\n\nVáclav Bogner (11. června 1911 Plzeň – 15. října 1988 Praha) byl český katolický kněz, významný katolický biblista a překladatel, protagonista římskokatolického liturgického překladu Bible. Na kněze byl vysvěcen 16. června 1935, poté působil jako kaplan ve Stříbře, v Praze u kostela sv. Jindřicha a sv. Kunhuty a v Trnové u Prahy. Většinu kněžského života působil v břevnovském kostele Panny Marie Vítězné.\n\nByl docentem starověkých biblických jazyků na pražské Teologické fakultě Univerzity Karlovy již před II. světovou válkou. V roce 1943, když byly nacisty uzavřeny vysoké školy, bylo Bognerovi úředně zakázáno vyučovat na vysoké škole. Stáhl se do ústraní jako kaplan farnosti Trnová. Po skončení války odešel zpět na teologickou fakultu Univerzity Karlovy. Na počátku padesátých let 20. století byla tato fakulta vyloučena ze svazku Univerzity Karlovy a pod názvem Cyrilometodějská bohoslovecká fakulta (CMBF) přestěhována do Litoměřic. Za těchto okolností Bogner rezignoval na své další působení na této fakultě, i když mu bylo nabízeno vedení katedry lingvistiky s hodností profesora. Rozhodl se vyměnit kariéru vysokoškolského pedagoga za doživotní poslání duchovního správce bělohorského poutního kostela Panny Marie Vítězné, kde pracoval následujících 35 let. Pomohl řadě budoucích studentů teologie, díky svým kontaktům, aby se dostali ke studiu na Teologickou fakultu (např. v roce 1961 budoucímu Mons. Ing. Josefu Mixovi, s nímž se znal z víkendových setkání na Berounce).\n\nSoučasně se věnoval i překladům starozákonních knih z původních jazyků a s přihlédnutím k Nové Vulgátě přeložil Starý zákon v letech 1973–1978. Knihy pak vyšly tiskem: v letech 1973–1986 \"Žalmy\" (znovu pak v nakladatelství Zvon, Praha 1995), jako další díl v roce 1978 \"Job\", \"Přísloví\", \"Kazatel\" a \"Píseň písní\"; ve čtyřech svazcích knihy prorocké a v jednom svazku knihy tzv. \"deuterokanonické\", \"Sirachovec\" a \"Kniha moudrosti\".\nZ \"Pentateuchu\" a dějepisných knih Starého zákona Bogner přeložil pouze úryvky uvedené v liturgických knihách. Žel, dokončit toto náročné a rozsáhlé dílo už nestačil. Zemřel ve věku 77 let v roce 1988. Jako duchovní správce na Bílé Hoře byl pohřben na břevnovském hřbitově u sv. Markéty.\n\nDostane-li na začátku 21. století běžný Čech otázku, jaký zná český biblický překlad, téměř každý si vzpomene na Bibli kralickou, věřící křesťané, a snad i někteří mladší lidé mimo církve také na tzv. \"ekumenickou bibli\" (Český ekumenický překlad), leckteří katolíci si případně uvědomí, že při bohoslužbách se čte ještě z jiného překladu, tzv. liturgického (neboli Bognerova). Jedna kompletní bible ze 16. století a dva překlady moderní není tak málo. Ve skutečnosti však v Čechách má čtení bible v srozumitelném jazyce zakotvení mnohem hlubší a co do starobylosti překladatelské tradice i počtu a rozmanitosti překladů stojí Čechy a Morava v celoevropském měřítku právem na jednom z nejčestnějších míst.\nVáclav Bogner byl vedoucím překladatelské skupiny biblistů, kteří pro liturgické užití přeložili (z řečtiny, ale se stálým zřetelem k Nové Vulgátě) Nový zákon. Vyšel v roce 1989. Jeho text není zcela nový. Jde spíše o revizi překladu Ondřeje Petrů, který vyšel poprvé v Římě roku 1968. Odtud, přesněji ze 3. vydání z roku 1976 jsou převzaty i poznámky a úvody. (Ovšem ani překlad Ondřeje Petrů nepovstal nezávisle. Z části vznikal jako revize staršího překladu Pavla Škrabala z roku 1948, na kterém se Petrů podílel jako spolupracovník, a tento text byl ještě dále upravován i po smrti Petrů v roce 1970.)\nBogner na nápaditý, svěží a poměrně volný překlad Petrů navázal. Bogner však byl o něco „opatrnější“ než uvolněný text Petrů. V 70. letech 20. století (po definitivním zavedení češtiny do celé katolické liturgie) byl převzat do katolických lekcionářů. První vydání Bognerova Nového zákona jako kompletu se objevilo roku 1989. Tím byla završena druhá návazná řada katolických novozákonních překladů (Škrabal-Škrabal/Petrů-Petrů-Bogner).\n\n\n\n\n"}
{"id": "801857", "url": "https://cs.wikipedia.org/wiki?curid=801857", "title": "Echo Lake (Washington)", "text": "Echo Lake (Washington)\n\nEcho Lake je obec v okrese Snohomish v americkém státě Washington. V roce 2000 měla 849 obyvatel. Z toho 91 % tvořili běloši, 2 % Asiaté a necelé 1 % původní obyvatelé. Z 4,5 km² rozlohy obce tvořila 1 % voda. V březnu 2008 zde došlo ke žhářství, když byly na zdejší ulici Echo Lake Road spáleny čtyři drahé domy. Údajně se incidentu dopustila organizace Earth Liberation Front.\n"}
{"id": "801860", "url": "https://cs.wikipedia.org/wiki?curid=801860", "title": "Hotel New Hampshire (román)", "text": "Hotel New Hampshire (román)\n\nHotel New Hampshire (anglicky \"The Hotel New Hampshire\") je román amerického spisovatele Johna Irvinga, vydaný v roce 1981 v USA. Autor jej věnoval své první manželce Shyle. Celkově pátý vydaný román Johna Irvinga je nekonvenční rodinnou ságou Berryů, v níž otec rodiny Win Berry touží vést dobrý hotel.\n\nRomán vznikl přepracovaním a rozšířením povídky Penzión Grillparzer, která se objevuje v knize \"Svět podle Garpa\" jakožto fiktivní povídka protagonisty Garpa. Jak je u Irvinga zvykem, o bizarní situace není v díle nouze, čtenář v ději narazí např. na témata: znásilnění, incest, teroristický útok aj.\n\nČesky knihu vydalo mj. nakladatelství Mustang v roce 1995.\n\nSnem otce početné rodiny Berryů je vést malý hotel s kvalitními službami. Nejprve se pokouší udělat hotel z vysloužilé dívčí školy ve státě New Hampshire a poté zkouší štěstí i v hlavním městě Rakouska Vídni, kam se rodina později přestěhuje. Jeho manželka Mary a nejmladší z dětí Egg zahynou při leteckém neštěstí. Kniha sleduje osudy dalších čtyř sourozenců Franny, Johna (vypravěč), Lilly a Franka. John a Franny k sobě cítí větší náklonnost než jen sourozeneckou, Frank je homosexuál a druhá nejmladší členka rodiny Lilly je liliputánka. K rodině patří ještě pes Truchlík.\n\n\n\nV roce 1984 vznikl v koprodukci Kanady / Velké Británie / USA stejnojmenný film \"Hotel New Hampshire\", režie se ujal anglický režisér Tony Richardson. Hrají: Rob Lowe, Jodie Fosterová, Paul McCrane, Beau Bridges, Nastassja Kinski, Lisa Banesová, Seth Green, Joely Richardson, Wallace Shawn, Matthew Modine, Wilford Brimley, Anita Morrisová, Timothy Webber, Dorsey Wright, Amanda Plummerová, Fred Doederlein.\n\n"}
{"id": "801862", "url": "https://cs.wikipedia.org/wiki?curid=801862", "title": "Järfälla IBK", "text": "Järfälla IBK\n\nJärfälla IBK (také \"Järfälla Spiders\") je švédský florbalový klub hrající ve Švédské Superlize. S více než 500 registrovanými hráči patří mezi největší švédské kluby. Svá domácí utkání hraje Järfälla IBK v Jakobsberské sportovní hale s kapacitou 1 100 diváků.\n\nJärfälla IBK nikdy nevyhrála nejvyšší švédskou florbalovou ligu. Play-off se klub naposledy zúčastnil v sezóně 2004/05. \n\n\n\n"}
{"id": "801863", "url": "https://cs.wikipedia.org/wiki?curid=801863", "title": "Esperance (Washington)", "text": "Esperance (Washington)\n\nEsperance je obec v okrese Snohomish v americkém státě Washington. V roce 2010 ji obývalo 3 601 lidí, z nichž 78 % tvořili běloši, 11 % Asiaté a 3 % Afro-Američané. 5 % obyvatelstva bylo hispánského původu. Obec má rozlohu 1,9 km², z čehož vše je souš.\n"}
{"id": "801864", "url": "https://cs.wikipedia.org/wiki?curid=801864", "title": "Náměstí bána Jelačiće", "text": "Náměstí bána Jelačiće\n\nNáměstí bána Jelačiće (chorvatsky Trg bana Jelačića) je hlavní náměstí v Záhřebu, metropoli Chorvatska. Svůj název nese po bánu Josipu Jelačićovi, který spravoval zemi v 19. století. Záhřebané mu s oblibou říkají \"Jelačić plac\". Náměstí se nachází v samém centru města, v historické části Záhřebu, která je známa pod názvem Dolní město (chorvatsky \"Donji Grad\"). Náměstí dominuje jezdecká socha bána.\n\nNáměstí, které existovalo již v 17. století, bylo roku 1866 doplněno sochou bána Josipa Jelačiće, jejímž autorem byl Anton Dominik Fernkom. O její umístění usilovali především zástupci města loajální monarchii, ačkoliv četní obyvatelé Záhřebu proti ní tehdy protestovali. \n\nV souvislosti s rozvojem tramvajové sítě se i Jelačićovo náměstí dočkalo tramvajového spojení s celým městem. Tramvajová trať byla vybudována napříč náměstím ve směru východ-západ (vychází ze třídy \"Ilica\" a ústí v ulici \"Nikole Jurišića\"), později během rekonstrukce byla přesunuta k jižnímu okraji náměstí. Z této tratě také odbočuje trať do Pražské ulice (chorvatsky \"Praška ulica\").\n\nV roce 1947 byla socha odstraněna. Komunistická moc označila Jelačiće za kolaboranta rakouského režimu. Pro vzmáhající se socialistický realismus byla tato postava navíc značně nevhodná. Prostranství bylo také přejmenováno, a to na Náměstí republiky (srbochorvatsky \"Trg republike\").\n\nRoku 1987 se v Záhřebu konala Univerziáda. Během příprav na tuto sportovní akci byla rekonstruována celá řada veřejných prostranství v centru města. Nové podoby se dočkalo proto i Jelačićovo náměstí (zřízení např. pěší zóny). Odkryty byly navíc i některé starší prvky, odstraněné během dřívějších rekonstrukcí. Obnovena byla také i fontána, nacházející se na východním okraji náměstí.\n\nBěhem roku 1989 se v souvislosti s pádem monopolu komunistické moci začalo stále častěji diskutovat o tom, jestli by se socha bána Jelačiće neměla na náměstí vrátit. Ačkoliv komunisté zahájili v tisku rozsáhlou kampaň proti znovuumístění chorvatského bána do prostřední části náměstí, po svobodných volbách v roce 1990 už jejich hlas mohl být jen stěží slyšet. V říjnu 1990 tak byla socha symbolicky (opakování odkrytí z roku 1866 znovu slavnostně odhalena a náměstí nese opět Jelačićovo jméno. Došlo pouze ke změně orientace – socha dříve ukazovala mečem k severu (k Maďarsku), nyní k jihu.\n\nV současné době je náměstí klíčovým centrem záhřebského společenského života a konají se tu různé kulturní a společenské události.\n"}
{"id": "801868", "url": "https://cs.wikipedia.org/wiki?curid=801868", "title": "Pečorské moře", "text": "Pečorské moře\n\nPečorské moře ( ) je moře v jihovýchodní části Barentsova moře mezi ostrovy Kolgujev a Vajgač. Pojmenování se poprvé objevuje v atlase Gerharda Mercatora z roku 1595. V souladu se stanoviskem ÚVV SSSR z 28. listopadu 1935 tvoří severovýchodní hranici spojnice mysu Čjornyj na Nové zemi a jižního vstupu do zátoky Kostin Šar na severu ostrova Kolgujev, jihovýchodní hranici spojnice jižního zakončení stejného ostrova zvané Ploskije Koški a mys Svjatoj Nos Timanskij na pevnině. Rozměry moře jsou 300 km z východu na západ a 180 km ze severu na jih. Rozloha činí 81 263 km² a objem 4380 km³.\n\nPobřeží moře je členěno četnými zátokami. Jsou to Ramenka, Kolokolkova, Chajpudyrská zátoka, Pečorská zátoka. Největším přítokem je Pečora.\n"}
{"id": "801876", "url": "https://cs.wikipedia.org/wiki?curid=801876", "title": "J. Ross Baughman", "text": "J. Ross Baughman\n\nJohn Ross Baughman (* 7. května 1953, Dearborn), známý jako J. Ross Baughman je americký fotoreportér, který získal v roce 1978 Pulitzerovu cenu Pulitzer Prize for Feature Photography za fotografie, ukazující brutální zacházení s vězni ze strany Rhodesianských bezpečnostních sil z roku 1977.\n\n\n\n\n\n\n\n"}
{"id": "801882", "url": "https://cs.wikipedia.org/wiki?curid=801882", "title": "Anhydrid kyseliny octové", "text": "Anhydrid kyseliny octové\n\nAnhydrid kyseliny octové (někdy též anhydrid kyseliny ethanové či acetanhydrid) je organická sloučenina se vzorcem (CHCO)O. Tato látka se používá v organické chemii.\n\nPrůmyslově se vyrábí reakcí oxidu uhelnatého s methylesterem kyseliny octové, dle rovnice:\nTato reakce probíhá za katalýzy jodidu lithného a jodidu rhoditého.\n\nAnhydrid kyseliny octové reaguje s alkoholy za vzniků esterů kyseliny octové a kyseliny octové, dle rovnice:\nTato látka rovněž reaguje s benzenem za vzniku methylfenylketonu a kyseliny octové, dle rovnice:\nAcetanhydrid se používá na výrobu kyseliny acetylsalicylové, známé spíše jako aspirin či acylpirin (jejich účinná látka), z kyseliny salicylové:\n\nTato látka se pouze omezeně rozpouští ve vodě, protože s ní reaguje, a lze tedy dosáhnout maximální koncentrace 2,6 gramů ve 100 mililitrech vody; koncentrace neustále klesá, protože sloučenina reaguje s vodou dle rovnice:\nAby se předešlo znehodnocení acetanhydridu vzdušnou vlhkostí, je nutné tuto látku skladovat ve vzduchotěsných ampulích a po otevření se musí rychle spotřebovat.\n"}
{"id": "801884", "url": "https://cs.wikipedia.org/wiki?curid=801884", "title": "Kostel Nejsvětější Trojice (Gergeti)", "text": "Kostel Nejsvětější Trojice (Gergeti)\n\nCminda Sameba (gruzínsky: წმინდა სამება - \"Cminda Sameba\") nebo také Kostel Nejsvětější Trojice v Gergeti ( \"Gergetis samebis eklesia\") - je komplex gruzínsko-pravoslavných kostelů na malé náhorní plošině poblíž městečka Stepancminda.\n\nNázev \"Gergeti\" () pochází ze zaniklé vesnice \"Gergeti\" při levém břehu řeky Těrek naproti městečka Stepancminda. Kostel byl v této vesnici postaven a do dnešního dne nese její jméno i po jejím zániku.\n\nKostel byl postaven ve 14. století jako jediný s kopulí s křížem v provincii Chevi. Oddělená věž se zvonicí se datuje z téže doby. Izolovaná poloha komplexu na vrcholu vysoké hory obklopené mohutností přírody z něj udělala symbol Gruzie. Podle gruzínského autora Vachuštiho Batonišviliho sem byly v době nebezpečí v 18. století převezeny a uschovány vzácné památky z Mcchety. Za doby existence SSSR zde byly veškeré bohoslužby zakázány, ale kostel se stal významným, turisty navštěvovaným místem. Roku 1988 sovětské autority zkonstruovaly kabinovou lanovku ke kostelu s jednou stanicí z místa, kde dnes stojí Stepancmindské historické muzeum. Obyvatelé Kazbegi byli takovýmto jednáním pohoršeni a lanovku zanedlouho strhli. Po rozpadu SSSR se začal těšit aktivitě Gruzínsko-pravoslavné církve.\n\nDnes je populárním výletním místem turistů. Přístupný je buď pěšky za tříhodinového stoupání nebo objížďkou po horské cestě terénním autem za 30 minut.\n\n"}
{"id": "801886", "url": "https://cs.wikipedia.org/wiki?curid=801886", "title": "Házená na Letních olympijských hrách 2008", "text": "Házená na Letních olympijských hrách 2008\n\nTurnaj se odehrál v rámci XXIX. olympijské hry ve dnech 9. - 24. srpna 2008 v Pekingu.\n\nTurnaje se zúčastnilo 12 mužstev, rozdělených do dvou šestičlenných skupin, z nichž první čtyři postoupily do play off, kde se hrálo o medaile. Olympijským vítězem se stalo mužstvo Francie.\n\n Chorvatsko - Španělsko 31:29 (16:11)\n\n10. srpna 2008 (9:00) – Peking\n\n10. srpna 2008 (14:00) – Peking\n\n10. srpna 2008 (19:00) – Peking\n\n12. srpna 2008 (9:00) – Peking\n\n12. srpna 2008 (14:00) – Peking\n\n12. srpna 2008 (15:45) – Peking\n\n14. srpna 2008 (10:45) – Peking\n\n14. srpna 2008 (15:45) – Peking\n\n14. srpna 2008 (20:45) – Peking\n\n16. srpna 2008 (9:00) – Peking\n\n16. srpna 2008 (14:00) – Peking\n\n16. srpna 2008 (19:00) – Peking\n\n18. srpna 2008 (10:45) – Peking\n\n18. srpna 2008 (15:45) – Peking\n\n18. srpna 2008 (20:45) – Peking\n\n Island - Rusko 33:31 (19:16)\n\n10. srpna 2008 (10:45) – Peking\n\n10. srpna 2008 (15:45) – Peking\n\n10. srpna 2008 (20:45) – Peking\n\n12. srpna 2008(10:45) – Peking\n\n12. srpna 2008 (19:00) – Peking\n\n12. srpna 2008 (20:45) – Peking\n\n14. srpna 2008 (9:00) – Peking\n\n14. srpna 2008 (14:00) – Peking\n\n14. srpna 2008 (19:00) – Peking\n\n16. srpna 2008 (10:45) – Peking\n\n16. srpna 2008 (15:45) – Peking\n\n16. srpna 2008 (20:45) – Peking\n\n18. srpna 2008 (9:00) – Peking\n\n18. srpna 2008 (14:00) – Peking\n\n18. srpna 2008 (19:00) – Peking\n\n Chorvatsko - Dánsko 26:24 (14:12)\n\n20. srpna 2008 (18:00) – Peking\n\n20. srpna 2008 (12:00) – Peking\n\n20. srpna 2008 (14:15) – Peking\n\n20. srpna 2008 (20:15) – Peking\n\n Francie - Chorvatsko 25:23 (12:11)\n\n22. srpna 2008 (18:00) – Peking\n\n22. srpna 2008 (20:15) – Peking\n\n Francie - Island 28:23 (15:10)\n\n24. srpna 2008 (15:45) – Peking\n\n Španělsko - Chorvatsko 35:29 (12:14)\n\n24. srpna 2008 (13:30) – Peking\n\n Polsko - Jižní Korea 29:26 (15:14)\n\n22. srpna 2008 (14:15) – Peking\n\n22. srpna 2008 (12:00) – Peking\n\n Polsko - Rusko 29:28 (14:15)\n\n24. srpna 2008 (10:15) – Peking\n\n Dánsko - Jižní Korea 37:26 (15:13)\n\n24. srpna 2008 (8:00) – Peking\n\n1. Francie\n\nTrenér: Claude Onesta\n\n2. Island\n\nTrenér: Guðmundur Guðmundsson\n\n3. Španělsko\n\nTrenér: Juan Carlos Pastor\n\nTurnaj se odehrál v rámci XXIX. olympijské hry ve dnech 9. - 23. srpna 2008 v Pekingu.\n\nTurnaje se zúčastnilo 12 družstev, rozdělených do dvou šestičlenných skupin, z nichž první čtyři postoupily do play off, kde se hrálo o medaile. Olympijským vítězem se stalo družstvo Norska.\n\n Francie - Angola 32:21 (13:14)\n\n9. srpna 2008 (9:00) – Peking\n\n9. srpna 2008 (14:00) – Peking\n\n9. srpna 2008 (19:00) – Peking\n\n11. srpna 2008 (9:00) – Peking\n\n11. srpna 2008 (14:00) – Peking\n\n11. srpna 2008 (19:00) – Peking\n\n13. srpna 2008 (10:45) – Peking\n\n13. srpna 2008 (15:45) – Peking\n\n13. srpna 2008 (19:00) – Peking\n\n15. srpna 2008 (9:00) – Peking\n\n15. srpna 2008 (15:45) – Peking\n\n15. srpna 2008 (19:00) – Peking\n\n17. srpna 2008 (10:45) – Peking\n\n17. srpna 2008 (14:00) – Peking\n\n17. srpna 2008 (15:45) – Peking\n\n Maďarsko - Švédsko 30:24 (15:14)\n\n9. srpna 2008 (10:45) – Peking\n\n9. srpna 2008 (15:45) – Peking\n\n9. srpna 2008 (20:45) – Peking\n\n11. srpna 2008 (10:45) – Peking\n\n11. srpna 2008 (15:45) – Peking\n\n11. srpna 2008 (20:45) – Peking\n\n13. srpna 2008 (9:00) – Peking\n\n13. srpna 2008 (14:00) – Peking\n\n13. srpna 2008 (20:45) – Peking\n\n15. srpna 2008 (10:45) – Peking\n\n15. srpna 2008 (14:00) – Peking\n\n15. srpna 2008 (20:45) – Peking\n\n17. srpna 2008 (9:00) – Peking\n\n17. srpna 2008 (19:00) – Peking\n\n17. srpna 2008 (20:45) – Peking\n\n Norsko - Švédsko 31:24 (16:10)\n\n19. srpna 2008 (12:00) – Peking\n\n19. srpna 2008 (14:15)– Peking\n\n19. srpna 2008 (18:00) – Peking\n\n19. srpna 2008 (20:15) – Peking\n\n Norsko - Korejská republika 29:28 (14:15)\n\n21. srpna 2008 (18:00) – Peking\n\n21. srpna 2008 (20:15) – Peking\n\n Norsko - Rusko 34:27 (18:13)\n\n23. srpna 2008 (15:45) – Peking\n\n Korejská republika - Maďarsko 33:28 (13:15)\n\n23. srpna 2008 (13:30) – Peking\n\n Čína - Švédsko 20:19 (8:7)\n\n21. srpna 2008 (12:00) – Peking\n\n21. srpna 2008 (14:15) – Peking\n\n Francie - Čína 31:23 (15:10)\n\n23. srpna 2008 (12:15) – Peking\n\n Rumunsko - Švédsko 34:30 (17:15)\n\n23. srpna 2008 (10:00) – Peking\n\n1. Norsko\n\nTrenér: Marit Breivik\n\n2. Rusko\n\nTrenér:Jewgeni Trefilow\n\n3. Korea\n\nTrenér: Lim Young-chul\n\n"}
{"id": "801888", "url": "https://cs.wikipedia.org/wiki?curid=801888", "title": "Mac Miller", "text": "Mac Miller\n\nMalcolm James McCormick, spíše známý pod svým uměleckým jménem Mac Miller (19. ledna 1992 Pittsburgh, Pensylvánie — 7. září 2018 Los Angeles, Kalifornie) byl americký rapper. Byl to také hudební producent pod pseudonymem Larry Fisherman. Miller byl také známý pod svými alter-egos Delusional Thomas a  Larry Lovestein & The Velvet Revival.\n\nV roce 2010 při práci na mixtapu K.I.D.S. uzavřel smlouvu s vydavatelstvím Rostrum Records. Po vydání dalších dvou mixtapů dokončil v roce 2011 své debutové studiové album Blue Slide Park, které vyšlo 8. listopadu. Toto album dosáhlo první příčky US Billboard 200, a tak se stalo prvním samostatně distribuovaným albem, které se dostalo na vrchol žebříčku, od roku 1995, kdy podobně uspělo album Dogg Food kolektivu Tha Dogg Pound.\n\nZačátkem roku 2013, založil Mac svůj vlastní label, REMember, který je pojmenovaný po jeho zesnulém kamarádovi, Reubenovi Elimu Mitranovi. Tohoto roku bylo také vydáno 18. června druhé album, Watching Movies With The Sound Off. V lednu 2014 se definitivně rozloučil s Rostrum Records a v říjnu uzavřel pro sebe i jeho label smlouvu s Warner Bros Records.\n\nM. J. McCormick byl synem fotografky Karen Meyers a architekta Marka McCormicka. Jeho otec byl křesťan a matka židovka; Miller byl vychovaný jako obřezaný žid a podstoupil bar micva. Starší bratr Miller McCormick se živí jako designer a ilustrátor. Vyrůstal v Pittsburghu v části Point Breeze. Navštěvoval školy Winchester Thurston School, základní školu a Taylor Allderdice High School, střední školu, na které se v 15 začal věnovat hip-hopu. Byl to hudební samouk, uměl hrát na piáno, kytaru, bicí a basu.\n\nMiller začal rapovat, když mu bylo 14. Před rapováním chtěl však být zpěvákem a skladatelem. Svůj první mixtape, \"But My Mackin' Ain't Easy\" vydal patnáctiletý pod uměleckým jménem EZ-Mac roku 2007. Byl také součástí dvoučlenné skupiny, The Ill Spoken, kde byl dalším členem členem jeho kamarád, Beedie.\n\nRoku 2009 vydal se změněným uměleckým jménem, Mac Miller, dva mixtapy, \"The Jukebox: Prelude to Class Clown\" a \"The High Life\". Tohoto roku se též zúčastnil Pittsburské MC soutěže, Rhyme Calisthenics, kde se dostal až do nejlepší čtyřky.\n\nNa začátku roku 2010 byl Miller upsán vydavatelství Rostrum Records. Prezident a zakladatel Rostrum Records, Benjy Grinberg potkal Maca, když byl v ID Labs s Wiz Khalifem. Benjy dával Macovi rady, ale neprojevoval žádný zájem o spolupráci,dokud nezačal Mac pracovat na mixtapu K.I.D.S. Poté se o něj začaly zajímat i jiná vydavatelství, ale on si vzhledem k místě a asociaci s Wiz Khalifem vybral právě Pittsburské Rostrum. K.I.D.S., mixtape inspirovaný filmem Kids byl vydán 13. srpna, 2010. Na konci roku 2010 bylo vydáno jeho první turné, které se okamžitě na všech lokalitách vyprodalo.\n\nZemřel 7. září 2018 na nechtěné předávkování kokainem, fentanylem a alkoholem. Jeho tělo bylo nalezeno v jeho domě v Malibu v Kalifornii.\n\n"}
{"id": "801907", "url": "https://cs.wikipedia.org/wiki?curid=801907", "title": "Pulp", "text": "Pulp\n\nPulp může být:\n\n\n"}
{"id": "801913", "url": "https://cs.wikipedia.org/wiki?curid=801913", "title": "Írán na Letních olympijských hrách 2008", "text": "Írán na Letních olympijských hrách 2008\n\nÍrán na Letních olympijských hrách 2008 v Pekingu reprezentovalo 55 sportovců z toho 52 mužů a 3 ženy. Reprezentanti vybojovali 2 medaile, z toho 1 zlatou a 1 bronzovou.\n\n"}
{"id": "801914", "url": "https://cs.wikipedia.org/wiki?curid=801914", "title": "Nicolae Timofti", "text": "Nicolae Timofti\n\nNicolae Timofti (* 22. prosince 1948, Ciutulești, Moldavsko) je moldavský politik, který zastával v letech 2012–2016 úřad prezidenta Moldavské republiky. Původní profesí soudce, prezidentem se stal po téměř tříletém patu, kdy země byla bez hlavy státu, protože rozložení sil v parlamentu neumožňovalo získat potřebnou třípětinovou podporu (tj. 61 hlasů) pro svého kandidáta ani nejsilnější straně – komunistům (42 mandátů), ani vládní koalici všech ostatních parlamentních stran (59 mandátů). Timoftiho nominovala vládní koalice a jeho zvolení umožnila podpora tří bývalých komunistických poslanců, kteří přešli (do té doby k mimoparlamentní) socialistické straně.\n\nNicolae Timofti se narodil 22. prosince 1948 v obci Ciutulești na severu Moldavska. Jeho děd Tudor byl roku 1949 z politických důvodů deportován do Amurské oblasti na Dálném východě, kde roku 1953 zemřel. Budoucí prezident pracoval od svých 15 let jako cestář u okresní správy silnic ve Florești, později se vyučil automechanikem. Roku 1967 mu bylo umožněno studium práv na Moldavské státní univerzitě v Kišiněvě, které dokončil v roce 1972. Po absolvování základní vojenské služby krátce působil na Ministerstvu spravedlnosti Moldavské sovětské socialistické republiky, od roku 1976 soudce, v letech 1980–1990 soudce Nejvyššího soudu Moldavské SSR.\n\nPo vzniku samostatného Moldavska působil ve vysokých justičních funkcích. 16. března 2012 byl parlamentem zvolen prezidentem republiky. Získal 62 hlasů, ke zvolení jich potřeboval minimálně 61. Nicolae Timofti je ženatý a má tři děti.\n\n"}
{"id": "801923", "url": "https://cs.wikipedia.org/wiki?curid=801923", "title": "Michail Fradkov", "text": "Michail Fradkov\n\nMichail Jefimovič Fradkov (; * 1. září 1950) byl ruský premiér od března 2004 do září 2007.\n\nNarodil se v rodině židovského původu z otcovy strany poblíž Samary, vystudoval jak moskevský Institut designu obráběcích strojů (1972), tak Akademii zahraničního obchodu (1981).\n\nV letech 1973–1975 působil v ekonomické sekci na ruském velvyslanectví v Indii. Roku 1991 se stal ruským zástupcem v rámci Všeobecné dohody o clech a obchodu v Ženevě, od roku 1992 už ale působil jako náměstek ministra zahraničních ekonomických vztahů a po roce 1993 jako jeho první náměstek. 15. dubna 1997 byl jmenován ministrem zahraničních ekonomických vztahů a obchodu a o rok později ministrem obchodu. Pak působil jako náměstek ministra Rady bezpečnosti a v roce 2001 byl jmenován ředitelem Federální daňové policie a v roce 2003 se stal ruským zástupcem v EU.\n\nMinisterským předsedou se stal roku 2004 a vedl celkem dvě ruské vlády. Rezignoval roku 2007 a ve funkci jej nahradil Viktor Zubkov. Poté se stal ředitelem zahraniční zpravodajské služby.\n"}
{"id": "801924", "url": "https://cs.wikipedia.org/wiki?curid=801924", "title": "Publius Cornelius Scipio", "text": "Publius Cornelius Scipio\n\nPublius Cornelius Scipio († 211 př. n. l.) byl římský voják a politik, pocházející z významného patricijského rodu Corneliů. Na počátku druhé punské války ho Římané vyslali jako konzula do Hispánie, aby tam bojoval s Hannibalem. Kartaginský vojevůdce však překročil Alpy a zvítězil nad Scipionem v bitvě u Ticina. Scipio dosáhl později jistých vojenských úspěchů nad Kartáginci v Hispánii, kde válčil několik let společně se svým starším bratrem Gnaeem Corneliem Scipionem. V roce 211 př. n. l. padl v bitvě u horní Baetis. Nedlouho nato přišel o život také jeho bratr.\n\nPublius Cornelius Scipio se narodil jako syn Lucia Cornelia Scipiona, zastávajícího v roce 259 př. n. l. úřad konzula. Jeho starší bratr Gnaeus Cornelius Scipio vykonával tentýž úřad v roce 222 př. n. l. V roce 218 př. n. l., v prvním roce druhé punské války, se Publius stal konzulem společně s Tiberiem Semproniem Longem. Krátce po vypuknutí konfliktu se Římané dozvěděli, že kartaginský vojevůdce Hannibal vytáhl s vojskem z hispánského města Nové Kartágo (dnešní Cartagena) a překročil řeku Hiberus (Ebro). V reakci na to se rozhodli vyslat Scipiona proti Hannibalovi do Hispánie, zatímco Sempronius se měl na Sicílii chystat k invazi do severní Afriky.\n\nScipionův odjezd z Itálie se poněkud pozdržel, neboť jednu ze svých dvou legií musel přenechat praetoru Luciu Manliu Vulsonovi k potlačení nedávno vypuklého povstání Bojů v Předalpské Galii. Poté, co dokončil dodatečné odvody, vyplul v srpnu nebo počátkem září s 60 pětiveslicemi do Hispánie. Po pěti dnech plavby podél pobřeží Ligurie se dostal do okolí Massalie (Marseille), řecké obce stojící na straně Římanů. Zakotvil u nejbližšího ústí řeky Rhodanus (Rhôna) a rozbil na tamto místě tábor, aby svým mužům, vyčerpaným plavbou, dopřál odpočinek. Třebaže obdržel informaci, že Hannibal překročil Pyreneje, měl za to, že je dosud velmi daleko. Záhy ho ale překvapila zpráva, že Punové, postupující od západu, dosáhli Rhodanu zhruba ve stejnou dobu jako jeho vojsko. Vybral proto 300 jezdců a pověřil je úkolem prozkoumat postavení a sílu nepřítele. Hannibal si mezitím vynutil přechod přes Rhodanus proti nepřátelskému galskému kmeni Volků, bránícímu protilehlý břeh. Podle Polybia se místo, kde Kartáginci překonali řeku, nacházelo ve vzdálenosti čtyřdenního pochodu od moře. Přeprava vojáků probíhala v plném proudu, když 500 numidských jezdců, vyslaných Hannibalem na výzvědy, narazilo nedaleko vlastního tábora na římskou jízdu. V nastalém krvavém střetu dosáhli Římané vítězství a zahnali Numiďany na útěk.\n\nJakmile vracející se jízda zpravila Scipiona o pohybu nepřátel, konzul neprodleně vyrazil s celým vojskem za Kartáginci. K přechodu přes Rhodanus ale nedokázal přitáhnout dříve, než tři dny po jejich odchodu. Vzhledem k protivníkově náskoku, zanechal pronásledování a vrátil se k lodím. Jelikož pochopil, že Hannibal zamýšlí přejít přes Alpy, neprodleně se vydal zpět do Itálie. Většinu svého vojska předal svému bratru Gnaeovi, jemuž uložil, aby pokračoval v původně plánované výpravě proti Punům v Hispánii. Toto strategické rozhodnutí zásadním způsobem předurčilo další průběh války, protože Scipio tím Hannibala odřízl od tamějších bohatých zdrojů a přísunu posil a zároveň přiměl Puny soustředit své síly na obranu této země před Římany.\n\nScipio odplul s nepatrným počtem vojáků do Pisy. Poté, co protáhl Etrurií, spěchal k řece Pádu, kde od praetorů Atilia a Manlia, válčících s Boji, převzal jejich dvě legie. Konzul hodlal svést co nejdříve bitvu s Hannibalovým vojskem, jemuž se sice podařilo přejít přes Alpy, avšak utrpělo při tom značné ztráty a dosud se plně nezotavilo. Po překročení Pádu pokračoval směrem na západ k jeho přítoku jménem Ticinus. Přes tuto řeku dal vybudovat dřevěný most, po němž Římané přešli na její levý břeh. Kartáginci se v téže době zdržovali v nevelké vzdálenosti od svých protivníků. Po třech dnech se obě vojska střetla v bitvě u Ticina, v níž římská jízda podporovaná lehkooděnci podlehla Hannibalově jezdectvu. Hlavní podíl na kartaginském vítězství náležel numidské jízdě, která provedla obchvat nepřítele a uvrhla Římany ve zmatek útokem do jejich týla. Římany navíc otřáslo vážné zranění, jež utrpěl Scipio v boji. Podle Liviova líčení měl konzula zachránit z bitevní vřavy jeho stejnojmenný sedmnáctiletý syn Publius. Jiná verze, uváděná historikem Luciem Coeliem Antipatrem, připisuje zásluhu na záchraně konzulova života jistému ligurskému otrokovi.\n\nZraněný konzul si uvědomil, že zdejší rovinatá krajina je příznivá pro početnější punské jezdectvo. Své vojsko tudíž urychleně stáhl zpět za Ticinus, přičemž nařídil strhnout most přes řeku. Potom ustoupil za Pád a utábořil se u nedávno založené římské kolonie jménem Placentia (Piacenza). Hannibal se vydal za Scipionem a přitáhl do těsné blízkosti jeho tábora. Na punské výzvy ke svedení bitvy ale Římané nereagovali. Po Hannibalově vítězství u Ticina se místní Galové, chovající se dosud zdrženlivě, začali přidávat na jeho stranu. Scipionovy galské pomocné sbory během jedné noci přepadly Římany, mnoho jich pobily a přeběhly k Punům. Konzul vnímal toto proradné jednání jako signál okolním galským kmenům k odpadnutí od Římanů. Za noci proto se svými muži ustoupil na obtížně přístupné pahorky za řekou Trebií, spoléhaje v nedobytnost tohoto místa. Tam se rozhodl vyčkat příchodu svého kolegy, konzula Tiberia Sempronia Longa, jehož senát po Hannibalově přechodu Alp odvolal ze Sicílie.\n\nV prosinci 218 př. n. l. dorazil Sempronius se svým vojskem ke Scipionově táboru. Protože Scipio se stále léčil ze svého zranění a nemohl se účastnit boje, převzal velení Sempronius. Podle Polybia hořel touhou svést bitvu ještě předtím, než do svých úřadů nastoupí nově zvolení konzulové. Scipio mu jeho záměr rozmlouval a doporučoval střetnutí oddalovat. Přestože panovalo chladné počasí a sněžilo, Sempronius v odpověď na nájezd numidských jezdců vyvedl celé vojsko do bitvy. Římané přešli rozvodněnou Trebii a zaútočili na Puny na protějším břehu. Jakmile se rozpoutal boj, Hannibal vyslal do týlu nepřátel oddíl jezdců a pěšáků ukrytý v nedalekých křovinách. Římští vojáci na křídlech se následně dali na útěk a byli zahnáni zpět k řece. Jen asi 10 000 římských pěšáků dokázalo prorazit střed nepřátelské linie a uniknout do Placentie. Zima a sněhová bouře zabránily Kartágincům pronásledovat poražené za řeku a zmocnit se jejich tábora. V průběhu nastalé noci se Scipionovi podařilo dostat zbytky vojska do Placentie. Odtud je přepravil do Cremony a tam přezimoval.\n\nV létě 217 př. n. l. zvítězil Scipionův bratr Gnaeus v Hispánii v námořní bitvě u ústí řeky Hiberu nad Hannibalovým bratrem Hasdrubalem. Když se senát dozvěděl o tomto úspěchu, dospěl k závěru, že je nutné zintenzívnit válku proti Kartágincům na Iberském poloostrově. Prodloužil Publiovi imperium a v hodnosti prokonzula ho vyslal do Hispánie. Podle Livia obdržel Scipio pro svoji výpravu 30 válečných lodí a 8000 vojáků. Polybios uvádí pouze 20 lodí. Prokonzul se s těmito silami vylodil ještě v roce 217 př. n. l. ve městě Tarraco (Tarragona) a sloučil své vojsko s bratrovým. Společně poté vedli válku proti Punům.\n\nV témže roce překročili poprvé řeku Hiberus a vytáhli k městu Saguntum. Hannibal zde před svým odchodem do Itálie zanechal jako rukojmí syny předních mužů hispánských obcí, jimž nedůvěřoval. Významný hispánských šlechtic Abelux, stojící na straně Kartáginců, se tehdy rozhodl přejít k Římanům. Předtím přesvědčil kartaginského velitele Bostara, aby mu vydal rukojmí, a ta vzápětí odevzdal Římanům. Propuštěním rukojmích zpět do jejich domovů si Scipionové zjednali náklonnost mnoha hispánských kmenů.\n\nPolybiův popis dalších činů bratří Scipionů se nedochoval. Hlavním pramenem, zachycujícím vývoj války v Hispánii v období do roku 211 př. n. l., je proto ne zcela spolehlivé Liviovo dílo, které obsahuje často nepřesné chronologické a topografické údaje, některé události dubluje a zveličuje římská vítězství.\n\nPoté, co Hannibal porazil Římany v bitvě u Kann, vláda v Kartágu počátkem roku 215 př. n. l. přikázala Hasdrubalovi, aby se svým vojskem vytáhl z Hispánie do Itálie podpořit svého bratra. Bratři Scipionové se mu rozhodli postavit do cesty a oblehli Punům nakloněné město Hibera (pozdější Dertosa), nacházející se jižně od řeky Hiberus. Podle Liviova tvrzení dosáhli v následné bitvě u Hiberu nad Hasdrubalem drtivého vítězství a přinutili ho upustit od tažení do Itálie. Koncem léta téhož roku poslali Scipionové do Říma zprávu, v níž žádali o obilí pro vojáky a peníze na výplatu žoldu. Když se podařilo požadované prostředky a potraviny dopravit po moři do Hispánie, vytáhli se 16 000 muži na pomoc městu Iliturgi (poblíž dnešního Jaén). Toto město přešlo na stranu Římanů, načež ho oblehli tři punští velitelé: Hasdrubal, jeho bratr Mago Barkas a Hannibal, syn Bomilkara. Livius popisuje, že Scipionové dosáhli velkého vítězství, ačkoli jejich nepřítel měl mít téměř čtyřnásobnou převahu. Nedlouho nato měli odrazit kartaginský útok na město Intibuli. Téměř všechny hispánské kmeny prý pak přešly na stranu Římanů.\n\nV roce 214 př. n. l. sváděli Kartáginci úspěšný boj s Hispány, čímž oslabili věrnost římských spojenců. V odpadnutí jim zabránil Publius Scipio včasným překročením řeky Hiberu a výpravou do jižní Hispánie. Nejprve se opevnil na místě zvaném Castrum Album. Římané ale nedokázali své předsunuté postavení uhájit a stáhli se k blíže neznámé hoře Victoria. Publius se posléze vydal s jízdním oddílem na průzkum, ocitl se však v obklíčení, z něhož ho zachránil bratrův příchod. Tehdy se proti Punům vzbouřilo město Castulo (nedaleko dnešního Linares), z něhož pocházela Hannibalova manželka. Římané vyhnali punskou posádku také z města Saguntum, jehož dobytí Hannibalem bylo jednou z příčin druhé punské války. Město vrátili původním obyvatelům a podrobili si jejich někdejší nepřátele Turdetany. Livius v souvislosti s tím nicméně uvádí, že k osvobození Sagunta došlo osm let po jeho dobytí, což by znamenalo, že do rukou Římanů padlo ve skutečnosti o několik let později.\n\nV roce 213 př. n. l. navázali Scipionové spojení s numidským králem Syfakem, který neočekávaně přerušil své přátelské styky s Kartágem. Bratři vyslali ke králi tři centuriony, aby s ním uzavřeli spojenectví proti Punům. Ti se záhy obrátili na jiného numidského krále, Galu, jehož mladý syn Massinissa s kartaginskou pomocí Syfaka přemohl.\n\nV roce 211 př. n. l. hodlali Římané uštědřit Kartágincům v Hispánii rozhodný úder. Svoji armádu posílili o 20 000 Keltiberů a rozdělili ji na dvě části. Publius obdržel dvě třetiny římského vojska, s nimiž se měl vydat proti punským vojevůdcům Magonovi Barkovi a Hasdrubalovi, synovi Giskona. Gnaeus vedl zbývající třetinu vojska a Keltibery proti Hasdrubalu Barkovi. Oba římští velitelé postupovali společně k městu Amtorgis u horního toku řeky Baetis (Guadalquivir). Gnaeus zde se svými sbory setrval, zatímco Publius pokračoval dál vstříc nepřátelům.\n\nBěhem pochodu museli Publius a jeho muži čelit útokům numidských jezdců prince Massinissy. Numidové podnikali nájezdy na samotný římský tábor a znepokojovali své protivníky výpady i v nočních hodinách. Mezitím se Publius dozvěděl, že se blíží rovněž punský spojenec Indibilis se 7500 Suessetany. Tíživost jeho postavení přivedla Publia k rozhodnutí vyrazit v noci proti Indibilisovi a střetnout se s ním v bitvě. V nastalém boji měli Římané zpočátku převahu. Pak je ale na křídlech napadli numidští jezdci a nakonec jim vpadli do zad Punové. Publia zasáhl oštěp do pravého boku, načež bez ducha spadl s koně. Když Římané zjistili, že jejich velitel je mrtev, jejich šik se rychle rozpadl. Vítězní Punové se spojili s Hasdrubalem Barkou a o necelý měsíc později porazili a zabili také Publiova bratra Gnaea.\n\n\n"}
{"id": "801927", "url": "https://cs.wikipedia.org/wiki?curid=801927", "title": "Makrosociologie", "text": "Makrosociologie\n\nMakrosociologie je subdisciplína sociologie zabývající se velkými sociálními útvary, jako jsou národy, třídy, globální společnosti, vrstvy ap., a těmto útvarům odpovídajícími procesy a jevy (sociální stratifikace, sociální mobilita, migrace, masová společnost, masová kultura aj.). Je tedy opakem mikrosociologie, která zkoumá sociální vazby z pohledu jedince.\n"}
{"id": "801928", "url": "https://cs.wikipedia.org/wiki?curid=801928", "title": "Britská Západní Indie", "text": "Britská Západní Indie\n\nBritská Západní Indie byl souhrnný název pro ostrovy v Karibiku, které tvořily součást britského impéria. Kromě západoindických (karibských) ostrovů bývají řazeny do Britské Západní Indie i britské pozice na pobřeží Střední a Jižní Ameriky a Bermudy. V roce 1912 sestávala Britská Západní Indie z 8 částí: Bahamy, Barbados, Britská Guyana, Britský Honduras, Jamajka, Trinidad a Tobago, Britské Závětrné ostrovy a Britské Návětrné ostrovy. Mezi roky 1958 a 1962 existovala tzv. Západoindická federace, která sdružovala většinu ostrovů pod britskou kontrolou. V současnosti je většina ostrovů samostatnými nezávislými státy, některé však nadále zůstávají zámořským územím Spojeného království. \n\nPro území v Karibiku s britskou tradicí a historií se používají i názvy Britské Antily či Anglofonní Karibik. Díky podobné historii jsou téměř všechny ostrovy součástí Karibského společenství či Commonwealth.\n\nNásledující tabulka uvádí výčet území, která tvořila Britskou Západní Indii (+ Bermudy, Belize a Guyana).\n\n"}
{"id": "801931", "url": "https://cs.wikipedia.org/wiki?curid=801931", "title": "The Thunderthief", "text": "The Thunderthief\n\nThe Thunderthief je druhé sólové studiové album hudebníka Johna Paula Jonese. Album vyšlo v roce 2001 pod značkou Discipline Global Mobile.\n\n"}
{"id": "801935", "url": "https://cs.wikipedia.org/wiki?curid=801935", "title": "Zooma", "text": "Zooma\n\nZooma je první sólové studiové album Johna Paula Jonese. Album vyšlo v září 1999 pod značkou Discipline Global Mobile.\n\n"}
{"id": "801938", "url": "https://cs.wikipedia.org/wiki?curid=801938", "title": "Moris Issa", "text": "Moris Issa\n\nMoris Issa (* 16. března 1945 Aleppo) je český režisér syrského původu.\n\nPochází ze Sýrie. Po maturitě v roce 1963 odešel studovat filmovou režii do Prahy.\nRežii vystudoval na pražské FAMU pod vedením Elmara Klose. S nestorem české režie spolupracoval na své celovečerní prvotině. Jde o autora řady televizních filmů (\"Paní mlha\", \"Den dobrých skutků\", \"Zlatá princezna\") a dokumentů o lidských chorobách pro cyklus \"Diagnóza\". Podílel se na seriálu \"Ordinace v růžové zahradě\" pro TV Nova. Režíroval povídkovou skládanku \"3 plus 1 s Miroslavem Donutilem\". Jeho manželkou je herečka Lenka Termerová, jejich dcerou herečka Martha Issová.\n"}
{"id": "801939", "url": "https://cs.wikipedia.org/wiki?curid=801939", "title": "Zákony o unii z roku 1707", "text": "Zákony o unii z roku 1707\n\nZákony o unii z roku 1707 () jsou zákony, které vytvořily právní základ pro sjednocení Anglického a Skotského království. \n\nZákony schválily krátce po sobě anglický a skotský parlament a 1. května 1707 vstoupily v platnost. Těmito zákony byla realizována Smlouva o unii (\"Treaty of Union\") z roku 1706, která umožnila vznik Království Velké Británie a nahradila anglický a skotský parlament parlamentem Spojeného království .\n\n\n"}
{"id": "801940", "url": "https://cs.wikipedia.org/wiki?curid=801940", "title": "Ananuri", "text": "Ananuri\n\nAnanuri (gruzínsky: ანანური) je pevnost na řece Aragvi v Gruzii, 66 km severně od Tbilisi. Hrad Ananuri se v 16. až 18. století stal nejdůležitější pevností ze všech, které lemovaly cestu z Mcchety na sever, směrem do nitra Kavkazu, k jediné přirozené průrvě v horské hradbě. Jde o jeden z největších a nejkrásnějších pozdně feudálních architektonických komplexů Gruzie.\n\nPevnost sestává z obvodové zdi s verandou, kostela Panny Marie, menšího kostela Gvateba s věží s jehlancovou stupňovitou střechou svanetského typu, jednolodního kostela Mkurnali, věže Šeupovari, zvonice, studny a nádrže na vodu.\n\nAnanuri leží na pravém břehu Žinvalské přehradní nádrže při ústí řeky Arkala. Most přes Arkalu je součástí Gruzínské vojenské cesty.\n\nPevnost Ananuri byla sídlem eristavů (vévodů pověřených zemskou správou) vévodství z Aragvi – dynastie feudálů, kteří vládli celé oblasti od 13. století. Pevnost byla dějištěm četných bitev. Její hlavní funkcí byla obrana cesty do vnitrozemí před vpádem Gruzínskou vojenskou cestou od Darialské soutěsky.\n\nRoku 1739 čelila pevnost útoku vojska rivalitního vévodství vedeného vévodou Šanše z Ksani (gruzínsky: შანშე ქსნის ერისთავი - \"Šanše Ksnis Eristavi\"; konec 17. století – 1753) a byla vypálena, při tom byl rod Aragviů zmasakrován. O čtyři roky později se místní sedláci proti vládě Šanše z Ksani vzbouřili, část uzurpátorů pobili a pozvali tehdejšího krále Kachetského království Teimuraze II. (gruzínsky: თეიმურაზ II; 1680—1762), aby jim vládl přímo. Roku 1746 se ale sedláci vzbouřili znovu a Teimuraz II. musel potlačovat toto povstání za pomoci krále Kachetie Heraclia II. Pevnost pak plnila svou funkci až do začátku 19. století. V roce 2007 byla zanesena na předběžný seznam k zahrnutí do památek světového dědictví UNESCO.\n"}
{"id": "801944", "url": "https://cs.wikipedia.org/wiki?curid=801944", "title": "Poterne des Peupliers", "text": "Poterne des Peupliers\n\nPoterne des Peupliers (česky \"Topolová poterna\") je poterna v Paříži, jeden z posledních pozůstatků městských hradeb postavených v polovině 19. století. Nachází se na jižním okraji města ve 13. obvodu. Její název je odvozen od nedaleké \"Rue des Peupliers\" (Topolová ulice).\n\nV tomto místě kdysi řeka Bièvre vtékala do Paříže než byla svedena do podzemí. Původní říční koryto před branou odpovídá dnešní ulici \"Rue de la Poterne-des-Peupliers\", na kterou navazuje ulice \"Rue des Peupliers\" za branou uvnitř tehdejšího města.\n\nPři výstavbě železniční tratě Petite Ceinture sloužila poterna jako viadukt, po kterém byla železnice vedena. Železnice je dnes mimo provoz.\n\nStejný název nese i stanice tramvajové linky T3. Stanice má oddělená nástupiště. Zatímco ve směru k Pont du Garigliano se nastupuje západně od ulice \"Rue Gouthière\", nástupiště pro směr Porte d'Ivry se nachází na východ od poterny.\n\nBěhem výstavby tramvajové trati bylo v roce 2006 na poterně instalováno dílo francouzského umělce Bertranda Laviera zvané \"Mirage\". Jedná se o kovové palmy na hydraulických zvedácích, které se pravidelně zdvihají a klesají.\n"}
{"id": "801945", "url": "https://cs.wikipedia.org/wiki?curid=801945", "title": "Mike Bloomfield", "text": "Mike Bloomfield\n\nMichael Bernard „Mike“ Bloomfield (28. července 1943 Chicago, Illinois, USA − 15. února 1981 San Francisco, Kalifornie, USA) byl americký bluesový kytarista, zpěvák a hudební skladatel. Byl členem skupin The Paul Butterfield Blues Band a The Electric Flag. Podílel se také například na albu \"Highway 61 Revisited\" Boba Dylana, \"I Got Dem Ol' Kozmic Blues Again Mama!\" od Janis Joplin nebo \"Fathers and Sons\" od Muddy Waterse. V roce 2003 se umístil na dvaadvacáté příčce v žebříčku 100 nejlepších kytaristů všech dob časopisu Rolling Stone, ve stejném žebříčku z roku 2011 se umístil na dvaačiřicátém místě. V roce 2012 byl posmrtně uveden do Blues Hall of Fame.\n\n\n"}
{"id": "801948", "url": "https://cs.wikipedia.org/wiki?curid=801948", "title": "Vitas", "text": "Vitas\n\nVitalij „Vitalik“ Vladasovič Gračov (; * 19. února 1979), známý pod jménem Vitas, je ruský zpěvák. Jeho hudbu je obtížné kategorizovat, obsahuje prvky techna, dance, klasické a jazzové hudby.\n\nZnámý díky jeho vysokému hlasu (falzetu), díky jemuž dostal v Číně přezdívku Princ delfíního hlasu. Jeho song z roku 2000, Opera No. 2, se rozšířil na internetu. Navrhuje si vlastní kostýmy, které si bere na pódium.\n\nVitas je znám v ruské televizi, od roku 2005 se rozšířil i na asijské trhy (hlavně Čína). Do roku 2006 objel turné v Rusku, USA, Číně, Německu, Kazachstánu, Izraeli a v pobaltských státech. Hrál také v čínském filmu \"Mulan\", ke kterému přispěl svým soundtrackem. V roce 2011 měl tour v sedmi největších městech Severní Ameriky.\n\nV roce 2006 se potají oženil se Světlanou Gračjovou. V roce 2008 se jim narodila dcera, byla pojmenována Alla. V roce 2015 se jim narodilo druhé dítě, syn Maxim.\n"}
{"id": "801952", "url": "https://cs.wikipedia.org/wiki?curid=801952", "title": "Darialská soutěska", "text": "Darialská soutěska\n\nDarialská soutěska, též zvaná Darialský průsmyk (, nebo , ) je 11 km dlouhá soutěska v severní Gruzii na hranici s Ruskem. Leží na východním úpatí hory Kazbek ve Velkém Kavkazu. Protéká jím řeka Těrek. Téměř 600 m vysoké skalní stěny na obou stranách soutěsky se sbíhají až na odstup pouhých 8 m. Toto \"ucho jehly\" na cestě přes Kavkaz mělo vždy velký strategický význam.\n\nNázev soutěsky je odvozen z novoperského názvu průsmyk dar-i Alan (česky: Alanova brána). V gruzínském dějepisu se uvádí jako \"Ralani, Dargani\", či \"Darialani\". Strabón ji označoval jako \"Porta Caucasica\" nebo \"Porta Cumana\". Římský filosof Plinius soutěsku nazýval \"Portae Caucasiae\" či \"Portae Hiberiae\". Ptolemaios ji pojmenoval \"Sarmatikai Pulai\" (řecky: Σαρματικαι Πυλαι). Tataři ji nazvali \"Darioli\".\n\nKontrola tohoto \"ucha jehly\", po staletí jediného průchodu přes Kavkaz, hrála důležitou úlohu v dějinách Gruzie, Římské říše, Persie, arabských Kalifátů, Byzance a později Ruska. Až do 13. století šlo hlavně o to, zadržet pravidelně útočící bojovné nomádské kmeny ze severního Kavkazu, zejména Alany, před expanzí na jih. Od 18. století se soutěska stala životně důležitou pro spojení mezi Ruskem a Gruzií. V roce 1799 byla do svahu soutěsky vytesána vozovka Gruzínské vojenské cesty.\nPo dobytí Kavkazské Ibérie Pompeiem roku 66 př. n. l. zřídili Římané v soutěsce pevnost \"Kumania\" se zdí ze stromových klád zesílených železnými vazníky. Tuto pevnost provozovali iberští králové pod názvem \"Kumli\". V průběhu času byla víckrát modernizována. Její zřícenina je ještě dnes patrná na kopci na levém břehu Těreku. Skládala se z několika věží a tajného východu k řece. Persie zřídila v 5. století kastel (malý římský tábor pro malé útvary) \"Biriparach\", ve kterém sídlila posádka kolem 1000 vojáků. Rusko postavilo po roce 1801 na severním vstupu do soutěsky pevnost \"Darialskoje\" (rusky: Дарьяльское), jejíž zbytky jsou dnes vidět na gruzínském území hned vedle Rusko-Gruzínské hranice. Sovětský svaz toto přírodní \"ucho jehly\" využíval také, když kontroloval průjezd za pomocí vojenské hlídky a silniční závory.\n\nV letech 2006 až 2010 byl ze strany Ruska hraniční přechod Věrchnyj Lars, a tím i přístup do soutěsky pro veškerou dopravu i pěší uzavřen. \n\nV roce 2011 byla nad soutěskou na gruzínské straně zahájena výstavba Darialské vodní elektrárny.\n\n"}
{"id": "801956", "url": "https://cs.wikipedia.org/wiki?curid=801956", "title": "Lačnovské skály", "text": "Lačnovské skály\n\nLačnovské skály (též Trčkovy skály) je nevelká pískovcová skalní oblast na Vizovické vrchovině v blízkosti obce Lačnov. Skály jsou tvořeny třemi sektory, a to Horními, Prostředními a Dolní skalami.\n\nLačnovské skály se nacházejí na Vizovické vrchovině v přírodním parku Vizovické vrchy v blízkosti obcí Lačnov a Lidečko. Skládají se ze třech hlavních skalních sektorů, a to Horních Lačnovských skal na severu a Dolních Lačnovských skal na jihu, mezi nimi se nacházejí ještě menší Prostřední Lačnovské skály. Vzdálenost skal je řádově několik stovek metrů. Skály se nachází na trase naučné stezky Vařákovy paseky.\n\nSkály jsou vysoké až 14 m (Dolní; Horní kolem 10 m) a jsou pokryté množstvím voštin.\n\nMezi lety 1923–1928 skály navštěvoval Josef Valčík (spolupachatel atentátu na Heydricha), který v té době sloužil u lačnovského sedláka a chodil do místní školy. Od 40. let 20. století jsou skály spjaty s rozvojem trampingu v oblasti Valašska; místní skály navštěvovala zejména volnomyšlenkářštější část trampů, kterým vyhovovala odlehlejší poloha skal.\n\nLačnovské skály jsou hojně navštěvovanou horolezeckou lokalitou, vzhledem k poloze dále od příjezdové cesty a vlaku však méně, než nedaleké Čertovy skály.\n\nSkály jsou dostupné pouze pro pěší. Z Lidečka sem vede modře značená turistická cesta, z Lačnova jsou skály dostupné po trase žluté. \n\n"}
{"id": "801968", "url": "https://cs.wikipedia.org/wiki?curid=801968", "title": "Cold Chisel", "text": "Cold Chisel\n\nCold Chisel je australská rocková skupina, založená v roce 1973 v Adelaide. Zpočátku používala při každém vystoupení jiný název, později se ustálil název „Cold Chisel“ (podle stejnojmenné písně). Své první album s názvem \"Cold Chisel\" vydala roku 1978 a před rozpadem v roce 1984 následovala další čtyři alba. V roce 1993 byla skupina uvedena do ARIA Hall of Fame. V roce 1998 byla kapela obnovena, avšak po vydání jedné desky a absolvování jednoho turné se opět rozpadla. O pět let později, v roce 2003, kapela odehrála další turné, ale následně se opět odmlčela ze scény. Roku 2005 odehrála jedno vystoupení na podporu obětem Zemětřesení v Indickém oceánu (2004). Další jednorázové obnovení následovalo v roce 2009, přičemž kapela v koncertování pokračovala i následujícího roku. V dubnu 2012 vyšlo sedmé album kapely nazvané \"No Plans\" a o tři a půl roku později následovala další deska \"The Perfect Crime\".\n\n\n\n\n"}
{"id": "801993", "url": "https://cs.wikipedia.org/wiki?curid=801993", "title": "John Sam Lake", "text": "John Sam Lake\n\nJohn Sam Lake je obec v okrese Snohomish v americkém státě Washington. V roce 2000 ji obývalo 753 lidí, z nichž 88 % tvořili běloši, 8 % původní obyvatelé a 1 % Asiaté. 2 % tehdejšího obyvatelstva byla hispánského původu. Z celkové rozlohy 12,9 km² tvořila 2 % vodní plocha.\n"}
{"id": "802000", "url": "https://cs.wikipedia.org/wiki?curid=802000", "title": "Jordan Road-Canyon Creek", "text": "Jordan Road-Canyon Creek\n\nJordan Road-Canyon Creek, nyní pouze Canyon Creek, je obec v okrese Snohomish v americkém státě Washington. Při sčítání lidu v roce 2010 zde žilo 3 200 obyvatel, z nichž 93 % tvořili běloši a po necelém procentu Asiaté a původní obyvatelé. 5 % obyvatelstva se hlásilo k hispánskému původu. Z celkové rozlohy 15,2 km² tvořila 2 procenta voda.\n"}
{"id": "802015", "url": "https://cs.wikipedia.org/wiki?curid=802015", "title": "Peter Gabriel (album, 1980)", "text": "Peter Gabriel (album, 1980)\n\nPeter Gabriel (označováno jako Melt) je třetí sólové studiové album Petera Gabriela. Autorem obalu je Hipgnosis. Album vyšlo v květnu 1980. Jedná se o jeho třetí eponymní album z celkových čtyř. Album produkoval Steve Lillywhite. V červenci 1980 vyšlo album s německými texty pod názvem \"Ein deutsches Album\".\n\nAutorem všech skladeb je Peter Gabriel.\n"}
{"id": "802021", "url": "https://cs.wikipedia.org/wiki?curid=802021", "title": "Ein deutsches Album", "text": "Ein deutsches Album\n\nEin deutsches Album je německá verze třetího studiového alba Petera Gabriela s názvem \"Peter Gabriel (Melt)\". Album vyšlo v červenci 1980 pod značkou Charisma Records a jeho producentem byl Steve Lillywhite.\n\nAutorem všech skladeb je Peter Gabriel.\n"}
{"id": "802024", "url": "https://cs.wikipedia.org/wiki?curid=802024", "title": "Česká příjmení", "text": "Česká příjmení\n\nTento článek pojednává pouze o českých příjmeních, tj. o takových, která se vyskytovala anebo vyskytují na území dnešní České republiky.\n\nPříjmení vznikala postupně s potřebou rozlišit obyvatele od 14. do 18. století. Tato příjmí ovšem nebyla dědičná a často se mohla změnit při dalším sňatku, stěhování, změně povolání, zdravotního stavu.\n\nDědičnost (po otcovské linii) příjmení byla nařízena patentem císaře Josefa II. z roku 1780. Nemanželské děti přesto i poté obvykle dostávaly příjmení své matky. Příjmení vznikalo z příjmí, přezdívky, jména odvozeného z původu předků, křestních jmen předků nebo takzvaného jména po chalupě. Historické přídomky neoznačovaly místo narození dotyčného, ale původ rodu, případně sídlo (tak se např. Mikuláš Dačický z Heslova nenarodil v Heslově, ale v Kutné Hoře. Podobně i Jan Žižka z Trocnova a Kalicha, který se však v Trocnově narodil).\n\nVýzkumem unikátnosti českých příjmení (zda všichni nositelé příjmení pocházejí z jednoho předka) a genetického a geografického původu jejich nositelů s využitím metod tzv. genetické genealogie (analýzou chromozomu Y, který se stejně jako příjmení dědí po otcovské linii) se od roku 2007 zabývá vědecký projekt \"Genetika a příjmení\".\n\nPovinné používání příjmení v českých zemích zavedl císař Josef II. patentem z 1. listopadu 1786. Tehdy si i židé museli zvolit německé příjmení, nebo jim bylo úředně určeno (často složené, jako \"Hauptvogel, Rothschild, Frühauf\" apod.). Jména jim byla určována často podle domovního znamení domu, v němž bydleli, nebo jejich místního původu (Taussig, či Taussinger – pocházející z Domažlic, německy \"Taus\"), jinde náhodně (dostávali také posměšná příjmení).\n\nV českých zemích se příjmení měnila podle národnostního cítění nositele již v 19. století (Vojta Náprstek, původně Adalbert Fingerhut).\n\nPo druhé světové válce vznikla v rámci snah o degermanizaci jazyka také vlna snah o počeštění („odgermanizování“) českých příjmení. Tak český jazykovědec profesor František Oberpfalcer-Jílek ve svém spisku „Počeštěme svá příjmení“ uvádí, že německé příjmení má asi sedmina obyvatel, přičemž k tomu došlo často „zvůlí vrchnostenských úředníků“, kteří česká příjmení poněmčovali a zapisovali do urbářů apod. v německé podobě (např. příjmení \"Hrnčíř\" zapsali jako \"Tefr\", což je zkomolené \"Töpfer\" (něm. 'hrnčíř'). Jílek (který šel sám příkladem a německé příjmení Oberpfalcer si roku 1946 změnil podle jména otcovy matky na Jílek) navrhuje čerpat při výběru nového příjmení z historie jmen ženských členů rodiny (manželky, babičky apod.).\n\nPravopis s \"-au-\" na místě dnešního \"-ou-\" (\"Aujezdský, Autrata, Saudek, Auředník\") nebo \"g\" místo \"j\" (\"Geržabek, Geřábek\") jsou relikty tzv. bratrského pravopisu (vyslovované \"ou\" se psalo \"au\"), který byl v češtině opuštěn v polovině 19. století.\n\nV databázi ministerstva vnitra České republiky bylo k roku 2016 evidováno 412 387 unikátních příjmení. Novější data již nejsou dostupná z důvodu GDPR.\n\nDobrava Moldanová dělí příjmení na:\n\n\nCelkem existuje přibližně 4200 příjmení tohoto typu. Přechylují se nejčastěji změnou koncovky (-á), řidčeji (-ová).\n\nNepřechylují se, mužský a ženský tvar je stejný.\n\n\nPřechylují se přidáním koncovky \"-ová\".\n\n\nDo českého prostředí pronikala a pronikají migrací. Vznikala též nuceným přidělením například Židům. Mnoho cizokrajně znějících příjmení vzniklo překladem v matrikách z původního jazyka do jazyka matričního (latinského, německého i českého) a případným dalším zkomolením.\n\nAč, Áč, Ág, Ba, Ce, Do, El, Ge, Ha, Iž, Iš, Le, Li, Re, Ta, Uc, Uj, Vo, Vu\n\n518 – jedná se však pouze o umělecké jméno\n\n\n"}
{"id": "802028", "url": "https://cs.wikipedia.org/wiki?curid=802028", "title": "Zélóti (Judea)", "text": "Zélóti (Judea)\n\nZélóti (: ζηλωτής, tj. „horliví“, : קנאים, \"kana'im\"), též sikarioni, byla militantní židovská skupina a protiřímské odbojové hnutí v 1. století n. l. v Judeji. V roce 66 n. l. se podíleli na protiřímském povstání a revoltě, která vešla ve známost jako první židovská válka. V té se různým židovským skupinám podařilo osvobodit Jeruzalém, který však nakonec Římané v roce 70 dobyli zpět a zbořili tamní Chrám.\n\nZélóti krátce předtím prchli do pevnosti Masada, kterou lstí obsadili na počátku povstání, a stali se posledním místem odporu proti Římanům. Pevnost nebylo možno přímo dobýt, a tak se ji Římané rozhodli odříznout od přístupových cest a vyhladovět. Díky dobrým zásobám se zélótům podařilo přečkat tři roky. Během těchto let však římští ženisté postavili rampu, díky níž mohli beranidlem prorazit hradbu pevnosti. V roce 73 tak byli Římané připraveni k závěrečnému útoku. V noci před předpokládaným útokem promluvil vůdce zélótů, El'azar ben Ja'ir, ke svým stoupencům a připomněl jim společné odhodlání nikdy nebýt sluhy Římanů ani jiného Boha. Ti se nakonec všichni rozhodli pro kolektivní sebevraždu a vypálení všech staveb na Masadě. Tento akt pokládali za \"kiduš ha-šem\", tj. posvěcení jména Hospodinova. Když druhý den Římané vtrhli v plné zbroji do pevnosti, objevili na tisíc mrtvých obránců pevnosti. Příběh o sebevraždě se Římané dozvěděli díky dvěma ženám, které se před hromadnou sebevraždou spolu s pěti dětmi ukryly v nádrži na vodu. (O jejich příběhu pojednává dvoudílná minisérie stanice CBS The Dovekeepers).\n\n"}
{"id": "802030", "url": "https://cs.wikipedia.org/wiki?curid=802030", "title": "Kanton Airvault", "text": "Kanton Airvault\n\nKanton Airvault (fr. \"Canton d'Airvault\") je francouzský kanton v departementu Deux-Sèvres v regionu Poitou-Charentes. Skládá se ze sedmi obcí.\n\n"}
{"id": "802034", "url": "https://cs.wikipedia.org/wiki?curid=802034", "title": "Kanton Argenton-les-Vallées", "text": "Kanton Argenton-les-Vallées\n\nKanton Argenton-les-Vallées (fr. \"Canton d'Argenton-les-Vallées\") je francouzský kanton v departementu Deux-Sèvres v regionu Poitou-Charentes. Skládá se ze 16 obcí.\n\n"}
{"id": "802036", "url": "https://cs.wikipedia.org/wiki?curid=802036", "title": "Kanton Beauvoir-sur-Niort", "text": "Kanton Beauvoir-sur-Niort\n\nKanton Beauvoir-sur-Niort (fr. \"Canton de Beauvoir-sur-Niort\") je francouzský kanton v departementu Deux-Sèvres v regionu Poitou-Charentes. Skládá se z devíti obcí.\n\n"}
{"id": "802040", "url": "https://cs.wikipedia.org/wiki?curid=802040", "title": "Koncert (film, 2009)", "text": "Koncert (film, 2009)\n\nKoncert (\"Le Concert\") je francouzsko-italsko-rumunsko-belgický hraný film z roku 2009, který režíroval Radu Mihaileanu podle vlastního scénáře.\n\nV době Brežněva byl Andrej Filipov největší dirigent Sovětského svazu a vedl slavný orchestr Bolšovo těatra. Ale poté, co v roce 1980 odmítl vyloučit židovské hudebníky ze svého orchestru, byl z místa sesazen. O třicet let později stále pracuje ve Velkém divadle, ale jako uklízeč. Jednou večer, když uklízí kancelář ředitele, přijde faxem pozvání ke koncertu v Théâtre du Châtelet v Paříži. Andrej fax vezme a spojí se svými starými přáteli hudebníky, kteří se různě živí po Moskvě. Podaří se mu je přemluvit a společně odletí do Paříže, kde se vydávají za oficiální orchestr moskevského Velkého divadla, aby odehráli Čajkovského koncert pro housle a orchestr. Jednou z podmínek je vystoupení mladé sólistky Anne-Marie Jacquet, jejíž rodiče Andrej kdysi znal.\nV roce 2010 získal film cenu \"César\" za nejlepší zvuk a nejlepší hudbu a byl nominován v kategoriích nejlepší původní scénář, nejlepší střih, nejlepší režie a nejlepší film.\n\nV roce 2011 získal film nominaci na \"Zlatý glóbus\" v kategorii nejlepší cizojazyčný film.\n\n"}
{"id": "802041", "url": "https://cs.wikipedia.org/wiki?curid=802041", "title": "Havlaga", "text": "Havlaga\n\nHavlaga (: ההבלגה, \"ha-havlaga\", doslova „zdrženlivost“) byla vojenská strategie používaná ve 20. a 30. letech 20. století židovskou podzemní organizací Hagana vůči arabským skupinám, které za dob britské mandátní Palestiny napadaly židovské osady. Mezi její hlavní zásady patřila obrana, opevnění židovských osad a zdržení se odvetných akcí, jejichž cílem by byli arabští civilisté. Tuto strategii zastávalo kromě Hagany sionistické vedení jišuvu (Židovská agentura, Židovská národní rada, Histadrut) a podporovaly ji zejména levicové sionistické kruhy, zatímco revizionističtí sionisté ji naopak odmítali. Kritici uváděli, že myšlenka havlagy je to nejhorší z exilu (galutu), a že si nepřejí takovýto postoj zastávat v židovské domovině.\n"}
{"id": "802046", "url": "https://cs.wikipedia.org/wiki?curid=802046", "title": "Cinemagraf", "text": "Cinemagraf\n\nCinemagraf nebo kinemagraf, kinemagrafie (anglicky \"cinemagraph\") je fotografie, na které probíhá menší a opakovaný pohyb. Cinemagrafy, které jsou obvykle publikovány ve formátu animovaného souboru GIF, může vyvolávat iluzi, že se divák kouká na video.\n\nTakové snímky jsou obyčejně vytvořeny ze série fotografií nebo videozáznamu a pomocí softwaru na úpravu se zkomponují do plynulé smyčky sekvenčních snímků, často za použití formátu animovaného souboru GIF. Pro výstavní účely a větší plátna se však lépe hodí formát HTML5. Pohyb v rámci jednoho předmětu je nastaven tak, aby začínal a končil ve stejné poloze a je pak vnímán jako opakování nebo pokračování pohybu. Pohybují se jen některé subjekty, ostatní prvky v obrazu jsou statické.\n\nTermín \"\"cinemagraph\"\" vytvořili američtí fotografové Kevin Burg a Jamie Becková, kteří touto technikou oživovali své módní a zpravodajské fotografie od počátku roku 2011. Snaží se najít technologii výroby tenké obrazovky libovolné velikosti a tenké jako papír, na které bude cinemagraf.\n\n\n"}
{"id": "802047", "url": "https://cs.wikipedia.org/wiki?curid=802047", "title": "Noční klid", "text": "Noční klid\n\nNoční klid má být zachováván v průběhu noci, a to v zájmu klidného spánku. V jeho rámci proto bývají omezovány např. veřejné zábavy nebo stavební práce.\n\nV Česku je noční klid definován jako období mezi 22. hodinou večerní a 6. hodinou ranní. (Vedle toho je pro účely ochrany před hlukem a vibracemi stejným způsobem definována „noční doba“ v zákoně o ochraně veřejného zdraví.) Obce mohou ve výjimečných případech tuto dobu omezit nebo zrušit obecně závaznou vyhláškou. Rušení nočního klidu je přestupkem.\n"}
{"id": "802053", "url": "https://cs.wikipedia.org/wiki?curid=802053", "title": "MHC glykoprotein II. třídy", "text": "MHC glykoprotein II. třídy\n\nMHC glykoproteiny II. třídy (MHCII) jsou povrchové MHC glykoproteiny bílých krvinek, uplatňující se při zahájení specifické imunitní reakce. Hlavní funkcí molekul MHCII je prezentovat T-lymfocytu exogenní peptid, odvozený od pohlceného antigenu, tím T-lymfocyt aktivovat, a spustit tedy imunitní odpověď proti tomuto antigenu.\n\nMHC glykoproteiny II. třídy jsou exprimovány především profesionálními antigen prezentujícími buňkami (APC), mezi které patří dendritické buňky, makrofágy a B-lymfocyty. Inducibilně mohou MHCII exprimovat neprofesionální APC, např. buňky endotelové, epitelové, nádorové a T-lymfocyty.\nGeny kódující MHC glykoproteiny II. třídy se nachází v hlavním histokompatibilním komplexu, který se u lidí nachází na VI. a u myší na XVII. chromosomu. Lidé exprimují tři izotypy MHCII (HLA-DP, HLA-DQ a HLA-DR), zatímco myši pouze dva (I-A a I-E).\n\nMHCII se skládá ze dvou řetězců, α a β. Na rozdíl od podjednotek MHC I, oba jsou přibližně stejně velké, okolo 30 kDa. Oba dva jsou také zakotveny v membráně a spolu vytvářejí vazebné místo pro peptid, jenž prezentují.Toto MHC II dokáží vázat peptid obvykle o délce 15-35 animokyselin, ale i delší, což je podstatně více, než u MHCI. To je dáno tím, že žlábek, do nějž se peptid váže, není na koncích uzavřený, ale otevřený, takže peptid může na koncích přesahovat ven. Samotná vazba peptidu se odehrává na srovnatelné délce peptidu.\n\nNa molekulách MHCII jsou prezentovány hlavně peptidy exogenního původu. Antigeny, ze kterých tyto peptidy vznikají, jsou endocytovány a na MHCII se váží v buňce. Mezi mechanizmy endocytózy, využívané antigen prezentujícími buňkami, patří fagocytóza, makropinocytóza, endocytóza zprostředkovaná receptorem a endocytóza závislá na klathrinu nebo kaveolinu. Endocytovaný antigen je transportován do specializovaných pozdních endozómů, zvaných také MIIC kompartmenty (MHCII rich compartments). Sem také z Golgiho aparátu přichází MHCII molekuly v komplexu s dalším transmembránovým proteinem, zvaným invariantní řetězec (Ii), který se na ně navázal už v endoplasmatickém retikulu. Funkcí Ii je bránit navázání endogenních peptidů na MHCII během jeho cesty sekretorickou drahou. V MIIC kompartmentu jsou pohlcený antigen a Ii proteolyticky štěpeny a zbytek Ii na MHCII je za pomoci proteinu HLA-DM vyměněn za peptidový fragment, pocházející z antigenu. Komplex peptid-MHCII je následně transportován na povrch buňky, kde je antigen prezentován na T lymfocytu. Na MHCII mohou být však kromě exogenních peptidů vystavovány i peptidy endogenního původu. Může se jednat o peptidy, pocházející z proteinů rezidentních v endozomálním systému nebo z proteinů, transportovaných tímto systémem do lyzozómů. Na MHCII se také mohou dostat organizmu vlastní peptidy, pocházející z fagocytovaných apoptotických tělísek nebo autofagozómů. \n\nPro aktivaci T-lymfocytů je zásadní interakce MHCII s T-buněčným receptorem (TCR) a s jeho koreceptorem CD4 (pro MHCI je to CD8). TCR rozeznává MHC v místě navázaného peptidu. Pro úspěšnou aktivaci T-lymfocytu tak musí specificky rozeznat nejen MHC, ale i peptid exogenního původu, což je principem reakce na patogeny v organismu. CD4 se na MHCII váže bez ohledu na navázaný peptid a umožňuje, aby na MHCII reagovala jen ta podmnožina T-lymfocytů, která CD4 exprimuje, tedy pomocné T-lymfocyty (T lymfocyty, CD4 T-lymfocyty). Navíc je k aktivaci T-lymfocytu potřeba ještě kostimulace pomocí CD28, který exprimují pouze APC aktivované signálem nebezpečí, například pomocí Toll-like receptorů. Bez této kostimulace T-lymfocyt přechází do anergie nebo apoptózy.\n\nRozezná-li CD4+ T-lymfocyt pomocí svého antigenního receptoru (TCR) komplex MHCII s peptidem na povrchu APC, dojde k jejich vazbě a následnému vzniku molekulární struktury mezi APC a T-lymfocytem, která se nazývá imunologická synapse (IS). IS lze rozdělit centrální a periferní oblast, respektive cSMAC a pSMAC (supramolecullar activation cluster). Ústředními molekulami cSMAC jsou MHCII a TCR s koreceptorem CD4. Dále je zde molekula CD40 na APC straně IS a její ligand CD40L (= CD154) na T-lymfocytární straně. V cSMAC na T-lymfocyty se také nachází kostimulační molekula CD28, která interaguje s molekulou CD80 nebo CD86 na povrchu APC. Periferii IS (pSMAC) tvoří kruh adhezivních molekul ICAM a LFA-1, důležitých pro stabilitu IS. Součástí IS jsou také cytoplasmatické molekuly lokalizované pod membránou. Patří mezi ně proteiny účastnící se signalizace, vedoucí z receptorů v IS (např. protein kináza Cθ nebo Lck), a regulace cytoskeletu (v T-lymfocytu je do IS orientováno mikrotubuly organizující centrum – MTOC). \n\nIS může být strukturou různě stabilní (interakce trvá několik minut až hodin), což je ovlivněno mírou zralosti T-lymfocytu, druhem APC, množstvím antigenu prezentovaného na MHCII a komplexitou prostředí, kde se interakce odehrává. IS může být také do různé míry uspořádaná. Nejvyšší uspořádaností se vyznačuje stabilní monocentrická synapse s přesně vymezeným cSMAC a pSMAC. Od monocentrické IS je pak odvozena sekreční synapse, v jejímž středu se kromě cSMAC nachází další doména, kde probíhá exocytóza aktivních molekul, jako jsou cytokiny nebo granzymy a perforiny. Sekreční synapse je například mezi B-lymfocytem a pomocným T-lymfocytem, který sekretuje cytokiny přispívající k vývoji B-lymfocytu v plazmatickou buňku produkující protilátky. Mezi T lymfocytem a APC mohou dále vznikat méně uspořádané synapse, tzv. multicentrické IS, nebo synapse, kde rozdělení molekul do cSMAC a pSMAC chybí. \n\nKromě své klasické funkce prezentovat antigen T-lymfocytu slouží MHCII také jako receptor zprostředkovávající signalizaci vedoucí do APC, a ovlivňující tak její další osud. Stimulace MHCII na povrchu dendritických buněk je důležitá pro jejich zrání, produkci cytokinů a podporuje transport komplexů peptid-MHCII na povrch buňky. U B-lymfocytů byla po stimulaci MHCII pozorována jejich proliferace, produkce protilátek a zvýšení adhezivity k T-lymfocytu a exprese kostimulačních molekul CD80 a CD86. Signalizace zprostředkovaná MHCII může tedy vést k proliferaci a diferenciaci APC. Po stimulaci MHCII může být ale také spuštěna apoptóza APC, a signalizace MHCII se tedy může podílet jak na zahájení, tak i na ukončení imunitní odpovědi.\n\nMezi signalizační události po stimulaci MHCII patří: aktivace proteinových kináz z rodiny Src a Syk, protein kinázy C, MAP kináz Erk a p38, fosfatidylinositol-3 kinázy, fosfolipázy Cγ a mobilizace vápníku. [5] Signalizace MHCII také vede k aktivaci transkripčních faktorů NFAT a AP-1.\n\nMHCII má jen velmi krátkou intracelulární část bez signalizačních motivů, a pro přenos signálu z MHCII do buňky je tedy nutná asociace s další signalizační molekulou. Mezi molekuly zprostředkovávající signalizaci MHCII patří CD19, CD20, MPYS a heterodimer Igα/Igβ (=CD79a/CD79b), jehož hlavní funkcí je zprostředkování signalizace BCR.\nSignalizace MHCII je spouštěna především vazbou TCR při prezentaci antigenu. MHCII může být ale také stimulován vazbou superantigenu, molekuly LAG-3 (=CD223) nebo protilátky proti MHCII, čehož se využívá hlavně experimentálně.\n\nPorucha exprese MHCII způsobuje závažnou imunodeficienci, která se nazývá MHCII deficience nebo také syndrom holých lymfocytů. Nepřítomnost MHCII v imunitním systému vede k poruše vývoje CD4+ T-lymfocytů. V thymu totiž nemůže docházet k jejich pozitivní selekci rozeznáním komplexu peptid-MHCII na thymocytech prezentujících antigen a i když se malé množství CD4+ T-lymfocytů přesto vyvine, nemůže být následně aktivováno antigen prezentujícími buňkami, protože ani ty MHCII neexprimují. Deficit CD4+ T-lymfocytů následně vede k poruše tvorby protilátek, protože B-lymfocyty nedostávají od CD4+ T-lymfocytů pomocný signál. Deficience MHCII není způsobena mutací v genu pro MHCII glykoprotein samotný, ale mutacemi v genech pro jeho transkripční faktory, a to CIIT (MHC class II transactivator), RFXANK, RFX5 nebo RFXAP. \n\nMHCII glykoproteiny hrají také důležitou roli při vzniku autoimunitních onemocnění, některé alely MHCII totiž zvyšují sklon k rozvoji těchto chorob. \n"}
{"id": "802054", "url": "https://cs.wikipedia.org/wiki?curid=802054", "title": "Gerald G. Jampolsky", "text": "Gerald G. Jampolsky\n\nGerald G. Jampolsky, zkráceně Jerry Jampolsky (* 1925), je americký lékař-psychiatr a spisovatel duchovní a esoterické literatury.\n\nStudoval a získal doktorát na lékařské fakultě Stanfordovy univerzity a poté pracoval jako psychiatr na Kalifornské univerzitě v San Francisco. V roce 1975 založil původní „Center for Attitudinal Healing“ (Centrum pro léčení postojů) v Tiburonu v Marin County v Kalifornii, kde děti i dospělí s život ohrožujícími nemocemi mohou najít duševní mír a pokud možno i uzdravení. Dnes je tento projekt rozšířen po světě pod názvem „Attitudinal Healing International“ (AHI).\n\nJeho knihy byl přeloženy do mnoha jazyků. Pořádá semináře a přednáší společně se svou manželkou, kterou je psychoterapeutka a spisovatelka Diane V. Cirincione, spoluautorka některých jeho knih.\n\n\n\n"}
{"id": "802055", "url": "https://cs.wikipedia.org/wiki?curid=802055", "title": "Never Die Songs", "text": "Never Die Songs\n\nNever Die Songs je v pořadí třetí studiové album plzeňské ska skupiny Tleskač. Bylo vydáno v roce 2011; obsahuje 12 písní. Je to první album této skupiny, na kterém vystupuje nová zpěvačka Karolína Jägerová.\n\n\n"}
{"id": "802060", "url": "https://cs.wikipedia.org/wiki?curid=802060", "title": "František Jedlička", "text": "František Jedlička\n\nJméno a příjmení František Jedlička se může vztahovat k následujícím osobnostem:\n\n"}
{"id": "802063", "url": "https://cs.wikipedia.org/wiki?curid=802063", "title": "Kanton Bressuire", "text": "Kanton Bressuire\n\nKanton Bressuire (fr. \"Canton de Bressuire\") je francouzský kanton v departementu Deux-Sèvres v regionu Poitou-Charentes. Skládá se ze čtyř obcí.\n\n"}
{"id": "802064", "url": "https://cs.wikipedia.org/wiki?curid=802064", "title": "Horst Schimanski", "text": "Horst Schimanski\n\nHorst Schimanski je fiktivní postava ze krimi seriálu německé televize ARD Místo činu (v orig. Tatort), který byl vysílán od 28. června 1981 v celkem 29 dílech (včetně dvou filmů). Schimanski je komisařem kriminální policie v německém Duisburgu. Postavu ztvárnil herec Götz George (1938–2016). Po přestávce v letech 1991 až 1997 se tato postava objevuje opět v seriálu \"Schimanski\". Hlavním partnerem Schimanského je komisař Christian Thanner ztvárněný hercem Eberhardem Feikem (1943–1994).\n\n"}
{"id": "802065", "url": "https://cs.wikipedia.org/wiki?curid=802065", "title": "El'azar ben Ja'ir", "text": "El'azar ben Ja'ir\n\nEl'azar ben Ja'ir (: אלעזר בן יאיר, zemřel 73 n. l.) byl vůdce radikální židovské skupiny zélótů v 1. století n. l. v Judeji. Účastnil se první židovské války, a když se Římanům podařilo opětovně dobýt Jeruzalém, uprchl se svými souvěrci do pevnosti Masada u Mrtvého moře. Tam se v obklíčení se svými věrnými po několik let úspěšně bránil, a když se nakonec římským vojákům v roce 73 n. l. podařilo hradby pevnosti prorazit, raději se svými stoupenci spáchal kolektivní sebevraždu, než aby stali římskými otroky.\n\nPo dobytí Jeruzaléma a zboření jeruzalémského Chrámu v roce 70 se stala Masada posledním místem židovského protiřímského odporu. Byla proto obklíčena římskými vojsky pod vedením generála Flavia Silvy. Pevnost však byla odolná proti přímému útoku, a tak se Římané rozhodli ji odříznout od přístupových cest a protivníky vyhladovět. Díky velmi dobrým zásobám ale obránci Masady vydrželi přečkat několik let. Římští ženisté nicméně během této doby zbudovali rampu, díky níž mohli beranidlem prorazit hradbu pevnosti. V noci před předpokládaným útokem shromáždil El'azar ben Ja'ir své stoupence a v pohnutém projevu jim připomněl společné odhodlání nikdy nebýt sluhy Římanů ani jiného Boha. Ti se nakonec všichni rozhodli pro kolektivní sebevraždu a vypálení všech staveb na Masadě. Když druhý den Římané vtrhli v plné zbroji do pevnosti, objevili na tisíc mrtvých obránců pevnosti. Příběh o sebevraždě se Římané dozvěděli díky dvěma ženám, které se před hromadnou sebevraždou spolu s pěti dětmi ukryly v nádrži na vodu.\n\nNa počest hrdinského činu, který zélóti v čele s El'azarem ben Ja'irem na Masadě provedli, přijal jeho jméno, jakožto svůj pseudonym, Avraham Stern. Stern žil ve 20. století a ve 30. a 40. letech bojoval proti britské mandátní správě ustanovené nad zemí izraelskou.\n\n"}
{"id": "802067", "url": "https://cs.wikipedia.org/wiki?curid=802067", "title": "Kanton Brioux-sur-Boutonne", "text": "Kanton Brioux-sur-Boutonne\n\nKanton Brioux-sur-Boutonne (fr. \"Canton de Brioux-sur-Boutonne\") je francouzský kanton v departementu Deux-Sèvres v regionu Poitou-Charentes. Skládá se z 19 obcí.\n\n"}
{"id": "802070", "url": "https://cs.wikipedia.org/wiki?curid=802070", "title": "Kanton Celles-sur-Belle", "text": "Kanton Celles-sur-Belle\n\nKanton Celles-sur-Belle (fr. \"Canton de Celles-sur-Belle\") je francouzský kanton v departementu Deux-Sèvres v regionu Poitou-Charentes. Skládá se z 10 obcí.\n\n"}
{"id": "802071", "url": "https://cs.wikipedia.org/wiki?curid=802071", "title": "Josef Jedlička (rozcestník)", "text": "Josef Jedlička (rozcestník)\n\nJméno a příjmení Josef Jedlička se může vztahovat k následujícím osobnostem:\n\n"}
{"id": "802073", "url": "https://cs.wikipedia.org/wiki?curid=802073", "title": "Kanton Cerizay", "text": "Kanton Cerizay\n\nKanton Cerizay (fr. \"Canton de Cerizay\") je francouzský kanton v departementu Deux-Sèvres v regionu Poitou-Charentes. Skládá se z 10 obcí.\n\n"}
{"id": "802076", "url": "https://cs.wikipedia.org/wiki?curid=802076", "title": "Kanton Champdeniers-Saint-Denis", "text": "Kanton Champdeniers-Saint-Denis\n\nKanton Champdeniers-Saint-Denis (fr. \"Canton de Champdeniers-Saint-Denis\") je francouzský kanton v departementu Deux-Sèvres v regionu Poitou-Charentes. Skládá se z devíti obcí.\n\n"}
{"id": "802077", "url": "https://cs.wikipedia.org/wiki?curid=802077", "title": "Kanton Chef-Boutonne", "text": "Kanton Chef-Boutonne\n\nKanton Chef-Boutonne (fr. \"Canton de Chef-Boutonne\") je francouzský kanton v departementu Deux-Sèvres v regionu Poitou-Charentes. Skládá se z 15 obcí.\n\n"}
{"id": "802078", "url": "https://cs.wikipedia.org/wiki?curid=802078", "title": "Kanton Coulonges-sur-l'Autize", "text": "Kanton Coulonges-sur-l'Autize\n\nKanton Coulonges-sur-l'Autize (fr. \"Canton de Coulonges-sur-l'Autize\") je francouzský kanton v departementu Deux-Sèvres v regionu Poitou-Charentes. Skládá se ze 14 obcí.\n\n"}
{"id": "802079", "url": "https://cs.wikipedia.org/wiki?curid=802079", "title": "Místo činu (seriál)", "text": "Místo činu (seriál)\n\nMísto činu (v německém originále Tatort) je německojazyčný televizní krimiseriál televizních společností ARD, ORF a SF. Natáčí se od roku 1970 a je nejdéle běžícím seriálem v německy mluvících zemích.\n\n\n"}
{"id": "802080", "url": "https://cs.wikipedia.org/wiki?curid=802080", "title": "Kanton Frontenay-Rohan-Rohan", "text": "Kanton Frontenay-Rohan-Rohan\n\nKanton Frontenay-Rohan-Rohan (fr. \"Canton de Frontenay-Rohan-Rohan\") je francouzský kanton v departementu Deux-Sèvres v regionu Poitou-Charentes. Skládá se z devíti obcí.\n\n"}
{"id": "802081", "url": "https://cs.wikipedia.org/wiki?curid=802081", "title": "Rudolf Jedlička", "text": "Rudolf Jedlička\n\nJméno a příjmení Rudolf Jedlička se může vztahovat k následujícím osobnostem:\n\n"}
{"id": "802093", "url": "https://cs.wikipedia.org/wiki?curid=802093", "title": "Panna (hrad)", "text": "Panna (hrad)\n\nPanna je zaniklý hrad v okrese Litoměřice. Nachází se na vrcholu stejnojmenného vrchu v nadmořské výšce 594 metrů asi 0,5 km severozápadně od Řepčic. Dochovaly se z něj pouze drobné terénní relikty valů a jiných staveb. Od roku 1964 je chráněn jako kulturní památka. \n\nHrad nechal vybudovat Zikmund Děčínský z Vartenberka v době husitských válek jako opěrný bod proti Žižkovu hradu Kalich vzdálenému vzdušnou čarou necelé dva kilometry. Podobnou funkci plnil také nedaleký hrad Litýš. Je pravděpodobné, že Panna stála už na podzim roku 1421, kdy musel Zikmund z Vartenberka ukončit obléhání Kalichu.\n\nPrvní nepochybná písemná zmínka o hradu z roku 1422 pochází z listiny Zikmunda Lucemburského, který v ní zastavuje majetek bývalé býčkovické komendy právě Zikmundovi z Vartenberka. Husité hrad neúspěšně oblehli už roku 1422. Uspěli až v roce 1423, kdy byl jedním z hejtmanů husitského vojska pan Bohuslav ze Švamberka. Novým hejtmanem Panny se stal Hašek Čelechovec z Kralovic a hrad zůstal v husitských rukou až do svého zboření v roce 1437. Po bitvě u Lipan císař Zikmund pověřil Zikmunda z Vartenberka, aby hrad oblehl. Ten v dopise z 15. ledna 1437 během obléhání žádal o posily posádku Königsteinu. Obránci Panny se vzdali, až když jim kapitulaci nařídil jejich velitel zajatý při pokusu přivést pomoc z Hradce Králové. Hrad byl poté zbořen, ale císař znovu nařídil zboření Kalichu i Panny s odúvodněním, že jsou tam loupežnická doupata a nemají dostatek důchodů pro svou obranu.\n\nPřestože byl hrad rozsáhlý, byla většina jeho konstrukcí dřevěná. Opevnění tvořily sypané terasy obezděné vodorovně kladenými sloupky místního augititu spojovaného hlínou, které zároveň ukotvovaly dřevěné ohrazení.\n\nPřístupová cesta vedla od severu. Prošla první branou na první malé nádvoří beze stop zástavby. Za druhou branou, u které stála dřevěná obdélná budova, se cesta rozdvojila. Jedna větev pokračovala na jihovýchod podél svahu, kde z terasy vystupují tři zemní bašty. Druhá větev zamířila na severovýchod ke třetí bráně chráněné malou zemní baštou. Za třetí branou se areál hradu dělí do několika dalších oddílů, jejichž vzájemný vztah není zcela jasný. Cesta vedla zřejmě podél opevnění k severovýchodu, prošla čtvrtou branou a vstoupila na nádvoří se stopami jedné nebo dvou budov. Vlastní jádro stálo na vrcholové skále přístupné strmou stezkou, která může kopírovat průběh středověkého přístupu do jádra. Ve skále jsou patrné stopy po otesání a podle nalezených úlomků kachlů, byly některé budovy vytápěny kamny.\n\n\n\n"}
{"id": "802099", "url": "https://cs.wikipedia.org/wiki?curid=802099", "title": "Enter Mr. DiMaggio", "text": "Enter Mr. DiMaggio\n\nEnter Mr. DiMaggio je třetí epizoda amerického muzikálového seriálu Smash. Epizoda měla premiéru ve vysílání televizní stanice NBC 20. února 2012.\n\nKaren (Katharine McPhee) se vrací do Iowy, aby učinila zásadní rozhodnutí týkající se její budoucnosti. Favorit na roli Joa DiMaggia v muzikálu, Michael Swift (Will Chase) skrývá velké tajemství a Eileen (Anjelica Huston) má podezření, že její brzy-už-bývalý manžel od ní odvrací hudební investory, aby ji překazil vznik nového muzikálu.\n\nEpizodu napsala autorka seriálu, Theresa Rebeck a režíroval ji Michael Mayer. Pilotní díl byl původně psán pro televizní stanici Showtime, ale Robert Greenblatt odešel ze Showtime do NBC a seriál si vzal s sebou. Díky změně televizních kanálů byla Rebeck nucena vystřihnout 20 minut natočeného materiálu z pilotní epizody a vložit ho do druhé a třetí epizody. V epizodě se poprvé objeví Will Chase, který hraje Michaela Swifta, favorita na roli Joa DiMaggia v muzikálu. Také je starou Juliinou láskou.\n\nScény odehrávající se v Iowě se točily v Nyacku ve státě New York.\n\nStudiové nahrávky původní písně \"Mr. & Mrs. Smith\", kterou nazpívali Megan Hilty a Will Chase a cover verze písně od Bruna Marse \"Grenade\", kterou nazpíval Chase a \"Rednack Woman\" od Gretchen Wilson, kterou zpívala Katharine McPhee byly vydány 20. února 2012 jako singly na iTunes.\n\nV této epizodě sledovanost výrazně klesla, v den vysílání ji sledovalo pouze 6,5 milionu amerických diváků a získala rating 2,3.\n"}
{"id": "802101", "url": "https://cs.wikipedia.org/wiki?curid=802101", "title": "Kanton Lezay", "text": "Kanton Lezay\n\nKanton Lezay (fr. \"Canton de Lezay\") je francouzský kanton v departementu Deux-Sèvres v regionu Poitou-Charentes. Skládá se z 10 obcí.\n\n"}
{"id": "802102", "url": "https://cs.wikipedia.org/wiki?curid=802102", "title": "Kanton Mauléon", "text": "Kanton Mauléon\n\nKanton Mauléon (fr. \"Canton de Mauléon\") je francouzský kanton v departementu Deux-Sèvres v regionu Poitou-Charentes. Skládá se z pěti obcí.\n\n"}
{"id": "802103", "url": "https://cs.wikipedia.org/wiki?curid=802103", "title": "Peter Gabriel (album, 1982)", "text": "Peter Gabriel (album, 1982)\n\nPeter Gabriel (označováno též jako Security) je čtvrté studiové album Petera Gabriela. Album vyšlo v září 1982. Jedná se o jeho čtvrté a zároveň poslední eponymní album. Album produkoval David Lord ve spolupráci s Gabrielem. Album vyšlo také s německými texty pod názvem \"Deutsches Album\".\n\nAutorem všech skladeb je Peter Gabriel.\n"}
{"id": "802105", "url": "https://cs.wikipedia.org/wiki?curid=802105", "title": "Kanton Mauzé-sur-le-Mignon", "text": "Kanton Mauzé-sur-le-Mignon\n\nKanton Mauzé-sur-le-Mignon (fr. \"Canton de Mauzé-sur-le-Mignon\") je francouzský kanton v departementu Deux-Sèvres v regionu Poitou-Charentes. Skládá se z osmi obcí.\n\n"}
{"id": "802107", "url": "https://cs.wikipedia.org/wiki?curid=802107", "title": "Kanton Moncoutant", "text": "Kanton Moncoutant\n\nKanton Moncoutant (fr. \"Canton de Moncoutant\") je francouzský kanton v departementu Deux-Sèvres v regionu Poitou-Charentes. Skládá se z 12 obcí.\n\n"}
{"id": "802110", "url": "https://cs.wikipedia.org/wiki?curid=802110", "title": "Kanton Ménigoute", "text": "Kanton Ménigoute\n\nKanton Ménigoute (fr. \"Canton de Ménigoute\") je francouzský kanton v departementu Deux-Sèvres v regionu Poitou-Charentes. Skládá se z 11 obcí.\n\n"}
{"id": "802111", "url": "https://cs.wikipedia.org/wiki?curid=802111", "title": "Kanton Melle", "text": "Kanton Melle\n\nKanton Melle (fr. \"Canton de Melle\") je francouzský kanton v departementu Deux-Sèvres v regionu Poitou-Charentes. Skládá se z 12 obcí.\n\n"}
{"id": "802113", "url": "https://cs.wikipedia.org/wiki?curid=802113", "title": "Adolf Srb", "text": "Adolf Srb\n\nAdolf Srb (27. září 1850 Rokycany – 14. dubna 1933 tamtéž) byl český novinář, příznivec staročeské strany. Působil v denících \"Politik\" a \"Plzeňské listy\"; za jeden z článků byl roku 1876 odsouzen ke čtyřem měsícům vězení. Angažoval se ve prospěch českých menšin v pohraničí. Sepsal české politické dějiny za období let 1861 až 1899. Ve 30. letech 20. století byl velmi oceňovaný pro svou dlouholetou vlasteneckou činnost i pro podporu začínajících novinářů.\n\nNarodil se 27. září 1850 v Rokycanech. Roku 1871 vstoupil do redakce pražského německého deníku \"Politik\", kde prošel náročnou novinářskou školou J. S. Skrejšovského. Roku 1876 byl odsouzen k čtyřem měsícům vězení za to, že jako odpovědný redaktor připustil uveřejnění článku, v němž nepodepsaný autor (podle žaloby nepravdivě) obviňoval jednoho z odborných radů z rakouského ministerstva obchodu z podílu na zpronevěře 250.000 zlatých z dalmatské železniční koncese. V letech 1876-79 pracoval jako odpovědný redaktor \"Plzeňských listů\". Poté se znovu vrátil do deníku \"Politik\", kde zůstal i po jeho přejmenování na \"Union\" r. 1909. Od roku 1903 přispíval pravidelnými politickými přehledy do Vlčkova časopisu \"Osvěta\".\n\nAngažoval se na podporu českých menšin v pohraničí. V 80. letech 19. století patřil k zakladatelům Ústřední matice školské, Národní jednoty pošumavské a Národní jednoty severočeské.\n\nPo 1. světové válce určitou dobu redigoval \"Vlčkovu Osvětu\", brzy se ale musel místa vzdát pro vadu zraku. Poté odešel na odpočinek do rodných Rokycan, kde žil u své dcery. Zemřel tam 14. dubna 1933 a byl tam i pohřben.\n\nAdolf Srb byl na sklonku života i po smrti velmi oceňovaný pro své vlastenectví, nezištnost a odvahu zastat se všech, kdo bojovali za národ a právo. Jeho činnost z velké části spadá do doby ostrých sporů staročechů s mladočechy. Ačkoli stál vždy na staročeské straně, byl tolerantní k jiným názorům. Ovládal vtip a satiru, ale nevybočil z mezí slušnosti.\n\nMěl velkou paměť a vypravěčské nadání. Mnoho času trávil rozhovory s mladšími novináři a spisovateli (např. Antonín Bebr, Bedřich Spurný, Jan Osten, též herec a malíř Vladimír Šamberk), pro které znamenal cennou inspiraci. Měl rovněž rád klasickou hudbu a ve společnosti vynikal i svým kuchařským uměním.\n\nVe třicátých letech byl druhým nejstarším českým novinářem (po Václavu Beneši Šumavském) a posledním žijícím zakladatelem Ústřední matice školské.\n\n3. září 1933 byla na jeho rodném domě v Rokycanech (čp. 78, dnes na rohu Srbovy a Smetanovy ulice) odhalena pamětní deska. Jejím autorem byl sochař Václav Koukolíček a pořízení zajistil Srbův odbor Národní jednoty severočeské v Rokycanech jako výraz vděčnosti za jeho práci ve prospěch českých menšin.\n\nVedle novinových článků byl Srb autorem řady politických brožur a komentářů k zákonům. Jeho nejvýznamnějším dílem byly \"Politické dějiny národa českého\", v nichž popsal dobu od r. 1861. Na sklonku života psal paměti (\"Z půl století\"),\nv další literární tvorbě mu ale později zabránila vada zraku.\n\nKnižně vyšly např.:\n\n"}
{"id": "802114", "url": "https://cs.wikipedia.org/wiki?curid=802114", "title": "Kanton Mazières-en-Gâtine", "text": "Kanton Mazières-en-Gâtine\n\nKanton Mazières-en-Gâtine (fr. \"Canton de Mazières-en-Gâtine\") je francouzský kanton v departementu Deux-Sèvres v regionu Poitou-Charentes. Skládá se z 12 obcí.\n\n"}
{"id": "802116", "url": "https://cs.wikipedia.org/wiki?curid=802116", "title": "Vztek (film, 1995)", "text": "Vztek (film, 1995)\n\nVztek nebo také Brooklyn Boogie (v originále Blue in the Face) je americká filmová komedie z roku 1995, režírovaná Paulem Austerem a Wayne Wangem. Děj filmu se odehrává v Brooklynu.\n"}
{"id": "802118", "url": "https://cs.wikipedia.org/wiki?curid=802118", "title": "Rakousko na Zimních olympijských hrách 1988", "text": "Rakousko na Zimních olympijských hrách 1988\n\nRakousko na Zimních olympijských hrách 1988 v Calgary reprezentovalo 81 sportovců, z toho 66 mužů a 15 žen. Nejmladším účastníkem byl Heinz Kuttin (17 let, 40 dní), nejstarším pak Peter Kienast (38 let, 334 dní). Reprezentanti vybojovali 10 medailí, z toho 3 zlaté 5 stříbrných a 2 bronzové.\n\n"}
{"id": "802120", "url": "https://cs.wikipedia.org/wiki?curid=802120", "title": "The Cost of Art", "text": "The Cost of Art\n\nThe Cost of Art je čtvrtá epizoda amerického muzikálového televizního seriálu Smash. Epizoda se poprvé vysílala 27. února 2012 na televizní stanici NBC.\n\nKdyž Derek (Jack Davenport) uspořádá party pro mladou teenagerovskou hvězdu Lyla Westa (Nick Jonas), Eileen (Anjelica Huston) v něm vidí příležitost vyzkoušet novou strategii pro získávání finančních prostředků. Karen (Katharine McPhee) se učí, jak zvýšit své šance k úspěchu na broadwayských prknech a Tom (Christian Borle) jde na speciální první rande.\n\n11. října 2011 bylo oznámeno, že v seriálu bude hostovat Nick Jonas. Jeho postava Lyle West je popisována jako \"přitažlivá seriálová hvězda, která svou kariéru začínala jako dětský herec na Broadwayi ve hře, kterou napsal Tom (Christian Borle) a režíroval Derek (Jack Davenport).\" Bylo také oznámeno, že si Jonas v této epizodě zazpívá.\n\nV epizodě se objevily dvě cover verze a dvě původní písně. Katharine McPhee zpívá \"Rumour Has It\" od Adele a Nick Jonas zpívá píseň \"Haven't Met You Yet\", kterou v originále zpívá Michael Bublé. Dvě původní písně z muzikálu Marylin, které se v epizodě objevily, byly \"History is Made at Night\" v podání Megan Hilty, Willa Chase a sboru muzikálu a \"I Never Met a Wolf Who Didn't Love to Howl\", kterou nazpívala opět Hilty. Také byly ve zkouškových scénách slyšet úryvky písní \"The 20th Century Fox Mambo\" z epizody \"The Callback\" a \"Let's Be Bad\" z nadcházející stejnojmenné epizody. 27. února byly jako singly vydány pouze \"Haven't Met You Yet\" a \"I Never Met a Wolf Who Didn't Love to Howl\".\n\nRating této epizody byl stejný jako v předchozí epizodě (2,3), ale sledovanost se zvýšila z 6,5 milionů divaků na 6,6 milionů amerických diváků v den vysílání.\n\nEpizoda získala pozitivní reakce u kritiků. Robert Bianco z USA Today ji nazval \"nejlepší epizodou seriálu od pilotního dílu\". Maddie Furlong z The Huffington Post řekla, že epizoda obsahovala \"správné množství dynamiky\". Damian Holbrook z TV Guide zvláště chválil Kareninu dějovou linii.\n"}
{"id": "802124", "url": "https://cs.wikipedia.org/wiki?curid=802124", "title": "IBK Dalen", "text": "IBK Dalen\n\nInnebandyklubb Dalen (také \"IBK Dalen\") je švédský florbalový klub hrající ve Švédské Superlize. Sídlí ve městě Umeå a svoje domácí zápasy hraje v aréně Gammliahallen s maximální kapacitou 2 000 diváků. Na nejbližší venkovní zápas musí klub cestovat okolo 300 km. IBK Dalen nikdy nezískali pohár Švédské Superligy. Největšími úspěchy jsou stříbra v SSL z let 2012 a 2013. Pak také druhé místo na domácím Poháru mistrů evropských zemí (Campions cupu), který se konal v roce 2012 v Umee a Dalen jej pořádal.\n\n\n"}
{"id": "802126", "url": "https://cs.wikipedia.org/wiki?curid=802126", "title": "Quinn the Eskimo (Mighty Quinn)", "text": "Quinn the Eskimo (Mighty Quinn)\n\n„Quinn the Eskimo (Mighty Quinn)“ je píseň, kterou napsal Bob Dylan a poprvé ji nahrál během nahrávání alba \"The Basement Tapes\" v roce 1967. V roce 1968 ji vydala skupina Manfred Mann pod názvem „Mighty Quinn“. Později ji nahrála znovu celá řada hudebníků, mezi něž patří i The Ventures a The Hollies.\n\nPod názvem „Přítel Quinn“ s textem Zdeňka Rytíře ji v roce 1968 nazpívalo trio Golden Kids.\n"}
{"id": "802133", "url": "https://cs.wikipedia.org/wiki?curid=802133", "title": "3 (tramvajová linka v Paříži)", "text": "3 (tramvajová linka v Paříži)\n\nLinka T3 je jednou z linek tramvajové dopravy v Paříži. V systému MHD je značena oranžovou barvou. Byla otevřena 16. prosince 2006 a jako jediná tramvajová linka se nachází přímo na území hlavního města (13., 14. a 15. obvod). Její trasa vede po tzv. Maršálských bulvárech, takže se také někdy nazývá \"Maršálská tramvaj\" (Tramway des Maréchaux). Na 7,9 km dlouhém úseku je 17 stanic. Na rok 2012 je plánováno otevření dalšího úseku.\n\nPoté, co městské autobusové linky, které jezdily podél Maršálských bulvárů, již dávno dosáhly své kapacitní hranice, začaly se v roce 2000 plánovat možnosti navýšení přepravní kapacity. Bylo rozhodnuto o vybudovaní tramvajové trati se standardním rozchodem, což bylo přijato rozporuplně, neboť se tím snižuje již tak omezený prostor vozovek pro automobilový provoz. Pozemní vedení, které často kříží výjezdové silnice z Paříže a muselo být vybaveno dopravní signalizací, což narušovalo plynulost dopravy, také vyvolalo rozporuplnou diskusi.\n\nNicméně v roce 2004 začala výstavba první části, která se neomezila jen na tramvajovou trať, ale zahrnovala i celkovou rekonstrukci bulvárů. Náklady na výstavbu první části včetně úprav dotčených ulic činily přibližně 320 milionů eur. Uvedení do provozu se uskutečnilo 16. prosince 2006.\n\nDopravní politika města Paříže počítá v dlouhodobém horizontu s výstavbou tramvajové trati na většině Maršálských bulvárů. Prodloužení na (severo)východ až k Porte de la Chapelle s 25 novými zastávkami je již vyřešeno a výstavba probíhá. První rozšíření s osmi novými stanicemi od Porte d'Ivry k Porte de Vincennes bylo zahájeno v roce 2009 a má být dokončeno do roku 2012 jako trať T3b a ve stejném roce i druhý úsek od Porte de Vincennes k Porte de la Chapelle.\nNásledovat by měl úsek od Porte de la Chapelle do Porte d'Asnières, jehož dokončení je prozatím plánováno na rok 2017. Od Porte d'Asnières do Porte Maillot je výstavba prozatím jen ve fázi plánování a případná trať od Porte Maillot k Pont du Garigliano ještě není zvažována. Úsek od Pont du Garigliano přes řeku Seinu směrem na západ k Porte d'Auteuil odmítli obyvatelé 16. obvodu obávající se narušení klidové zóny. V případě realizace i této části by se linka stala okružní. V rámci rozšíření se počítá s možností přestupu v budované stanici RER Évangile, které by umožnilo napojení na RER E.\n\nTrať o délce 7,9 kilometrů má 17 stanic a leží na Maršálských bulvárech na jižním okraji města. Tramvajový pás je zatravněný a leží odděleně uprostřed bulvárů. Konečná stanice na západě Pont du Garigliano je přestupní stanicí s RER C. Linka kříží několik linek metra a také tramvajovou linku T2 na Porte de Versailles a RER B na Cité Universitaire. Od stanice Porte d'Italie trasa vede asi 700 m přímo nad metrem linky 7 a poslední tři zastávky – Porte d'Italie, Porte de Choisy a konečná stanice Porte d'Ivry mají přestup na tuto linku. Celková doba jízdy na trati je 26 minut.\n\nProtože jednotlivé tratě pařížských tramvají nemají vzájemné propojení kolejí, má každá linka svůj vlastní vozový park. Linka T3 má 21 vozů typu \"Citadis 402\", které dodal výrobce Alstom. Vozidla mají délku 43,7 m a šířku 2,65 m a jejich kapacita je 304 pasažéři. Vozidla jsou uzpůsobená obousměrnému provozu, takže každá souprava má na obou koncích kabina řidiče a dveře pro cestující po obou stranách. Tím nepotřebuje trať žádné smyčky k otáčení, pouze změní směr jízdy. Linka je v provozu denně od 5:00 do 00:30 v pátek a sobotu až do 1:00. V dopravní špičce je interval 4 minuty. Za den se přepraví 112 000 cestujících.\n\n"}
{"id": "802138", "url": "https://cs.wikipedia.org/wiki?curid=802138", "title": "Nursery Cryme", "text": "Nursery Cryme\n\nNursery Cryme je třetí studiové album britské skupiny Genesis. Album vyšlo v listopadu 1971 pod značkou Charisma Records a jeho producentem byl John Anthony.\n\nAutory všech skladeb jsou Tony Banks, Phil Collins, Peter Gabriel, Steve Hackett a Mike Rutherford.\n"}
{"id": "802141", "url": "https://cs.wikipedia.org/wiki?curid=802141", "title": "Gilles Meloche", "text": "Gilles Meloche\n\nGilles Meloche (* 12. července 1950, Montreal, Québec, Kanada) je bývalý hokejový brankář, který chytal v NHL.\n\nOd roku 1970 do roku 1988 vystřídal týmy Chicago Blackhawks, California Golden Seals, Cleveland Barons, Minnesota North Stars a Pittsburgh Penguins. Také je držitelem rekordu za nejvíce obdržených gólů v základní části NHL - 2 756 gólů.\n"}
{"id": "802145", "url": "https://cs.wikipedia.org/wiki?curid=802145", "title": "Växjö IBK", "text": "Växjö IBK\n\nVäxjö IBK (někdy označován jako \"Växjö Vipers\" nebo \"Vipers\") je švédský florbalový klub. Aktuálně hraje ve Švédské Superlize. \n\nV sezóně 2000/2001 hrál klub také nejvyšší divizi, avšak po roce sestoupil a hrál Divizi 1. Výjimkou byla sezóna 2003/2004, kdy hrál Divizi 2.\n\n\n"}
{"id": "802147", "url": "https://cs.wikipedia.org/wiki?curid=802147", "title": "Cape Breton Oilers", "text": "Cape Breton Oilers\n\nCape Breton Oilers byl profesionální kanadský klub ledního hokeje, který sídlil v Sydney v provincii Nové Skotsko. Vznikl v roce 1988 přesunem a přejmenováním klubu Nova Scotia Oilers, zanikl dalším stěhováním v roce 1996 do Hamiltonu. Své domácí zápasy na stadionu Centre 200. Největším úspěchem Cape Breton Oilers byl zisk Calderova poháru v sezóně 1992/1993. V tomto klubu hrál např. Miroslav Šatan (sezóna 1994/95).\n\n"}
{"id": "802149", "url": "https://cs.wikipedia.org/wiki?curid=802149", "title": "Mike Candys", "text": "Mike Candys\n\nMike Candys, vlastním jménem \"Michael David Kull\", (* 1971, Curych, Švýcarsko) je švýcarský house- a electro-DJ a hudební producent.\n\nProdukuje a remixuje songy i pro další umělce, jakými jsou například DJ Antoine, Christopher S, MR P!NK, Pat Farrell, Mr Da-Nos, Remady, Chris Crime, Jaybee, Mr Fiction a další. V nedávné době Candys zremixoval také německý pop-act číslo jedna – \"Rosenstolz\". Produkce Mikea Candyse boduje na DJských charts po celém světě. V letech 2007–2008 se stal několikrát Candys číslem 1 v rámci pozic CD a stažených charts. Mike Candys hraje house, house classics a electrohouse a spoustu songů vyprodukovaných speciálně pro něj a proto, aby je mohl udělat výjimečnými. Aktuálně bude Candys v březnu vystupovat na německé RTL II televizi v pořadu \"The Dome\". Pořad je původně ze Spojeného království, do kterého se dostanou jen interpreti z Top 100 hitparády. Vystupoval v ČR na Beats for love 2016, kde byl na EDM and Trance stage\n\n"}
{"id": "802152", "url": "https://cs.wikipedia.org/wiki?curid=802152", "title": "Srba", "text": "Srba\n\nSrba je příjmení těchto osobností: \n\n\n"}
{"id": "802153", "url": "https://cs.wikipedia.org/wiki?curid=802153", "title": "Zemětřesení v severní Itálii 2012", "text": "Zemětřesení v severní Itálii 2012\n\nNa konci května 2012 došlo v severní Itálii krátce po sobě ke dvěma zemětřesením.\n\nK prvnímu zemětřesení došlo dne 20. května 2012 v 4.03 hodin SLČ. Jeho epicentrum se nacházelo 36 kilometrů severně od Boloni a jeho síla byla 6,0 na momentové škále. Zhruba hodinu po hlavním zemětřesení ještě přišel dotřes o síle 5,1. Zemřelo nejméně sedm lidí a byla poškozena řada budov, zejména budovy starší a historické.\n\nDruhé zemětřesení, o síle 5,0, nastalo 29. května zhruba v devět hodin středoevropského letního času ve stejné oblasti: jeho hypocentrum bylo v hloubce pět až deset kilometrů pod Mirandolou. V době od 12.55 do 13.02 pak ještě došlo ke dvěma nebo třem dotřesům o síle větší než pět. Zemřelo dalších sedmnáct lidí.\n\nPři obou zemětřeseních bylo zraněno dohromady přibližně 400 osob a asi až 15 000 se jich ocitlo bez domova.\n"}
{"id": "802156", "url": "https://cs.wikipedia.org/wiki?curid=802156", "title": "Etický kodex úředníka", "text": "Etický kodex úředníka\n\nÚředníci a zaměstnanci ve veřejné správě vykonávají činnost, která je životně důležitá pro společenské organismy uspořádané ve stát. Státní správa je výkonnou složkou ve sféře veřejných služeb. Za veřejnou službu se považuje služba státu a jeho orgánů, dále například službu obcí nebo krajů. Pro veřejný sektor neplatí stejná pravidla jako pro sektor soukromý. Obvykle se na zaměstnance ve veřejné správě kladou vyšší etické požadavky, jelikož jsou placení z daní a je zde idea, že má veřejná správa sloužit lidu. Jedním z nástrojů, který může pomoci formulovat etické principy, je sestavení etického kodexu, kterým by se měli úředníci a zaměstnanci státní správy řídit. To by mělo vést k lepšímu, kvalitnějšímu a transparentnějšímu fungování veřejné správy. Kodex může rozšiřovat působnost zákonů o etickou rovinu, na rozdíl od nich mu však chybí závazná vymahatelnost v případě jeho porušení. Z tohoto důvodu se etický kodex může stát zcela nekompetentním nástrojem k dosažení účelu, ke kterému byl navržen, proto je velmi důležité, aby byl celý kodex pečlivě propracovaný.\n\nVláda ČR schválila nový Etický kodex úředníků a zaměstnanců veřejné správy 9. května 2012. Nový kodex obsahuje 14 článků a nahradil tak původní kodex etiky zaměstnanců ve veřejné správě, který byl schválen usnesením č. 270, tehdy Zemanovy vlády, z roku 2001. Původní kodex nebyl závazný pro všechny úřady a orgány státní správy, a každý jednotlivý orgán si mohl vytvořit svůj vlastní etický kodex, který by lépe odpovídal specifickým požadavkům a nárokům na zaměstnance. Podobná praxe se očekává i v souvislosti s novým kodexem. Každopádně by jednotlivé kodexy měly plynout z toho, který schválila vláda. \n\n„Cílem kodexu je vymezit jasná pravidla, aby bylo všem zaměstnancům jasné, v jakých případech by se mohli dostat do střetu soukromého zájmu se zájmem občanů a jak se v takové situaci zachovat“, se píše ve vládní protikorupční strategii. Podle Transparency International z uvedeného vyplývá, že etický kodex nemá jen vymezovat žádoucí jednání, ale také určit způsoby řešení, pokud se úředník do takového střetu dostane, a to nejen u sebe, ale také u svých kolegů a nadřízených. Dodává, že toto kodex nejen řeší nedostatečně, ale zároveň postup whistleblowera ztěžuje či přímo znemožňuje, jako v případě, kdy ho odkazuje rovnou na svého nadřízeného. Z podobných pozic kodex kritizoval také nejznámější český whistleblower Libor Michálek.\n\n\n"}
{"id": "802157", "url": "https://cs.wikipedia.org/wiki?curid=802157", "title": "Centrum budoucnosti letecké dopravy", "text": "Centrum budoucnosti letecké dopravy\n\nCentrum budoucnosti letecké dopravy je letecké muzeum a vzdělávací centrum na severozápadním konci Painova letiště ve městě Mukilteo v americkém státě Washington. Jedná se také o počáteční bod Boeing Tour, která provádí návštěvníky částí nedaleké továrny společnosti Boeing, kde jsou vyráběna její nejnovější letadla. Dále se zde nachází sídlo Nadace letecké budoucnosti, neziskové organizace provozující muzeum a zapojující se do celosvětového vzdělávání. \n\nV muzeu se nachází 2 600 m² rozlehlá galerie se statickými i interaktivními exponáty, divadlo s kapacitou 240 diváků, kavárna a obchody.\n\nCentrum je výsledkem partnerství mezi společností Boeing, Nadací letecké budoucnosti, Správou veřejných objektů okresu Snohomish a Letiště okresu Snohomish. Projekt stál 23 milionů dolarů a byl uveden do provozu v prosinci 2005, kdy bylo otevřeno muzeum. Nadace letecké budoucnosti, která je neziskovou organizací, provozuje celé centrum a vlastní jeho sbírku. Její misí je vzdělávat, bavit, zapojovat se do globální komunity a inspirovat k inovacím.\n\nDo sbírky centra patří:\n\nBoeing Tour umožňuje návštěvníkům zhlédnout letadla v továrně Boeing Everett Factory ve všech etapách stavby a testů. Momentálně se v továrně vyrábí letadla Boeing 747, Boeing 767, Boeing 777 a Boeing 787. Do exkurze patří také hlavní budova továrny, která drží světový rekord ve velikosti budovy podle objemu s 13,3 miliony m³ a rozlohou 398 000 m².\n\nTour měla své vlastní centrum hned vedle továrny, to ale bylo při postavení muzea v prosinci 2005 uzavřeno.\n\nPřed začátkem exkurze Boeing Tour se nachází obchod Boeing Store prodávající různé věci spojené se společností Boeing. Vedle něj se nachází samostatný obchod Budoucnosti letecké dopravy, který prodává také místní suvenýry a potraviny. Na druhé straně haly centra se nachází rovněž malá kavárna.\n"}
{"id": "802159", "url": "https://cs.wikipedia.org/wiki?curid=802159", "title": "Petrohrad (hrad)", "text": "Petrohrad (hrad)\n\nPetrohrad je zřícenina hradu na zalesněném ostrohu nad obcí Petrohrad v okrese Louny. Jedná se o šlechtický hrad založený v polovině 14. století. Z hradu zůstaly pouze menší zbytky zdiva a terénní nerovnosti, které jsou chráněné jako kulturní památka České republiky.\n\nJako první majitel hradu je roku 1356 uváděn Petr z Vrtby, z rodiny, patřící do rozrodu Hroznatovců. Založení hradu souvisí s aktivitami tohoto rodu v západních Čechách v polovině 14. století, které vyústilo v budování opěrných bodů na nově získaných panstvích. Páni z Vrtby byli úzce spřízněni s Gutštejny. V uvedeném roce se hrad nazýval německy Petersburg (Petrův hrad, z toho se později vyvinulo české Petršpurk) a patřilo k němu podací právo k farnímu kostelu svatého Vavřince v Lubenci. Již v roce 1358 byl Petrohrad v rukou Petra z Janovic. Zřejmě nejvýznamnější osobností rodiny byl Jan Jenec z Janovic, který v letech 1470–1503 zastával funkci purkrabího Pražského hradu a patřil mu i hrad Hluboká. V roce 1483 prodal Jan Jenec rozsáhlé petrohradské panství, kam patřila dvě poddanská městečka (Kryry a Jesenice) a patnáct vesnic Burianovi II. Gutštejna, jednomu z nejvýznamnějších velmožů v Čechách. Gutštejnové vlastnili Petrohrad v mužské větvi do roku 1554, kdy zemřel Viktorin z Gutštejna. Jedna z jeho sester se vdala za Jaroslava Libštejnského z Kolovrat, který postupně získal všechny podíly petrohradského panství. Hrad však v polovině 16. století přestal vyhovovat nárokům na bydlení renesanční šlechty. Jaroslav Libštejnský z Kolovrat proto začal kolem roku 1560 pod hradem s výstavbou zámku. V té době (1559) se už hrad Petrohrad uvádí jako pustý.\n\nLibštejnským bylo za podporu stavovského povstání petrohradské panství konfiskováno. Roku 1622 je od státu koupili Černínové z Chudenic. V jejich rukou zůstal Petrohrad až do roku 1945.\n\nVzhledem k torzovitosti dochovaných stavebních článků není původní stavební podoba Petrohradu jasná. Vzhledem k existenci okrouhlého bergfritu v severovýchodním průčelí hradu nad přístupovou cestou je zřejmé, že se jednalo o hrad bergfritového typu. Do hradu se vstupovalo čtverhrannou věží. Hrad se pravděpodobně dělil na dolní a horní část. Dolní byla zplanýrována v polovině 17. století při budování okrouhlé kaple Všech svatých, postavené v roce 1652. Ta je dnes jedinou dominantou místa, kde hrad stával. Z dolní části hradu zbyla sklepní část bergfritu před kaplí, odděleného od hradu příkopem a přístupným zřejmě po padacím mostě. Západně v bezprostředním sousedství kaple se dochovaly zbytky podsklepené, volně stojící budovy. Dále na západ od ní pak zbytky vstupní věže. V horní části stál zřejmě palác. Na jeho místě byla v 19. století postavena romantická zřícenina se schodištěm na vyhlídku. Z obvodového opevnění horního hradu se dochovaly fragmenty zdiva.\n\n\n\n"}
{"id": "802161", "url": "https://cs.wikipedia.org/wiki?curid=802161", "title": "Craveman", "text": "Craveman\n\nCraveman je studiové album Teda Nugenta, vydané v roce 2002 společností Spitfire Records. Album produkoval Nugent spolu s bratry Drewem a Chrisem Petersovými.\n\n"}
{"id": "802164", "url": "https://cs.wikipedia.org/wiki?curid=802164", "title": "Everettský masakr", "text": "Everettský masakr\n\nEverettský masakr, také známý jako Krvavá neděle, byla ozbrojená konfrontace mezi místními úřady a členy unie Industrial Workers of the World (IWW), která se odehrála 5. listopadu 1916 v Everettu v americkém státě Washington. Jednalo se o tragickou událost označující vyvrcholení pracovního napětí na Severozápadě USA.\n\nV roce 1916 čelilo město Everett velké hospodářské depresi. Ve městě se odehrávaly konfrontace mezi podniky, komerčními zájmy, pracovníky a jejich organizátory. V ulicích se odehrálo mnoho pracovníky uspořádaných pochodů a projevů. Ty potlačovali místní strážci zákona, kteří byli na straně místních podniků. Organizace Industrial Workers of the World do Everettu přišla podporovat pětiměsíční stávku pracovníků místních výrobců šindelů. Po jejich příchodu si podniky najaly stráž, která na členy organizace zaútočila sekerami a vyhnala je z města. Seattleská pobočka organizace se nato rozhodla vyslat do Everettu více členů, kteří zde měli uspořádat pochod na podporu stávkujících dělníků.\n\n5. listopadu 1916 se zhruba 300 členů organizace sešlo v její pobočce v Seattlu, odkud přešli do přístavu, kde se nalodili na parníky \"Verona\" a \"Calista\". Ty je odvezly na sever do Everettu, kam dvojice lodí dorazila brzy odpoledne. \"Verona\" byla první lodí v přístavu a členové unie se prezentovali svou bojovou písní \"Hold the Fort\". Místní podniky ale věděly o jejich příjezdu, a tak do přístavu poslaly své ochránce. Ti použili přinejmenším jeden remorkér, a to \"Edison\" patřící společnosti American Tug Boat Company. Stejně jako při předchozích demonstracích, i nyní podniky zajistily přítomnost místních strážců zákona, které vedl okresní šerif Donald McRae, který mohl členy unie zatknout za jejich předchozí násilné činy ve městě.\n\nVýsledkem byl střet 200 členů domobrany, zdánlivě vedených šerifem McRaem, a anarchistů spadajících pod unii IWW. Při přistání parníku \"Verona\" u doku vstoupil šerif McRae na palubu a dotázal se členů unie, kdo je jejich vůdcem. Na to mu anarchisté odpověděli smíchem a pokřikem, že jsou všichni vlastními vůdci. McRae nato vytáhl svou pistoli, oznámil jim, že je šerif a že jim ze zákona zakazuje přistát v everettském přístavu. Po chvilce ticha jeden z anarchistů odpověděl, že to přece všichni vědí.\n\nHned poté začalo deset minut intenzivní střelby, většina ze strany strážců podniků, kteří byli na souši na doku, ale také z parníku, přestože většina cestujících nebyla ozbrojena. Nikdy nebylo zjištěno, odkud vyšel první výstřel. Cestující parníku se ale při střelbě raději přesunuli na druhou stranu parníku, čímž jej málem převrátili. Nakonec kvůli tomu přece jen několik cestujících spadlo přes palubu, ale není známo, kolik se jich utopilo. Přes 175 kulek zasáhlo samotnou kajutu kapitána a sám kapitán Chance Wiman unikl střelbě jen díky ukrytí za lodním trezorem.\n\nKrátce poté loď musela vyplout pryč, přičemž kapitán Wiman varoval nedalekou \"Calistu\", se kterou pak odplula \"Verona\" do Seattlu.\n\nNa konci přestřelky bylo zjištěno, že dva členové domobrany zahynuli a dalších 16 až 20 jich bylo zraněno, včetně šerifa McRae. Ti dva zemřelí byli zastřeleni zezadu vlastními spolubojovníky, takže členové unie IWW nikoho nezabili. Unie oficiálně udala 5 mrtvých a 27 zraněných, ale spekulovalo se, že událost nepřežilo 12 jejích členů. Ti z unie, kteří měli svou základnu v Everettu, nakonec přece jen svůj pochod uskutečnili, přičemž je šerif McRae společně s domobranou obklíčil a odvedl do věznice. Přestřelka vyústila v akci od guvernéra státu Ernesta Listera, který do Seattlu a Everettu poslal milice, jež měly za úkol uvézt města zpět do pořádku.\n\nMnoho odpůrců unie se snažilo dokázat, že právě IWW byla původcem všeho násilí v Everettu. Avšak historikové Philip Taft a Philip Ross poukazují na to, že aktivita unie byla bez jakéhokoli násilí a že to rozdmýchal kdysi v její pobočce v Everettu soukromý detektiv najatý jedním z podniků. \n\nPo návratu do Seattlu bylo 75 členů unie zatčeno za přestřelku, včetně jejich vůdce Thomase H. Tracyho. Posléze byli odvedeni do okresní věznice v Everettu, kde byli obžalováni za vraždu dvou členů domobrany. Po dvouměsíčním soudním procesu byl Tracy v květnu 1917 zproštěn obžaloby porotou. Krátce poté bylo staženo i obvinění zbývajících 73 členů unie, kteří pak byli propuštěni z vězení.\n"}
{"id": "802165", "url": "https://cs.wikipedia.org/wiki?curid=802165", "title": "Metamorphosis", "text": "Metamorphosis\n\nMetamorphosis může být:\n"}
{"id": "802166", "url": "https://cs.wikipedia.org/wiki?curid=802166", "title": "Rakousko na Zimních olympijských hrách 1984", "text": "Rakousko na Zimních olympijských hrách 1984\n\nRakousko na Zimních olympijských hrách 1984 v Sarajevu reprezentovalo 65 sportovců, z toho 58 mužů a 7 žen. Nejmladším účastníkem byla Veronika Wallinger-Stallmaier (17 let, 201 dní), nejstarším pak Walter Delle Karth (37 let, 190 dní). Reprezentanti vybojovali 1 bronzovou medaili.\n\n"}
{"id": "802167", "url": "https://cs.wikipedia.org/wiki?curid=802167", "title": "Jakub Šulc", "text": "Jakub Šulc\n\nJakub Šulc (* 16. prosince 1985, Praha) je český profesionální hokejista hrající Extraligu ledního hokeje za tým HC Slavia Praha.\nNastupuje na pozici obránce.\nJe vysoký 183 centimetrů, váží 89 kilogramů.\n\nPražský rodák a slávistický odchovanec prošel ve svém mateřském klubu všechny věkové kategorie a dostal se až do A-týmu, kde si připsal jako teenager tři extraligové starty během tří ročníků.\nV sezóně 2005/2006 Slavii poprvé opustil, aby sbíral zkušenosti v nižších ligách.\nNejprve usídlil v Chomutově, ale poté byl čtyři roky věrný Rebelům z Havlíčkova Brodu.\nV létě 2010 po něm sáhl českobudějovický Mountfield, za který si připsal první celou sezonu v nejvyšší soutěži v kariéře.\nV roce 2011 se vrátil zpět do Slavie.\n\n\n"}
{"id": "802168", "url": "https://cs.wikipedia.org/wiki?curid=802168", "title": "Ladislav Dittrich", "text": "Ladislav Dittrich\n\nLadislav Dittrich SDB (23. července 1929 Polička – 11. října 1997 Řím) byl český katolický kněz, člen řádu salesiánů, vedoucí českého náboženského střediska v Římě, vydavatel časopisů s náboženskou tematikou, spolupracovník křesťanské akademie Řím.\n\nDětství prožil v Bystrém u Poličky, kde byl jeho otec kostelníkem. V roce 1944 přišel do Dvorku u Přibyslavi, do bývalé prázdninové kolonie \"Sdružení katolické mládeže\" (SKM), kde našli v roce 1943 po zabraní ústavu útočiště salesiánští aspiranti z Fryštáku. V posledním roce války, jako středoškolák, zde absolvoval kvartu. Po válce byl ve vráceném salesiánském fryštackém domě v kvintě. Rozhodl se pro Bohu zasvěcený život a vstoupil do salesiánský noviciátu, který prožil v Hodoňovicích. Dne 19. srpna 1947 v Hodoňovicích složil první sliby. V tomto roce se právě otevřel filozofický studentát v Přestavlkách. Dittrich v Přestavlkách prožil tři roky i onu osudnou noc v dubnu, v roce 1950 s názvem Akce K, kdy Státní bezpečnost odvezla představené do internace v Oseku. Přestavlčtí klerici zůstali až do prázdnin v domě. Dittrich s ostatními dokončil studia maturitou na reálném gymnáziu v Holešově. Byl přijat na vysokou školu zemědělskou v Košicích, ale pro neutěšené poměry to vzdal.\nNašel si místo v Místku, kde byli již někteří spolubratři a novici a snažili se vést společný život jak si to představení přáli a jak to okolnosti dovolovaly.\nV roce 1952 se na pokyn P. Filipce, který řídil spolubratry salesiány mimo internaci začal připravovat na odchod za hranice. Přestěhoval se do Prahy. Našel si podnájem a místo v továrně.\n\nV červnu roku 1952 se spolu mu se salesiány Janem Homolou a Vojtěchem Hrubým podařilo dostat po riskantním přechodu hranic do Rakouska a později do Itálie.\nPředstavení je poslali studovat teologii do Mesiny. V Mesině byl 29. června 1956 vysvěcen na kněze. Zásluhou P. Vitěslava Taťáka, který byl v té době v Turíně, začal studovat v Turíně na \"PAS\" (\"Pontificio Ateneo Salesiano\") filozofii a pedagogiku. Po získání licenciátu vyučoval devět roků ve Folizzu filozofii.\nV roce 1968 byl na žádost kardinála Berana uvolněn pro práci v \"českém náboženském středisku v Římě\". Pracoval zde jako vedoucí katechetické sekce, pracovníků kroužků mládeže, jako organizátor i vedoucí táborů pro českou mládež v zahraničí.\nVydával časopis \"Radar\" (pro děti). Při tom vypomáhal kde bylo potřeba, hlavně v přípravě knih vydávaných křesťanskou akademií i jejich expedicí do vlasti. V administrativě a expedici časopisu \"Nový život\" pracoval od začátku až do dvou měsíců před smrtí.\n\nPo smrti prvního ředitele českého poutního domu v Římě-Velehradu se odstěhoval do tohoto domu a stává se pravou rukou Vojtěcha Hrubého nového ředitele. Jeho jméno je známo tisícům krajanů ze světa i z vlasti s nimiž byl v písemném nebo osobním styku při jejich návštěvě v Římě. Zde se dočkal i svobody své vlasti po roce 1989.\nV roce 1992 mohl konečně po čtyřiceti letech navštívit své příbuzné a rodiště Bystrém. Měl zde v neděli 19. července 1992 svou opožděnou primici. Vrátil se do Říma a pokračoval obětavě v nenápadné práci v poutním domě Velehrad i ve službě sestrám františkánkám, kam chodíval celebrovat. Ohlásila se nemoc, která nakonec vedla k jeho skonu. Zemřel v sobotu 11. října 1997 v 8 hodin ráno mezi svými spolubratry salesiány. Pohřeb se konal v pondělí 13. října 1997 z baziliky \"Sacro Cuore\" do salesiánské hrobky římské provincie v Guidonii asi 20 km za Římem.\n\nPatří mezi ně prázdninové tábory v Itálii pro děti českých emigrantů a exulantů, které pořádá. Mnohé zprávy o těchto táborech byly uveřejněny v časopisu \"Rozhledy\", který vydávala od konce 60. let 20. století paní Pavla Novotná ve Vídni. Díky tehdy cyklostylovaným stránkám časopisu Rozhledy můžeme dnes vzpomenout na činnost salesiánů a salesiánek Dona Boska, a jejich přátel, ve prospěch dětí českých rodin, žijících v zahraničí. První číslo oběžníku Rozhledy vyšlo na začátku školního roku v září 1968. Trojčlenná redakce ve složení: Pavla Novotná, Marta Brousková a Toni Kouba pravidelně měsíčně informovala o programu katolické mládeže ve Vídni. Další informace se objevují v dětském časopisu \"Radar\", který vydával sám Ladislav Dittrich spolu s Vojtěchem Hrubým v Itálii.\n\n\n\n"}
{"id": "802169", "url": "https://cs.wikipedia.org/wiki?curid=802169", "title": "Pulitzer Prize for Feature Photography", "text": "Pulitzer Prize for Feature Photography\n\nOcenění Pulitzer Prize for Feature Photography je součást Pulitzerovy ceny a je udělováno od roku 1968 za významný přínos v černobílé nebo barevné fotografii, které se může skládat z fotografie, fotografií, série nebo alba. Do roku 1968 existovala pouze jedna fotografická kategorie a sice Pulitzer Prize for Photography, která byla rozdělena na spot news (od roku 2000 breaking news) a Feature Photography. Pulitzerova komise s oceněním vydává také oficiální zprávu vysvětlující důvody pro udělení.\n\nSeznam vítězů v kategorii \"Feature Photography\" včetně oficiální citace výboru.\n\n\n"}
{"id": "802174", "url": "https://cs.wikipedia.org/wiki?curid=802174", "title": "Svanština", "text": "Svanština\n\nSvanština (svansky: ლუშნუ ნინ, lušnu nin; gruzínsky: სვანური ენა svanuri ena) je jazyk ze skupiny jihokavkazských jazyků, kterým mluví přibližně 30 000 rodilých mluvčích svanského etnika, především v historickém regionu Svanetie v Gruzii. Organizace UNESCO řadí svanštinu mezi silně ohrožené jazyky.\n\nSvanština patří do rodiny jihokavkazských jazyků, zahrnující dále gruzínštinu, mingrelštinu a lazštinu. Od těchto jazyků se svanština oddělila nejdříve, podle lingvistických odhadů již ve druhém tisíciletí př. n. l. nebo dříve.\n\nSvanštinu používá svanské obyvatelstvo v Horní Svanetii (15 000 mluvčích), Dolní Svanetii (12 000 mluvčích) a v údolí Kodori (2 500 mluvčích). Vzhledem k izolovanosti horských údolí a neexistenci oficiálního statusu a regulátora jazyka se jazyk člení na značné množství jednotlivých dialektů. Těmi jsou:\n"}
{"id": "802176", "url": "https://cs.wikipedia.org/wiki?curid=802176", "title": "Orlík (obrněný vlak)", "text": "Orlík (obrněný vlak)\n\nObrněný vlak Orlík byl improvizovaný obrněný vlak, součást penzenské skupiny, v rámci Československé legie za Ruské občanské války. Vznikl v Penze 29. května 1918. Vyzbrojen byl zpočátku 11 kulomety a 1 dělem. Obrněnou složku tvořily nejprve dva obrněné automobily na plošinových vagónech. Po dobytí Simbirska, 22. července 1918, ukořistily 1. a 4. československý pluk mimo jiné také obrněný vlak \"Pěrvyj leninskyj broněpojezd\" anarchisty Polupanova, jehož moderní pancéřové vozy, sestávající z obrněné lokomotivy a dvou dělových vozů standardního obrněného vlaku ruské armády typu \"Chunchuz\" a obrněné drezíny \"Zaamurec\", vyzbrojené dvěma děly v otočných věžích, se poté staly nejznámější sestavou obrněného vlaku Orlík. Lokomotiva byla až téměř uprostřed vlaku, aby dělové vozy neměly zastíněný palebný prostor a vpředu českoslovenští legionáři zapřahali prázdný plošinový vagon, který měl odhalit možné podminování trati.\n\nPosádku tvořilo zpočátku 56 kulometčíků oddílu Kolta (Colt) hanáckého pluku (proslavená v Bitvě u Bachmače a o Doč), 10 kulometčíků oddílu Maxim, velitel kulometčíků prap. Šrámek, jedna četa pěchoty, jedna četa 1. technické roty, jedna četa zákopníků 4. pluku (techn. a zák. četě velí ppor. Untermüller), jednoho 76mm děla s obsluhou od 3. baterie - velitel br. Melichar a 2 obrněných aut typu Armstrong-Whitworth Fiat a Austin. Později, zejména po změně sestavy vozů vlaku, procházela sestava posádky dalšími změnami.\nDo vlasti byla evakuována pouze posádka vlaku na lodí Sherman, což byl transport č. 27. Transport zakončil svou cestu v Terstu, odkud pokračoval železnicí. Do vlasti přibyl 9. 7. 1920.\n\n\n\n\n"}
{"id": "802177", "url": "https://cs.wikipedia.org/wiki?curid=802177", "title": "Thor (komiks)", "text": "Thor (komiks)\n\nThor je fiktivní postava komiksových příběhů vydávaných nakladatelstvím Marvel Comics. Poprvé se objevil v komiksové knize \"Journey into Mystery\" #83 roku 1962. Postavu vymyslel Stan Lee, do příběhu ji rozpracoval Larry Lieber a výtvarně ji ztvárnil Jack Kirby. Postava vznikla dle vzoru boha Thóra ze Severské mytologie.\n\nPostava Thora byla vymyšlena Stanem Lee na počátku šedesátých let 20. století. Konceptem bylo vytvořit nadlidsky silného hrdinu, výsledkem tedy byl hrdina-bůh. Lee vysvětloval, že lidé v oné době dobře znali řeckou a římskou mytologii, proto raději čerpal ze severské.\n\nThor se poprvé objevil v komiksovém sešitu \"Journey into Mystery\" #83, vydané v USA v srpnu 1962. Na příbězích se podíleli Lee, Lieber a Robert Bernstein. Výtvarně poté Kirby, Joe Sinnott, Don Heck a Al Hartley.\n\nOd čísla 97 (rok 1963) začala být vydávána i pěti-stránková minisérie \"Tales of Asgard\". Od čísla 104 (rok 1964) se příběhy \"The Mighty Thor\" staly hlavními příspěvky \"Journey into Mystery\". K přejmenování došlo v březnu 1966, kdy celý sešit nově nesl název \"The Mighty Thor\" (a občas jen \"Thor\").\n\nV sedmdesátých letech k projektu přišli noví výtvarníci, a to Neal Adams a John Buscema, kteří nahradili Kirbyho tým. Ve stejné době Stan Lee přenechal psaní příběhů novému týmu, který tvořili Gerry Conway, Len Wein a Roy Thomas. Na konci sedmdesátých let byl Thor dílem Roye Thomase a Keitha Pollarda.\n\nV osmdesátých letech projekt převzal spisovatel a výtvarník Walt Simonson. Poté se přidali ještě Tom DeFalco a Ron Frenz. Během projektu \"Heroes Reborn\" byl komiks znovu přejmenován na \"Journey into Mystery\" nyní již #503 (listopad 1996), což trvalo až do června 1998. Po ukončení \"Heroes Reborn\", jež se odehrává v alternativním Marvel světě, v červenci 1998 začala být vydávána druhá série nazvaná \"Thor vol. 2\". Druhá série byla vydávána od roku 1998 do roku 2004, hlavními autory jsou Dan Jurgens a Michael Avon Oeming.\n\nTřetí série započala v září 2007 a skončila v lednu 2009, jejími autory byli J. Michael Straczynski, Olivier Coipel a později Kieron Gillen a Billy Tan. Všechny tři série dohromady činily 600 čísel.\n\nPo úspěchu filmu Thor z roku 2011 byly vydávány nové minisérie, jako jsou: \"Thor: The Mighty Avenger\", \"Thor: First Thunder\", \"Thor: For Asgard\" či \"Iron Man/Thor\". Také začala být vydávána minisérie navazující na původní první sérii komiksů nazvaná \"The Mighty Thor\". Mezi lety 2013 a 2014 byla vydávána série \"Thor: God of Thunder\", kterou psal autor Jason Aaron. Od října 2014 je vydávána série \"Thor vol. 4\", Thorem je zde netradičně žena, což odkazuje na dědictví crossoveru \"Original Sin\". Sérii opět psal Jason Aaron. V listopadu roku 2015 byla tato série nahrazena navazující sérií \"Mighty Thor Vol. 2\", ve které stále pokračoval Jason Aaron. Během eventu \"Generations\" a \"Marvel Legacy\" (2017 a 2018) Thora psal nadále Jason Aaron, který rovněž pokračoval sérií \"Thor Vol. 5\". Aaronův sedmiletý run vyústil minisérií \"King Thor\". \n\n\nThorův otec Odin ho poslal z Asgardu na Zemi, aby se zde naučil lidskosti. Zbavil ho vzpomínek na své božství a vtělil ho do studenta medicíny Donalda Blakea. Po vystudování se vydal na cestu do Norska, kde spadl do jeskyně, v které poté nalezl asgardský artefakt – kladivo Mjolnir. Poté, co ho vytáhl z kamene se proměnil zpět v boha hromu Thora.\n\nPo porážce prvních nepřátel se rozhodl žít s dvojí identitou, kdy jako člověk usiloval o přízeň zdravotní sestry Jane Foster a jako bůh hromu chránil lidstvo. Hlavním nepřítelem mu je jeho adoptovaný bratr Loki. Ten také může za zrod jeho dalších nepřátel, jimiž jsou: Absorbing Man, Wrecker a Destroyer.\n\nKvůli své pozemské lásce se odmítl vrátit do Asgardu i přes rozkaz svého otce. To vedlo k velkému odloučení mezi ním a Odinem. Na Zemi se stal členem týmu superhrdinů Avengers, mimo pozemské boje však často vypomáhal i v obraně Asgardu. Během bojů o Asgard, Odin souhlasil s Thorovou láskou k Jane Foster pokud však ona projde testem. Zkoušku kvůli zpanikaření nezvládla a byla poslána zpět na Zemi. Thor zůstal v Asgardu se zlomeným srdcem. Poté následovaly desetiletí epických bojů proti Lokimu a jeho přívržencům. V té době se Thor vracel na Zemi jen sporadicky.\n\nV nových příbězích, popisujících alternativní budoucnost, Odin padl v bitvě proti Surturovi a Thor se stal vládcem Asgardu. Podrobil si své nepřátele a dokonce i Zemi a Avengers. Oženil se se zaklínačkou Amorou a zplodil s ní syna jménem Magni.\n\nThor není nesmrtelný, pouze pravidelnou konzumací Zlatých jablek bohyně Idunn (založena na Idunn) prodlužuje svůj život o tisíciletí. Jako syn dvou bohů je prakticky nejsilnější bytostí v Asgardu. Během boje může využít \"zuřivosti Berserků\", která dočasně znásobí jeho sílu a moc. Je velmi odolný vůči pozemským zbraním, a tím prakticky nezranitelný. Jako bůh hromu může ovládat blesky a vítr. Také, dlouho jako jediný, dokázal ovládnout mocný artefakt kladivo Mjolnir.\n\nV dějové linii \"Original Sin\" (z roku 2014) Nick Fury zašeptal Thorovi děsivé tajemství, které ho zbavilo schopnosti pozvednout Mjolnir a převzít celé schopnosti boha hromu. Thor přestal být hoden (Unworthy Thor). Později se mu podařilo si sílu boha hromu opět zasloužit, ale vystupoval pod jménem Odinson. \n\nJane Fosterová byla v původních příbězích sestřičkou Dr. Donalda Blakea, která se do něj zamilovala. Donald Blake byla krycí identita pro Thora v době, kdy pobýval na Zemi.V devadesátých letech, byla představena nikoliv již jako sestřička, ale jako doktorka.\n\nV roce 2014 (v sérii \"Thor: God of Thunder\", kterou psal Jason Aaron) jí byla diagnostikována rakovina prsu. Současně se stala vyslankyní Země (Midgardu) v Kongresu světů, který zasedal na Asgardu. Po událostech v eventu \"Original Sin\", po kterém byl Thor zbaven své moci, se novým Thorem stala právě Jane Fosterová. Pozvedla Mjolnir, přijala sílu Thora a stala se bohyní hromu. Nicméně přeměny v Thora jí urychlovaly postup rakoviny, jelikož odolnost formy Thora přerušovala proces léčby chemoterapie.\n\nPo událostech eventu \"Secret Wars\" (2015) a relaunchi All-New, All-Different Marvel zůstala Jane Fosterová i nadále Thorem a reprezentantem Země v Kongresu světů. Svou tajnou identitu pečlivě střežila jak na Zemi (Midgardu), tak v Asgardu. V této dějové linii je původní Thor (Odinův syn) ztracen neznámo kde. Jane Fosterová, coby Thor, se dostáva do války sfér, kterou vede Malekith, vládce temných elfů ze Svartalfheimu, nejdříve proti světlým elfům z Alfheimu. Dále čelí spiknutí šéfa pozemské korporace Roxxon. V neposlední řadě se snaží skrýt svou identitu před podezíravou agenturou S.H.I.E.L.D. Coby Jane Fosterová i nadále bojovala s rakovinou, ale uvědomovala si, že každá další proměna v Thora ji přibližuje neodvratnému konci. V téže době je také členkou týmu Avengers. Situace došla až tak daleko, že jí zbývala jediná proměna v Thora, po které by přišla smrt. Jane si ji šetřila, ale když se dostal celý Asgard do smrtelného nebezpečí, proměnila se. V roce 2018 v čísle \"Mighty Thor (Vol. 1) #705 \" zachránila Asgarďany, ale sama podlehla; současně došl oke zničení kladiva Mjolnir. Thor (Odinson) a Odin se následně snažili Jane vrátit mezi živé, což se jim nakonec povedla. Kvůli své přetrvávající nemoci se ale vzdala moci Thora, kterou opět převzal Odinův syn. V následné sérii \"Thor (Vol. 5)\" byl tedy Thorem opět Odinův syn. Během eventu \"War of the Realms\" byly povražděny asgardské Valkýry. Po bitvě se Jane zjevil duch Valkýry Brunnhildy, která Jane předala moc Valkýr a tak se z Jane Fosterové stala Valkýra (série \"Valkyrie: Jane Foster (Vol. 1)\", 2019).\n\nV České republice vydávají komiksové knihy Thor nakladatelství CREW a Hachette Fascicoli.\n\n\n\n\n"}
{"id": "802181", "url": "https://cs.wikipedia.org/wiki?curid=802181", "title": "Volební zákon", "text": "Volební zákon\n\nVolební zákon je zákon, který upravuje volby. Obsahuje proto úpravu jak aktivního, tak pasivního volebního práva, podmínky jeho uplatnění, organizaci voleb a sčítání hlasů, vyhlašování výsledků a případný soudní přezkum.\n\nPodle Ústavy České republiky je k přijetí volebního zákona potřeba souhlasu jak Poslanecké sněmovny, tak Senátu (čl. 40). Senát zde tedy nemůže být přehlasován, na druhou stranu zde však nemůže sám přijmout zákonné opatření (čl. 33 odst. 2). Z tohoto důvodu bylo dříve předpokládáno, že se volebním zákonem myslí pouze takový zákon, který upravuje volby parlamentní. Nálezem Ústavního soudu sp. zn. Pl. ÚS 13/05 (č. 283/2005 Sb.) však bylo rozhodnuto, že jím jsou i další volební zákony, tedy upravující volby např. do obcí nebo krajů či do Evropského parlamentu.\n\n"}
{"id": "802185", "url": "https://cs.wikipedia.org/wiki?curid=802185", "title": "Politika jednoho dítěte", "text": "Politika jednoho dítěte\n\nPolitika jednoho dítěte, oficiálně politika plánování porodnosti (čínsky 计划生育政策, český přepis: ťi-chua šeng-jü čeng-cche, pchin-jin: jìhuà shēngyù zhèngcè) je demografická politika zavedená v ČLR v roce 1979, jejímž cílem je omezit růst populace. Omezení počtu dětí v rodinách se každoročně vyvíjejí a v říjnu 2015 bylo schváleno povolení 2 dětí v rodině.\n\nPod Mao Ce-tungem Čína podporovala porodnost, protože Mao věřil, že populační růst posiluje zemi. Přesto však za Maovy vlády míra porodnosti klesla z 37 na 20 ‰, snížila se také úmrtnost a zvýšila se střední délka života (i přes katastrofální programy jako Velký skok vpřed, které vedly k hladomoru). Populace mezi lety 1949 a 1976 narostla z 540 na 940 milionů. Jak Mao začal ztrácet vliv, objevovaly se snahy o kontrolu růstu populace. Počínaje rokem 1970 byli občané povzbuzováni, aby se brali později a měli jen dvě děti. Nové čínské vedení ovlivněné malthusiánstvím bylo přesvědčeno, že násilné omezení porodnosti je jediným způsobem, jak zabránit nekontrolovanému růstu populace. Politika jednoho dítěte začala být plánována v roce 1977 a uzákoněna v roce 1979. Před zavedením měla průměrná čínská rodina 4 děti.\n\nOd roku 1981 do začátku roku 2013 byla politika jednoho dítěte řízena centrální komisi pro rodinné plánování. V roce 2013 byla v rámci reforem komise zrušena a zařazena pod ministerstvo zdravotnictví.\n\nV roce 2007 byla situace následující: 35,9 % populace mělo povoleno mít pouze jedno dítě, 52,9 % mělo povoleno mít druhé dítě, pokud to první byla dívka, 9,6 % mělo povoleno mít dvě děti bez ohledu na pohlaví a pro 1,6 % (hlavně Tibeťanů) neplatil žádný limit.\n\nPřed rokem 2013 měly manželské páry žijící ve městech povoleno mít pouze jedno dítě, etnické menšiny a rodiče, kteří oba neměli žádné sourozence, mohli mít dvě děti a dvě děti mohlo mít také venkovské obyvatelstvo, pokud první dítě bylo dívka. Na konci roku 2013 byla politika jednoho dítěte uvolněna a dvě děti si mohou pořídit také páry, kde je alespoň jeden rodič jedináčkem. V říjnu 2015 přijal ústřední výbor Komunistické strany Číny rozhodnutí, které povoluje mít v rodinách děti dvě.\n\nDo konce roku 2013 zabránila podle odhadů narození 400 milionů dětí. Podle ochránců lidských práv vede politika k nuceným potratům. Číňané navíc preferují mužské potomky, vznikla tak demografická nerovnováha mezi pohlavími.\n\nPokud mají dvě generace za sebou jen jediné dítě, to se musí postarat jak o své dva rodiče, tak o čtyři prarodiče. Pokud to z nějakého důvodu nejde, jsou často předcházející generace odsouzeny k životu v bídě. Toto se nazývá tzv. „4-2-1 problém.“\n\nDalším významným sociálním problémem je „generace malých císařů“ – jedináčci jsou obvykle velmi rozmazlení. Na ně si stěžuje i čínská armáda, podle ní jsou „vojáci z generace jedináčků zbabělci bez špetky bojovného ducha.“ Jedináčci přitom tvoří celkem 70 % jejích vojáků.\n"}
{"id": "802189", "url": "https://cs.wikipedia.org/wiki?curid=802189", "title": "Damon Johnson", "text": "Damon Johnson\n\nDamon Rogers Johnson (* 13. července 1964 Macon, Georgie, USA) je americký zpěvák a kytarista. Je zakládajícím členem skupiny Brother Cane. V letech 2004–2007 a znovu od roku 2009 je členem doprovodné skupiny Alice Coopera. Od roku 2007 je členem country skupiny Whiskey Falls. V roce 2011 nahradil Richarda Furtuse ve skupině Thin Lizzy.\n"}
{"id": "802191", "url": "https://cs.wikipedia.org/wiki?curid=802191", "title": "Frank Ferrer", "text": "Frank Ferrer\n\nFrank Ferrer (* 25. března 1966) je americký rockový bubeník. Od října 2006 je členem skupiny Guns N' Roses. Dříve hrál také se skupinou Love Spit Love. Jeho rodiče pocházeli z Kuby. Jeho dcera Olivia je členkou skupiny Supercute!.\n"}
{"id": "802196", "url": "https://cs.wikipedia.org/wiki?curid=802196", "title": "Kladélko", "text": "Kladélko\n\nKladélko je orgán hmyzu nebo některých druhů ryb sloužící ke kladení vajíček.\n\nPravé kladélko je tvořeno třemi těsně přiléhajícími styletovými útvary. Vyskytuje se například u pilořitky nebo kobylky.\n\nNepravé kladélko je tvořeno teleskopickými koncovými články zadečku. Vyskytuje se například u mouchy domácí.\n\nU ryb je kladélko prodloužením pohlavní trubice samic některých druhů ryb (například hořavka hořká \"Rhodeus amarus\").\n"}
{"id": "802199", "url": "https://cs.wikipedia.org/wiki?curid=802199", "title": "Svanetský hřeben", "text": "Svanetský hřeben\n\nSvanetský hřeben () je horský hřeben v jižní části Velkého Kavkazu. Dosahuje výšky 4 008 metrů (hora Lahili), střední výška je mezi 3 000 a 3 500 metry.\n\nSvanetský hřeben je bočním hřebenem střední části Velkého Kavkazu. Od hlavního hřebene jej odděluje sedlo Zagar (2 623 m), ze severu a západu jej obklopuje údolí řeky Inguri, z jihu údolí řeky Cchenisckali. Svanetský hřeben tvoří hranici mezi Horní a Dolní Svanetií. Nejdůležitější dopravní spojení (sjízdné pouze na hřbetu koně) na počátku 20. století přes Svanetský hřeben vedlo přes průsmyk Latpari (2 830 m).\n\nSvanetský hřeben byl vyvrásněn spolu s Velkým Kavkazem a tvoří jeho obalové série. Složen je především ze sedimentárních a metamorfovaných hornin (kvarcity, břidlice).\n\nSvanetský hřeben má i přes svou poměrně značnou nadmořskou výšku převážně středohorský charakter. Zaledněna je pouze oblast kolem nejvyšší hory Lahili. Plocha ledovců dosahuje přibližně 30 kilometrů čtverečních. \n\nSvanetský hřeben spadá do ekoregionu kavkazských smíšených lesů, tvořených převážně bukem východním (\"Fagus orientalis\") a smrkem východním (\"Picea orientalis\"). Hranice lesa je ve výšce přibližně 2 200 metrů. Hranici lesa tvoří převážně porosty břízy. Nad hranicí lesa se rozkládá alpínská tundra.\n"}
{"id": "802203", "url": "https://cs.wikipedia.org/wiki?curid=802203", "title": "Roberto Di Matteo", "text": "Roberto Di Matteo\n\nRoberto Di Matteo (* 29. května 1970 v Schaffhausenu) je bývalý italský fotbalista a pozdější trenér. Během své kariéry (hrával na pozici záložníka) hrál ve švýcarských klubech FC Schaffhausen, FC Zürich a FC Aarau, v italském Laziu Řím a anglické Chelsea. Ve 34 zápasech nastoupil za italskou reprezentaci (vstřelil 2 góly), s níž se zúčastnil Mistrovství Evropy v roce 1996 a Mistrovství světa v roce 1998. Hráčskou kariéru ukončil v roce 2002 ve věku 31 let kvůli zranění.\n\nTrénoval poté Milton Keynes Dons, West Bromwich Albion a od 4. března 2012 Chelsea FC, s níž vyhrál anglický FA Cup 2011/12 a triumfoval též v Lize mistrů UEFA 2011/12. Tím se stal vůbec prvním trenérem Chelsea, který Ligu mistrů UEFA vyhrál. V letech 2014–2015 působil na lavičce německého FC Schalke 04. V červnu 2016 podepsal trenérskou smlouvu s Aston Villa FC.\n\nRoberto Di Matteo se narodil italským rodičům z Pagliety (oblast Abruzzo) ve švýcarském Schaffhausenu. Svou fotbalovou kariéru začal v místním klubu FC Schaffhausen, poté se přes FC Zürich dostal do FC Aarau, s nímž v sezóně 1992/1993 získal titul ve švýcarské nejvyšší soutěži Super League. Ve stejné sezóně obdržel ocenění „nejlepší hráč švýcarské ligy“.\n\nV létě roku 1993 přestoupil do italského klubu Lazio Řím. Propracoval se do základní sestavy Lazia a díky svým výkonům se dostal i do italské fotbalové reprezentace. Po třech sezónách strávených v dresu Lazia Řím na Stadiu Olimpico odešel v roce 1996 za 4,9 milionu £ (liber) do Premier League do anglické Chelsea FC, kde ho přivítal tehdejší hrající trenér (player-manager) londýnského klubu Ruud Gullit.\n\nHned při svém debutu v domácím zápase zajistil Di Matteo svému týmu vítězství proti Middlesbrough. Jeho kvalitní rozehrávka a přesná střelba na větší vzdálenost znamenala pro Chelsea výrazné obrození na konci 90. let. 20. století. Hráč zaznamenal ve své první sezóně v Anglii celkem 9 branek, čímž pomohl Chelsea ke konečnému 6. místu v ligové tabulce (šlo o nejlepší umístění klubu od sezony 1989/1990). Roberto Di Matteo pomohl i k vítězství v FA Cupu v roce 1997. Ve finále vstřelil gól proti Middlesbrough z více než 25 m už ve 43. sekundě od zahájení zápasu. Chelsea porazila Middlesbrough 2:0 (druhý gól přidal v 83. minutě Eddie Newton) a Di Matteův gól vstoupil do historie jako nejrychlejší ve finále FA Cupu, dokud nebyl v roce 2009 překonán Louisem Sahou z Evertonu (Saha docílil branky už ve 25. sekundě utkání právě proti Chelsea, Chelsea stihla otočit skóre na 2:1 a FA Cup vyhrála).\n\nV dalším ročníku dokazoval Di Matteo opět svou cenu pro tým – vsítil 10 gólů a přihrál na další. Chelsea v roce 1998 vyhrála Anglický ligový pohár opět proti Middlesbrough (v prodloužení dala 2 góly, druhý z nich vstřelil ve 107. minutě zápasu Di Matteo) a následně i Pohár vítězů pohárů, když 13. května 1998 porazila německé mužstvo VfB Stuttgart nejtěsnějším rozdílem 1:0.\n\nV ročníku 1998/99 hrával Di Matteo ve středové řadě společně s Dennisem Wisem, uruguayským záložníkem Gustavo Poyetem a rumunským záložníkem Danem Petrescu, klub skončil třetí v lize za Manchesterem United a Arsenalem.\n\nVětšinu sezóny 1999/00 byl Di Matteo mimo hru pro zranění, ale v závěru se vrátil na hřiště a střílel důležité góly včetně rozhodujícího ve finále FA Cupu proti Aston Ville (Chelsea vyhrála 1:0). V urputném utkání využil Roberto Di Matteo chyby brankáře Aston Villy Davida Jamese a skóroval v 71. minutě zápasu. Přispěl tak k zisku čtvrté trofeje během 3 sezón.\n\nNa začátku sezóny 2000/01 utrpěl Roberto Di Matteo zlomeninu nohy v Poháru UEFA v zápase se švýcarským klubem FC St. Gallen a octl se na 18 měsíců mimo hru. V únoru 2002 se vzdal naděje na návrat a ve věku 31 let ukončil kariéru hráče.\n\nZ „vděčnosti za fotbalistův příspěvek k přeměně klubu“ pověřil trenér Claudio Ranieri Di Mattea přivést hráče Chelsea na hřiště k utkání finále FA Cupu v r. 2002 (který Chelsea prohrála se svým městským rivalem Arsenalem 0:2).\n\nBěhem svých 6 sezón v Chelsea nasbíral Roberto Di Matteo 175 startů a vstřelil 26 gólů (z toho je 15 gólů a 19 startů v ligové soutěži). Zajímavostí je, že nikdy neprohrál na stadioně Old Trafford.\n\nRoberto Di Matteo sehrál celkem 34 utkání za italskou fotbalovou reprezentaci (v letech 1994–1998). Debutoval pod trenérem Arrigo Sacchim 16. listopadu 1994 v Palermu na Sicílii proti Chorvatsku, v 55. minutě vystřídal na hřišti Albertiniho (Itálie prohrála tento kvalifikační zápas o Euro 1996 1:2). Na Euru 1996 hrál v základní skupině ve dvou utkáních – proti Rusku (výhra Itálie 2:1) a Německu (remíza 0:0), proti ČR (prohra Itálie 1:2) ve skupině nenastoupil a Itálie na šampionátu v této fázi skončila.\n\nByl také členem národního mužstva na Mistrovství světa ve fotbale 1998, kde nastoupil také ke dvěma utkáním, proti Chile a Kamerunu.\n\nV národním dresu vsítil Di Matteo 2 góly. První na stadionu San Paolo v Neapoli proti Polsku 30. dubna 1997 v kvalifikaci na Mistrovství světa ve fotbale 1998, když ve 24. minutě otevíral skóre (utkání skončilo výsledkem 3:0). Druhý gól vstřelil Di Matteo na stadionu Angela Massimina v Catanii 28. ledna 1998 proti Slovensku v přátelském zápase (zvyšoval na konečných 3:0 pro Itálii).\nDi Matteo pokračoval v Anglii v trenérské roli. Ve své první sezóně dovedl anglický klub Milton Keynes Dons ke třetímu místu v soutěži League One za Leicesterem City a Peterborough. V semifinále se Scunthorpe prohrál Milton Keynes Dons v penaltovém rozstřelu.\n\nV první sezóně ve druhé nejvyšší anglické soutěži Football League Championship skončil tým vedený Di Matteem druhý za Newcastle United, což klubu zajistilo účast v Premier League.\n\nHned v prvním utkání Premier League 2010/11 (14. srpen 2010) zavítal Roberto Di Matteo v roli hlavního kouče na půdu svého bývalého klubu Chelsea na Stamford Bridge. West Bromwich však utrpěl debakl 6:0. Zlepšené výsledky v následujících zápasech vedly k nejlepšímu vstupu do sezóny Premier League v historii WBA a Di Matteo obdržel cenu „Trenér měsíce v Premier League“ za září 2010. V prosinci 2010 a lednu 2011 se West Bromwich Albion potýkal se slabší formou, když vyhrál pouze 1 zápas z deseti. Většina fanoušků přesto zachovávala trenérovi přízeň, ale po porážce 0:3 s Manchesterem City 5. února 2011 byl Di Matteo odvolán a prozatímním trenérem byl jmenován Michael Appleton. West Bromwich Albion dokončil sezónu na 11. místě.\n\nPo neúspěšném pokusu o pozici trenéra Birminghamu City se Roberto Di Matteo stal 29. června 2011 asistentem nového kouče Chelsea André Villas-Boase.\n\n4. března 2012 byl Villas-Boas po neuspokojivých výsledcích propuštěn a jeho pozici hlavního trenéra převzal do konce sezóny dosavadní asistent Di Matteo. Začal úspěšně, Chelsea porazila Birmingham City v pátém kole FA Cupu; Stoke City v Premier League a postoupila přes italský klub SSC Neapol do čtvrtfinále Ligy mistrů.\n\nNásledoval postup přes Tottenham do finále FA Cupu a přes Benficu Lisabon do semifinále Ligy mistrů. 24. dubna 2012 se Chelsea podařilo v semifinále této soutěže vyřadit vysoce favorizovanou Barcelonu po výsledcích 1:0 na Stamford Bridge a 2:2 na barcelonském stadionu Camp Nou.\n\nFinále FA Cupu vyhrála Chelsea pod taktovkou Di Mattea na stadionu ve Wembley proti Liverpoolu výsledkem 2:1.\n\n19. května 2012 přivedl Roberto Di Matteo Chelsea k historickému vítězství v Lize mistrů UEFA. Chelsea porazila Bayern Mnichov 2:1, přičemž se muselo rozhodovat až v penaltovém rozstřelu. Chelsea získala svou první trofej v Lize mistrů a zároveň se stala prvním londýnským klubem, kterému se to podařilo. Toto vítězství také znamenalo, že Chelsea FC se kvalifikovala do ročníku 2012/2013 Ligy mistrů přímo, i když skončila v domácí lize na šesté příčce. Jako obhájce trofeje tak překazila případnou účast v Lize mistrů UEFA svému londýnskému rivalovi Tottenham Hotspur, jenž skončil v Premier League na čtvrtém místě (Tottenham by hrál předkolo Ligy mistrů, kvůli triumfu Chelsea v LM byl přeřazen do základní části Evropské ligy, neboť v LM se mohly představit maximálně 4 celky z anglické nejvyšší soutěže).\n\nV červnu 2012 podepsala Chelsea s Di Matteem smlouvu na další dvě sezóny, ale v listopadu 2012 byl po prohře 0:3 v Lize mistrů s italským Juventusem odvolán z trenérské funkce.\n\nDalší trenérskou štaci přijal až začátkem října 2014, kdy převzal po Jensi Kellerovi německý tým FC Schalke 04, kde podepsal smlouvu do roku 2017.\n\nNicméně již v červnu 2016 podepsal trenérskou smlouvu s anglickým klubem Aston Villa FC, který zrovna sestoupil z Premier League 2015/16.\n\n"}
{"id": "802205", "url": "https://cs.wikipedia.org/wiki?curid=802205", "title": "Pseudogravidita", "text": "Pseudogravidita\n\nPseudogravidita nebo též falešná gravidita či falešná březost je způsobena tím, že došlo k ovulaci a hormonální vyladění organismu odpovídá skutečné březosti, ale bez přítomnosti plodů v děloze. Vyskytuje se například u kočky domácí a psa domácího.\n"}
{"id": "802210", "url": "https://cs.wikipedia.org/wiki?curid=802210", "title": "Teublitz", "text": "Teublitz\n\nTeublitz je bavorské město v okresu Schwandorf.\n\nTeublitz se nachází v centrální části Horních Falc v trojúhelníku Teublitz, Burglengenfeld a Maxhütte-Haidhof . Nachází se 29km od hlavního města Horních Falc (Regensburgu) a 14 km od velkého krajského města Schwandorf. Obec leží na východním břehu řeky Naab.\n\nMěsto má 17 místních částí :\n\n\nTeublitzská část Premberg na Naab byl v karolínské době hlavní hraniční místo ke Slovanům. První zmínka o městě pochází z roku 1230, v adresáři, který nechal sestavit Ota II. Bavorský s cílem získat přehled o všech příjmech ze svého majetku. Zámek ve středu města Teublitz byl postaven před rokem 1780. Z doby třicetileté války je „pevnost“, která byla původně vyzbrojena dřevěnými palisádami a sloužila jako útočiště a shromažďovací místo pro okolní obce. V srpnu 1939 byl povýšen na trhovou obci a v červenci 1953 na město.\n\nV Teublitz je pobočka Läpple AG s přibližně 800 zaměstnanci, která vyrábí listy pro panely karoserie. Také zde sídlí několik malých a středních podniků, jakož i oddělení dobrovolných hasičů sklad v průmyslové zóně.\n\nTeublitz leží blízko u národní dálnice A15, která vede severně směrem na Schwandorf a na jih do Regensburgu. Město také má přístup k dálnici A93 směřující do Regensburgu a A9 směr Mnichov. Teublitz leží na železniční trati Haidhof-Burglengenfeld , ale ta se používá jen pro nákladní dopravu. Také je Teublitz křižovatka několika krajských silnic. Také město provozuje linkovou dopravu.\n\nTeublitz má základní a střední školu, tělocvičnu, dva venkovní bazény, školku, polikliniku, zubařské centrum, dvě lékárny, trh a různé obchody.\n\nMěstská rada v Teublitz je vedená CSU a SPD a má deset míst.\n\nAzurové a zlaté pozadí se vznášející stříbrnou labutí s černým zobákem, a na obou bočních vrcholech klas obilí.\nTento znak byl přijat v roce 1939.\n\n"}
{"id": "802212", "url": "https://cs.wikipedia.org/wiki?curid=802212", "title": "Davyho kahan", "text": "Davyho kahan\n\nDavyho kahan je typ hornického kahanu pro použití v dolech, kde se vyskytoval metan. \n\nPo několika důlních neštěstích způsobených výbuchy důlních plynů v anglických dolech se těžaři obrátili na anglického fyzika a chemika Sira Humphry Davyho (1778 – 1829) prosbou o pomoc. Davyho řešení spočívalo v uzavření plamene olejového kahanu drátěnou síťkou. Poprvé byla lampa představena na zasedání Royal Society v Newcastlu 3. listopadu 1815 a dokument popisující lampu byl formálně předložen 9. listopadu. Se stejným řešením přišel George Stephenson (1781 – 1848), který si lampu patentoval. Došlo ke sporu o prvenství a vyplacení odměny. Siru H. Davymu byla udělena Rumfordova medaile a 1000 liber od Royal Society, majitelé dolů vyplatili odměnu 2000 liber. G. Stephenson byl odměněn majiteli dolů (jeho přáteli) částkou 100 liber a v roce 1816 od Royal Society obdržel 1000 liber. Poprvé byla Davyho lampa použita v roce 1816 na dole Hebburn Colliery.\n\nDavyho lampa se skládala z kovové nádoby na olej z níž vycházel trubkou knot. Na nádobce byla umístěna jemná drátěná síťka – drátěný koš. Bezpečnost lampy byla zajištěna tím, že plamen nemohl zapálit výbušnou směs metanu a vzduchu mimo lampu, protože drátěné pletivo odnímalo teplo plamene – spaliny byly takto ochlazovány. Pokud metan pronikl do prostoru hoření prodloužil původní plamen, vytvořil modrou tzv. aureolu. To horníky upozornilo na přítomnost nebezpečného plynu. Později se odvodily stupnice pro měření výšky aureoly a tím i stanovení koncentrace metanu v ovzduší. Při nedostatku kyslíku v ovzduší tj. pod hranicí 17% nebo při 5-6% obsahu oxidu uhličitého (CO) lampa zhasla. Přes svou bezpečnost lampa měla řadu nevýhod. Světlo bylo tlumeno drátěnou síťkou a bylo velmi slabé. Vznikající saze zanášely očka a snižovaly odvod spalin, koroze narušovala jemnou síť oček, nevhodným zacházením docházelo k proražení sítka a z tohoto důvodu se lampa stala nebezpečnou. \n\nPielerova lampa byla lihová, opatřena cejchovanou stupnicí a sloužila k přesnému měření obsahu metanu v ovzduší. Aureola nad teplejším lihovým plamenem byla výrazná už od 0,25 % metanu v důlním ovzduší. Měřilo se přibližně do 2,25 % metanu v ovzduší. \n\nDalší vylepšení provedl v roce 1839 William Reid Clanny, který nahradil spodní část sítka skleněným válcem. Do užívání se prosadila až osazením žáruvzdorným sklem.\n\nRozhodující vylepšení lampy provedl Carl Wolf z Zwickau, který si nechal patentovat benzínovou lampu. Benzínový plamen hořel jasnějším světlem než olejový. 50 g benzínu v nádobě stačilo na 14 hodin nepřetržitého svícení. Lampu opatřil vnitřním zapalovačem, takže v případě ohrožení šlo lampu zhasnout a opět rozsvítit, aniž by horník nebezpečně manipuloval s kahanem (sundal sklo nebo drátěný koš). Navíc kahan byl opatřen magnetovým zámkem, který šlo otevřít jen v lampovně. Tím se zabránilo jakémukoliv nebezpečnému a neodbornému manipulování v případě poruchy světelného zdroje a způsobit výbuch důlních plynů nebo uhelného prachu. Firma Friemann & Wolf ve Zwickau se stala největší továrnou na výrobu benzínových lamp. \n\nPostupem doby byly požívány dva nebo tři drátěné koše (Marsautova lampa), opatřovány vnitřními komínky (Müselerova lampa), proti proražení síťky (např. hákem) byl koš chráněn plechovým komínkem ap. \n\nVýrobci lamp pro ostravsko-karvinský revír (OKR) byly např.: firma Benischke (1870) v Mariánských Horách – olejová Müselerova lampa, firma Jermář (1890) – benzínové lampy, firma Seipel (1895) benzínové lampy a další.\n\nDefinitivním schválením používání elektrických lamp báňským hejtmanstím v roce 1900 byly benzínové lampy nahrazovány lampami elektrickými. Např. v roce 1918 bylo v OKR 36 346 benzínových lamp a 5 152 elektrických, v roce 1923 poklesl počet benzínek na 31 790 kusů a narostl počet elektrických lamp na 12 404 kusů. Do roku 1927 poklesl počet benzínek na 18 457 kusů a vzrostl počet elektrických na 24 393, tedy dvojnásobně k roku 1923. V roce 1928 bylo v OKR užívání 18 314 benzínových lamp z toho 17 559 kusů typu Frieman & Wolf a 755 kusů typu Seipel – Bochum. Pro zjišťování menšího obsahu metanu ve výdušných proudech a větrních proudech těžních cest bylo používáno 61 kusů Pielerových lihových indikačních lamp.\n\nNařízením Horního hejtmanství ve Vídni č. 711 z 21. 6. 1886 bylo zakázáno ve všech plynujících dolech používání otevřeného ohně (loučí, kahanců, petrolejek ap.). Definitivní zákaz, který se vztahoval i na benzínky, byl vydán v roce 1928 Báňským hejtmanstvím v Brně. Benzínka měla výjimku na dva roky za účelem indikace nebezpečných důlních plynů, nikoliv pro svícení, s možností odkladu do roku 1933. Tento odklad trval bezmála 28 let. Ke svícení byly určeny elektrické lampy. Kromě klasických benzínových lamp v OKR, kterých v roce 1960 bylo ještě 3118 kusů, byly používány sdružené lampy. Jednalo se o elektrickou lampu (reflektor) s benzínovou indikační lampou (v roce 1960 jich bylo v OKR 1781 kusů). Definitivní konec používání benzínových lam nastalo zavedením bezplamenných indikátorů – interferometrů. Benzínová indikační lampa byla definitivně stažena z výroby Elektrosvit, n.p., Teplice a v roce 1971 byla odstraněna i z bezpečnostních předpisů.\n\nV současné době můžeme zaznamenat používání bezpečných benzínových lamp při transportu olympijského nebo betlémského ohně do vzdálených koutů naší planety leteckou dopravou.\n\nVynálezem Davyho lampy se změnila i symbolika lamp. Do té doby používaný plochý olejový kahan je nahrazován štíhlou a vysokou olejovou, benzínovou lampou. Benzínka se tak stala symbolem bezpečné práce havířů. Spolek Prokop v Ostravě má v girlandě benzínové lampy spojeny s hornickým znakem a dubovými ratolestmi. Na vstupní bráně Technické univerzity Jeana Monneta v Saint Etienne je v mřížoví spojen hornický znak s kahanem.\n\n\n"}
{"id": "802213", "url": "https://cs.wikipedia.org/wiki?curid=802213", "title": "Prehistorické jeskyně Yagulu a Mitly v Centrálním údolí Oaxacy", "text": "Prehistorické jeskyně Yagulu a Mitly v Centrálním údolí Oaxacy\n\nPrehistorické jeskyně Yagulu a Mitly v Centrálním údolí Oaxacy je název jedné z figurujících na seznamu světového kulturního dědictví UNESCO, do kterého byla zapsána v roce 2010.\n\nNachází se na severních svazích Centrálního údolí Oaxacy ve stejnojmenném mexickém státě Oaxaca. Sestává ze 2 předhispánských archeologických komplexů - Yagul a Mitla - a skupiny více jak 60 prehistorických jeskyní a skalních úkrytů. V některých z těchto jeskyní byly nalezeny jak archeologické předměty, tak i nástěnné jeskyní malby, které dokumentují přechod kočovných lovců k začínajícím zemědělcům. 10 000 let stará semena rostlin z rodu tykvovitých jsou považována za nejstarší známý důkaz domestikovaných rostlin na americkém kontinentu. Nalezené fragmenty kukuřičných klasů v jedné z jeskyní jsou nejstarším zdokumentovaným příkladem domestikace kukuřice. Kulturní krajina prehistorických jeskyní v okolí Yagulu a Mitly reprezentuje dlouhodobý vztah mezi člověkem a přírodou, ze kterého vzešly mezoamerické civilizace.\n"}
{"id": "802215", "url": "https://cs.wikipedia.org/wiki?curid=802215", "title": "38. ročník udílení Zlatých glóbů", "text": "38. ročník udílení Zlatých glóbů\n\n38. ročník udílení Zlatých glóbů se konal 31. ledna 1981 v hotelu Beverly Hilton v Beverly Hills, Los Angeles. Asociace zahraničních novinářů sdružených v Hollywoodu, která Zlatý glóbus uděluje, vyhlásila nominace 12. ledna. Miss Golden Globe byla pro tento rok modelka a herečka Rosanne Katon. Držitelem Ceny Cecila B. DeMilla se stal Gene Kelly.\n\nNejvíce nominací i cen posbíralo rodinné \"Obyčejní lidé\", které z osmi nominací proměnilo v cenu pět. Zlatý glóbus si za režii tohoto snímku odnesl Robert Redford.\n\nRobert De Niro získal svůj první a zatím jediný Glóbus za postavu boxera Jaka La Motty v dramatu \"Zuřící býk\". Timothy Hutton vyhrál dvě ceny, první za svůj vedlejší výkon ve filmu \"Obyčejní lidé\" a druhou za nováčka roku. Za stejnou roli vyhrál taky Oscara a do roku 2012 byl nejmladším držitelem této ceny v kategorii mužský herecký výkon ve vedlejší roli.\n\nV televizních kategoriích nejvíc cen posbíral dobrodružní seriál \"Šogun\", který získal tři ocenění. Obě vedlejší kategorie, ženský i mužský herecký výkon, měli dva vítěze.\n\nAlan Alda vyhrál za postavu Hawkeyho Pierce v seriálu \"M*A*S*H\" svůj čtvrtý Glóbus.\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\nVítěz je vyznačený tučně a je-li jenom jeden, tak na prvním místě. Pokud má film / seriál / TV pořad distribuční název, je uveden pod ním.\n\n"}
{"id": "802218", "url": "https://cs.wikipedia.org/wiki?curid=802218", "title": "Lahili", "text": "Lahili\n\nLahili (, ) je s výškou 4008 metrů nejvyšší hora Svanetského hřbetu Velkého Kavkazu. Hora má dva vrcholy - vyšší jižní a nižší severní. Hora je tvořena sedimentárními a metamorfovanými horninami. Oblast je poměrně výrazně zaledněna, od vrcholů stéká například 5 km dlouhý ledovec Lahili (též Lajla).\n\nOba vrcholy byly poprvé zaznamenaně zlezeny v 19. století. Nižší severní již roku 1888 výpravou Douglase Frestfielda, vyšší jižní roku 1891 Gottfriedem Merzbacherem.\nKlasická cesta vede na vrchol hory ze severozápadu. Jedná se o cestu obtížnosti PD (ruské 2A).\n\n"}
{"id": "802219", "url": "https://cs.wikipedia.org/wiki?curid=802219", "title": "Christian Frémont", "text": "Christian Frémont\n\nChristian Frémont (23. května 1942 Champagnac-de-Belair, Dordogne, Akvitánie − 3. srpna 2014 Paříž) byl francouzský politik a od září 2008 zástupce v Andoře, když zastupoval francouzského prezidenta, jenž je z titulu svého úřadu současně andorrským spoluknížetem. Od roku 2008 působil jako vedoucí úřadu prezidenta Nicolase Sarkozyho. Ke květnu 2012 po zvolení nové hlavy státu Françoise Hollanda v úřadu zástupce v Andoře pokračoval.\n\nVystudoval Institut politických věd v Bordeaux (\"Institut d'études politiques de Bordeaux\") a roku 1972 absolvoval štrasburskou Vysokou školu administrativy. Poté začal pracovat jako úředník na ministerstvu financí.\n\nRoku 1990 se stal prefektem v departementu Ariège. V letech 1992–1996 byl prefektem v departamentu Finistère a konečně v období 1996–1997 pak v departamentu Pas-de-Calais. Od roku 2000 pracoval jako prefekt Akvitánie a od roku 2003 ve stejné funkci v administrativním regionu Provence-Alpes-Côte d'Azur.\n\nOd května 2007 působil na pozici vedoucího úřadu vlády premiéra Alaina Juppého, než se 28. listopadu 2008 stal vedoucím úřadu prezidenta republiky.\n\nZemřel v roce 2014 ve věku 72 let.\n"}
{"id": "802224", "url": "https://cs.wikipedia.org/wiki?curid=802224", "title": "1 (tramvajová linka v Paříži)", "text": "1 (tramvajová linka v Paříži)\n\nLinka T1 je jednou z linek pařížské tramvajové dopravy. V systému MHD je značena modrou barvou. Byla otevřena v roce 1992 jako vůbec první obnovená trať od druhé světové války a prochází územím měst Saint-Denis, La Courneuve, Drancy, Bobigny a Noisy-le-Sec severně od Paříže v departementu Seine-Saint-Denis. Na 12 km dlouhém úseku je 26 stanic. V roce 2006 přepravila 29,3 miliónu cestujících.\n\nPrvní úsek byl zprovozněn ve dvou etapách v roce 1992: nejprve část od La Courneuve – Six Routes do Bobigny – Pablo Picasso (červenec) a poté ze Saint-Denis RER do La Courneuve – Six Routes (prosinec). První prodloužení tratě z Bobigny do Noisy-le-Sec bylo dokončeno v roce 2003.\n\nSměrem na západ ze stanice Saint-Denis RER je ve výstavbě 4,9 km dlouhý úsek s 10 stanicemi, který skončí v Asnières – Gennevilliers – Les Courtilles. Tím linka 1 získá napojení na RER C a linku 13 metra. Linka bude procházet obcemi Asnières-sur-Seine, Gennevilliers, Villeneuve-la-Garenne a L'Île-Saint-Denis. Její zprovoznění je plánováno na rok 2012.\n\nProdloužení druhé, jižní větve z Noisy-le-Sec do Val-de-Fontenay je ve výstavbě. Osmikilometrový úsek bude mít 15 stanic a bude mít napojení na RER A. Dokončení se plánuje na rok 2015.\n\nDélka tratě činí 12 km a je na ní 26 zastávek. Stanice mají nástupiště široká 2,50 m, obvykle umístěná proti sobě.\n\nNa lince se používají nízkopodlažní vozy typu TFS (Tramway français standard) výrobce Alstom.\n\n"}
{"id": "802226", "url": "https://cs.wikipedia.org/wiki?curid=802226", "title": "Socialistický kruh", "text": "Socialistický kruh\n\nSocialistický kruh (SOK; angl. \"Socialist Circle\", něm. \"Sozialistischer Kreis\") je občanské sdružení. Jeho cílem má být rozvíjení levicové myšlení a umění jako prostředek hledání alternativ k současnému ekonomickému, politickému a ideologickému systému. SOK se snaží propojovat filosofii, sociologii, politologii, ekonomii, umění a usiluje o všestranné vzdělávání. Pokouší se oživit myšlenku socialismu jako svobodné a spravedlivé společnosti navzdory její diskreditaci minulým režimem. SOK pořádá přednášky, konference, workshopy a vyvíjí publikační činnost. \n\nPředsedou sdružení je Mgr. Michael Hauser, Ph.D., místopředsedou sdružení je PhDr. Stanislav Holubec, Ph.D.\n\nSOK je partnerem německé Nadace Rosy Luxemburgové. \n\n"}
{"id": "802229", "url": "https://cs.wikipedia.org/wiki?curid=802229", "title": "Caratacus", "text": "Caratacus\n\nCaratacus (10 - 50, Řím) byl v 1. století král na území Catuvellauni a Británie. Žil v době římského císaře Claudia, jehož legie dobyly území Británie a založily zde stejnojmennou provincii. Caratacus bránil Římanům v obsazování Británie. Byl odhodlán odrazit Římany a zatlačit je zpět do Galie. Ihned po vpádu římských legií na ostrov jim svými výpady způsobil velké ztráty. Neorganizoval rozsáhlé bitvy neboť věděl, že přímá vojenská konfrontace by znamenala jeho porážku, proto volil taktiku spálené země. Nakonec se Římanům postavil ve waleském opevnění. Jeho moc byla v tomto opevnění zlomená a britský odpor byl zničen.\n\nPoté co bylo Caratacovo vojsko poraženo, uprchl na území královny Cartimanduy, ta jej však vydala Římanům. Caratacus byl odvlečen do Říma, kde se měl zúčastnit triumfu, a poté měl být pravděpodobně popraven. Bylo mu však dovoleno předtím promluvit v senátu. Kde podle Tacita řekl: \"Kdybych byl méně slavným a mocným králem, než jsem byl, pravděpodobně bych sem nepřišel jako poražený, ale spíš byste se mnou podepsali mírovou smlouvu a učinili mě svým vazalem. Ale to co se stalo a je pro mně nepříznivé, je pro vás velkolepé. Měl jsem koně, vojsko a velkou říši a všechno jste mi vzali. Kdybych s vámi však nebojoval, kdybych se hned vzdal jako tolik jiných, nezískali byste žádnou slávu. Pokud mě však přesto shledáte vinným a odsoudíte, můžete si být jisti, že se vám za to už nemá kdo pomstít, vždyť jste rozdrtili celé mé vojsko. Necháte-li mě však přesto naživu, každý kdo mě uvidí, vzpomene si na vaši slávu a velkorysost.\" Za jeho odvážnou řeč, mu princeps Claudius udělil milost a Caratacus dožil ve vile poblíž Říma.\n\nKdyž se po svém propuštění procházel Římem, otázal se prý. \"Jak vy, kteří máte tolik bohatství a blahobytu můžete bažit po vládě nad našimi ubohými stany?\"\n"}
{"id": "802230", "url": "https://cs.wikipedia.org/wiki?curid=802230", "title": "Tebulosmta", "text": "Tebulosmta\n\nTebulosmta (, nebo , , ) je s nadmořskou výškou 4492 m nejvyšší hora Východního Kavkazu a nejvyšší hora Čečenska. Nachází se na Tebuloském hřbetu, jednom z bočních hřebenů Velkého Kavkazu, na hranici Čečenska a Gruzie, mezi řekami Andijské Kojsu a Argun.\n\nVrchol hory pokrývá věčný sníh. Úbočí hory jsou zaledněna malými ledovci.\n\n"}
{"id": "802240", "url": "https://cs.wikipedia.org/wiki?curid=802240", "title": "Let's Be Bad", "text": "Let's Be Bad\n\nLet's Be Bad je pátá epizoda amerického muzikálového televizního seriálu Smash. Epizoda se poprvé vysílala 5. března 2012 na televizní stanici NBC.\n\nKaren (Katharine McPhee) vystupuje na vládním večírku. Napětí mezi Michaelem (Will Chase) a Juliou (Debra Messing) se zvyšuje. Eileen (Anjelica Huston) začíná spolupracovat s bývalým Tomovým asistentem Ellisem (Jamie Cepero). Ivyin (Megan Hilty) romantický vztah s Derekem (Jack Davenport) začíná mít první trhliny.\n\nMezi vedlejší role, které se objevily v této epizodě patří Neal Bledsoe jako Tomův přítel John Goodwin, Will Chase jako herec Michael Swift, Leslie Odom mladší jako Ivyin kamarád ze sboru, Sam Strickland a Emory Cohen jako Leo Houston, syn Franka a Julie.\n\nV této epizodě se objevila stejnojmenná píseň, kterou zpívala Megan Hilty a obsazení muzikálu Marylin. Cover verze, které v tomto díle zazněly byly \"It's a Man's Man's Man's World\" původně od Jamese Browna, který v seriálu zpívala Katharine McPhee a \"A Song for You\" od Dannyho Hathawaye, kterou zazpíval Will Chase. Všechny tři písně byly vydány 5. března 2012 jako singly.\n\nEpizoda zaznamenala 17% nárůst v ratingu na rozdíl od předchozí epizody. Měla rating 2,7/7 a v den vysílání ji sledovalo 7,76 milionů amerických diváků. Stala se také nejsledovanější epizodou ve svém vysílacím čase.\n"}
{"id": "802241", "url": "https://cs.wikipedia.org/wiki?curid=802241", "title": "Tonga na Letních olympijských hrách 1996", "text": "Tonga na Letních olympijských hrách 1996\n\nTongu na Letních olympijských hrách 1996 v Atlantě reprezentovalo 5 sportovců z toho 4 muži a 1 žena. Reprezentanti vybojovali 1 medaili, a to stříbrnou.\n"}
{"id": "802242", "url": "https://cs.wikipedia.org/wiki?curid=802242", "title": "Shape Shifter", "text": "Shape Shifter\n\nShape Shifter je 22. studiové (36. celkově) album Carlose Santany a skupiny Santana. Album vyšlo 14. května 2012 pod značkou Starfaith Records. Mimo skladby „Eres La Luz“ jsou všechny instrumentální.\n\n"}
{"id": "802245", "url": "https://cs.wikipedia.org/wiki?curid=802245", "title": "Rize of the Fenix", "text": "Rize of the Fenix\n\nRize of the Fenix je třetí studiové album amerického comedy rockového uskupení Tenacious D. Producenty alba byli John Kimbrough a John King a vyšlo v květnu 2012 pod značkou Columbia Records.\n\n"}
{"id": "802252", "url": "https://cs.wikipedia.org/wiki?curid=802252", "title": "Påskkärring", "text": "Påskkärring\n\nPåskkärring [posk še:ring] (velikonoční baba) pochází ze staré švédské lidové víry. Je to čarodějnice, která podle tradice létá na koštěti do Blåkulla na Zelený čtvrtek nebo v noci mezi Škaredou středou a Zeleným čtvrtkem, aby se poté vrátila na Velikonoční neděli.\n\nMyšlenka påskkärring pochází od čarodějnic ze 17. století. Tehdy v šedesátých a sedmdesátých letech probíhaly ve Švédsku nejstrašnější čarodějnické procesy, kdy byly popraveny stovky těch, které prý údajně jely na ďáblovu hostinu. Hostina se odehrávala v nádherné zahradě, která se, často, ale rozhodně ne vždy, nazývala Blåkulla. Zde si čarodějnice myslely, že jim jsou servírovány lahůdky, ale ve skutečnosti to byli žáby, hadi a ropuchy. Aby lidé čarodějnice zaplašili, rozdělávali ohně a stříleli z pušek. Toto přetrvalo i do dneška ve formě rozdělávání ohňů a pouštění rachejtlí.\nPåskkärringar [posk še:ringar] (velikonoční baby) pocházejí z lidové víry a mohou se poměrně výrazně lišit od čarodějnic, na které lidé věřili v 17. století. Sice se stává, že påskkärringar mají konvici na kávu, černou kočku a koště, avšak většina těchto věcí nemá žádnou přímou spojitost s tehdejšími čarodějnicemi. Káva se totiž ve Švédsku v 17. století nepila a ani černé kočky nejsou zaznamenány v žádných soudních dokumentech pocházejících z této doby.\nNení úplně jasné, kdy se poprvé na Velikonoce začaly děti převlékat za påskkärringar, ale tato tradice se rozšířila v západních švédských městech zhruba v polovině 19. století. První påskkärringar tedy nejspíše pocházejí z počátku 19. století nebo ještě dříve. Nejvíce zmínek o nich pochází z krajů Bohuslän, Dalsland, Värmland a částí Västergötland, kde se většinou večer na Bílou sobotu vydávaly žebrat.\n\nV dnešní době je ve Švédsku běžné, že se na Velikonoce jak chlapci, tak děvčata převlékají za påskkärringar. Påskkärring má na sobě kromě oblečení zástěru a šátek. Chlapci se mohou obléknout jako påskgubbar [posk gubbar] (velikonoční dědci), kteří mají na sobě dobové oblečení doplněné o klobouk a knírek. Najdou se i děti, které místo tohoto zvolí raději převlek kočky nebo psa. Společně pak chodí a zvoní na sousedy, kterým přejí „Veselé Velikonoce“ a předávají jim malé malované velikonoční dopisy, které samy vytvořily. Na oplátku pak dostávají sladkosti, malý obnos peněz nebo jiné dárky. Obdržené věci si děti dávají například do koše nebo konvice na kávu a na konci si spravedlivě rozdělí, co nasbíraly. V západním Švédsku chodí påskkärringar nejčastěji na Bílou sobotu, zatímco ve zbytku země je to spíše na Zelený čtvrtek. V poslední době začalo být běžné, že se děti smí převléknout za påskkärringar i ve školkách.\nV Jörn v kraji Västerbotten dávají, na rozdíl od běžné tradice, påskkärringar sladkosti těm, které navštíví. Na západě kraje Värmland pak dochází ke kombinaci výše uvedeného. Na Bílou sobotu otevírají lidé dveře svých známých a křičí „Veselé Velikonoce“. Poté, dříve než odejdou, házejí vlastnoručně nakreslené velikonoční dopisy se speciálním záhybem, který je vyroben proto, aby se do něho skryly sladkosti. Tato tradice se nachází také v okolí Mellerud v kraji Dalsland.\n"}
{"id": "802255", "url": "https://cs.wikipedia.org/wiki?curid=802255", "title": "Washburn", "text": "Washburn\n\nWashburn Guitars je americký výrobce kytar. Firma byla založena v roce 1883 v Chicagu ve státě Illinois. Je součástí U.S. Music Corporation. Společnost existuje dodnes, mimo akustických kytar, vyrábí i elektrofonické, basové a silent kytary, banja, mandolíny a zesilovače.\n\n"}
{"id": "802261", "url": "https://cs.wikipedia.org/wiki?curid=802261", "title": "Kanton La Mothe-Saint-Héray", "text": "Kanton La Mothe-Saint-Héray\n\nKanton La Mothe-Saint-Héray (fr. \"Canton de la Mothe-Saint-Héray\") je francouzský kanton v departementu Deux-Sèvres v regionu Poitou-Charentes. Skládá se z osmi obcí.\n\n"}
{"id": "802262", "url": "https://cs.wikipedia.org/wiki?curid=802262", "title": "Delta buňka", "text": "Delta buňka\n\nDelta buňka (D buňka) je jeden z buněčných typů Langerhansových ostrůvků, což je endokrinní část slinivky břišní. Delta buňky produkují hormon somatostatin, který tlumí produkci glukagonu a inzulinu v alfa a beta buňkách.\n\nCytoplazma delta buněk obsahuje jemná granula, která se ve světelném mikroskopu vyznačují metachromázií (při určitém barvení se odstín zbarveného objektu liší od zbarvení roztoku barviva), zviditelňují se impregnací solemi stříbra, při které se barví černě. Pod elektronovým mikroskopem vykazují granula vysokou elektronovou denzitu, vypadají jako váčky, jsou obaleny membránou a obsahují slabě osmiofilní (vážící osmium) substanci, která má někdy vláknitý charakter. Průměrná velikost buněk je mezi 150 až 400 nm.\n\nD buňky jsou minimálně zastoupeny v zadní části hlavy (méně než 1 %), zatímco v dorsální části (ocas, tělo a přední část hlavy) tvoří 3 – 5 % ostrůvkových buněk.\nJsou lokalizovány na periferii ostrůvků. Delta buňky jsou umístěny mezi alfa a beta buňkami tak, že tyto tři buněčné typy často sousedí a delta buňky tak mohou snáze ovlivňovat produkci alfa a beta buněk.\n\nD1 buňky jsou subtypem delta buněk. Jsou menší než ostatní buněčné typy ostrůvků a v běžných lidských ostrůvcích jsou vzácné. Jejich hormon VIP je také lokalizován v gangliových buňkách a nervových vláknech slinivky, střeva a mozku a delta buňky tak mohou snáze ovlivňovat produkci alfa a beta buněk.\n\nDelta buňky se dělí na typ D a D1, které produkují hormony somatostatin a vazoaktivní intestinální polypeptid (VIP). Delta buňky mohou také produkovat gastrin.\n\nSomatostatin je syntetizován jako preprosomatostatin v endoplazmatickém retikulu, z něj po vyštěpení aminokyselin vzniká prosomatostatin a ten je následně štěpen na somatostatin.\n\nPankreatický somatostatin je identický se somatostatinem produkovaným v hypothalamu. Inhibuje sekreci alfa, beta a D1 buněk, acinárních buněk exokrinní slinivky břišní a určité buňky produkující hormony v zažívacím traktu. Somatostatin tedy hraje regulační roli v homeostázy glukózy. a podílí se i na regulaci tkání gastrointestinálního traktu (Zamezuje pohybu živin ze střeva do oběhu: prodlužuje čas vyprazdňování žaludku, snižuje tvorbu žaludeční šťávy a gastrinu, zmenšuje sekreci exokrinního pankreatu, snižuje průtok krve splanchnickou oblastí a zpomaluje absorpci xylosy.)\n\nVětšina stimulátorů B buněk stimuluje i D buňky (glukóza, arginin, střevní hormony a tolbudamid).\n\nVIP je produkován D1 buňkami. Stejně jako glukagon navozuje glykogenolýzu, hyperglykemii a reguluje sekreci iontů a vody epiteliálními buňkami zažívacího traktu.\n\nDelta buňky mohou také produkovat hormon gastrin. Gastrin stimuluje produkci HCl parietálními buňkami, které se vyskytují v žaludečních žlázkách. Jeho uvolňování inhibuje somatostatin.\n\nSomatostatinomy (nádory delta buněk) jsou vzácné a způsobují syndrom mírného diabetu, žlučové kameny, steatorrheau (přítomnost přebytečného tuku ve výkalech) a hypochlorhydrii (snížené množství kyseliny chlorovodíkové v žaludeční šťávě). Tyto efekty vycházejí z inhibičních účinků somatostatinu na jiné buňky ostrůvků a na neuroendokrinní buňky trávicího traktu. Následně se sníží hladina inzulinu a glukagonu v krvi. V závislosti na produkci somatostatinu, některé nádory delta buněk také produkují kalcitonin nebo adrenokortikotropní hormon (ACTH). Nádory se zpravidla vyskytují osamoceně. Většina je maligních, v době diagnózy jsou metastázy již přítomny.\n\nVIPom (nádor D1 buněk) neboli Verner-Morissonův syndrom je zapříčiněn zvýšením hladiny VIP a je charakterizován četnými prudkými průjmy, jež jsou doprovázeny hypokalémií a hypochlorhydrií. Porucha je také označována jako pankreatická cholera. VIPomy jsou vzácné nádory (méně než 5 % všech nádorů ostrůvkových buněk), jsou obvykle velké a solitární, ve většině případů maligní.\n"}
{"id": "802266", "url": "https://cs.wikipedia.org/wiki?curid=802266", "title": "RSA Archer", "text": "RSA Archer\n\nRSA Archer je produkt od společnosti RSA, jež pomáhá správcům cloudu dodržovat bezpečnostní normy jako jsou\nISO 27001, PCI, PII, HIPAA, SOX, CSA, VMware Hardening Guide a jiné. Využívá poloautomatizovaný systém, do něhož zkušební pracovník zadá základní informace o infrastruktuře a přístupová data. RSA Archer poté provede sadu testů a zjišťuje konformitu se zvolenými normami. Je možné zvolit více norem najednou. Některé testy vyžadují interakci se správcem clusteru (například při zjišťování zda uživatelé používají víceúrovňovou autentizaci či zda je na clusteru užito UPS zdrojů, jelikož tyto informace se běžně nedají zjistit jinak). Výsledkem je výpis provedených testů, jejich výsledků a možností náprav.\n\n\n"}
{"id": "802268", "url": "https://cs.wikipedia.org/wiki?curid=802268", "title": "Richard Čemus", "text": "Richard Čemus\n\nRichard Václav Čemus (* 2. září 1954, Praha) je český katolický kněz, člen řádu jezuitů, řádný profesor spirituality křesťanského východu na Papežském orientálním institutu v Římě, spirituál Papežské koleje Nepomucenum, publicista.\n\nNarodil se v Praze, v komunistickým režimem persekvované rodině, když otec byl ve vězení (od března 1954) za činnost v katolickém vysokoškolském studentském hnutí (Hnutí rodina, Akademická Liga a Katolická akce) a spolupráci s Josefem Zvěřinou a Oto Mádrem. Otec byl z vězení v Opavě propuštěn na amnestii v roce 1960, kdy Richard Čemus nastupoval do základní školy. Od roku 1970 žil s rodinou v exilu ve Spolkové republice Německo. V západním Berlíně a Fürstenfeldbrucku u Mnichova získal středoškolské vzdělání. V roce 1975 procestoval americký kontinent a pomáhal v katolických misiích v latinské Americe. V roce 1976 nastoupil do arcidiecézního semináře ve Freiburg im Breisgau (\"Collegium Borromaeum\"). Na Albert-Ludwigs-Universität ve Freiburgu, a na univerzitě v Salzburgu absolvoval filosoficko-teologická studia. V roce 1982 odešel do československé Papežské koleje Nepomucenum v Římě, a pokračoval ve studiích k licenciátu z teologie u prof. Karla Skalického na Papežské lateránské univerzitě. V roce 1983 vstoupil do řádu Tovaryšstva Ježíšova (jezuité) a absolvoval dvouletý noviciát v Janově (Genova).\nV letech 1985–1989 žil v řádovém domě jezuitů \"Collegio Internazionale del Gesù\" v Římě.\nPo řeholních slibech v Neapoli v roce 1985 pokračoval ve studiu na licenciát v oboru ruské křesťanské filosofie nyní už na Papežském orientálním institutu v Římě. U profesora Tomáše Špidlíka obhájil doktorskou práci v roce 1991 na téma: \"Modlitba u Ignáce Brjančaninova\". Během studia byl vysvěcen na kněze papežem Janem Pavlem II. ve Svatopetrské basilice ve Vatikánu 29. května 1988. Během studií spolupracoval s českými jezuity v Montrealu a v Londýně.\n\nV roce 1990 byl povolán do Státního sekretariátu (ministerstvo zahraničí) Svatého Stolce, a v srpnu 1991 byl vyslán jako diplomatický \"attaché\" do Moskvy. Na Nunciatuře v Moskvě působil do roku 1993 jako \"chargé d'affaires\". Po návratu do Říma nastoupil do funkce vicerektora Centra Aletti v Římě, zároveň se stal nástupcem emeritovaného profesora Tomáše Špidlíka na katedře spirituality křesťanského Východu. Po slavných řeholních slibech v České provincii Tovaryšstva Ježíšova, které složil v roce 1996 u Sv. Ignáce v Praze, jako \"profes\" (tzn. jezuita který složil, kromě tří obvyklých řeholních slibů i zvláštní čtvrtý slib poslušnosti papeži týkající misií) převzal funkci rektora Papežské koleje Russicum, kterou zastával po dobu šesti let do roku 2001.\nV tomto období přednášel, kromě na Orientálním ústavu (PIO), rovněž jako hostující profesor v Olomouci a v Minsku (Bělorusko). Vedl rovněž prázdninové kursy teologie a exercicie v Česku a na Slovensku, a z pověření Svatého Stolce též v Pobaltí. V roce 2008 je jmenován spirituálem Papežské koleje Nepomucenum v Římě. V letech 2008–2010 přednášel jako hostující profesor na Papežské lateránské univerzitě a Papežské univerzitě sv. Tomáše (Angelicum) v Římě. Jako Špidlíkův \"duchovní syn\" pokládá za své životní poslání rozvíjet dílo Tomáše Špidlíka, jehož myšlení považuje za mimořádný přínos evropské kultuře. Publikuje převážně italsky, česky a německy. V současné době (2012) se věnuje duchovnímu doprovázení, vede exercicie, je činný jako kazatel a vypomáhá ve farní pastoraci v Německu, Česku a Itálii. Zároveň nadále přednáší na fakultě církevních východních věd na Orientálním ústavu v Římě jako řádný profesor. Často přednáší i na Slovensku. Ve stopách svého předchůdce Tomáše Špidlíka se specializuje na slovanskou spiritualitu.\n\nOd počátku svého pobytu v Římě spolupracuje s českou sekcí Radia Vatikána je publicisticky aktivní, převážně v českém jazyce, zaměřuje se na duchovní interpretaci současné kultury. Řadu let publikoval v exilovém časopisu \"Nový život\" a řadě dalších periodikách.\nPo smrti kardinála Špidlíka SJ (od léta 2010) převzal pravidelné páteční promluvy v Radiu Vatikán.\n\n\n\n"}
{"id": "802270", "url": "https://cs.wikipedia.org/wiki?curid=802270", "title": "Ochránci a duchové českých hor", "text": "Ochránci a duchové českých hor\n\nOchránci a duchové českých hor jsou nadpřirození strážci, kteří se dle pověstí starají o české hory.\n\n"}
{"id": "802272", "url": "https://cs.wikipedia.org/wiki?curid=802272", "title": "Fytovit", "text": "Fytovit\n\nFytovit je speciální kapalné vícesložkové hnojivo určené k léčbě a prevenci chlorózy. Nedoporučuje se na list aplikovat při přímém slunečním záření.\n\nVýrobcem hnojiva Fytovit byl dlouhá léta podnik Duslo Šaľa, který také do roku 2009 vlastnil zapsanou ochrannou známku \"FYTOVIT\". V současnosti je jediným výrobcem hnojiva Fytovit slovenská firma Agrichem Ximix s.r.o., která ho v minulosti dodávala na český trh prostřednictvím firmy VOCHS Bohemia s.r.o., a dnes ho dodává prostřednictvím firmy Forestina s.r.o.\n\nFytovit je určený pro okrasné rostliny, révu vinnou, zeleninu (košťáloviny, rajčata ap.), bobuloviny (rybíz, angrešt ap.), jahody, jádroviny (jabloně, hrušně ap.), peckoviny a jahodník.\n\nPoužívá se u rostlin, které trpí latentním nedostatkem železa, hořčíku nebo síry a na léčení chlorózy způsobené nedostatkem uvedených prvků. Vhodné je použití na stanovištích s vysokým obsahem vápníku, při použití vysokého množství fosforečných hnojiv a v oblastech s častým výskytem chloróz.\n\nHnojivo je možné aplikovat formou zálivky i postřiku na list. Doporučuje se použití 0,3 - 0,8% roztoku, což odpovídá 3 - 8 mililitrům hnojiva na litr vody. Provádí se 4 - 6 postřiků za vegetaci ve čtrnáctidenních intervalech.\n\n\nPřípravek se nedoporučuje míchat s listovými hnojivy, která obsahují fosfor. Postřik je škodlivý pro včely.\n\n"}
{"id": "802283", "url": "https://cs.wikipedia.org/wiki?curid=802283", "title": "Kostel Nanebevzetí Panny Marie v Buttes Chaumont", "text": "Kostel Nanebevzetí Panny Marie v Buttes Chaumont\n\nKostel Nanebevzetí Panny Marie v Buttes Chaumont (fr. \"Église Notre-Dame-de-l'Assomption-des-Buttes-Chaumont\") je katolický farní kostel v 19. obvodu v Paříži, v ulici \"Rue de Meaux\". Je zasvěcen Panně Marii a pojmenován podle nedalekého veřejného parku Buttes-Chaumont. Kostel byl dokončen v roce 1968.\n\n"}
{"id": "802292", "url": "https://cs.wikipedia.org/wiki?curid=802292", "title": "Ču Žung-ťi", "text": "Ču Žung-ťi\n\nČu Žung-ťi (, 20. října 1928 Čchang-ša, Chu-nan, Čína) je politik Čínské lidové republiky; v letech 1993 až 1998 vicepremiér a od 17. března 1998 do 16. března 2003 premiér Čínské lidové republiky jako nástupce Lia Pchenga a předchůdce Wena Ťia-paoa. Po odchodu z premiérské funkce se stáhl do ústraní.\n\nČlenem Komunistické strany Číny se Ču stal v říjnu 1949. V roce 1951 ukončil studium v oboru elektrotechniky na univerzitě Čching-chua. Od roku 1952 pracoval ve státní plánovací komisi, ale coby kritik některých pravidel během Maova Velkého skoku vpřed byl označen za „pravičáka“ a poslán učit do školy. V roce 1962 mu bylo umožněno opět začít pracovat pro státní plánovací komisi, kde zůstal až do roku 1969. Během Kulturní revoluce byl opět přesunut do školy, kde pracoval v letech 1970-1976.\n\nDo politiky se vrátil s příchodem Tenga Siao-pchinga, který při spouštění svých ekonomických reforem sháněl podobně naladěné ekonomické poradce.\n\nJeho kariéru pak posílilo úspěšné vykonávání úřadu starosty Šanghaje v letech 1989 až 1991, kdy získal uznání zejména díky rozvoji Pchu-tungu, speciální ekonomické zóny mezi Šanghají a Východočínským mořem.\n"}
{"id": "802295", "url": "https://cs.wikipedia.org/wiki?curid=802295", "title": "Sverre Magnus Norský", "text": "Sverre Magnus Norský\n\nPrinc Sverre Magnus Norský (* 3. prosince 2005 Oslo) je mladší dítě norského korunního páru prince Haakona a princezny Mette-Marit, zároveň jediný vnuk krále Haralda V. a královny Sonji.\n\n„Magnus“, jak mu doma říkají, se narodil stejně jako jeho starší sestra ve Fakultní nemocnici v Oslu a to dne 3. prosince 2005 v 10.45 SEČ, ještě ten den byl se svou matkou z nemocnice propuštěn. Po narození princ měřil 52 centimetrů a vážil 3 944 gramů. \nDva dny po jeho narození oznámil král Harald V. na Státní radě princovo jméno a titul: \"“Jeho výsost Princ Sverre Magnus Norský“ \".\n\nCo se týče princových křestních jmen, tak rodiče patrně hledali inspiraci v norské historii, obě jeho jména mají totiž svou norskou královskou historii. Jméno „Sverre“ dostal po norském králi z 12. století, jeho druhé jméno „Magnus“ není o nic méně historické než to první, je to rovněž jméno mnoha norských králů a je to dokonce i prostřední jméno jeho otce korunního prince Haakona. Mnoho Norů a královských pozorovatelů dokonce hodnotilo výběr jeho jmen jako velmi zdařilý. \n\nKřtiny prince Sverra Magnuse se konaly 4. března 2006 v kapli Královského paláce v Oslu. Obřad vedl biskup Ole Christian Kvarme. \nStejně jako jeho starší sestra Ingrid Alexandra měl i on hned několik kmotrů:\n\nKromě jeho kmotrů a členů norské královské rodiny se křtu zúčastnilo mnoho členů zahraničních královských rodin např. dánská královna Markéta II., korunní princ Frederik Dánský a jeho manželka Mary nebo švédská korunní princezna Victoria.\n\nSverre Magnus je třetí v linii následnictví na norský trůn, stejně tak je zahrnut v linii následníků na britský trůn.\n\n"}
{"id": "802296", "url": "https://cs.wikipedia.org/wiki?curid=802296", "title": "Sinoe", "text": "Sinoe\n\nSinoe ( nebo ) je jezero na pobřeží Černého moře v Rumunsku jižně od delty Dunaje a jezera Razelm. Pojmenování pochází ze slovanských jazyků a znamená modré. Leží v župě Constanța. Rozloha dosahuje 171,5 km². Objem činí 210,7 mil. m³. Jezero je mělké s maximální hloubkou 1,6 m. Leží v úrovni hladiny moře.\n\nNa břehu se nacházejí ruiny starořecké kolonie Histria.\n\nVoda v jezeře je brakická s mineralizací 15 g/l.\n\n"}
{"id": "802304", "url": "https://cs.wikipedia.org/wiki?curid=802304", "title": "13 HP", "text": "13 HP\n\n13 HP je první oficiálně vydaná dlouhohrající deska sourozenců Hany a Petra Ulrychových. Vyšla pouze jednou na LP v roce 1971 ve vydavatelství Supraphon (13 0888) a to jak v monofonní, tak i ve stereofonní verzi.\n\nPo neúspěšném pokusu o vydání monotematického alba Odyssea, jejíž náklad byl zastaven ve výrobě a deska oficiálně vyšla až v roce 1990, a poté, co doprovodná skupina Atlantis hostovala v Mnichově při muzikálu Hair, zůstali Hana a Petr Ulrychovi víceméně bezprizorní. Hostovali v pražském divadle Rokoko v trojici společně s Jitkou Zelenkovou a jejich tvorba na nějakou dobu směřovala spíše ke střednímu proudu. Obrazem počátku 70. let je tedy tato deska, na níž se víc než sourozenci Ulrychovi podepsal spíše producent Michael Prostějovský. Vznikla víceméně písničkovou deska, která byla v mnohém poněkud tápající a pro dvojici interpretů až nepřirozená. I když se například na její první straně v písni \"Gloria\" objeví menší pokus o složitější strukturu písně (\"Gloria\" má téměř sedm minut), je zejména druhá strana LP postavena hlavně na krátkých a melodických písních. Snad právě proto, že je deska nahrávaná spíše v popovém duchu a pod trochu vnucenou dramaturgií, je i pro samotné sourozence Ulyrchovy netypická. Haně Ulrychové bylo navíc v té době nabízeno odejít ze sourozeneckého dua jako samostatná zpěvačka a Petr Ulrych se měl stát spíše autorem šlágrů pro jiné interprety.\n\nNa desce sourozence Ulyrchovy nedoprovází „jejich“ kapela Atlantis, jejíž sestava byla angažovaná v Německu, ale Taneční orchestr československého rozhlasu, vedený Josefem Vobrubou, resp. sbor Pavla Khüna a vokální soubor Inkognito. Velmi výrazná je zde autorská spolupráce s Otou Petřinou, který je spoluautorem několika písní a část z nich i aranžoval. Snad proto zní deska trochu jako některé z raných LP Václava Neckáře – vedle folkově znějících songů se tu hodně využívá i podobného zabarvení hlasu Hany Ulrychové s hlasem Marty Kubišové, která na konci 60. let s Neckářem spolupracovala a nahrávala ve skupině Golden Kids, kde Petřina hrál.\n\nAlbum bylo nahráno od 3. do 24. června 1970 v pražském studiu v Dejvicích a produkoval jej Michael Prostějovský, hudební režii měl na starosti Vladimír Popelka, zvukovou režii František Řebříček. Autorem původního, psychedelického obalu byl Leo Novotný.\n\n\n"}
{"id": "802309", "url": "https://cs.wikipedia.org/wiki?curid=802309", "title": "Kurt Spielmann", "text": "Kurt Spielmann\n\nKurt Spielmann (1. leden 1903, Olomouc – 1943 Auschwitz-Birkenau) byl židovský, německy hovořící architekt, působící ve třicátých letech v Čechách.\n\nStudoval německou techniku v Brně a od roku 1921 na technice ve Vídni u profesorů Siegfrieda Theiße, Franze Krauße und Leopolda Simony. Po ukončení studia se usadil v Praze. Zahynul v roce 1943 v koncentračním táboře Auschwitz-Birkenau.\n\n\n\nUkázky Spielmannových prací jsou otištěny v časopisech \"Forum\" (Bratislava, 1935) a \"Innendekoration\" (Darmstadt; Stuttgart, 1930-1935)\n\n"}
{"id": "802314", "url": "https://cs.wikipedia.org/wiki?curid=802314", "title": "Joey Richter", "text": "Joey Richter\n\nJoseph Michael „Joey“ Richter (* 31. července 1989, Kalifornie, Spojené státy americké) je americký herec, zpěvák a internetová osobnost. \n\nHrál roli Rona Weasleyho v fan-parodických muzikálech A Very Potter Musical (2009) a A Very Potter Sequel (2010), který vytvořil divadelní kroužek michiganské univerzity, Team StarKid. Měl hlavní role ve dvou dalších původních hrách od StarKidu: fiktivní verzi sama sebe v muzikálu Me and My Dick (2009) a roli Brouka ve Starship (2011). V roce 2011 absolvoval na michiganské univerzitě. Také se zúčastnil Space turné spolu s některými svými kolegy ze StarKid. \n\nKromě projektů s Teamem StarKid se také objevil v internetovém seriálu na YouTube, spolu se svým kolegou ze StarKidu Joem Walkerem, nazvaném \"Tasty Tests\", kde propagují limonádu Red Vines. Také se objevil v nezávislém filmu nazvaném \"Camp Chapel\". Jeho hlas se objeví v animovaném filmu \"Khumba\" a získal vedlejší roli do seriálu Jessie, vysílaném na Disney Channel. První epizoda, ve které se objevil se jmenovala „Badfellas“ a vysílala se 27. dubna 2012. Původně se ucházel o hlavní roli a neuspěl, ale režisérova dcera byla fanynkou StarKidu a Richter nakonec získal roli důstojníka Peteyho.\n\n"}
{"id": "802325", "url": "https://cs.wikipedia.org/wiki?curid=802325", "title": "Vojtěch Hrubý", "text": "Vojtěch Hrubý\n\n\"Adalberto\" Vojtěch Hrubý SDB (23. dubna 1924, Rozstání – 3. února 2010, Řím) byl český katolický kněz, člen řádu salesiánů, ředitel poutního domu Velehrad v Římě a distributor náboženské literatury v době komunistické totality.\n\nVyučil se pánským krejčím. Pohyboval se mezi mládeží a spolupracoval s režisérem ochotnického divadla, kde se naučil dobře zpívat. Rozhodl se pro duchovní povolání a v roce 1945 nastoupil do salesiánského aspirantátu ve Fryštáku. Po absolvování noviciátu v letech 1947–1948 v Hodoňovicích složil první řeholní profesi (slib). Dále absolvoval v letech 1948–1950 filosofický studentát v Přestavlkách, který však byl ukončen násilným přepadením Státní bezpečností v noci ze 13. na 14. dubna 1950, a přepadení v rámci Akce K skončilo internací představených. Studenti bohosloví zůstali do konce školního roku na místě pod dohledem malé policejní posádky. Když byl posléze ústav rozpuštěn, dostali klerici povolení ukončit středoškolská studia pouze na území Olomouckého kraje. Hrubý vytvořil v Lipníku nad Bečvou s několika dalšími bohoslovci „komunitu“ a v roce 1951 úspěšně složil v Lipníku nad Bečvou maturitu na tamním státním gymnáziu. Ke studiu na vysoké škole však nedostal povolení a proto pracoval jako dělník v Opavě v podniku na výrobu šicích strojů.\n\nDne 6. července 1952 se mu podařilo ilegálně přes Rakousko odejít do Itálie. V letech 1952–1956 absolvoval teologická studia na Teologickém institutu san Tommaso v Messině na Sicílii. Prázdniny strávil na Sicílii v tamní noviciátní komunitě \"San Giorgio\". Na kněze byl vysvěcen v Messině 29. června 1956 biskupem Tonettim společně s dalšími českými salesiány: Ladislavem Dittrichem a Janem Homolou. V letech 1956–1958 absolvoval studia na Vyšším pedagogickém institutu salesiánů v Turíně. Tato studia zakončil licenciátem teologie.\nV letech 1958–1959 působil v Římě v komunitě \"Sacro Cuore\" a v letech 1959–1966 pracoval pro Papežskou salesiánskou univerzitu (\"PAS – Pontificio Ateneo Salesiano\"). Dále se stal sekretářem časopisu \"„Orientamenti Pedagogici“\" v letech 1958–1960, a posléze v letech 1960–1964 se angažoval v univerzitním nakladatelství PAS Verlag a v Salesiánské univerzitní knihovně (\"LAS – Libreria Ateneo Salesiana\").\nZačal pracovat pro mládež českých exulantů, a to již krátce po svém vysvěcení na kněze. Organizoval letní tábory ve spolupráci s paní Kvapilovou z norsko-československého podpůrného spolku. Po nuceném odchodu kardinála Berana z ČSSR a po jeho příchodu do Říma v roce 1965 dostal Hrubý povolení svých představených věnovat se zcela práci pro české exulanty.\n\nČinnost letních táborů pro české exulanty se rozšířila na tábory ve Švýcarsku, Holandsku, Itálii. V jižních Tyrolích jsou pod jeho vedením zakoupena bývalá kasárna italských celníků v St. Martino in Cassies. V roce 1966 zakládá kardinál Beran \"České náboženské středisko Velehrad v Římě\" a díky intervenci papeže Pavla VI. získává do vlastnictví dnešní sídlo Velehradu na Via delle Fornaci 200 v blízkosti Vatikánu. Středisko dosáhlo v roce 1968 právního uznání jak ze strany italského státu, tak i ze strany církevní (Římského vikariátu). Hrubý přináležel od roku 1966 ke komunitě \"Sacro Cuore\" v Římě a zároveň byl sekretářem kardinála Berana a Českého náboženského střediska Velehrad. V letech 1984–1994 byl gestorem poutního domu a v roce 1994 se stal ředitelem nově zřízené salesiánské komunity v tomto domě. Tuto službu vykonával až do roku 1998, kdy ji převzal Jiří Sedláček.\n\nHrubý se angažoval při pomoci katolíkům v Československu. Obstarával auta pro kněze, finanční příspěvky v tuzexových bonech, řídil distribuci zasílání české náboženské literatury. Rovněž navštěvoval krajany v zahraničí, prosil o finanční výpomoc pro rozšíření pastoračního působení. V roce 1984 onemocněl, zřejmě v důsledku vyčerpání, a musel se léčit. Od roku 1990 znovu pokračoval téměř stejným tempem a se stejným nadšením ve prospěch českých katolíků v zahraničí. Stará se o poutní dům, věnuje se poutníkům, zasvěceně a obětavě je provází po římských památkách. Z tohoto důvodu se přičiňuje se o vydání knihy \"Česká zastavení v Římě\". Tato kniha byla pak znovu vydána i v roce 2000 nakladatelstvím Portál. Postupně pocítil úbytek sil a přicházejí chvíle, kdy je netrpělivý a nevrlý. Přes tyto obtíže nepřestává naplno žít pro poslání, které mu je svěřeno. Je zajímavé, že ani po roce 1990 se do České republiky již nevrátil ani nepodíval. Důvodem bylo jeho přesvědčení, že jeho místo je v Římě.\n\nDne 28. ledna 2010 musel být hospitalizován v nemocnici \"Villa Betania\", kde působí sestry františkánky. Přijal svátost nemocných. Ještě v den úmrtí (3. února 2010) ho navštívily sestry františkánky a personál z poutního domu Velehrad, aby se s ním rozloučil. Kněz pověřený pastorací v nemocnici (nemocnicní kapla) byl u jeho lůžka ve chvíli smrti.\nPoslední rozloučení s ním proběhlo v sobotu 6. února 2010 v 10 hodin v kostele \"Santa Maria della Speranza\" v blízkosti Papežské salesiánské univerzity. Díky tomuto místu, se rozloučení mohl zúčastnit i další český exulant a salesián don Oldřich Přerovský, který pobývá na univerzitní nemocničce s amputovanou nohou. Vojtěch Hrubý byl pohřben na hřbitově v obci \"Guidonia Montecelio\", kde již odpočívá i jeho spolubratr salesián Ladislav Dittrich.\n\n\n\n"}
{"id": "802330", "url": "https://cs.wikipedia.org/wiki?curid=802330", "title": "Hvozdík písečný", "text": "Hvozdík písečný\n\nHvozdík písečný (\"Dianthus arenarius\") je jeden z mnoha, asi 300 druhů téměř celosvětově rozšířeného heterogenního rodu hvozdík.\n\nRyze evropský druh, je rozšířen v severní a střední Evropě s přesahem do Běloruska a na Ukrajinu. Vyhovují mu slunná stanoviště se suchou, propustnou hrubozrnnou štěrkopísčitou půdou s minimem humusu, kůlovitý kořen mu pomáhá snášet dlouhodobé sucho. Růstem v kamenitém terénu využívá jeho špatné tepelné vodivosti a tím snesitelnou, nižší teplotu pod povrchem i při silném slunečním úpalu. Protože je jinak rostlinou s nízkou konkurenční schopnosti pomáhá mu toto relativně nepříznivé prostředí snáze odolávat konkurujícím rostlinám.\n\nV České republice vyrůstá jen velmi vzácně endemický poddruh hvozdík písečný český na jediném přirozeném stanovišti u obce Kleneč poblíž Roudnice nad Labem v Českém středohoří. Nejvíce mu v současnosti škodí mizející písčiny zarůstající náletovými dřevinami a růstem vysokých, suchu odolných travin.\n\nVytrvalá, hustě trsnatá bylina s hlubokým kořenem a větveným oddenkem. Vyrůstají z něho listy vysoké asi 5 cm a květní lodyhy 15 až 20 cm dlouhé. Tmavozelené vytrvalé přízemní listy jsou čárkovitě kopinaté, tuhé a po obvodu drsné. Z přímé nebo vystoupavé lysé lodyhy, jen zřídka rozvětvené, vyrůstají v kolénkách přisedlé šídlovité listy dlouhé 2 až 5 cm a široké jen do 2 mm.\n\nOboupohlavné cizosprašné, vonné květy, mající v průměru až 3 cm vyrůstají na tenkých rozkladitých stopkách. Rostou po jednom nebo jsou uspořádány do malokvětého řídkého vidlanového květenství. Pravidelná koruna se skládá z pěti vejčitých, peřenosečně zubatých korunních plátků majících čárkovité úkrojky hlubší více než polovina délky, u báze jsou plátky porostlé chloupky. Koruna bývá barvy převážně bílé, zřídka jsou i růžové nebo nafialovělé, někdy mívají na spodu načervenalé proužky. Kalich je podepřen listeny sahajícími jen do čtvrtiny délky zelené, nachové nebo nafialovělé kališní trubky jejíž plátky jsou trojúhelníkovitého tvaru a vrcholy mají zašpičatělé.\n\nHvozdík písečný vykvétá přibližně v květnu až červenci, opylován je létajícím hmyzem, v květech jsou nektaria. Plodem jsou pukající čtyřdílné tobolky s drobnými semeny rozptylovanými po okolí větrem.\n\nRostlina se může rozmnožovat oddenky (vegetativně) nebo semeny (generativně). Semena jsou schopna vyklíčit jen po dopadu na otevřenou půdu řídce zapojených bylin nepokrytou souvislými drny nebo zastíněnou vzrůstnějšími rostlinami.\n\nHvozdík písečný se podle názoru některých vědců člení do pěti poddruhů které vyrůstají v:\n"}
{"id": "802331", "url": "https://cs.wikipedia.org/wiki?curid=802331", "title": "The Last Rebel", "text": "The Last Rebel\n\nThe Last Rebel je sedmé studiové album americké southern rockové skupiny Lynyrd Skynyrd, vydané v roce 1993.\n\n"}
{"id": "802333", "url": "https://cs.wikipedia.org/wiki?curid=802333", "title": "Endangered Species (album, Lynyrd Skynyrd)", "text": "Endangered Species (album, Lynyrd Skynyrd)\n\nEndangered Species je osmé studiové album americké southern rockové skupiny Lynyrd Skynyrd, vydané v roce 1994. Deska obsahuje jak klasické skladby Lynyrd Skynyrd v akustické podobě, tak nový materiál.\n\n"}
{"id": "802336", "url": "https://cs.wikipedia.org/wiki?curid=802336", "title": "BDAV MPEG-2 Transport Stream", "text": "BDAV MPEG-2 Transport Stream\n\nBDAV MPEG-2 Transport Stream je multimediální kontejner s příponou názvu souboru .m2ts (.MTS) používaný na Blu-ray discích a AVCHD kamerách. Umožňuje multiplexování videa ve vysokém rozlišení (obvykle ve formátu MPEG-4 AVC/H.264 a MPEG-2 Video), vícekanálového audia (obvykle ve formátu Dolby Digital a DTS) a případně dalších proudů.\n\nBDAV MPEG-2 Transport Stream je rozšířením standardu MPEG-2 Transport Stream (ISO/IEC 13818-1). Ten byl navržen k přenosu MPEG videa společně s dalšími proudy prostřednictvím broadcastového vysílání. Pro účely uchování dat na záznamových médiích se používá BDAV MPEG-2 Transport Stream, který k základnímu paketu o velikosti 188 bytů přidává 4bytový timecode (časový kód), takže celková velikost paketu je 192 bytů. Timecode umožňuje rychlý přístup k libovolné části proudu, čehož využívají přehrávače a nelineární střihové systémy (NLE). Používá se také k synchronizaci záznamu z více kamer.\n\nJde o komerčně vyvíjený formát společností Sony, Panasonic a dalších členů Blu-ray Disc Asociace (BDA).\n\nBDAV MPEG-2 Transport Stream může být označován jako:\n\nV tomto článku je dále používáno zkrácené označení \"BDAV kontejner\".\n\nBDAV kontejner je standardem pro uchovávání audiovizuálních klipů na Blu-ray discích, a to jak pro aplikační formát disku BDAV (Blu-ray Dics Audio/Visual), tak pro BDMV (Blu-ray Disc Movie).\n\n\nRestriktivní verze BDAV kontejneru je využita na digitálních kamerách s vysokým rozlišením ve formátu AVCHD, který je ochrannou známkou společností Sony a Panasonic.\n\nAVCHD je odlehčenou verzí aplikačního formátu disku BDAV. Využívá jeho souborovou strukturu, ale pro BDAV kontejner připouští pouze jeden video formát a dva audio formáty. Záznamovými médii mohou být DVD disky, SD karty a vestavěná úložiště (pevné nebo SSD disky, flash paměti apod.). Díky kompatibilitě s formátem Blu-ray disku lze AVCHD formát přehrát na většině Blu-ray přehrávačů včetně herní konzole PlayStation 3.\n\nV současné době používají formát AVCHD k záznamu primárně vyšší modelové řady videokamer Sony, Panasonic a Canon. I přes jednotnou oficiální specifikaci se ale praktická aplikace AVCHD formátu jednotlivých značek liší, což může v některých případech způsobit problémy s kompatibilitou.\n\nBDAV kontejner podporuje dva video proudy – primární a sekundární. Sekundární proud slouží pro funkci obrazu v obraze (Picture-in-Picture) a částečně překrývá obraz primárního proudu (např. obraz režiséra, který komentuje film). Podpora sekundárního video proudu je pro přehrávače povinná až od Blu-ray profilu 1.1 (tzv. Bonus View), pro Blu-ray profil 1.0 je volitelná.\n\nNásledující tabulka obsahuje přehled video formátů podporovaných v primárním i sekundárním video proudu BDAV kontejneru. V tabulce je uveden také údaj o specifikaci formátem AVCHD.\n\nBDAV kontejner podporuje dva audio proudy – primární a sekundární. Sekundární proud slouží jako dodatek k primárnímu proudu a ve výstupu s ním je smíchán (např. komentář režiséra). Podpora sekundárního audio proudu je pro přehrávače povinná až od Blu-ray profilu 1.1 (tzv. Bonus View), pro Blu-ray profil 1.0 je volitelná.\n\nNásledující tabulka obsahuje přehled audio formátů podporovaných v primárním a sekundárním audio proudu. Pokud je formát označen jako povinný, znamená to, že každý Blu-ray přehrávač musí tento formát přehrát. V opačném případě jde pouze o volitelný formát a je na výrobci, zda bude tento formát podporovat. V tabulce je uveden také údaj o specifikaci formátem AVCHD a informace, zda se jedná o bezztrátový formát. Dále maximální přenosová rychlost podporovaná BDAV formátem v kilobitech za sekundu, maximální počet kanálů při daných samplovacích frekvencích (48 kHz, 96 kHz, 192 kHz) a přípustné velikosti samplu v bitech.\n\n"}
{"id": "802346", "url": "https://cs.wikipedia.org/wiki?curid=802346", "title": "Hej dámy, děti a páni", "text": "Hej dámy, děti a páni\n\nHej dámy, děti a páni je druhé studiové album sourozenců Hany a Petra Ulrychových a zároveň první vydaná dlouhohrající deska skupiny Atlantis. Album vyšlo na LP v roce 1972 ve vydavatelství Panton (katalogové číslo 11 0310). O dva roky později vyšla exportní anglicky zpívaná verze desky po názvem \"Hana & Petr\".\n\nPoněkud rozpačité přijetí předchozí desky \"13 HP\" jak posluchači, tak zejména samotnými interprety, bylo pro Hanu i Petra Ulrychových impulzem pro rozvázání pracovních poměrů v Praze a přechod zpět do svého domácího prostředí v Brně. Společně se tu dala dohromady nová sestava Atlantisu, s novou deskou pomáhal též Orchestr Gustava Broma. Petr Ulrych se také stal téměř výhradním autorem písní i producentem celého alba. To mělo výrazný dopad na pozdější hudební vývoj sourozenecké dvojice. Odpadly tak poněkud nasládlejší popové melodie a nicneříkající texty, ale zejména do rockové tvorby začal pomalu vnikat moravský folklór: v písni „Chtěl jsem hledat čistou studánečku“ se poprvé dostává ke slovu jiné aranžmá než na jaké byl posluchač té doby zvyklý.\n\nAlbum bylo nahráno v brněnském studiu Dukla v listopadu a prosinci 1971. Desku produkoval Petr Ulrych, o hudební režii se staral Jan Kulíšek, o zvukovou režii Vojtěch Veselý. Autorem původního obalu byl Aleš Striegl, který využil fotografie Svatoslava Fialy.\n\n\n\n"}
{"id": "802347", "url": "https://cs.wikipedia.org/wiki?curid=802347", "title": "Karel Cón", "text": "Karel Cón\n\nKarel Cón (* 12. září 1951 Košice) je slovenský hudební skladatel.\n\nNejprve studoval konzervatoři v Brně, a to v roce 1966–72 housle a kompozici. Poté pokračoval ve studiích na JAMU. V letech 1996 – 2002 působil jako pedagog na brněnské konzervatoři. Od 30. ledna 2004 je dirigentem Městského divadla Brno, kde pro sezónu 2005/2006 nastudoval a řídil např. muzikál \"My Fair Lady (ze Zelňáku)\" a muzikál Miloše Štědroně \"Nana\".\n\n\n\n\n\n"}
{"id": "802350", "url": "https://cs.wikipedia.org/wiki?curid=802350", "title": "Rudolf Janček", "text": "Rudolf Janček\n\nRudolf Janček (* 9. března 1946 Bratislava) je bývalý slovenský fotbalový útočník. Po skončení aktivní kariéry pracuje jako fotbalový funkcionář v Bratislavě.\n\nV lize hrál za Slovan Bratislava. Nastoupil ve 3 ligových utkáních, gól v lize nedal. Dále hrál i za Duklu Banská Bystrica a ZŤS Petržalka. Se Slovanem získal v roce 1970 mistrovský titul.\n\n"}
{"id": "802353", "url": "https://cs.wikipedia.org/wiki?curid=802353", "title": "Anton Škorupa", "text": "Anton Škorupa\n\nAnton Škorupa (* 26. února 1946) je bývalý slovenský fotbalový záložník.\n\nHrál za Duklu Banská Bystrica, Slovan Bratislava a Tatran Prešov. Se Slovanem Bratislava získal v sezóně 1969/1970 mistrovský titul. V československé lize nastoupil ve 151 utkáních a dal 11 gólů. Za reprezentaci do 23 let nastoupil v 1 utkání. V roce 1970 byl v širší nominaci na mistrovství světa v Mexiku, ale byl jedním ze šestice, která se do nominace nevešla. V Poháru vítězů pohárů nastoupil v 1 utkání a v Poháru UEFA nastoupil ve 4 utkáních a dal 2 góly. V nižší soutěži hrál za BZVIL Ružomberok.\n\n\n"}
{"id": "802356", "url": "https://cs.wikipedia.org/wiki?curid=802356", "title": "Pavol Hudcovský", "text": "Pavol Hudcovský\n\nPavol Hudcovský (* 22. května 1945) je bývalý československý fotbalista.\n\nV československé lize hrál za Jednotu Trenčín a Spartu Praha. Nastoupil ve 49 ligových utkáních. Gól v lize nedal. Je mistrem Československa z roku 1967 se Spartou Praha. Dále hrál i za TJ Gottwaldov a Duklu Banská Bystrica.\n\n"}
{"id": "802357", "url": "https://cs.wikipedia.org/wiki?curid=802357", "title": "Rakousko na Zimních olympijských hrách 1980", "text": "Rakousko na Zimních olympijských hrách 1980\n\nRakousko na Zimních olympijských hrách 1980 v Lake Placid reprezentovalo 43 sportovců, z toho 33 mužů a 10 žen. Nejmladším účastníkem byl Annefried Gollner (16 let, 171 dní), nejstarším pak Reinhold Sulzbacher (35 let, 205 dní). Reprezentanti vybojovali 7 medailí, z toho 3 zlaté 2 stříbrné a 2 bronzové.\n"}
{"id": "802360", "url": "https://cs.wikipedia.org/wiki?curid=802360", "title": "Jiří Laciga", "text": "Jiří Laciga\n\nJiří Laciga (* 10. dubna 1942) je bývalý český fotbalista.\n\nV československé lize hrál za Baník Ostrava, Spartu Praha a TŽ Třinec. Nastoupil v 78 zápasech a dal 1 ligový gól. Je mistrem Československa z roku 1967 se Spartou Praha.\n\n\n"}
{"id": "802362", "url": "https://cs.wikipedia.org/wiki?curid=802362", "title": "Milan Kollár", "text": "Milan Kollár\n\nMilan Kollár (7. dubna 1943 – leden 2015) byl český fotbalista, obránce a fotbalový trenér.\n\nV českolovenské lize hrál za Spartu Praha, Duklu Banská Bystrica a TJ Sklo Union Teplice. Nastoupil ve 129 ligových utkáních a dal 2 góly. Je dvojnásobným mistrem Československa z let 1965 a 1967 se Spartou Praha. V Poháru mistrů evropských zemí nastoupil v 6 utkáních a Poháru vítězů pohárů nastoupil ve 2 utkáních.\n\nTrénoval mj. AŠ Mladá Boleslav, TJ Sklo Union Teplice a Spartak Hradec Králové.\n\n"}
{"id": "802365", "url": "https://cs.wikipedia.org/wiki?curid=802365", "title": "Jaromír Možíš (fotbalista)", "text": "Jaromír Možíš (fotbalista)\n\nJaromír Možíš (* 21. prosince 1942 Přerov) je bývalý český fotbalový obránce. Jeho otcem byl právník a bývalý starosta města Přerov Jaromír Možíš.\n\nV československé lize hrál za Spartu Praha a VCHZ Pardubice. Je mistrem Československa z roku 1967 se Spartou Praha. V Poháru mistrů evropských zemí v sezóně 1967–1968 nastoupil v 1 utkání proti Skeid Oslo. Po ukončení aktivní fotbalové kariéry působil dlouhá léta jako trenér mládežnických klubů ve VCHZ Pardubice, následně se věnoval trenérské činnosti v nižších fotbalových soutěžích v okrese Pardubice. Fotbalu se věnovali i oba jeho synové Daniel a Kamil, v současnosti štafetu převzali vnuci Nicolas a Jaromír.\n\n\n"}
{"id": "802372", "url": "https://cs.wikipedia.org/wiki?curid=802372", "title": "Jaroslav Čuřík", "text": "Jaroslav Čuřík\n\nJaroslav Čuřík SDB (17. listopadu 1921 Hrobice – 28. října 2006 Teplice), byl český katolický kněz, člen řádu salesiánů, politický vězeň komunistického režimu.\n\nPocházel z rodiny se čtyřmi dětmi z Hrobic. Kněžské svěcení přijal tajně (bez vědomí státních orgánů) z rukou biskupa Štěpána Trochty na Bílou sobotu 8. dubna 1950.\nZa necelý týden po svěcení došlo, v rámci Akce K, k internaci řeholníků na celém území tehdejšího Československa. Internován byl v Oseku s ostatními řeholníky. Po propuštění z internace nastoupil základní vojenskou službu v pracovních útvarech PTP až do roku 1954. V letech 1954–1957 pracoval v civilním zaměstnání.\nRoku 1957 byl zatčen a v listopadu téhož roku odsouzen za podvracení republiky spolu s ostatními spolubratry za tajnou salesiánskou činnost na 3 roky do vězení. Vězeňská léta prožil v Jáchymově a v Kartouzích až do roku 1960. Po propuštění z vězení pracuje v civilním zaměstnání jako dělník až do roku 1969.\nV této době politického uvolnění nastoupil do farní pastorace v litoměřické diecézi. Nastupuje jako výpomocný duchovní do duchovní správy v Teplicích – farnost Trnovany. Avšak tzv. normalizační proces nedovolil, aby řeholníci žili společně v komunitách, a tak odchází sám na samostatnou faru. Jeho pastoračním polem se stala farnost Horní Jiřetín u Mostu a široké okolí. V Horním Jiřetíně pracoval přes 30 let a opravoval kostely ve svém farním obvodu, které byly v havarijním stavu. S lítostí musel přihlížet, jak několik kostelů, které opravil, bylo demolováno kvůli těžbě uhlí.\nZcela vyčerpán neúnavnou prací, po mozkové příhodě, kdy částečně ztratil zrak, odešel v roce 2003 do komunity spolubratří salesiánů v Teplicích. Ti se o něj starali až do jeho smrti v sobotu 28. října 2006, která nastala po druhé mozkové příhodě. Poslední rozloučení s ním se konalo 2. listopadu 2006 v kostele sv. Jana Křtitele v Teplicích a 3. listopadu 2006 v kostele sv. Terezie od Ježíše v Praze 8 – Kobylisy. Uložen byl do hrobu na hřbitově v Praze–Ďáblicích k ostatním zemřelým spolubratřím salesiánům Dona Boska.\n\n\n\n"}
{"id": "802378", "url": "https://cs.wikipedia.org/wiki?curid=802378", "title": "Barlee", "text": "Barlee\n\nBarlee ( ) je slané vysychající jezero v aridní oblasti v Austrálii. Nachází se 65 km jihovýchodně od Youanmi a 160 km severně od Bullfinchu. Má rozlohu 1980 km² a je druhým největším jezerem v Západní Austrálii. Měří ze západu na východ 100 km a ze severu na jih přibližně 80 km.\n\nJezero je obvykle vyschlé. Naplňuje se průměrně jedenkrát za deset let a voda v něm vydrží méně než rok.\n\nJezero objevil John Forrest 18. května 1869 při pátrání po ztraceném cestovateli Ludwigu Leichhardtovi. Forrestova expedice uvízla v močálech při cestě přes slané jezero. Po vyproštění koní jí překonání jezera trvalo týden. 25. května vystoupali na Yeedie Hill a uviděli skutečnou velikost jezera. Pojmenovali ho po Fredericku Barleem koloniálním správci Západní Austrálie.\n\n"}
{"id": "802380", "url": "https://cs.wikipedia.org/wiki?curid=802380", "title": "Jaroslav Klícha", "text": "Jaroslav Klícha\n\nJaroslav Klícha (* 27. dubna 1929 Leskovec) byl český a československý politik Komunistické strany Československa, československý generál, náčelník Hlavní politické správy ČSLA a poslanec Sněmovny lidu Federálního shromáždění za normalizace.\n\nXVII. sjezd KSČ ho zvolil za člena Ústředního výboru KSČ. Do hodnosti generálplukovníka byl povýšen 1. května 1986. K roku 1986 se uvádí jako náčelník Hlavní politické správy ČSLA. V této funkci je připomínán i k 1. květnu 1989. Setrval zde až do sametové revoluce. V roce 1990 se již uvádí jako důchodce.\n\nVe volbách roku 1986 zasedl za KSČ do Sněmovny lidu (volební obvod č. 20 – Slaný, Středočeský kraj). Ve Federálním shromáždění setrval do ledna 1990, kdy rezignoval na mandát v rámci procesu kooptací do Federálního shromáždění po sametové revoluci.\n\n\n"}
{"id": "802386", "url": "https://cs.wikipedia.org/wiki?curid=802386", "title": "Václav Klíma", "text": "Václav Klíma\n\nVáclav Klíma (* 16. února 1961) byl český a československý politik a bezpartijní poslanec Sněmovny lidu Federálního shromáždění po sametové revoluci.\n\nProfesně je k roku 1990 uváděn jako horník Uranových dolů Příbram, bytem Příbram.\n\nV lednu 1990 zasedl v rámci procesu kooptací do Federálního shromáždění po sametové revoluci do Sněmovny lidu (volební obvod č. 29 - Příbram, Středočeský kraj) jako bezpartijní poslanec. Ve Federálním shromáždění setrval do konce funkčního období, tedy do svobodných voleb roku 1990.\n\n"}
{"id": "802388", "url": "https://cs.wikipedia.org/wiki?curid=802388", "title": "Vladimír Klimeš", "text": "Vladimír Klimeš\n\nVladimír Klimeš (* 1. července 1925) byl slovenský a československý lékař, politik Veřejnosti proti násilí a poslanec Sněmovny lidu Federálního shromáždění po sametové revoluci.\n\nK roku 1990 je profesně uváděn jako klinický onkolog. V roce 1989 patřil mezi zakladatele koordinačního a informačního centra hnutí Veřejnost proti násilí v Popradě.\n\nV lednu 1990 zasedl v rámci procesu kooptací do Federálního shromáždění po sametové revoluci do Sněmovny lidu (volební obvod č. 191 - Poprad, Východoslovenský kraj) jako bezpartijní poslanec (respektive poslanec za hnutí Veřejnost proti násilí). Ve Federálním shromáždění setrval do konce funkčního období, tedy do svobodných voleb roku 1990.\n\n"}
{"id": "802390", "url": "https://cs.wikipedia.org/wiki?curid=802390", "title": "Twenty (album, Lynyrd Skynyrd)", "text": "Twenty (album, Lynyrd Skynyrd)\n\nTwenty je deváté studiové album americké southern rockové skupiny Lynyrd Skynyrd, vydané v roce 1997. Jeho název odkazuje k 20. výročí letecké havárie z roku 1977, při níž zahynuli někteří členové skupiny včetně zpěváka Ronnieho Van Zanta. Na album \"Twenty\" byla zařazena také jeho píseň „Travelin' Man“, která byla předtím dostupná pouze v živém provedení na koncertním albu \"One More from the Road\" z roku 1976. Jedná se tedy o první vydanou studiovou verzi této skladby, v jejíž části byl díky moderní technice využit zpěv Ronnieho Van Zanta, čímž byl vytvořen duet s jeho bratrem a současným zpěvákem Johnnym Van Zantem.\n\n"}
{"id": "802393", "url": "https://cs.wikipedia.org/wiki?curid=802393", "title": "Ľudovít Kmeť", "text": "Ľudovít Kmeť\n\nĽudovít Kmeť (* 18. července 1936) byl slovenský a československý politik Komunistické strany Slovenska a poslanec Sněmovny lidu Federálního shromáždění za normalizace.\n\nK roku 1986 se profesně uvádí jako náměstek ředitele podniku.\n\nVe volbách roku 1986 zasedl za KSS do Sněmovny lidu (volební obvod č. 174 - Prievidza, Středoslovenský kraj). Ve Federálním shromáždění setrval do konce funkčního období, tedy do svobodných voleb roku 1990. Netýkal se ho proces kooptací do Federálního shromáždění po sametové revoluci.\n\n"}
{"id": "802395", "url": "https://cs.wikipedia.org/wiki?curid=802395", "title": "Stanislav Kolda", "text": "Stanislav Kolda\n\nStanislav Kolda (* 26. února 1957) byl český a československý politik Komunistické strany Československa a poslanec Sněmovny lidu Federálního shromáždění za normalizace. Po roce 1989 komunální politik za KSČM.\n\nK roku 1986 se uvádí jako opravář zemědělských strojů. Ve volbách roku 1986 zasedl za KSČ do Sněmovny lidu (volební obvod č. 51 – Tachov-Plzeň-sever, Západočeský kraj). Ve Federálním shromáždění setrval do konce funkčního období, tedy do svobodných voleb roku 1990. Netýkal se ho proces kooptací do Federálního shromáždění po sametové revoluci.\n\nPoliticky se angažoval i po sametové revoluci. V komunálních volbách roku 1994 byl zvolen do zastupitelstva obce Lesná za KSČM. Mandát obhájil v komunálních volbách roku 1998 (profesně uváděn jako opravář). Neúspěšně za KSČM kandidoval v komunálních volbách roku 2002, komunálních volbách roku 2006 i komunálních volbách roku 2010 (uváděn coby vedoucí údržby a vedoucí provozního oddělení).\n\n"}
{"id": "802398", "url": "https://cs.wikipedia.org/wiki?curid=802398", "title": "Werner Kotas", "text": "Werner Kotas\n\nWerner Kotas (* 8. července 1940) je bývalý český fotbalista, brankář. Je trenérem fotbalového mužstva Amfora, složeného z umělců a bývalých fotbalistů.\n\nV československé lize hrál za Spartu Praha. Nastoupil v 9 ligových utkáních. Je mistrem Československa z let 1965 se Spartou Praha.\n\n\n"}
{"id": "802399", "url": "https://cs.wikipedia.org/wiki?curid=802399", "title": "Brnění", "text": "Brnění\n\nBrnění je slovo s více významy:\n\n"}
{"id": "802402", "url": "https://cs.wikipedia.org/wiki?curid=802402", "title": "Květoslav Novák", "text": "Květoslav Novák\n\nKvětoslav Novák (* 4. května 1938) je bývalý český fotbalista.\n\nHrál za Duklu Pardubice, Spartu Praha a Bohemians Praha. Je mistrem Československa z roku 1965 se Spartou Praha. V československé lize nastoupil ve 178 utkáních a dal 1 gól.\n\n"}
{"id": "802403", "url": "https://cs.wikipedia.org/wiki?curid=802403", "title": "Václav Potměšil", "text": "Václav Potměšil\n\nVáclav Potměšil (* 26. září 1938) je bývalý český fotbalista.\n\nV československé lize hrál za Spartu Praha. Je mistrem Československa z let 1965 se Spartou Praha.\n\n\n"}
{"id": "802406", "url": "https://cs.wikipedia.org/wiki?curid=802406", "title": "Cornet", "text": "Cornet\n\nCornet může být:\n\n\n"}
{"id": "802415", "url": "https://cs.wikipedia.org/wiki?curid=802415", "title": "Vojtěch Fuglík", "text": "Vojtěch Fuglík\n\nVojtěch Fuglík SDB (11. března 1920, Dobrkovice – 31. března 1989, Borová u Poličky), byl český katolický kněz, člen řádu salesiánů.\n\nJako jedenáctiletý přišel v roce 1931 do salesiánského ústavu ve Fryštáku do primy. Byl velmi nadaný a měl vlohy pro hudbu a divadlo. Po pětiletém studiu a úspěšných zkouškách na kroměřížském arcibiskupském gymnasiu vstoupil v roce 1936 do noviciátu. Noviciát se konal ve sv. Beňadiku na Slovensku. Dne 31. července 1937 zde složil první sliby.\nPo těchto prvních slibech odešel do Ostravy do filozofického studentátu. Zároveň pokračoval ve studiu na arcibiskupském gymnáziu v Kroměříži, kde v roce 1940 maturoval. V rámci řeholní formace byl první dva roky \"asistence\" (termínem je myšlen řeholní stav) v Ostravě. Ve třetím roce byl poslán do brněnské oratoře, ale během roku přešel do Prahy. Někteří \"asistenti\" odejít na nucené práce v Protektorátu nebo v Říši. Byl asistentem v oratoři.\nV roce 1943 po prázdninách odchází na teologii na faru do Fryštáku, kde po záboru fryštáckého domu našli někteří bohoslovci útočiště. Po skončení II. světové války pokračoval ve studiu teologie nejdřív ve Dvorku, kde prožil konec války, a dále pak v Mníšku pod Brdy. Nakonec se dostává do Oseku u Duchcova, kde byl 6. července 1947 vysvěcen biskupem Weberem na kněze.\n\nPo vysvěcení byl poslán do Fryštáku jako prefekt. Doposud zastával funkci prefekta ve Fryštáku P. Pitrun, který byl zároveň fryštáckým farářem. Fuglík se ujal horlivě své funkce. Byl to rok, kdy se na svatého Václava slavilo 20. výročí příchodu salesiánů do Fryštáku. Poté přišla zpráva o jmenování salesiána Štěpána Trochty litoměřickým biskupem. Fuglík začal organizovat divadelní činnost v ústavě. Měl zároveň na starosti fryštáckou oratoř. Na 8. prosince nacvičil dva výstupy ze života Dona Boska a organizoval s tímto představením zájezd do Bystřice pod Hostýnem. Na vánoce nacvičil operetku P. Vitáska \"Do Betléma\". Ta se setkala s velkým úspěchem a hrála se nejen ve Fryštáku, ale i v Holešově, v Bystřici, Mysločovicích a nakonec i v \"Divadle pracujících\" ve Zlíně. V lednu toho roku se pro Fryšták zakoupila promítačka. Fuglík se staral o promítání vhodných filmů.\n\nPřišel ovšem únor 1948 a s ním změna politických poměrů. Komunistickým pučem a tím, co po něm následovalo, byla divadelní činnost značně omezena. Hrálo se dál, ale jen ve Fryštáku. Nebylo možné pořádat zájezdy, protože většina divadelních sálů, kde se před tím hrálo, byla zabavena. Na podzim toho roku došlo k zatčení ředitele ústavu P. Meda. Fuglík se ujal dočasně řízení ústavu. Ale pro svoji horlivost a postoje byl sám v nebezpečí zatčení a proto si vyměnil místo s P. Hrobařem. Odešel jako prefekt do Hodoňovic, aby zmizel místním komunistům z očí.\nV Hodoňovicích mu připadla péče o \"Bašku\" pokračoval v činnosti započaté P. Hrobařem a na slavnost Božího Těla se v Bašce světily zvony, varhany a bylo slavné biřmování. Pak přišel rok 1950 a s ním zábor Hodoňovic. Fuglík byl v rámci Akce K organizované Státní bezpečností odvezen do Oseku do internace. Odtud byl odveden k PTP. Po propuštění střídal různá civilní zaměstnání. V šedesátých letech byl spolu se svým spolužákem P. Augustýnem Holíkem zaměstnán u pekáren. Jezdili spolu bílit a malovat různé pekárenské provozovny.\n\nK uvolnění došlo až v roce 1968 na podzim, když se biskup Štěpán Trochta vrátil do Litoměřic. Fuglík odchází s P. Holíkem do litoměřické diecéze. Nastoupil jako duchovní správce do Trmic, kde byl doposud v duchovní správě biskup Karel Otčenášek, který odešel do své hradecké diecéze v naději, že se bude moci ujmout svého úřadu.\nV Trmicích rozvinul Fuglík širokou pastorační činnost. K Trmicím patřila řada okolních obcí, kde byly kostely v žalostném stavu. Fuglík organizoval svépomocí jejich opravu. Zval si brigádníky, své známé a přátele z Moravy, a postupně řadu kostelů opravil. Na faře v Trmicích poskytoval brigádníkům, v létě zvláště mládeži, ubytování a také duchovní pastorační péči. Zaměstnal postupně další spolubratry salesiány, především P. Holíka, který měl souhlas k výpomoci. Dále přišel P. Václav Teplý, stavební inženýr, který se věnoval vedle duchovní správy stavební činnosti. P. Vitásek, byl zaměstnán jako varhaník, koadjutor pan Jan Rychlý. Na neděle přijížděli pomáhat spolubratři z Prahy, zvláště v roce 1969, kdy se většina tajně vysvěcených starších salesiánských spolubratří zveřejnila; měli ve svých rodištích primice a Fuglík byl oblíbený primiční kazatel.\n\nNormalizace tuto činnost postupně omezovala. Spolubratři salesiáni museli z trmické fary odejít. V roce 1973 se musel vrátit biskup Karel Otčenášek a Fuglík musel odejít na jeho místo do Plotiště u Hradce Královéo, kde do té doby biskup Otčenášek marně vyčkával na převzetí svého biskupského úřadu v Hradci Králové. Fuglík i v Plotišti pokračoval v horlivé činnosti. Opravil kostel v Plotišti, poutní kostel svatého Václava na Chloumku a začal opravovat kostel v Holohlavech, který už nedokončil. Dne 4. září 1976 ho postihla u oltáře mozková příhoda. Ztratil řeč a pohyblivost. Byl upoután na lůžko. Od té doby žil na faře v Holohlavech. Pečovala o něj sestra Milada Kašparová, která hospodařila dříve biskupovi Otčenáškovi v Plotišti a na místě zůstala s Fuglíkem, když se musel biskup Otčenášek vrátit do Trmic. V roce 1984 se Milada Kašparová stala salesiánskou řádovou sestrou kongregace Dcer Panny Marie Pomocnice (FMA).\nUtrpení Fuglíka bylo veliké. Byl velmi živé povahy, avšak po mozkové příhodě dvanáct let jen ležel. Pohybovat se mohl jen na vozíčku a nemohl promluvit. Trpělivě vše snášel a všechny osobní bolesti obětoval za salesiánské dílo i za řádové sestry (FMA), které se v té době v Československu tajně začínaly. Tyto řeholní sestry se občas scházely k formačním setkáním právě na faře v Holohlavech. Fuglík zemřel v pátek 31. března 1989 v Borové u Poličky, kam si ho jeho věrný ošetřovatel a pomocník sestry Milady na čas vzal, aby si sestra Milada mohla odpočinout.\nPohřben byl na hřbitově ve Velkém Ořechově u Zlína v sobotu 8. dubna 1989.\n\n\n\n"}
{"id": "802416", "url": "https://cs.wikipedia.org/wiki?curid=802416", "title": "Sithové (rasa)", "text": "Sithové (rasa)\n\nSithové (známí i jako Rudí Sithové nebo Čistokrevní Sithové, v angličtině jako \"Sith Pureblood\") byli rasou humanoidů z temné planety Korriban ve světě Star Wars. Pověstní byli především pro svou inklinaci k temné straně Síly.\n\nSithové tvořili na Korribanu hrdé společenství válečníků, z nichž velká část byla citlivá na Sílu. Sithové byli podobně jako ostatní tvorové žijící na Korribanu pod silným vlivem temné strany Síly, jež určovala jejich způsoby a s níž takřka žili v symbióze a čerpali z ní i svou životní sílu a moc. Bylo téměř nemožné nalézt mezi Sithy někoho, kdo vůbec nepoužíval Sílu.\n\nSithové měli kůži zbarvenou do ruda a v obličeji z ní čněly kosterní výrůstky. Mladí jedinci měli rudé zbarvení bledé, někdy laděné až do šediva. Jejich celkové vzezření působilo dost predátorským dojmem, zejména díky malým růžkům na lebce, špičatým zubům a žlutě zářícím očím. Sithové měli na rukou i nohou pouze tři prsty zakončené drápy a převážná část populace byla leváky.\n\nRasa Sithů se postupně vyvíjela od roku 100 000 BBY na Korribanu v mocnou civilizaci, kterou v letech 28–27 000 BBY navštívili dobyvační Rakatané. Ti rovněž využívali jako zdroj své moci temnou stranu Síly a pomohli Sithům technicky se zdokonalit a rozšířit se na okolní světy a na druhou domovinu Ziost. Brzy sithskému králi Adasovi došlo, že je Rakatané využívají a plánují jejich rasu zotročit jako ostatní rasy v jejich Nekonečném impériu, což nemohla sithská pýcha připustit. Vyhlásil jim proto válku, kterou vyhrál a vetřelce z Korribanu vyhnal. Povedlo se mu také obsadit několik Rakatany zkolonizovaných světů, např. Ziost, jež anektoval ke svému Impériu. Sám však v jedné z rozhodujících bitev padl. Po jeho smrti se sice Rakatané stáhli, ale sithská civilizace se bez mocného vůdce prakticky rozpadla a Sithové upadli do několik milénií trvající krvavé občanské války o moc.\n\nV letech 7 000 BBY se na Korriban dostala skupina vypovězených rytířů Jedi, kteří byli velmi mocnými uživateli temné strany, a degenerující rasu Sithů ovládli. Korriban byl po válce, jež vedl Dathka Graush proti svým soukmenovcům, zcela zpustošený. Prostřednictvím smíšených svazků mezi Sithy a temnými Jedi vznikla nová sithská civilizace prahnoucí po nejlepším poznání temné strany a po moci nad známou galaxií. Tato událost tak dala vzniknout řádu, jež tvořil přímou protiváhu uživatelům světlé strany Síly, Jediům. Tak začala i éra nazývaná zlatým věkem Sithů. Čistokrevných Sithů však po staletích křížení zbylo jen málo (kříženci se lišili např. čtyřmi prsty nebo jinými barvami kůže nebo chybějícími výrůstky). V tomto zlatém věku však čistokrevní Sithové byli již jen pouhými otroky nebo sluhy. Moc nad Impériem měli většinou kříženci Sithů s temnými Jedi. Zlatý věk skončil s prohranou Velkou hyperprostorovou válkou, na jejímž konci byla celá rasa téměř vyhlazena Jedii a Republikou. Příčinou prohry byly především vnitřní rozbroje zejména mezi Naga Sadowem a Ludo Kresshem.\n\nTuto genocidu v Impériu přežilo pouze pár příslušníků sithské rasy, mezi nejvýznamnější patřil Sithský imperátor, jenž se stáhnul na neznámou planetu Dromund Kaas, aby obnovil Sithské impérium a pomstil se Jediům. Po mnoha dalších prohraných válkách se ještě více ztenčily jak počty čistokrevných Sithů, tak hybridů. Rasu drželo nad vodou ještě mnoho dalších tajných sekt hybernujících v hlubinách vesmíru, avšak v roce 44 ABY byla tato rasa definitivně prohlášena za vyhynulou, včetně všech poddruhů a kříženců.\n\nSithská společnost uplatňovala v době před křížením s lidskými Jedii kastovní rozdělení.\n\n\n\n"}
{"id": "802417", "url": "https://cs.wikipedia.org/wiki?curid=802417", "title": "Milan Šedivý", "text": "Milan Šedivý\n\nMilan Šedivý (* 25. května 1967) je bývalý český fotbalista, záložník.\n\nHrál za SK Dynamo České Budějovice, FC Union Cheb, AC Sparta Praha, znovu za SK Dynamo České Budějovice, SK Prostějov, SK Chrudim a SC Xaverov Horní Počernice. V lize odehrál 132 utkání. Se Spartou získal v sezóně 1996/1997 ligový titul.\n\n"}
{"id": "802430", "url": "https://cs.wikipedia.org/wiki?curid=802430", "title": "Zdeněk Jurkanin", "text": "Zdeněk Jurkanin\n\nZdeněk Jurkanin (* 12. května 1952) je bývalý český fotbalista, záložník. Jeho bratr Josef Jurkanin je bývalý fotbalový reprezentant.\n\nV československé lize hrál za Slavii Praha (1971–1974). Nastoupil ve 48 utkáních a dal 4 góly.\n\n\n"}
{"id": "802431", "url": "https://cs.wikipedia.org/wiki?curid=802431", "title": "Liška (příjmení)", "text": "Liška (příjmení)\n\nPříjmení Liška, přechýleně Lišková, nosí více různých osobností:\n\n"}
{"id": "802437", "url": "https://cs.wikipedia.org/wiki?curid=802437", "title": "Druhá bitva u Breitenfeldu", "text": "Druhá bitva u Breitenfeldu\n\nDruhá bitva u Breitenfeldu byla součástí třicetileté války, odehrála se 23. října 1642 (resp. podle gregoriánského kalendáře 2. listopadu 1642) poblíž Lipska. Skončila jednoznačným švédským vítězstvím nad císařskou armádou.\n\nOd 17. října 1642 obléhala švédská armáda pod vedením Lennarta Torstensona Lipsko. Obleženému městu přišlo na pomoc císařské vojsko s velitelem Leopoldem I. Vilémem. Torstenson předstíral 22. října ústup, druhý den ráno se však postavil pronásledujícím císařským, kteří bitvu neočekávali a nebyli na ni připraveni.\n\nNa křídlech se střetla jezdectva, přičemž na pravém křídle se císařská obrana brzy rozpadla, mnoho jednotek z bitvy uprchlo bez boje. Levé křídlo, kde bojoval Leopold I. Vilém, vzdorovalo déle, po jeho zhroucení se vzdala i císařská pěchota, bojující uprostřed bitevního pole.\n\nBitva skončila po třech hodinách úplným švédským vítězstvím, vyčerpané švédské vojsko už ale prchající císařské vojáky nepronásledovalo.\n\nVýsledek bitvy umožnil švédské armádě obsadit Lipsko, došlo k tomu 27. listopadu 1642.\n"}
{"id": "802441", "url": "https://cs.wikipedia.org/wiki?curid=802441", "title": "Rakata (Star Wars)", "text": "Rakata (Star Wars)\n\nRakata (také známý jako Stavitelé nebo Bohové) je fiktivní rasa humanoidů ze světa Star Wars. Byli technologicky pokročilá rasa válečníků, která se vyvinula na počátku galaktické historie na planetě Lehon. Ovládli technologii meziplanetárního cestování hyperprostorem a za téměř 10 000 let své expanze si dokázali podrobit velkou část galaxie, avšak příliš spoléhali na využívání temné strany Síly, jež se stala jejich záhubou. Během existence jejich Nekonečného impéria, prosluli svou krutostí, bezohledností a arogancí.\n\nRakatové byli humanoidní rasa obojživelníků s hladkou kůží. Měli poměrně velký mozek, jejich lebka měla vysoké čelo a do stran horizontálně odstáté oči. Svým vzhledem tak připomínali žraloky kladivouny. Vlasy neměli většinou žádné, ale někteří jedinci nosili dlouhé černé vlasy, vyrůstající z temene hlavy a spletené do copu. Disponovali mnoha ostrými zuby, což svědčí o jejich masožravé stravě a pojídání jiných humanoidních druhů, včetně jiných rakatů, což mělo i rituální význam. Zvláštností byla jejich uniformnost, jedinci se od sebe téměř nelišili. Všichni byli cca 2 m vysocí. Náhodný cizinec by od sebe nerozeznal jednotlivé Rakaty, ačkoliv ženy byli o něco štíhlejší než muži. Stejně jako lidé měli dvě ruce a dvě nohy, ale na nich pouze tři prsty, zakončené ostrými drápy.\n\nVšichni měli podobnou barvu kůže. Nádechy šedozelené a šedohnědé barvy byli mezi Rakaty dominantní. V dobách největší slávy Nekonečného impéria však existovali i poddruhy s modrou \"Drootové\", rudou \"Ikalikové\" a černou kůží \"Bukesekové\", které však vyhynuly s jeho zánikem. Rakatové byli původně bytosti velmi citlivé na Sílu, ačkoli tuto schopnost později ztratili.\n\nRakatové se vyvinuli na odlehlé, tropické planetě Lehon pokrytou oceány, džunglemi a pralesy. Byli od přírody krutí, divocí a krvelační. Zformovaní do mnoha primitivních kmenů na svém domovském světě neustále válčili jeden proti druhému. Neexistovala mezi nimi žádná pravidla, žádné právo. Jediné právo, které platilo bylo \"Právo silnějšího\". A tak štěpili své síly ve velkých válkách i malých potyčkách, na potkání se mezi sebou bili, mrzačili a pojídali padlé nepřátele jako důkaz vítězství. Kanibalismus byl neoddělitelnou součástí jejich barbarské kultury.\n\nKolem roku 49 000 BBY se však staly události, které změnily jejich dosavadní způsob života. Na Lehon přišly z planety Dathomir pomocí Nekonečných bran velmi vyspělé bytosti s fenomenálními, až výjimečnými znalostmi Síly. Těmi bytostmi byli Kwaové, mírumilovná rasa humanoidních plazů. Ti u Rakatanů rozpoznali cit na Sílu a jelikož byli dobrosrdeční, umožnili Rakatům poznání Síly i moderních technologií, čímž jim chtěli přinést vzdělání a zdokonalení. Avšak jejich úsilí \"pozvednout nízké\" bylo až příliš úspěšné.\n\nRakatové přestali s bratrovražednými válkami proti sobě, osvojili si moderní technologie a tajemství Síly. S novou výzbrojí a vědomostmi se rozhodli vzkřísit svou dobyvatelskou touhu, tentokrát však v jednotě proti zbytku galaxie. Rakatové ignorovali učení svých mistrů na dodržování rovnováhy v Síle. Díky své vrozené krutosti a touze po zabíjení rychle sklouzli k temné straně a začali z Lehonu pomocí technologie hyperpohonu napadat a dobývat ostatní světy v Neznámých regionech.\n\nV období kolem roku 35 000 BBY Rakatové založili své Nekonečné impérium, které rychle rostlo, i díky opuštění galaxie bájnou rasou Celestialů. Začali pronikat do okolních světů, které si bleskově podmanili a zotročili jejich obyvatele, kterým se představovali jako bohové. Rakatové vyvinuli technologii, která jim umožnila vyvolat strach a nenávist v bytostech citlivých na Sílu, ty umístili do svých válečných lodí, strojů a továren. Speciální technologie měnila emoce otroků na energii jenž poháněla válečnou mašinérii Nekonečného Impéria, která byla celá stavěná na využívání temné strany.\n\nJejich hyperpohon mohl však navštívit jen světy, které byli silné v Síle, což mělo za následek obrovské mezery mezi dobytými světy. Nahodilá povaha jejich říše umožnila mnoha jiných civilizací vzkvétat a vyvíjet se samostatně. Rakatům to však nestačilo. Obrátili se na své dávné učitele s žádostí o předání technologie Nekonečných bran (aby se mohli dostat do celé galaxie). Kwaové byli velice zarmoucení nad tím, že jejich žáci nepoužili znalosti Síly a technologií k povznesení sebe samých, ale pouze k ničení, dobývání a zotročování ostatních, a protože předem věděli, že Rakatové budou chtít i tuto technologii zneužít k dalším výbojům, jejich žádost odmítli. Tak vypukla bitva o Lehon. Bitva to byla dlouhá a mnoho Kwaů v ní zemřelo. Nicméně se jim podařilo ustoupit na jejich domovskou planetu Dathomir a zničit Nekonečné brány na Lehonu i ve zbytku galaxie.\n\nAle Rakatové byli šelmy, a tak zahájili nový projekt. Navrhli ve svém domovském systému stavbu gigantické vesmírné továrny, která měla dodat nový impuls jejich zbrojnímu průmyslu. Nechali pochytat stovky milionů otroků, kteří pak museli pracovat na její výstavbě. Stavba to byla nesmírně impozantní a to do takové míry, že její silueta se stala oficiálním znakem Nekonečného Impéria. Dostala jméno Star Forge (\"Hvězdná kovárna\"). Základ tvořilo kulaté jádro, ze kterého vertikálními směry vybíhali tři tzv. \"ploutve\". V těchto ploutvích se nacházely výrobní linky, hangáry pro vesmírné lodě a doky na opravy. Díky tomu, že odebírala energii z hvězdy Abo měla téměř nevyčerpatelné zdroje na výrobu zbraní a techniky.\n\nVýrobní linky Star Forge chrlily bitevní lodě, křižníky, stíhačky, tanky, droidy, všechny druhy zbraní: sečné – obyčejné i silové meče (předchůdce světelného meče), střelné – blaserová děla a pušky, nukleární či psychotropní a vojenského materiálu po milionech tun. To vše však na úkor minima prostředků k obraně. Na ochranu disponovala Star Forge dělostřeleckými bateriemi u svých hangárů a několika letkami stíhaček. Ve vnitřních prostorách se nacházela velká posádka droidů. Kromě toho ze starého chrámu na planetě Lehon proudilo kolem Star Forge silné energetické pole, které eliminovalo každé nepřátelské plavidlo, které se k ní přiblížilo.\n\nTento technický zázrak však stál strašlivou cenu. Star Forge byla postavená tak, že ke svému chodu potřebovala také temnou stranu v podobě hněvu a pýchy svých konstruktérů. V důsledku toho se Star Forge stala obrovský nástrojem temné strany síly. Darth Revan o ní prohlásil, že Star Forge není jen výtvor, ale žijící organismus, který pohltí za účelem výroby cokoliv, ať už elementy, Sílu nebo esenci života. Aby Star Forge získala energii potřebnou ke svému provozu, začala Rakaty ještě více kazit a přispěla značnou měrou ke kolapsu Nekonečného Impéria.\n\nZatímco co probíhala výstavba Star Forge, Rakatové činili výboje na další planety. V roce 33 598 BBY obsadili lesní planetu Kashyyyk, domovský svět Wookiů a zahájili zde mohutný biologicko-inženýrský projekt. Rakatové vytvořili terraformační počítač, který měl dohlížet na projekt výzkumu wroshyrských stromů, na kterých Wookiové žili. Výzkum se však vymknul kontrole, neboť počítač po 241 letech selhal a roku 33 357 BBY ztratil kontakt s Rakaty. To způsobilo nekontrolovatelný růst wroshyrských stromů a vytvořilo na Kashyyyku ekosystém, který přetrval do současnosti.\n\nDalší obětí expanze Rakatů se stali jejich učitelé, Kwaové a jejich domovská planeta Dathomir. Rakatové na Dathomiru řádili jako černá ruka. Města na planetě srovnali se zemí a vypálili až do základů. Jako akt pomsty za zničení Nekonečných bran Kwae povraždili, zbilí se pod vlivem \"Duchů\" sester noci přeměnili v druhohorní ještěry, Kwi. Odtud si odvezli na svou domovskou planetu Rancory, jež si oblíbili jako své domácí mazlíčky.\n\nDále si podrobili planetu Belsavis, ze které učinili velkou věznici své říše. Vězněna zde byla monstra, válečníci a silné subjekty. Prvním koho zde uvěznili, byla entita The World Razer (\"Ničitel světů\"), která svým hladem údajně konzumovala stovky soustav. Podle textů nalezených Republikou v Deep Prison (\"Hluboké vězení\") muselo vynaložit úsilí celé Nekonečné impérium, aby byl Ničitel poražen a uvězněn. Dále tu bylo Eternity Vault (\"Věčné vězení\"), kde byl střežen na Sílu mimořádně citlivý, extrémně nebezpečný rakatský vojevůdce Soa, známý také jako The Infernal One (\"Pekelný\"), který pro Nekonečné impérium dobyl tisíce světů, avšak chtěl založit svou vlastní říši za což byl odsouzen a uvězněn.\n\nNa vrcholu své slávy ovládalo Nekonečné impérium přes pět set v Síle citlivých světů po celé galaxii. Dobyvačná, otrokářská civilizace byla rozložena na bezpočtu hvězdných soustav a byla o mnoho větší než pozdější impéria. Díky používání technologií, využívajících temnou stranu Síly (jako Sílou poháněné hypermotory) dominovala říše Rakatů po tisíce let. Mnohé z nejvýznamnějších planet v galaxii byly zahrnuty do Nekonečného Impéria, např. Corellia, Honoghr, Generis, Hijarna, Xo nebo Dantooine.\nRakatové byli nesmírně krutí válečníci, zničili nebo zotročili každou civilizaci se kterou se setkali. Největší nebezpečí představovaly skutečnosti jejich dokonalé znalosti temné strany a technologie ji využívající. Byli to však také vychytralí manipulátoři.\n\nNa vrcholu moci, činila populace jejich říše deset miliard Rakatů a jeden bilion otroků. Mezi podmaněné rasy patřili Selkathové z Manaanu, Wookiové z Kashyyyku, Kumumgahové z Tatooine, Noghriové z Honoghru, Lidé z Coruscantu a další. Tím, že přepravovali mnoho otroků do nových světů se Rakatové zasloužili o rozšíření inteligentního života. Kromě toho lidé z Coruscantu a Corellie poskytli Rakatům největší pracovní sílu na stavbu jejich gigantických strojů a továren. Rakatové i přes svou krutost značně přispěli k vývoji ostatních ras tím, že jim umožnili poznat technologii cestování hyperprostorem. Takto například cestovali vesmírem lidští kolonisté z Correlie do neprobádaných světů Vnějšího pásu, až se usadili po stovkách letech pomalé cesty v Tiónské hvězdokupě a založili vlastní říši.\n\nTehdy Nekonečné impérium začaly napadat hordy cizinců známých jako Esh-Kha. Ti ovládli několik rakatských světů a zabránili pokračování dalších expanzí. Takové chování nemohli pyšní Rakatové nechat bez odezvy, tak začali shromažďovat síly, přezbrojili vojska a chystali odvetu. Nenáviděli Esh-Khy jako smrt. Následně vypukla válka, která skončila totální porážkou Esh-Khů. Rakatové je chtěli všechny vyhladit, ale moudrý esh-khý stařešina Hallow Voice (\"Posvátný hlas\") je nakonec uprosil. Sto tisíc přeživších bylo uvězněno na planetě Belsavis. Velké vítězství vedlo k vytvoření památníku na planetě Hoth, který obsahoval holocron, kde se mluvilo o rakatském vítězství nad Esh-Ky. Zdálo se, že mocí Nekonečného impéria nemůže nic otřást. Avšak nic netrvá věčně, ani impérium, i když je nekonečné.\n\nNěkdy kolem roku 27 700 BBY se Rakatové setkali se Sithy z Korribanu, kteří také využívali temnou stranu Síly. Zpočátku předstírali, že se chtějí spojit s králem Adasem a ze Sithů si udělat spojence. Snažili se Sithy ukolébat a získat jejich důvěru tím, že jim předali několik svých technologií, např. tvorbu holocronů. Z počátku to fungovalo, ale král Adas si postupem času uvědomoval, že Rakatové usilují jen o jejich porobení neboť v Sithech vidí jen další otroky. Sithové se tedy sjednotili kolem krále, přesunuli většinu obyvatel pryč z Korribanu a vypuklo velké proti-rakatské povstání. Sithové se postavili svým utlačovatelům statečně a přestože nebyli tak technologicky vyspělí jako agresoři, válka skončila jejich drtivým vítězstvím a vyhnáním Rakatů z Korribanu, ale za jistou cenu. V rozhodující bitvě padl sám král Adas a celá planeta Korriban byla zpustošená. Sithové se však mezitím přestěhovali na planetu Ziost, ze které učinili svůj nový domov. Stali se první rasou v galaxii, která se Rakatům postavila a vyhrála svou svobodu.\n\nRoku 25 793 BBY zahájili rakatové invazi na planetu Tython, kde žili bytosti citlivé na Sílu pocházející z celé galaxie a kde bylo sídlo řádu Je'daii – společenství mnichů, filozofů a válečníků. Rakatové vyslali na planetu lovce Síly, Xeshe. Lovec Síly byl otrok vyškolený v temné straně Síly rakatským predorem za účelem hledání světů silných v Síle. Xesh však svou přítomností vyvolal nadmíru masivní bouři s mnoha oběťmi, jež nebyla na planetě viděna tisíciletí. Nakonec byl poražen mistry Je'daii a postaven před soud.\n\nDlouhodobé užívání temné strany si začalo pomalu, ale jistě vybírat svou daň a na hlavy Rakatanů začala dopadat jedna rána za druhou.\nRasa však začala mezi lety 26 a 25 000 BBY značně upadat. Jednotlivé světy jako Duro, Correlia nebo Coruscant se postupně osamostatnily. V roce 25 200 BBY se pak Nekonečné impérium Rakatanů rozpadlo úplně. Vinu na tom nesla temná strana Síly, jež podněcovala neustálé rozbroje mezi jednotlivými kmeny Rakatanů, a zejména velký mor, který postihoval pouze Rakatany. To nejhorší však přišlo vzápětí: celá rasa ztratila spojení se Sílou a byla tudíž neschopna ovládat své technologie. V galaxii Rakatané proto téměř vyhynuli, udrželi se jen na svém domovském světě.\n\nNásledkem pádu jejich říše zotročení obyvatelé na své bývalé pány brzy zapomněli a na Lehonu se mezi přeživšími kmeny rozhořela válka o moc. Kvůli neschopnosti ovládat technologie celá civilizace zdegenerovala téměř na úroveň doby železné a zapomněla na celou svou historii. Pouze klan Starších si své znalosti uchoval a snažil se držet se stranou konfliktů. Zbytek rakatské populace tvořily pouze barbarské kmeny s jednoduchým úmyslem být mocnější než sousedé. Až teprve v roce 3959 BBY se Rakatané opět vrátili na scénu, když Lehon navštívili kvůli Star Forge temní páni Darth Revan a Darth Malak.\n\nPo splnění Revanova slibu kmeni Starších, že Star Forge zničí, se ten samý kmen pokusil obnovit svou zašlou slávu. Lehon byl přijat do Republiky a Rakatané si slibovali návrat technologické vyspělosti. Přesto se v nových poměrech galaxie neuchytili, mnozí vzdělanci odmítali uvěřit, že tak primitivní rasa mohla kdysi vládnout galaxii. Populace Rakatanů na Lehonu však prudce klesala a v roce 1000 BBY tato rasa zcela vyhynula.\n\n\n"}
{"id": "802453", "url": "https://cs.wikipedia.org/wiki?curid=802453", "title": "Antonín Hladký", "text": "Antonín Hladký\n\nAntonín Maria Hladký, SDB (2. listopadu 1926 Znojmo – 1. listopadu 2005 Stará Boleslav) byl český katolický kněz, člen řádu salesiánů, politický vězeň komunistického režimu.\n\nPocházel z rodiny se třemi dalšími sourozenci. Vyučil se zámečníkem. Jako salesián-aspirant nastoupil v roce 1946 do Fryštáku. Od roku 1950 do 1953 byl u PTP. Po propuštění odešel do Brna, kde pracoval jako strojní zámečník. V roce 1957 byl odsouzen pro salesiánskou činnost. Po dvou letech trestu se vrátil do Brna, kde pracoval jako soustružník až do roku 1969. Bohosloví studoval soukromě a 20. června 1963 byl tajně vysvěcen biskupem Trochtou na kněze. Ve farní pastoraci v severočeském pohraničí získával od roku 1969 věřící svou laskavostí a obětavostí. Od 1. července 1988 do 1. srpna 1990 byl duchovním správcem v Raspenavě. Ačkoliv měl sám práce nadbytek, ještě ochotně vypomáhal sousedním kněžím. Byl vyhledávaným zpovědníkem řeholnic, které byly tehdy soustředěny v ústraní v severním pohraničí České republiky. Pro velikou přetíženost dostal mozkovou příhodu, po které nedovedl číst ani psát a jeho řeč byla těžce srozumitelná.\nPoslední rok svého života po opakované mozkové příhodě prožíval v Charitním domově pro duchovní ve Staré Boleslavi v laskavé péči sester, obklopen jejich modlitbami a modlitbami kněžských spolubratří. Zemřel 1. listopadu 2005, den před oslavou svých 79. narozenin, hodinu po poslední eucharistické hostině a svatém přijímání. Poslední rozloučení s ním se konalo v pátek 4. listopadu 2005 v 10 hodin v kostele sv. Terezičky v Praze 8 – Kobylisích a ve 14 hodin týž den v kostele Panny Marie Pomocnice v Brně-Žabovřeskách. Poté byly jeho tělesné ostatky uloženy v salesiánském hrobě na Ústředním pohřebišti v Brně.\n\n\n"}
{"id": "802455", "url": "https://cs.wikipedia.org/wiki?curid=802455", "title": "Hellnar", "text": "Hellnar\n\nHellnar je rybářská vesnice na Islandu. \n\nZprávy o rybolovu v Hellnaru pochází již z roku 1560. V roce 1945 zde byl vysvěcen kostel.\nHellnar je vyhledávaný turisty; jednak díky krásné pláži a jeskyním, jednak díky nedalekému národnímu parku Snæfellsjökull.\n"}
{"id": "802460", "url": "https://cs.wikipedia.org/wiki?curid=802460", "title": "Eivør Pálsdóttir", "text": "Eivør Pálsdóttir\n\nEivør Pálsdóttir (výslovnost ; narozená 21. července 1983 Syðrugøta) je faerská zpěvačka-skladatelka s charakteristickým hlasem a širokým žánrovým rozpětím zahrnujícím rock, jazz, folk, pop a klasickou hudbu. Inspirativní kořeny získala ve faerských baladách.\n\nJejími rodiči jsou Sædis Eilifsdóttir a Páll Jacobsen.\n\nV televizi poprvé vystoupila ve třinácti letech a následně vyhrála národní pěveckou soutěž. Od roku 1999 – patnácti let věku, zpívala v rockové kapele Clickhaze. Následujícího roku vydala debutové eponymní album \"Eivør Pálsdóttir\". V roce 2001 kapela Clickhaze zvítězila ve faerské soutěži Prix Føroyar a  následující rok odešla zpěvačka do islandského Reykjavíku studovat klasickou hudbu a jazz.\n\nDruhá sólová deska v pořadí nesla název \"Krákan\" a získala tři nominace na islandských hudebních cenách 2003. Eivør byla vyhlášena nejlepší zpěvačkou roku a také zvítězila v kategorii nejlepší vystoupení roku, standardně udělované islandským hudebníkům.\n\nTřetí sólové album \"eivør\" vydané v listopadu 2004, na kterém spolupracovala s Kanaďanem Billem Bournem, se stalo nejlépe prodávanou faerskou deskou na americkém trhu v historii.\n\n9. února 2005 získala premiérové ocenění \"Faeřan roku\" (ársins føroyingur 2004). Další album produkované Dónalem Lunnym a nahranév Dublinu bylo vydáno v roce 2007 v anglické verzi \"Human Child\", a také ve faerské podobě \"Mannabarn\".\n\n\n\n"}
{"id": "802462", "url": "https://cs.wikipedia.org/wiki?curid=802462", "title": "Qeqqata", "text": "Qeqqata\n\nQeqqata (, \"Střední Grónsko\") je kraj v Grónsku. Byl založen 1. ledna 2009 během reformy správních jednotek. Pojmenován je podle své polohy v středozápadní části země.\n\nV lednu 2016 žilo v Qeqqatě 9 380 obyvatel. S rozlohou 115 500 km² je po jižním kraji, Kujallequ, druhou nejmenší správní jednotkou Grónska. Administrativním centrem oblasti je Sisimiut. V Qeqqatě se nachází 8 trvale obydlených osad, takže je to kraj s nejméně trvale obydlenými osadami v celém Grónsku. Ze všech obyvatel Qeqqaty žije téměř 86 % v Sisimiutu nebo Maniitsoqu.\n\n\n"}
{"id": "802465", "url": "https://cs.wikipedia.org/wiki?curid=802465", "title": "Rakata (rozcestník)", "text": "Rakata (rozcestník)\n\nSlovo Rakata může mít různé významy:\n\n\nMožná hledáte:\n"}
{"id": "802469", "url": "https://cs.wikipedia.org/wiki?curid=802469", "title": "Kostel Nanebevzetí Panny Marie (Hemže)", "text": "Kostel Nanebevzetí Panny Marie (Hemže)\n\nKostel Nanebevzetí Panny Marie je poutní kostel v Hemži. Je chráněn jako kulturní památka České republiky.\n\nKostel je umístěn v jižním cípu Orlické tabule; nedaleko od měst Choceň (1,5 km severovýchodně) a Brandýsa nad Orlicí (3 km západně). V blízkosti se také nachází řeka Tichá Orlice.\n\nKostel Panny Marie nechal postavit v roce 1683 v barokním slohu J. B. Trauttmansdorff. Poutní tradice vznikla díky milostné sošce Panny Marie s Ježíškem, kterou do kostela věnoval hrabě Kurze. Sám ji přivezl již v roce 1662 z Uher.\n\nKolem kostela se nachází hřbitov, který je obehnán zdí. V ní jsou zabudovány tři kaple tak, že čelní strana míří směrem dovnitř (směrem ke kostelu). Nedaleko kostela se nachází též volně stojící zvonice.\n\nSamotný kostel je obdélníkového půdorysu. Po stranách jsou mělké kaple. Boční stěny člení arkádami. Presbytář je půlkruhový, na bocích se nachází sakristie a oratoř. Z vnitřního vybavení je zajímavý oltář ze 17. století, na kterém je uložena ve skříni milostná soška Madony a obraz Nanebevzetí Panny Marie v nástavci. Sochy sv. Jana Křtitele a sv. Františka jsou umístěny po stranách oltáře. Boční oltáře zdobí obrazy od J. Umlaufa (z roku 1880). Nemělo by se též zapomenout na sochu \"Ecce homo\" a trojdílné varhany (oboje z 18. století).\n\nNeděle po 15. 8. (svátek Nanebevzetí Panny Marie).\n\n\n"}
{"id": "802472", "url": "https://cs.wikipedia.org/wiki?curid=802472", "title": "První velké schizma", "text": "První velké schizma\n\nPrvní velké schizma byl vůbec první konflikt mezi uživateli Síly v řádu Jedi ze světa Star Wars. Odehrál se v roce 24 500 BBY, tedy v době, kdy byla Republika i řád samotný ještě velmi mladý.\n\nŘád Jedi vznikl na planetě Tython v jádru galaxie, kde se jeho učení formovalo po deset tisíc let. Po vzniku Republiky a přesunu na planetu Ossus byla vypracována Radou Jedi první pravidla používání Síly, zejména zákaz využívání temné strany Síly. Nekteří členové řádu s tímto nařízením nesouhlasili a chtěli založit vlastní akademii pod hlavičkou Jediů na jiném světě, kde by je nikdo neomezoval. Tehdejší velmistr Jedi tento krok přísně zakázal a nejhlasitější rebel Xendor proto akademii na Ossusu opustil a založil vlastní nezávislou na planetě Lettow.\n\nNa Lettow přicházeli studovat zakázané znalosti o Síle další Jediové, kterým nebyl nastavený kodex řádu po chuti nebo ctili další alternativní směry učení o Síle. Xendorovi učedníci si pak začali říkat Legie z Lettow a zavázali se k ochraně zájmů své školy a jejich mistra. Přestože legionáři původně žádný konflikt nechtěli, byli brzy řádem Jedi obviněni z odštěpenectví a obě skupiny tak začaly zbrojit a připravovat se na válku. \n\nNení známo, kdo válku začal, ale první bitva se odehrála na Ossusu před branami akademie Jediů. Xendor tvrdil, že usiloval o co nejrychlejší vyřešení sporu, aby do něj nezatáhl zbytek mladé Republiky, nicméně bitvu legie prohrála. Ve skutečnosti však Xendor měl za lubem přesvědčit představitele Republiky o tom, že jsou Jediové hrozbou a že pouze Legie z Lettow galaktický stát ochrání, přičemž by ji postupně ovládl, jak mu kázal zhoubný vliv temné strany Síly, které se s chutí oddával. Při pokusu očernit Jedie z velké části selhal a konflikt se přesunul na velké množství dalších světů. Četné bitvy se odehrály např. na světech Chandrila, Brentaal, Coruscant, Metellos, a války vyvrcholili v bitvě o Columus. Na Columusu byl Xendor vyzván na souboj mistrem Jedi Awdrystou Pinem, který vůdce Legie zabil.\n\nDo čela Legie se postavila Xendorova učednice Arden Lyn a musela hned z kraje čelit invazi Jediů, kteří měli oproti Legii jednu obrovskou výhodu: jednotnost. Legii naopak chyběla nejen tato vlastnost, ale i disciplína jejích členů. Na Lettow se odehrála poslední bitva, která první velké schizma ukončila. Mistr Awdrysta Pina vedl tento útok a téměř vyhladil všechny členy Legie, kromě několika málo jedinců, kteří uprchli daleko za hranice Republiky. \n\nVůdkyni Legie nakonec mistr Pina dopadl na planetě Irkalla, kde se s ní utkal. Lyn se nechtěla vzdát a v zoufalé snaze se vysvobodit se poddala svým emocím, vášni pro Xendora, zlobě a smutku nad průběhem konfliktu a jeho výsledkem, který vnímala jako nespravedlnost. Jako zbraň použila svůj talisman a mocnou vlnou energie temné strany roztříštila Pinův meč a smrtelně ho zranila. Jak umíral, vyslal na ni sílu \"Moricho\", kterou ji uvrhnul do hluboké stáze, z níž se probrala až v době, kdy Darth Vader prováděl s císařem Palpatinem velkou čistku Jediů. Odstraněním Ardeny Lyn bylo schizma ukončeno.\n\n"}
{"id": "802474", "url": "https://cs.wikipedia.org/wiki?curid=802474", "title": "Mark Waschke", "text": "Mark Waschke\n\nMark Waschke (* 10. března 1972 Wattenscheid, Severní Porýní-Vestfálsko, Západní Německo) je německý herec. Je absolventem Vysoké školy dramatických umění v Berlíně. V současnosti účinkuje v mnoha německých divadlech. Dále se dostal do povědomí diváků v Německu zejména v kriminálních seriálech a do povědomí českých diváků pak filmem \"Habermannův mlýn\".\n\n\n"}
{"id": "802475", "url": "https://cs.wikipedia.org/wiki?curid=802475", "title": "Mercer Island", "text": "Mercer Island\n\nMercer Island je město v okrese King v americkém státě Washington. Celé se rozpíná na stejnojmenném ostrově ve Washingtonově jezeře a v roce 2010 mělo 22 699 obyvatel.\n\nMěsto se nachází v metropolitní oblasti Seattle a ostrov, na kterém leží, je nejzalidněnějším jezerním ostrovem ve Spojených státech. Má také své vlastní poštovní směrovací číslo - 98040.\n\nSvé jméno ostrov nese po rodině Mercerů z nedalekého Seattlu. Poprvé byl osídlen v 70. letech 19. století. Bratři Mercerové se často nemohli shodnout, zdali je lepší lovit, sbírat plody a rybařit na ostrově, nebo v Seattlu. Tito bratři byli soudce Thomas Mercer a politik Asa Shinn Mercer, kteří pocházeli z rodiny z Virginie. První velké město v oblasti, East Seattle, se nacházelo přímo naproti severozápadní části ostrova. Roku 1889 na ostrově postavil C. C. Calkins velký hotel, který pojmenoval po sobě. Jeho výdělek podporoval zavedením parníkové přepravy mezi pevninou a ostrovem, konkrétně mezi parky Madison Park, Leschi Park, čtvrtí Eastside a hotelem. V roce 1908 hotel po záhadném požáru zmizel.\n\nParníková společnost Calkins Landing ale pokračovala v provozu, čímž podpořila postupné permanentní osídlování ostrova. Svou oblíbenost si získal díky podobnosti souostroví svatého Jana nebo The Hamptons, atraktivní části Long Islandu. Hustě osídlená obec s různými podniky se vytvořila severně od střední části ostrova, mezi čtvrtěmi McGilvara a parkem Luthera Burbanka, ve kterém byla později postavena internátní škola a nyní pokrývá velkou část čtvrtě Middle Island. Roku 1928 byl dokončen a otevřen most East Channel Bridge, spojující ostrov s městem Bellevue. Jeden z nejváženějších obyvatelů ostrova, hudebník George Lightfoot, roku 1930 požádal o spojení mostem také se Seattlem, které bylo otevřeno o 10 let později. Města spojil Lacey V. Murrow Memorial Bridge, druhý nejdelší plovoucí most na světě. Později, v roce 1963, byl postaven další most mezi Seattlem a ostrovem, tentokrát Evergreen Point Floating Bridge, oficiálně nazvaný po guvernérovi Albertu Rosellinim, který je stále nejdelším plovoucím mostem světa. Třetí most, pátý nejdelší plovoucí na světě, Homer M. Hadley Memorial Bridge, byl postaven souběžně s prvním mostem roku 1989. Tři ze zmiňovaných mostů, kromě toho nejdelšího, využívá mezistátní dálnice Interstate 90.\n\nMěsto Mercer Island bylo začleněno oddělením od East Seattlu v červenci 1960, ale nezahrnovalo 280 000 m² rozlehlou obchodní část ostrova, která se o měsíc později začlenila jako samostatné město. V květnu 1970 se ale města spojila a vytvořila Mercer Island, jak vypadá dnes.\n\nPodle statistického úřadu má město rozlohu 33,6 km², z čehož 51 % tvoří vodní plocha.\n\nZe 22 699 obyvatel, kteří zde žili roku 2010, tvořili 78 % běloši, 16 % Asiaté a 1 % Afro-Američané. 3 % obyvatel byla hispánského původu.\n\nMěstský školní obvod zahrnuje šest škol na ostrově: tři základní školy, jednu prostřední, jednu alternativní střední školu a hlavní střední školu města Mercer Island High School. Nezávisle na školním obvodu jsou zde v provozu další dvě základní školy a střední škola Northwest Yeshiva High School.\n\nPark Luthera Burbanka pokrývá 310 000 m² a zhruba 1 kilometr pobřeží jezera. Nachází se v něm veřejný dok, rybářské molo, pláž pro plavce, amfiteátr, tenisové kurty, zázemí pro pikniky a barbecue a prostor pro psy bez vodítek. Město přebralo správu parku od okresu King na začátku roku 2003, okres půdu parku zakoupil roku 1969.\n\nThe Park on the Lid je parkem umístěným nad tunely mezistátní dálnice Interstate 90. Nachází se v něm softballová hřiště, tenisové kurty, basketbalová hřiště, piknikové přístřešky a Freeway Sculpture Park se sochami. Pionýrský park má rozlohu zhruba 0,5 km² a obsahuje jezdecké, cyklistické a turistické stezky. Deanův dětský park, znám také jako Dračí, je malý park s dětským hřištěm.\n\nPři příležitosti seattleského letního festivalu Seafair je ostrov ústředním bodem vystoupení exhibičního týmu amerického námořnictva zvaného Blue Angels. Město má v Den nezávislosti svůj vlastní letní festival, který je zakončen ohňostrojem.\n\n Thonon-les-Bains, Horní Savojsko\n"}
{"id": "802479", "url": "https://cs.wikipedia.org/wiki?curid=802479", "title": "František Vincenc Tuček", "text": "František Vincenc Tuček\n\nFrantišek Vincenc Tuček, psán také Vinzenz Ferrarius Tuczek nebo Tučzek, (2. února 1755 Praha – 2. listopadu 1820 Pešť) byl český dirigent a hudební skladatel.\n\nPocházel z hudební rodiny, jejímž zakladatelem byl František Tuček († 1780)), zpěvák, varhaník v chrámu sv. Petra v Praze Na Poříčí a kapelník měšťanské gardy. Byl skladatelem zpěvoher.\n\nFrantišek mladší získal tak své první hudební vzděláni od otce. Stal se nejprve rovněž zpěvákem-tenoristou jako jeho otec, nejspíše v divadle U Hybernů (nebo v Boudě). Obstarával také klavírní doprovody. Vstoupil do služeb hraběte Sweertse v Praze a od roku 1797 byl koncertním mistrem v kapele vévody Petra Kuronského na zámku v Náchodě. Po smrti vévody v roce 1799 se stal hudebním ředitelem divadla ve Vratislavi. Po dvou letech odešel do Vídně a působil jako kapelník divadla v Leopoldstadtu na okraji Vídně (dnes vídeňský okres). V roce 1810 přijal místo dirigenta divadelního orchestru Pešti, kde v roce 1820 zemřel. V jeho stopách pokračoval i syn František Tuček (1782–1850).\n\nZa svého života komponoval skladby pro kytaru (5 menuetů, 5 Hongroisis, Fantasie), dobové tance, melodramy, kantáty, oratoria a chrámové skladby. Kromě scénické hudby k mnoha dramatům a fraškám napsal na 30 singspielů, které mu přinesly největších úspěch.\n\n\n\n\n"}
{"id": "802480", "url": "https://cs.wikipedia.org/wiki?curid=802480", "title": "Okres Karcag", "text": "Okres Karcag\n\nOkres Karcag ( ) je okres v župě Jász-Nagykun-Szolnok v Maďarsku. Jeho centrem je město Karcag.\nOkres Karcag je jedním z devíti okresů v župě. Jeho rozloha je 857,26 km a žilo zde v lednu 2013 celkem 43 152 lidí.\n\nObyvatelé jsou zaměstnáni především v zemědělství - ovoce, pšenice, kukuřice a chov dobytka.\n\nV okrese se nachází celkem 5 měst a obcí.(Počet obyvatel byl v lednu 2012)\n"}
{"id": "802481", "url": "https://cs.wikipedia.org/wiki?curid=802481", "title": "Carbonemys cofrinii", "text": "Carbonemys cofrinii\n\nCarbonemys cofrinii je fosilní druh želvy, která žila ve třetihorách, před 60 miliony let. Její kostra byla nalezena v roce 2005 v uhelném dole, \"Carbonemys\" znamená \"uhelná želva\". Její lebka je dlouhá 24 centimetrů a nalezený krunýř měří 172 centimetrů, což z ní činí jednu z největších známých želv vůbec.\n"}
{"id": "802493", "url": "https://cs.wikipedia.org/wiki?curid=802493", "title": "Fluorid selenový", "text": "Fluorid selenový\n\nFluorid selenový (též hexafluorid selenu) je anorganická sloučenina se vzorcem SeF. Jedná se o bezbarvý plyn, který má odporný zápach.Běžně se s ním nesetkáváme a rovněž nemá žádné praktické použití.\n\nStejně jako mnoho ostatních sloučenin selenu, je také fluorid selenový hypervalentní. Má oktaedrický tvar molekuly s vazbou Se–F dlouhou 168,8 pm.\n\nSeF může být připraven buď přímým slučováním prvků:\n\nSe + 3 F → SeF, nebo reakcí fluoridu bromitého s oxidem seleničitým:\n\nBrF + SeO → SeF + Br + O.\n\nReaktivita hexafluoridů chalkogenů klesá v pořadí TeF > SeF > SF, přičemž nejméně reaktivní SF je v podstatě inertní vůči hydrolýze při vysokých teplotách, SeF také odolává hydrolýze a plynný může projít 10% roztokem NaOH nebo KOH beze změny, ovšem reaguje s plynným amoniakem při 200 °C.\n\nFluorid selenový je toxický již při malých koncentracích.Ve Spojených státech amerických byl stanovena nejvyšší přípustná koncentrace SeF ve vzduchu na hodnotu 0,05 ppm v průměru za osmihodinovou pracovní směnu.\n"}
{"id": "802498", "url": "https://cs.wikipedia.org/wiki?curid=802498", "title": "Chemistry", "text": "Chemistry\n\nChemistry je šestá epizoda amerického televizního muzikálového seriálu Smash. Epizoda měla premiéru na televizní stanici NBC 12. března 2012.\n\nIvy (Megan Hilty) náhle dostane laryngitidu, Julia (Debra Messing) opět prožívá milostnou aférku s Michaelem (Will Chase), Eileen (Anjelica Huston) a Ellis (Jamie Cepero) si povídají v baru a Karen (Katharine McPhee) vystupuje v baru baru micva.\n\nV této epizodě se opět objeví Will Chase jako herec Michael Swift.\n\nJedna z písní, která zazní epizodě byla již předem dlouho ohlášena, a to \"Shake It Out\" of Florence and the Machine a v seriálu ji zpívá Katharine McPhee. Původní píseň \"History is Made at Night\", kterou zpívají Megan Hilty, Will Chase a obsazení muzikálu Marylin, se v seriálu objevila poprvé, poprvé se objevila v epizodě The Cost of Art. Také v epizodě můžeme slyšet verzi Megan Hilty písně \"Let Me Be Your Star\". Také byla v epizodě obsažena Hiltina verze písně \"Who You Are\" původně od Jessie J. Pouze skladba \"History is Made at Night\" byla dostupná ke stažení na iTunes.\n"}
{"id": "802505", "url": "https://cs.wikipedia.org/wiki?curid=802505", "title": "Hrobová kaple hrabat Pöttingů z Persingu", "text": "Hrobová kaple hrabat Pöttingů z Persingu\n\nHrobová kaple hrabat Pöttingu a Persingu se nachází na Žižkově náměstí v Habrech.\n\nRodina hrabat Pöttingů z Persingu, která sídlila na zámku v Žakách u Čáslavi, se rozhodla pro význam haberského panství, který vlastnila, postavit rodinnou hrobku vedle kostela. Stavba rodinné hrobky pochází z doby před r. 1796. Hrobová kaple obsahuje náhrobní kameny na zemi s nápisem Kateřina Grafin von Pöttingová geb. Freyn v Mallbrunen nar. 1744, zemř. 1796. Další náhrobní kámen obsahuje nápis Jan Adolf Pöetting z r. 1809. Dále jsou zde dva náhrobní kameny z červeného mramoru, která patří členům rodu z 19. století. Vybavení kaple tvoří dřevěný oltář z období pozdního baroka, mensa barokně prohnutá s tabernaklem na němž je vyobrazeno „Snímání z kříže“. Součástí kaple je i náhrobní kámen V. Říhovského, který se stal i inspirací pro povídku „Náhrobek“ a „Erbovní znamení“, které napsal P. V. Zemek.\n\n"}
{"id": "802507", "url": "https://cs.wikipedia.org/wiki?curid=802507", "title": "Milan Antoš", "text": "Milan Antoš\n\nMilan Antoš (* 5. března 1970 Praha) je komentátor na stanici ČT sport a bývalý hokejový hráč.\n\nK roku 2019 působí jako první místostarosta za Občanskou demokratickou stranu (ODS) v pražské městské části Vinoř.\n\nJe odchovancem týmu HC Slavia Praha. Koncem 90. let už patřil do A týmu. V sezóně 1993/94 vedl Slavii ve svých čtyřiadvaceti letech jako kapitán v první české lize a poté i k postupu do extraligy. V první sezóně v extralize patřil mezi nejlepší hráče Slávie, potom byl ovšem s Tomášem Jelínkem vyměněn do Plzně za Tomáše Kucharčíka. Další dvě sezóny hrál za Duklu Jihlava (102 zápasů, 25 gólů, 34 asistencí). V sezoně 1999/2000 hrál opět za Plzeň a vybojoval s ní bronzové medaile.\n\nRoku 2001 hrál opět za Slavii. V roce 2003 pomohl Slavii vybojovat mistrovský titul, v roce 2004 napomohl ke stříbru. Kariéru ukončil v sezóně 2008/09. Milan Antoš měří 186 cm, váží 92 kg. Hůl drží napravo.\n\n"}
{"id": "802510", "url": "https://cs.wikipedia.org/wiki?curid=802510", "title": "Pavol Frešo", "text": "Pavol Frešo\n\nPavol Frešo (* 21. dubna 1969, Bratislava, Československo) je slovenský politik, předseda strany SDKÚ-DS. V letech 2009-2012 zastával post župana (hejtman) Bratislavského kraje a v letech 2006-2010 a opět od roku 2012 je poslancem Národní rady SR.\n\nVystudoval Elektrotechnickou fakultu Slovenské technické univerzity v Bratislavě, kde získal titul inženýra a Fakultu podnikového managementu Ekonomické univerzity v Bratislavě, kde obdržel titul bakaláře.\n\nV letech 1993-2006 byl ředitel soukromé společnosti se zaměřením na tvorbu informačních systémů.\n\nJe ženatý a má tři děti.\n\nV roce 1993 byl členem Konzervativní demokratické strany (KDS).\n\nDo roku 2006 působil v Demokratické straně, kde byl od roku 2003 předseda revizní a kontrolní komise. Od roku 2005 zastával funkci místopředsedy strany pro vnitřní politiku.\n\nPo sloučení DS s SDKÚ v roce 2006 se stal členem prezidia nově vzniklé strany SDKÚ-DS (Slovenská demokratická a kresťanská únia - Demokratická strana). Od roku 2008 je předsedou místního sdružení SDKÚ-DS na bratislavském Starém Městě.\n\nPo parlamentních volbách v roce 2006 byl zvolen poslancem NR SR. Stal se členem výboru NR SR pro zemědělství, životní prostředí a ochranu přírody a zvláštního kontrolního výboru NR SR pro kontrolu činnosti NBÚ jako ověřovatel. Poslancem se opět stal v předčasných volbách v roce 2012.\n\nV únoru 2007 byl jako spoluautor předkladatelem návrhu ústavního zákona o starobním důchodovém spoření.\n\nV druhém kole krajských voleb byl 28. listopadu 2009 zvolen do funkce župana (hejtman) Bratislavského kraje za koalici stran SDKÚ-DS, KDH, SMK-MKP, OKS, s podporou SaS.\n\n19. května 2012 byl na kongresu strany zvolen předsedou SDKÚ-DS, když v druhém kole porazil protikandidátku, bývalou ministryni spravedlnosti Lucii Žitňanskou.\n\n"}
{"id": "802511", "url": "https://cs.wikipedia.org/wiki?curid=802511", "title": "Bohuslav Tvrdý", "text": "Bohuslav Tvrdý\n\nBohuslav Tvrdý, pseudonym Michael Bor, (6. dubna 1897 Rychnov nad Kněžnou – 29. července 1946 Češnovice), byl český dirigent a hudební skladatel.\n\nPo absolvování gymnázia v Příbrami studoval skladbu na Pražské konzervatoři u Josefa Bohuslava Foerstera. Krátce působil jako úředník \"Ministerstva školství a národní osvěty\". V roce 1921 se stal dirigentem a dramaturgem opery Slovenského národního divadla. V letech 1928–1929 byl šéfem opery Jihočeského divadla v Českých Budějovicích.\n\nV roce 1929 se stal vedoucím hudební redakce Československého rozhlasu v Ostravě. V rozhlasových službách pokračoval v letech 1933–1936 v Košicích, v letech 1936–1945 v Praze a posléze až do své tragické smrti při autonehodě u Češnovic. Zemřel při automobilovém neštěstí v roce 1946. Je pohřben na hřbitově v Hluboké nad Vltavou\n\nPro rozhlasové vysílání vytvořil na 30 pásem lidových písní pro sóla, sbor a orchestr. Komponoval také komorní i orchestrální hudbu, písně, scénickou hudbu pro rozhlas i pro divadlo. Je autorem několika operet, hudebních veseloher a zkomponoval i dvě opery.\n\n\n\n\n\n"}
{"id": "802512", "url": "https://cs.wikipedia.org/wiki?curid=802512", "title": "Žebříček IIHF 2012", "text": "Žebříček IIHF 2012\n\nŽebříček IIHF mužů pro rok 2012.\n\nDivize III* – kvalifikace o Divizi III na MS 2013 (Divize III)\n\n"}
{"id": "802515", "url": "https://cs.wikipedia.org/wiki?curid=802515", "title": "Bernard Tschumi", "text": "Bernard Tschumi\n\nBernard Tschumi (* 25. ledna 1944 v Lausanne) je francouzský architekt a teoretik architektury původem ze Švýcarska.\n\nJeho otcem je architekt Jean Tschumi (1904-1962). V roce 1969 Tschumi ukončil studia na Švýcarském federálním technologickém institutu v Curychu. V letech 1970-1979 vyučoval na \"Architectural Association\" v Londýně a od roku 1976 rovněž na \"Institute for Architecture and Urban Studies\" v New Yorku a na Princetonské univerzitě. Tschumi střídavě žije a pracuje v USA a ve Francii.\n\nVystavěl několik menších experimentálních staveb zvaných \"Folies\", především v USA, Anglii a Nizozemsku. V roce 1983 vyhrál v mezinárodní architektonické soutěži na výstavbu parku La Villette v Paříži. V roce 1986 se umístil na druhém místě v soutěži o stavbu opery v Tokiu. V roce 1985 získal ocenění časopisu \"Progressive Architecture\" (New York) za park La Villette, v roce 1996 \"Grand prix national de l'architecture\" a 2005 cenu \"IOC/IAk AWARD\".\n\n2012 - Museum and interpretation centre in Alésia, France\n\n"}
{"id": "802516", "url": "https://cs.wikipedia.org/wiki?curid=802516", "title": "Abraham de Verwer", "text": "Abraham de Verwer\n\nAbraham de Verwer (mezi 1585 a 1600 pravděpodobně v Haarlemu – 1650 v Amsterdamu) byl holandský malíř zaměřující se na malby marin, lodí a přístavů.\n\nJako malíř je poprvé zmiňován v roce 1617 v Amsterdamu. Jeho učitel není znám, ale podle některých podobností lze usuzovat, že jej učil nebo silně ovlivnil Hendrick Cornelisz Vroom (1563–1640). V letech 1637–1639 pracoval v Paříži. Od roku 1641 se opět zdržoval v Amsterdamu, kde žil pravděpodobně až do své smrti v roce 1650. Kromě malířství působil rovněž jako inženýr. Vedle obvyklých obrazů lodí maloval také smyšlené lodní bitvy.\nJeho syn Justus de Verwer (1625–1688) byl také malířem marin.\n\nJeho díla jsou zastoupena v muzeích jako Rijksmuseum a Historické muzeum v Amsterdamu, Government Art Collection v Londýně, National Maritime Museum v Greenwichi nebo Reiss-Engelhorn-Museen v Mannheimu.\n\n"}
{"id": "802521", "url": "https://cs.wikipedia.org/wiki?curid=802521", "title": "Augustin Holík", "text": "Augustin Holík\n\nAugustin Holík SDB (25. dubna 1919 Velíková – 18. září 1996 Zlín), byl český katolický kněz, člen řádu salesiánů.\n\nPocházel z rolnické rodiny. Měl šest sourozenců. V roce 1930 chodil do měšťanské školy ve Fryštáku kde se seznámil se salesiány. V následujícím školním roce se stal primánem v salesiánském ústavě ve Fryštáku.\nV roce 1936 vstoupil do salesiánského noviciátu na Slovensku ve Sv. Beňadiku, kde složil 16. srpna 1937 své první sliby. Po těchto slibech odešel do \"filosofického studentátu\" (studium filozofie) v Ostravě. Tam pokračoval ve studiu vyšších tříd gymnázia. V roce 1940 maturoval a složil věčné sliby. Po maturitě přišel na \"asistenci\" (forma spolupráce) do oratoře v Brně-Žabovřeskách. Jeho studium teologie bylo však poznamenáno německou okupací a válkou. Začal působit v roce 1943 na faře ve Fryštáku, v té době byl fryštacký salesiánský ústav zabrán. Druhý rok teologie absolvoval v Brně, kam se část studentů přestěhovala. Po válce byl rok v Mníšku pod Brdy. Svá studia dokončil v Oseku u Duchcova, kde byl 6. července 1947 vysvěcen na kněze biskupem Weberem.\n\nSvoji kněžskou službu začal jako kaplan na salesiánské faře ve Vinoři u Prahy. (Více viz níže v kapitole \"pamětní deska na vinořské faře\".) V roce 1949 se zde stal administrátorem. Při násilné likvidaci řeholí při tzv. Akci K v noci z 13. na 14. dubna 1950 byl převezen do internačního kláštera v Želivě. Pracoval zde v truhlářské dílně do roku 1955, kdy byl propuštěn. Odešel ke své rodině a do roku 1968 vystřídal řadu zaměstnání. Byl dělníkem v Dřevoně, údržbářem a topičem v nemocnici, dělníkem na pile, malířem a natěračem u Severomoravských pekáren.\nV roce 1968 odešel s dalším salesiánem Vojtěchem Fuglíkem do Trmic v Ústí nad Labem. Dostal státní souhlas jen k výpomoci v duchovní správě a byl zaměstnancem farního úřadu. Podílel se svou zručností na rekonstrukci a opravách kostelů v trmickém farním obvodu. V Trmicích zůstal i po odchodu Fuglíka v roce 1973 do Hradecké diecéze. Pomáhal královéhradeckému biskupovi Karlu Otčenáškovi, který byl díky komunistickému režimu nuceně v Trmicích. Po roce 1989 pomáhal nějakou dobu v Bílině a v Duchcově. V roce 1993 přišel do Filipova. Byl správcem v budově Salesiánského střediska mládeže. Zemřel 18. září 1996 při návštěvě Zlína, na srdeční selhání, poté, kdy dokončil mši svatou v oratoři nad sakristií zlínského kostela, a při odchodu do sakristie spadl ze schodů. Poslední rozloučení s ním se konalo 24. září 1996 v 11 hodin v Lukově. Po mši svaté byl pochován na místním hřbitově do kněžského hrobu. Z pozůstalosti je cenný jeho deník „Za zdmi Želiva“, kde popisuje tvrdý komunistický útlak internovaných řeholníků v roce 1950.\n\nPamětní deska se symbolickým reliéfem na budově vinořské fary připomíná protikomunistický odboj. Je věnována JUDr. Miladě Horákové, Vojtovi Benešovi, Vojtěchu Jandečkovi, Josefu Nestávalovi, Zdeňku Peškovi a řádovým kněžím. Deska byla odhalena 24. října 2002 a nachází se vpravo od vchodu do farního úřadu ve Vinoři na adrese: Vinořské náměstí 16, 190 17 Praha 9. (GPS souřadnice: ) Výše jmenovaní bývalí funkcionáři českých nekomunistických stran (Horáková a Nestával za národní socialisty a zároveň byli i členy národněsocialistické „politické šestky“ ; Beneš a Peška za sociální demokraty; Jandečka za stranu lidovou) se zde sešli dne 25. září 1948 aby projednali otázku možné koordinace politických aktivit jednotlivých stran. Jediný závěr, ke kterému dospěli bylo konstatování, že každá strana bude i nadále vyvíjet politickou činnost samostatně a vzájemné informování bude probíhat v individuální rovině. Tato vinořská schůzka byla jedním z ústředních bodů konstrukce a posléze i obžaloby v procesu, v němž byli komunistickým režimem odsouzeni: Milada Horáková, Josef Nestával a Zdeněk Peška. (Vojtěch Jandečka byl zatčen a souzen se skupinou funkcionářů spolku Orel. Vojta Beneš, starší bratr Edvarda Beneše, odešel na jaře 1949 do exilu.) Řádový dům salesiánů Dona Bosca ve Vinoři byl zlikvidován komunistickým režimem (v noci ze 13. na 14. dubna 1950) v rámci tzv. Akce K spolu s dalšími kláštery a mužskými řeholními řády.\n\n\n"}
{"id": "802522", "url": "https://cs.wikipedia.org/wiki?curid=802522", "title": "Kanton Parthenay", "text": "Kanton Parthenay\n\nKanton Parthenay (fr. \"Canton de Parthenay\") je francouzský kanton v departementu Deux-Sèvres v regionu Poitou-Charentes. Skládá se z 11 obcí.\n\n"}
{"id": "802523", "url": "https://cs.wikipedia.org/wiki?curid=802523", "title": "Ján Laco", "text": "Ján Laco\n\nJán Laco (* 1. prosinec 1981, Liptovský Mikuláš) je slovenský hokejový brankář, v současné době hrající za tým Extraligy ledního hokeje - Sparta Praha.\n\nLaco začínal s hokejem v rodném Liptovském Mikuláši, za který také poprvé v sezóně 2000/01 nastoupil v nejvyšší slovenské lize. V roce 2005 přestoupil do týmu HC Košice, na sezonu 2007/08 se opět vrátil do Mikuláše, aby následně přestoupil do HKm Zvolen, kde strávil dvě sezony. Následně vystřídal ve dvou sezonách dva kluby, a to HK Nitra a HC Lev Poprad. Potom podepsal smlouvu na sezonu 2012/13 s týmem HC Donbass Doněck (nově od sezóny 2012/2013 hrající KHL). Po ukončení angažmá v KHL začal hrát za Piráty Chomutov, kde hrál až do roku 2017, kdy přestoupil do týmu Sparta Praha.\n\nV roce 2012 byl nominován na mistrovství světa, na kterém sehrál roli brankářské jedničky. Po turnaji byl vyhlášen nejlepším brankářem podle direktoriátu IIHF a nominován do All Stars šampionátu.\n"}
{"id": "802524", "url": "https://cs.wikipedia.org/wiki?curid=802524", "title": "Kanton Prahecq", "text": "Kanton Prahecq\n\nKanton Prahecq (fr. \"Canton de Prahecq\") je francouzský kanton v departementu Deux-Sèvres v regionu Poitou-Charentes. Skládá se z osmi obcí.\n\n"}
{"id": "802525", "url": "https://cs.wikipedia.org/wiki?curid=802525", "title": "Kanton Saint-Loup-Lamairé", "text": "Kanton Saint-Loup-Lamairé\n\nKanton Saint-Loup-Lamairé (fr. \"Canton de Saint-Loup-Lamairé\") je francouzský kanton v departementu Deux-Sèvres v regionu Poitou-Charentes. Skládá se ze sedmi obcí.\n\n"}
{"id": "802526", "url": "https://cs.wikipedia.org/wiki?curid=802526", "title": "Kanton Saint-Varent", "text": "Kanton Saint-Varent\n\nKanton Saint-Varent (fr. \"Canton de Saint-Varent\") je francouzský kanton v departementu Deux-Sèvres v regionu Poitou-Charentes. Skládá se z devíti obcí.\n\n"}
{"id": "802527", "url": "https://cs.wikipedia.org/wiki?curid=802527", "title": "Dan Jiránek", "text": "Dan Jiránek\n\nDan Jiránek (* 19. srpna 1963 Mladá Boleslav) je český politik, v letech 2004 až 2014 a znovu od roku 2018 primátor města Kladna, v letech 2004 až 2008 a opět od roku 2011 zastupitel Středočeského kraje, v letech 2011 až 2015 předseda Svazu měst a obcí ČR, člen ODS.\n\nVystudoval Vysokou školu technickou v Ostravě. Kvůli tomu, že jeho rodiče nebyli v komunistické straně, nemohl studovat na žádné střední škole. Rodina se proto přestěhovala do Kladna, kde se tou dobou otevírala nová škola s oborem hutním. Po složení maturitní zkoušky nastoupil jako zaměstnanec Poldovky, kde pracoval až do roku 1996.\n\nV roce 2011 kandidoval do Senátu PČR v doplňovacích volbách v senátním obvodu č. 30 – Kladno na mandát po zesnulém bývalém ministru zahraničí Jiřím Dienstbierovi. V prvním kole voleb uspěl a s volební podporou 27 % hlasů postoupil do kola druhého. Spolu s ním postoupil syn zemřelého senátora Jiří Dienstbier mladší s podporou 44 % hlasů. Ve druhém kole Dienstbier získal mandát senátora se ziskem 65% platných hlasů, i díky podpoře SZ, KDU-ČSL a KSČM. Volební účast ve druhém kole byla 17,63 % oprávněných voličů (tj. 20 732 hlasů).\n\nDne 10. června 2011 byl zvolen předsedou Svazu měst a obcí ČR, ve funkci tak nahradil Oldřicha Vlasáka. Tuto pozici zastával do června 2015, kdy jej nahradil František Lukl.\n\nV komunálních volbách v roce 2014 obhájil post zastupitele města Kladna, když vedl kandidátku ODS. Strana však skončila na druhém místě, nepodařilo se jí stát součástí koalice a Dan Jiránek tak v listopadu 2014 skončil ve funkci primátora města a dále působí jen jako řadový opoziční zastupitel.\n\nV krajských volbách v roce 2016 obhájil za ODS post zastupitele Středočeského kraje.\n\nV komunálních volbách v roce 2018 opět obhájil post zastupitele města Kladna, když i tentokrát vedl kandidátku ODS. Koalici následně vytvořily druhá ODS, třetí uskupení \"\"KLADEŇÁCI\"\" (tj. hnutí STAN, TOP 09, KDU-ČSL a Piráti), čtvrté hnutí ANO 2011 a šesté hnutí SPD. Od koalice se však kvůli spolupráci s hnutím SPD distancovali TOP 09 a Piráti, jejich zástupci buď rezignovali na mandáty nebo ve stranách ukončili členství. Jiránek byl nakonec dne 21. listopadu 2018 zvolen novým primátorem města Kladna, nahradil tak Milana Volfa ze strany VOLBA PRO KLADNO.\n\n"}
{"id": "802528", "url": "https://cs.wikipedia.org/wiki?curid=802528", "title": "Kanton Sauzé-Vaussais", "text": "Kanton Sauzé-Vaussais\n\nKanton Sauzé-Vaussais (fr. \"Canton de Sauzé-Vaussais\") je francouzský kanton v departementu Deux-Sèvres v regionu Poitou-Charentes. Skládá se z 12 obcí.\n\n"}
{"id": "802529", "url": "https://cs.wikipedia.org/wiki?curid=802529", "title": "Kanton Secondigny", "text": "Kanton Secondigny\n\nKanton Secondigny (fr. \"Canton de Secondigny\") je francouzský kanton v departementu Deux-Sèvres v regionu Poitou-Charentes. Skládá se z osmi obcí.\n\n"}
{"id": "802532", "url": "https://cs.wikipedia.org/wiki?curid=802532", "title": "Kanton Thénezay", "text": "Kanton Thénezay\n\nKanton Thénezay (fr. \"Canton de Thénezay\") je francouzský kanton v departementu Deux-Sèvres v regionu Poitou-Charentes. Skládá se z devíti obcí.\n\n"}
{"id": "802536", "url": "https://cs.wikipedia.org/wiki?curid=802536", "title": "Rodney Carrington", "text": "Rodney Carrington\n\nRodney Scott Carrington (* 19. října 1968, Longview, Texas, USA) je americký stand-up komik, herec a country zpěvák.\n\nVydal šest studiových alb a vlastní Greatest Hits, na Mercury Records a Capitol Records. Jeho komediální umění obvykle kombinuje stand-up komedii a originální songy.\n\n\n"}
{"id": "802538", "url": "https://cs.wikipedia.org/wiki?curid=802538", "title": "Albin Hugo Liebisch", "text": "Albin Hugo Liebisch\n\nAlbin Hugo Liebisch (26. července 1888 Rumburk – 9. listopadu 1965 Pasov) byl česko-německý konstruktér a podnikatel.\n\nV roce 1894 se s rodinou odstěhoval do Krásné Lípy. Vyučil se u prodejce šicích strojů, bicyklů a motocyklů ve Varnsdorfu. V devatenácti letech odešel do Německa, kde se živil jako řidič ve Wiesbadenu a Buchenau, kde se seznámil s pozdější manželkou Hermínou a narodil se jim syn Albin Richard. \n\nV letech 1916 až 1918 pracoval v kopřivnické automobilce. Na počátku 20. let se vrátil do Krásné Lípy a pracoval v servisu Alfreda Hielleho. Prototyp vlastního motocyklu vyrobil v letech 1922 až 1924.\n\nOd roku 1925 vyráběl pro český trh jedinečné motocykly ve své dílně v Krásné Lípě – pod názvem Čechie a pro německý trh Böhmerland. Osazeny byly motorem vlastní konstrukce, zpočátku o výkonu 16, poté 24 koní. Základní provedení měřilo 3,17 metru, neboť motocykl měl být alternativou automobilu. Za řidičem byla lavice pro 2 pasažéry a další mohl sedět v postranním vozíku. U jednoho z modelů mohli sedět čtyři lidé za sebou.\n\nZpočátku vyráběl motocykly na zakázku, ale v roce 1931 pro velký zájem již přešel na jejich sériovou výrobu v Kunraticích u Šluknova. Vyrábělo se 5 základních typů a to až do počátku 2. světové války v roce 1939. Ve své době šlo o velice atraktivní motocykly, navíc cenově srovnatelné s jinými výrobci, které si získaly oblibu i mezi sportovními jezdci. Drží také prvenství za litá kola na motocyklu, která vyráběl jako první na světě.\n\nPo válce se odstěhoval se synem do Pasova, kde také v zapomenutí zemřel.\n\n"}
{"id": "802545", "url": "https://cs.wikipedia.org/wiki?curid=802545", "title": "McClain Sisters", "text": "McClain Sisters\n\nMcClain Sisters je americká popová hudební skupina založená v New Yorku. Skládá se ze tří sester Chiny Anne McClain, Sierry Ayliny McClain a Lauryn Alisy McClain. Objevily se ve filmu \"Daddy's Little Girls.\" \n\n14. června 2011 McClain Sisters fakticky vznikly a podepsaly smlouvu s vydavatelstvím Hollywood Records z Disney Music Group. China a její sestry zpívaly 11. března 2012 svůj nový singl \"Rise\" v Mall of America. Objeví se na jejich nadcházejícím albu a zároveň je to hlavní píseň filmu Disneynature Cimpanzee, ale také hymna Friends for Change pro rok 2012 a letošní sezóny pořadu Friends for Change Games. Písnička měla premiéru v iTunes Store 23. března 2012 a videoklip k ní měl premiéru 26. března 2012 na Vevu. Objevil se rovněž v jedné z epizod seriálu Austin a Ally na Disney Channel. Zde je také China hlavní postavou seriálu Farma RAK. \n\n\n"}
{"id": "802558", "url": "https://cs.wikipedia.org/wiki?curid=802558", "title": "Posix threads", "text": "Posix threads\n\nPOSIX Threads, obvykle označován jako Pthreads, je POSIXový standard pro vlákno (thread). Standard, \"POSIX.1c, Threads rozšíření (IEEE Std 1003.1c-1995)\", definuje API pro vytváření a manipulaci s vlákny.\n\nImplementace API je možná na mnohých Unix-like operačních systémech podporujících POSIX jako např. FreeBSD, NetBSD, OpenBSD, GNU/Linux (projekt NPTL), Mac OS X, Solaris, DR-DOS a implementace pro Microsoft Windows také existuje za použití podsystému SFU/SUA, který poskytuje nativní implementaci několika POSIX API, popř. také při využití balíčků třetí strany \"pthreads-w32\", který implementuje pthreads na vrcholu stávajících Windows API.\n\nPthreads definuje několik datových typů, funkcí a konstant pro programovací jazyk C. K použití vláken v programu je nutné připojit hlavičkový soubor pthread.h. Implementace vláken se nachází v knihovně libpthread. \n\nExistuje něco kolem 100 Pthread procedur, všechny s prefixem \"pthread_\" a můžou být rozděleny do čtyř skupin:\n\n\nPOSIXové semaforové API pracuje s POSIX vlákny, ale není částí standardů pro práci s vlákny, které byly definovány ve standardu \"POSIX.1b, real-time rozšíření (IEEE Std 1003.1b-1993)\". Proto mají semaforové procedury prefix \"sem_\" a ne \"pthread_\".\n\nPříklad ukazující použití Pthreads v jazyce C:\n\nTento program vytváří 5 vláken, každé spouští funkci \"TaskCode\", která vypisuje unikátní číslo daného vlákna do standardního výstupu. Pokud programátor chce, aby vlákna mezi sebou komunikovala, vyžadovalo by to definování globální proměnné a ošetření souběhu.\n\nWindows nativně nepodporuje standard pthreads, proto se projekt Pthreads-w32 snaží poskytnout přenosnou open-source implementaci. S malou nebo žádnou modifikací mohou být také použity Unix programy (které využívají pthreads) do platformy Windows. Poslední verze 2.8.0 je kompatibilní s 64-bit systémy Windows.\n\nInterix – prostředí dostupné ve Windows Services pro UNIX/Subsystem pro aplikace založené na UNIXu. Balíček poskytuje nativní port pthreads API, tj. nenamapováno na Win32/Win64 API ale vytvořen přímo v operačním systému \"syscall\" rozhraní.\n\n\n\n"}
{"id": "802564", "url": "https://cs.wikipedia.org/wiki?curid=802564", "title": "Gargamel", "text": "Gargamel\n\nGargamel je zlý čaroděj v pohádkovém světě šmoulů. Je zapřisáhlý nepřítel šmoulů, který se je snaží ulovit a je hlavní zápornou postavou v celém příběhu.\n\nGargamel je střední, shrbené postavy a má špatný chrup. Nosí tmavý obnošený kabát se spoustou záplat. Je to mizera, který nesnáší všechny ve svém okolí, speciálně šmouly, až na jednu výjimku a tou je Šmoulinka - poslední ze šmoulů, vytvořená Gargamelem. I přes svoji nenávist vůči všem občas předstírá ve svém vlastním zájmu přátelství ke Šmoulům. Gargamel je schopen skoro všeho proto, aby mohl Šmouly pochytat. Pojmenován je zjevně po matce Gargantua - Gargamelle, ze série románu Gargantua a Pantagruel od Françoise Rabelaise.\n\nGargamel se poprvé objevil v Komiksu v roce 1959. Chytal šmouly, které potřeboval jako ingredienci do svého lektvaru pro výrobu zlata, tak jak se psalo v jedné kouzelné legendě o Kameni moudrosti. Ostatní šmoulové se mu ale postavili a osvobodili uvězněné přátele. Gargamel se v souladu se svojí povahou vzdal. To byla chvíle, kdy zaujal vůči šmoulům maximálně nepřátelský postoj a slíbil si že se pomstí.\n\nPoužití šmoulů je různé. Občas šmouly chytá protože je chce sníst, občas z nich chce vyrobit zlato. K výrobě zlata je potřeba 6 šmoulů. V jedné epizodě seriálů Gargamel ve vzteku prohlásil: \"Nechci je sníst. Nechci z nich vyrobit zlato. Chci je prostě zničit!\"\n\nGargamel ale chytá pouze šmouly, kteří se potulují sami v lese a nebo v okolí jeho domu, neví totiž, kde je vesnice šmoulů, což ho velmi zlobí.\n\nČas od času Gargamel spolupracuje s některými z dalších nepřátel šmoulů, jako například s Lordem Balthazarem. Ostatní zloduši ovšem bývají mnohem více pohotoví - uzavřou s Gargamelem spojenectví tak, že si jej v klidu, nenápadně a s přehledem zotročí.\n\nŽen v Gargamelově životě není o mnoho víc než přátel. V jedné epizodě se objevila ošklivá čarodějnice Hogatha přeměněná na krásnou ženu. Hogatha se pokoušela ukrást Gargamelovi náušnice, které koupil své matce k narozeninám a které měly kouzelnou moc. Na neštěstí pro Hogathu ale bylo velice těžké udržet si krásnou podobu a elixír přestal fungovat - tím Gargamel odhalil podvod, který si na něj čarodějnice přichystala.\n\nV jiné epizodě se měl Gargamel dokonce i ženit. Jeho matka se rozhodla že už je ideální čas na manželství a domluvila Gargamelovi manželství s Princeznou. Princezna Gargamela nemilovala, stejně tak jako Gargamel nemiloval princeznu. Avšak po tom, co v jejím plášti viděl mapu se zakreslenou šmoulí vesnicí, přislíbil princezně svoji lásku i brzký sňatek. Obřad na štěstí, pro Gargamela, Princeznu i šmoulí vesnici šmoulové překazili.\n\nDabing na českých TV stanicích\nDabing Gargamela v zahraničí\n"}
{"id": "802568", "url": "https://cs.wikipedia.org/wiki?curid=802568", "title": "Shire Hall (Monmouth)", "text": "Shire Hall (Monmouth)\n\nShire Hall je reprezentativní historická budova v centru velšského města Monmouthu. Byla postavena v roce 1724 a původně sloužila místním soudům (\"Quarter Session\" a \"Court of Assize\"). V letech 1839 až 1840 se zde konal proces s chartistou Johnem Frostem a jeho společníky z Newportského povstání, kteří byli obviněni z velezrady. Také se zde konaly trhy. V současnosti je Shire Hall v majetku Monmouthshire County Council a funguje jednak jako úřadovna pro Monmouth Town Council, jednak jako turistické informační centrum. Jedná se o takzvanou \"listed building\", tedy budovu zapsanou na seznamu památek.\n\nSoučasná budova byla postavena v roce 1724 a jednalo se o již nejméně čtvrtou budovu na tomto místě. V roce 1536 zde byla postavena alžbětinská stavba, která byla v roce 1571 nahrazena hrázděnou stavbou. Trámy z této stavby pak byly použity při stavbě Shire Hall, jejíž přízemí sloužilo obchodům. Budova z kamenných kvádrů byla navržena málo známým architektem Philipem Fisherem (zemřel 1776) z Bristolu za cenu 1700 liber. V roce 1725 se do prvního patra přesunuly soudy pravidelné soudy \"Court of Assize\" a v roce 1765 byly do frontonu budovy umístěny hodiny vyrobené Richardem Watkinsem.\nVnitřek budovy byl předělán v roce 1828 a na nové schodiště byla zvenčí přidána věž s lucernou. Na stavbě se podílel Thomas Hopper a Edward Haydock. Do výklenku nad předním vchodem v roce 1792 přibyla socha Jindřicha V. Plantageneta od Charlese Pearta. Ta je považována za umělecky nepříliš hodnotnou a je u ní napsáno „HENRY V, BORN AT MONMOUTH, AUG 9TH 1387“ (\"Jindřich V., narozen v Monmouthu, 9. srp 1387\"). Uvedené datum je v současnosti považováno za nesprávné.\n\nNedaleko od Shire Hallu v County Goal byl vězněn jeden z vůdců chartistů Henry Vincent, který prosazoval volební právo pro všechny muže. Byl soudem odsouzen a nesouhlas veřejnosti s trestem byl jedním z důvodů, proč v roce 1839 došlo dne 4. listopadu k Newportskému povstání.\n\nPovstání skončilo neúspěšně a jeho vůdci v čele s Johnem Frostem byli zatčeni. Od 10. prosince 1839 zasedala v Shire Hall zvláštní komise, a velká porota, v které byli lord Granville Somerset, ; John Etherington Welch Rolls; Octavius Morgan; a čtyři členové poslanci, Joseph Bailey, William Addams Williams, Reginald James Blewitt, a Benjamin Hall, rozhodovala, z čeho budou obviněni. Frost William Jones, Zephaniah Williams a pět dalších bylo obviněno z velezrady a proces s nimi začal 31. prosince. Je zpětně označovaný za jeden „z nejvýznamnější procesů ohledně zrady v dějinách britského práva“. Soudci byli Nicholas Tindal James Parke a John Williams.\n\nBěhem procesu byla v Monmouthu učiněna řada opatření proti chartistům. Vojáci byli ubytováni zejména v hostinci The White Swan Inn, někteří také byli v budově na mostě přes Monnow. Všech osm mužů bylo shledáno vinnými, ale porota také doporučila milost. Soudce vynesl rozsudek 16. ledna 1840 a odsoudil tři hlavní vůdce k smrti „\"zabitím oběšením, vykucháním a rozčtvrcením\"“ a zbylé k odjezdu do trestaneckých kolonií. Den před popravou, 29. ledna, se vláda Spojeného království pod vedením Williama Lamba po poradě se soudcem obrátila na královnu Viktorii, aby zmírnila tresty na odjezd do kolonií. Dne 2. února 1840 byli vězni přesunuti do Chepstowu a pak odvezeni parníkem do Portsmouthu, odkud je loď \"Spithead\" spolu s dalšími více než dvěma stovkami vězňů odvezla do Tasmánie.\n\nPoslední soudy sídlící v budově skončili svou činnost zhruba s koncem tisíciletí, Magistrates Court v roce 1997 a County Court v roce 2002. Monmouthshire County Council pak získal na rekonstrukci budovy grant ve výši 3,2 milionu liber od Heritage Lottery Fund, který doplnil více než milionem liber z vlastních zdrojů. Renovace začala v roce 2008 a obnovená budova byla slavnostně otevřena princeznou Annou v září 2010. Důležitou součástí přestavby byla instalace výtahu, která zpřístupnila celou budovu všem. Dnes je v budově turistické informační centrum a turistům jsou také otevřeny k prohlídce některé místnosti. Například i ta, kde se konal v roce 1840 proces s chartisty.\n\n"}
{"id": "802569", "url": "https://cs.wikipedia.org/wiki?curid=802569", "title": "Pisa (rozcestník)", "text": "Pisa (rozcestník)\n\nPisa může znamenat:\n\n\n\n"}
{"id": "802571", "url": "https://cs.wikipedia.org/wiki?curid=802571", "title": "Rakousko na Zimních olympijských hrách 1976", "text": "Rakousko na Zimních olympijských hrách 1976\n\nRakousko na Zimních olympijských hrách 1976 v Innsbrucku reprezentovalo 77 sportovců, z toho 63 mužů a 14 žen. Nejmladším účastníkem byla Claudia Kristofics-Binder (14 let, 128 dní), nejstarším pak Herbert Wachter (35 let, 286 dní). Reprezentanti vybojovali 6 medailí, z toho 2 zlaté 2 stříbrné a 2 bronzové.\n\n"}
{"id": "802579", "url": "https://cs.wikipedia.org/wiki?curid=802579", "title": "Edge of Forever", "text": "Edge of Forever\n\nEdge of Forever je desáté studiové album americké southern rockové skupiny Lynyrd Skynyrd, vydané v roce 1999.\n\n"}
{"id": "802581", "url": "https://cs.wikipedia.org/wiki?curid=802581", "title": "Kříž obrany státu", "text": "Kříž obrany státu\n\nKříž obrany státu (celým názvem Kříž obrany státu ministra obrany České republiky) je vysoké vojenské vyznamenání udělované od roku 2008 ministrem obrany České republiky za hrdinství v boji, nasazení vlastního života a další zásluhy.\n\nZřízeno bylo rozkazem ministra obrany č. 48 z 30. září 2008.\n\nUdělován je za hrdinství v boji či vynikající velitelskou činnost, dále za zásluhy o obranu České republiky či jejího ústavního pořádku či značných hodnot na majetku ČR a to s nasazením vlastního života nebo zdraví.\n\nVyznamenání je jednostupňové s možností opakovaného udělování, maximálně ale třikrát. S vyznamenáním se současně předává udělovací listina s podpisem ministra obrany.\n\nV základním tvaru je odvozen z Československé revoluční medaile z roku 1918 a Československého válečného kříže 1939. Na lícové straně se nachází modifikovaný kříž pasiánského typu na oválném věnci s motivem lipových trojlistů. Na středu je barevný znak Armády České republiky. Na kříž navazují lipové půlvěnce na stuze. Uprostřed rubové strany je nápis \"MINISTERSTVO OBRANY ČESKÉ REPUBLIKY\" s ploškou pro pořadové číslo.\n\nStuha je zelená a jejím středem prochází pás tenkých pruhů v národních barvách. Středem zelených polí procházejí tenké zlaté pruhy.\n\n"}
{"id": "802587", "url": "https://cs.wikipedia.org/wiki?curid=802587", "title": "Akram Hasson", "text": "Akram Hasson\n\nAkram Hasson ( אכרם חסון, \"Akram Chason\", أكرم حسون) je izraelský politik a bývalý poslanec Knesetu za stranu Kadima.\n\nJe členem komunity izraelských Drúzů. Počátkem 21. století se uvádí jako starosta dočasně existujícího drúzského města Ir Karmel v severním Izraeli (později rozděleno na dvě původní obce). Žije v obci Dalijat al-Karmel (jedna ze součástí bývalého Ir Karmel), má pět dětí. Vystudoval učitelství a v roce 1983 začal pracovat na střední škole v Dalijat al-Karmel, kde se po třech letech stal ředitelem. V roce 1989 se poprvé stal starostou tohoto města a trvale se pak angažoval v místní samosprávě.\n\nDo Knesetu nastoupil 17. května 2012 za stranu Kadima jako náhradník poté, co na rakovinu plic zemřel poslanec Gideon Ezra. Zasedal ve výboru pro státní kontrolu a ve výboru House Committee. V parlamentu setrval do voleb v roce 2013.\n\nDo Knesetu nastoupil jen několik dní poté, co předseda strany Kadima Šaul Mofaz přistoupil dočasně do koalice Benjamina Netanjahua (druhá vláda Benjamina Netanjahua). V rámci strany patřil Hasson k Mofazovým spojencům (vedl jeho kampaň v primárkách Kadimy na jaře 2012 mezi izraelskými Drúzy). Jeho vstupem do Knesetu stoupl počet Drúzů v izraelském parlamentu na rekordní úroveň šesti zákonodárců (kromě Hassona ještě Ajúb Qará, Madžali Wahabi, Chamad Amar, Šakíb Šanán a Sajid Nafa.\n\n"}
{"id": "802588", "url": "https://cs.wikipedia.org/wiki?curid=802588", "title": "Pasínek", "text": "Pasínek\n\nPasínek, též jalovcový pasínek, je území pastvinatého charakteru s převažujícím výskytem jalovce obecného. Pasínky jsou typické pro oblast moravských Karpat, zejména pak pro Beskydy a Valašsko.\n\nV jalovcových pasínkách se obvykle vyskytují i vzácnější druhy rostlin a živočichů, některé pasínky byly vyhlášeny za maloplošná chráněná území (např. Uherská či Filipka).\n"}
{"id": "802604", "url": "https://cs.wikipedia.org/wiki?curid=802604", "title": "Kostel Panny Marie Sněžné (Rokycany)", "text": "Kostel Panny Marie Sněžné (Rokycany)\n\nKostel Panny Marie Sněžné v Rokycanech je římskokatolická sakrální stavba na Masarykově náměstí ve městě Rokycany v Česku, s prokázanou stavební kontinuitou od dob gotiky. Do nynějšího stavu upravená pozdně barokní a klasicistní přestavbou na přelomu 18. a 19. století. Je chráněn jako kulturní památka České republiky.\n\nExistence kostela na tomto místě je doložena minimálně od 14. století, kdy se stal hlavním chrámem Rokycan, tehdy proměňovaných z živelně rostlé osady na středověké opevněné město. U kostela Panny Marie Sněžné bylo roku 1363 založeno proboštství řádu augustiniánů a kostel se stal součástí opevněného okrsku zahrnujícího i kapli svaté Anny a arcibiskupský hrad (sídlo feudální správy města, které bylo v majetku pražského arcibiskupství). Kostel měl podobu bazilikálního trojlodí s pětibokým presbytářem. Na západní straně se nacházel štít a věž. Vstupní dveře měly podobu gotického portálu s figurální sochařskou výzdobou. Kostel byl opakovaně opravován a upravován.\n\nV září roku 1784 kostel vyhořel během ničivého požáru Rokycan, kdy byla zástavba města až na několik domů zničena. V letech 1785-1788 ho pak opravil a do pozdně barokní podoby přestavěl Ignác Jan Nepomuk Palliardi. Využil základní prostorovou dispozici původního středověkého chrámu (tedy trojlodí s presbytářem). Vnitřní vybavení bylo dovezeno z jiných kostelů (zejména oltář přemístěný sem ze zrušeného kostela svatého Michaela archanděla v Praze). Zároveň ovšem byla v rámci josefínských reforem zrušena vedlejší kaple svaté Anny (stejně jako Kostel svatého Petra a Pavla na předměstí Rokycan). Palliardiho obnova se netýkala kostelní věže, která nebyla postavena a po následujících 30 let byly kostelní zvony umístěny v provizorní zvonici vedle kostela. Věž byla postavena až v letech 1821-1823 v empírovém slohu podle projektu Františka Hegera. Stavební vývoj kostela byl dokončen roku 1856 zvýšením věže o jedno patro nad ochozem.\n\nPanně Marii Rokycanské, sošce z kostela Panny Marie Sněžné, byla zasvěcena 32. kaple Svaté cesty z Prahy do Staré Boleslavi, která byla založena v letech 1674 – 1690.\n\n"}
{"id": "802608", "url": "https://cs.wikipedia.org/wiki?curid=802608", "title": "Olavské knížectví", "text": "Olavské knížectví\n\nOlavské knížectví (polsky \"Księstwo Oławskie\", německy \"Herzogtum Ohlau\") bylo jedním ze Slezských knížectví, které se nacházelo v Dolním Slezsku. Jeho hlavním městem byla Olava (nyní Oława).\n\nKnížectví vzniklo v roce 1348/9 vyčleněním z Břežského knížectví, když je koupil lehnický kníže Ludvík I. z rodu Piastovců. Samozřejmě, že od počátku bylo poddáno českému králi jako lennímu pánu. Po smrti knížete Jindřicha X. je v letech 1420-3 krátce vlastnili bratři Václav III. a Ludvík III., přičemž Ludvík panoval až do roku 1441. Po jeho smrti se v Olavsku usídlila jeho vdova Markéta, ale vládu měl jeho syn Jan I., který také vládl Lehnicku a Břežsku. Jako regentka po jeho smrti vládla jeho žena Hedvika, která v roce 1469 odevzdala vládu jejich synovi Fridrichovi I. , který si vzal za manželku Ludmilu z Poděbrad, dceru českého krále Jiřího z Poděbrad. Po Fridrichově smrti roku 1488 se Ludmila stala regentkou až do svého skonu roku 1503. Poté knížectví sloužilo k vyživení mladších synů břežských knížat. Mezi posledními knížaty Olavskými byl Jan Kristián Břežský (1591-1639), který po porážce stavovského povstání odešel do emigrace a vlády se ujal jeho syn Jiří III. Břežský, po kterém v letech 1664-72 vládl jeho bratr Kristián a posléze poslední Piastovec Jiří Vilém Lehnický, který zemřel roku 1675 a knížectví připadlo bezprostředně českému králi.\n\nV letech 1691 – 1737 knížectví ožilo jako samostatná jednotka, neboť je držel jako zástavu za věno své manželky princ Jakub Ludvík Sobieski, syn polského krále Jana III. Sobieského. Ten však zde nevládl, nicméně bral odsud výnosy a tituloval se jako kníže Olavský.\n\nRoku 1742 po prohrané válce o rakouské dědictví připadlo knížectví Prusku.\n\n"}
{"id": "802609", "url": "https://cs.wikipedia.org/wiki?curid=802609", "title": "Vladimír Kolmistr", "text": "Vladimír Kolmistr\n\nVladimír Kolmistr (* 19. května 1930) byl český a československý politik, před rokem 1968 člen KSČ a její funkcionář na Kladensku, za normalizace politicky pronásledován, signatář Charty 77, člen klubu Obroda, po sametové revoluci bezpartijní poslanec (respektive poslanec za Občanské fórum) Sněmovny lidu Federálního shromáždění a České národní rady.\n\nV 50. letech 20. století byl aktivním členem KSČ. Byl předsedou Okresní organizace Československého svazu mládeže v Kladně. Podle zjištění historika Prokopa Tomka se tehdy Kolmistr podílel na vyloučení Miroslava Dolejšího z ČSM a ze studia na střední škole. Kolmistr později tato tvrzení odmítal, respektive přiznal, že se na vyloučení Dolejšího podílel, ale popřel, že by šlo o vyloučení ze všech škol v republice.\n\nBěhem pražského jara patřil k představitelům reformního proudu v KSČ. 31. srpna 1968 byl kooptován za člena Ústřední kontrolní a revizní komise KSČ, kooptace byla zrušena v září 1969. Pak byl politicky pronásledován. Po invazi vojsk Varšavské smlouvy do Československa ho Ústřední výbor Komunistické strany Československa zařadil na seznam „představitelů a exponentů pravice“. V té době je uváděn jako tajemník politickoorganizačního oddělení Okresního výboru KSČ Kladno. Náležel mezi hlavní představitele reformních komunistů na Kladensku a odmítal své názory z roku 1968 revidovat.\n\nPatřil mezi signatáře Charty 77. Koncem 80. let 20. století se angažoval v klubu reformních komunistů Obroda. Koncem listopadu 1989 se za tento klub účastnil jednání s představiteli tehdejší KSČ (Rudolf Hegenbart).\n\nProfesně je k roku 1990 uváděn jako dělník podniku energovod Praha, bytem Kladno.\n\nV lednu 1990 zasedl v rámci procesu kooptací do Federálního shromáždění po sametové revoluci do Sněmovny lidu (volební obvod č. 20 - Slaný, Středočeský kraj) jako bezpartijní poslanec. Ve Federálním shromáždění setrval do konce funkčního období, tedy do svobodných voleb roku 1990. Ve volbách roku 1990 přešel do České národní rady, kde zasedal do konce funkčního období, tedy do voleb roku 1992.\n\nJeho angažovanost v KSČ před rokem 1968 mu byla po sametové revoluci částí politiků vytýkána. V roce 1990 nebyl zvolen do čela bezpečnostního výboru České národní rady jako jediný z kandidátů Občanského fóra na vedoucí posty v ČNR. V roce 1992 se uvádí jako člen ČSSD v Kladně.\n\n"}
{"id": "802610", "url": "https://cs.wikipedia.org/wiki?curid=802610", "title": "Supersportovní automobil", "text": "Supersportovní automobil\n\nSupersportovní automobil nebo supersport je zpravidla označení automobilu, který je velmi drahý, rychlý anebo silný v porovnání s jeho současnými konkurenty. Nejrychlejšími českými super-sporty byly Tatra Grafit (341km/h, 400koní, V8, 4493 cm³, 450Nm), Tatra Ecorra V8 Sport (320km/h, 0-100km za 4s, 400koní, V8, 4423 cm³, 480Nm), Tatra 700 GT (316km/h, 0-100km za 5s, V8, 4500 cm³, 490Nm) a Tatra MTX V8 (265km/h, 0-100km za 5,6s, 307koní, V8, 3919 cm³, 365Nm).\n\n\n\n\n\n\nÚdaje se vztahují k nejlepšímu modelu.\n"}
{"id": "802614", "url": "https://cs.wikipedia.org/wiki?curid=802614", "title": "Hana &amp; Petr", "text": "Hana &amp; Petr\n\nHana & Petr je exportní verze druhého studiového alba \"Hej dámy, děti a páni\" sourozenců Hany a Petra Ulrychových a skupiny Atlantis. Album vyšlo na LP v roce 1974 ve vydavatelství Panton (katalogové číslo 11 0377), tedy o dva roky později než původní edice.\n\nAlbum \"Hana & Petr\" je po dramaturgické stránce totožné s deskou \"Hej dámy, děti a páni\", deset z dvanácti písní však bylo nově obdrželo přeložený anglický text. Dvěma výjimkami jsou písně „Chtěl jsem hledat čistou studánečku“ a „Plyne voděnka“, které vycházejí z moravského folklóru a které si zachovaly český text. Na desce se podílela skupina Atlantis, ovšem byla to její labutí píseň, protože ještě v roce 1973 byla skupina rozpuštěna. Atlantis doplnili, podobně jako na původní české desce, sólisté Orchestru Gustava Broma a hrál zde také Large String Orchestra. V době nahrávání této desky sourozenci Ulrychovi již pracovali na svém vrcholném albu ze 70. let, desce \"Nikola Šuhaj loupežník\".\n\nAlbum bylo nahráno v listopadu 1973. Hudební režii měl Svatoslav Rychlý, o zvukovou režii se postaral Milan Papírník. Autorem původního obalu byli Josef Zich a Ivanka Zichová, kteří využili fotografie Svatoslava Fialy.\n\n\n\n"}
{"id": "802615", "url": "https://cs.wikipedia.org/wiki?curid=802615", "title": "Antonín Plachý", "text": "Antonín Plachý\n\nAntonín Plachý (* 9. ledna 1971) je bývalý český fotbalista, obránce. Působí jako vedoucí trenérsko metodického úsek Fotbalové asociace ČR.\n\nHrál za AC Sparta Praha a v Kanadě za Toronto Lynx. V lize odehrál 10 utkání. V Poháru vítězů pohárů nastoupil v 1 utkání v roce 1996 proti týmu Sturm Graz. Se Spartou získal v sezóně 1996/1997 ligový titul.\n\n"}
{"id": "802616", "url": "https://cs.wikipedia.org/wiki?curid=802616", "title": "Gigantismus", "text": "Gigantismus\n\nGigantismus je stav, při kterém je růstový hormon u dětí a zvířecích mláďat produkován v nadměrném množství. Výsledkem je abnormální růst skeletu, muskulárního systému a ve výsledku tedy i nadměrný vzrůst člověka či jiného zvířete, jeho šířky (ryby) či délky (hadi), zejména u vyvíjejících se jedinců, respektive mláďat.\n\nPo dokončení růstu způsobí nadprodukce růstového hormonu syndrom zvaný akromegalie. Nedostatek růstového hormonu během vývoje naopak způsobí nanismus, trpasličí vzrůst.\n"}
{"id": "802617", "url": "https://cs.wikipedia.org/wiki?curid=802617", "title": "Ruslan Ljubarskyj", "text": "Ruslan Ljubarskyj\n\nRuslan Mykolajovyč Ljubarskyj (ukrajinsky Руслан Миколайович Любарський, * 29. září 1973, Bar) je bývalý ukrajinský fotbalový útočník.\n\nHrál za CSK ZSU Kyjev, Chemlon Humenné, AC Sparta Praha, 1. FC Košice, Maccabi Netanya, FK Metalurh Zaporižžja, HFC Humenné a MFK Zemplín Michalovce.\n\nV české lize nastoupil za Spartu v 7 utkáních. V evropských pohárech nastoupil v 13 utkáních. Se Spartou získal v sezóně 1996/97 český ligový titul.\n\nV Humenném působil jako hrající asistent trenéra Andreje Čiráka.\n\n"}
{"id": "802619", "url": "https://cs.wikipedia.org/wiki?curid=802619", "title": "PAOK Soluň", "text": "PAOK Soluň\n\nPAOK Soluň je sportovní organizace, pod kterou patří následující kluby:\n\n"}
{"id": "802620", "url": "https://cs.wikipedia.org/wiki?curid=802620", "title": "Nanismus", "text": "Nanismus\n\nNanismus je porucha růstu způsobující malý vzrůst organismu. Existuje mnoho lékařských příčin, které mohou narušit přirozený růst dítěte, od dlouhodobé podvýživy přes nemoci až ke genetickým příčinám, jako je nedostatek růstového hormonu nebo snížená citlivost tkání na něj. Mezi nejčastější příčiny malého vzrůstu patří achondroplázie, způsobená mutací genu pro receptor růstového hormonu fibroblastu, která způsobí poruchy tvorby chrupavky.\n\nZatímco k chronické podvýživě v Evropě 21. století téměř nedochází, mnohé nemoci, které dříve způsobovaly poruchy růstu, umíme léčit a nedostatek růstového hormonu můžeme kompenzovat jeho podáváním, množství genetických poruch (jako achondroplázie) naopak mírně stoupá vzhledem k častějším těhotenstvím po 35. nebo dokonce 40. roku věku.\n\nLidé trpící nanismem dosahují výšky 60 až 155 cm. Nejvíce těchto lidí žije v USA, Indii a Jižní Americe.\n\nOpakem nanismu je gigantismus.\n\n"}
{"id": "802621", "url": "https://cs.wikipedia.org/wiki?curid=802621", "title": "Marek Stratil", "text": "Marek Stratil\n\nMarek Stratil (* 10. dubna 1976, Praha) je český fotbalista, útočník.\n\nHrál za AC Sparta Praha, FK Viktoria Žižkov, SK Tatran Poštorná a Dinaburg Daugavpils. V lize nastoupil v 5 utkáních. Se Spartou získal v roce 1998 mistrovský titul.\n\n"}
{"id": "802624", "url": "https://cs.wikipedia.org/wiki?curid=802624", "title": "Zakrslost", "text": "Zakrslost\n\nZakrslost může být:\n\nČi může souviset s:\n"}
{"id": "802627", "url": "https://cs.wikipedia.org/wiki?curid=802627", "title": "Rakousko na Zimních olympijských hrách 1972", "text": "Rakousko na Zimních olympijských hrách 1972\n\nRakousko na Zimních olympijských hrách 1972 v Sapporu reprezentovalo 40 sportovců, z toho 29 mužů a 11 žen. Nejmladším účastníkem byla Sonja Balun (16 let, 55 dní), nejstarším pak Josef Feistmantl (32 let, 347 dní). Reprezentanti vybojovali 5 medailí, z toho 1 zlatou 2 stříbrné a 2 bronzové.\n\n"}
{"id": "802628", "url": "https://cs.wikipedia.org/wiki?curid=802628", "title": "Střední škola průmyslová a umělecká Hodonín", "text": "Střední škola průmyslová a umělecká Hodonín\n\nStřední škola průmyslová a umělecká Hodonín, Brandlova 32 je střední škola s nabídkou čtyřletých studijních oborů s maturitou Grafický design, Stavebnictví, Technické lyceum, Užitá malba. Na škole působí výchovná poradkyně a protidrogová preventistka.\n\nŠkola poskytuje žákům úplné střední odborné vzdělání a vyšší odborné vzdělání a připravuje je pro výkon povolání a činností v národním hospodářství, správě, kultuře, umění a ostatních oblastech života, připravuje žáky i pro studium na vysokých školách. SŠPU, Hodonín, Brandlova 32 patří mezi stabilizované střední odborné a vyšší odborné školy hodonínského regionu. Jedná se o školu s dlouholetou tradicí, která si vytvořila dobrou pověst mezi odbornou i laickou veřejností.\n\nKe své činnosti škola využívá dvě budovy. Hlavní školní budova stojí na ulici Brandlova 32 v Hodoníně. Budova odloučeného pracoviště se nachází na ulici Dobrovolského 6 a slouží pro výuku výtvarných oborů.\n"}
{"id": "802629", "url": "https://cs.wikipedia.org/wiki?curid=802629", "title": "Alois Švec (kněz)", "text": "Alois Švec (kněz)\n\nAlois Švec SDB (5. listopadu 1929 Litovel – 18. března 1986 Modlany) byl český katolický kněz, člen řádu salesiánů, politický vězeň komunistického režimu.\n\nAlois Švec se vyučil truhlářem. V době, kdy se učil rozlišil, že má duchovní povolání a přihlásil se do salesiánského ústavu ve Fryštáku, kam přišel v létě 1946 a začal kvartou (čtvrtým ročníkem). V tom roce se ve Fryštáku ustavily ústavní dílny, ve kterých o přestávkách mezi studiem pracovali studenti, především ti, co byli něčemu vyučeni, ale i jiní, kteří se zaučovali. Ve svém oboru zvládl, podle různých svědectví, i velmi náročné věci. Ve studiu byl průměrný. Důvodem bylo, že měl vyšší věk než ostatní studenti a tak mu učení už tak lehce nešlo. Svůj věkový handikep nahradil pílí. Představení ho vybrali, aby pracoval v místní sváteční oratoři. Byl znám jako upřímně zbožný. Po kvintě (pátém ročníku) se přihlásil do salesiánského noviciátu. V srpnu roku 1948 odjel z Fryštáku s ostatními do Hodoňovic. Zde 16. srpna roku 1949 složil první řeholní sliby.\nPo slibech odešel se svými spolužáky zpátky do Fryštáku, kam představení poslali první ročník \"filosofického studentátu\" (student filozofie), když komunisté zavedením jednotné školy dosavadní poslání ústavu zmařili. Zde ho zastihla památná noc v rámci Akce K, ze 13. na 14. dubna 1950, kdy byl ústav přepaden Státní bezpečností stejně jako ostatní domy mužských řeholí. Salesiáni byli soustředěni v Oseku u Duchcova, v cisterciáckém klášteře, kde v té době měli své teologické učiliště. Také v internaci uplatnil Švec své řemeslo. V září odešla z Oseku většina spolubratří do PTP. Švec tentokrát zůstal, ale na vojnu k PTP musel na jaře příštího roku.\nPo propuštění z PTP se usadil v Olomouci. Pracoval ve svém oboru a při práci vystudoval dřevařskou průmyslovku. Když začalo v Olomouci v roce 1956 zatýkání spolubratří, byl zatčen mezi prvními. Soud dlouho paragrafy překvalifikovával. Švec dostal dva roky vězení. Většinu z nich jako vězeň procestoval mezi Olomoucí a Prahou, kde se dvakrát konalo odvolací řízení u nejvyššího soudu. Po návratu z vězení zůstal v Olomouci. Pilně studoval. Jeden čas bydlel s P. Škurkou a naučil se číst jeho rukopis. Dne 23. října 1963 byl v Praze tajně vysvěcen biskupem Štěpánem Trochtou na kněze. Primici sloužil 16. září 1969 v Konici.\n\nPo pražském jaru v roce 1968, když se biskup Trochta vrátil do své litoměřické diecéze, Švec své vysvěcení, stejně jako další starší spolubratři salesiáni, zveřejnil. V roce 1969 odešel napřed do Litoměřic, kde nějaký čas pomáhal svým řemeslem při obnově biskupské rezidence a pak je poslán do Modlan. Jeho předchůdce zanechal faru i kostel ve velmi zpustlém stavu. Švec se pustil do práce. Kostel i faru zrestauroval, přičemž si všechny práce se dřevem udělal sám. Když byl hotov, normalizace mezitím pokročila a byl přeložen do Trnovan v Teplicích. Do Modlan ale dále zajížděl, spravoval tuto farnost excurrendo. Do jeho duchovní správy také kostel na Cínovci, který opravoval. Udržoval kontakty, pokud to šlo, s farností na německé straně hranice. Při opravě kostela na Cínovci se zřejmě přetáhl. Stěžoval si potom na velkou únavu. Koncem roku 1985 musel do nemocnice. Diagnóza zněla nádor na mozku. Začátkem roku 1986 podstoupil operaci, ale už z lůžka nepovstal.\nZ nemocnice ho propustili. Odešel na faru v Modlanech, kde o něj rodiny salesiánských spolupracovníků vzorně pečovaly. Dne 18. března 1986 v předvečer svátku svatého Josefa, který je patronem jeho řemesla, si ho Bůh k sobě povolal ve věku 56 let. Pohřben byl ve své farnosti na hřbitově v Modlanech u Teplic v Čechách. Nad hrobem promluvil jeho spolužák Antonín Hladký, který vykonal také pohřební obřady.\n\n\n\n"}
{"id": "802630", "url": "https://cs.wikipedia.org/wiki?curid=802630", "title": "Rakousko na Zimních olympijských hrách 1968", "text": "Rakousko na Zimních olympijských hrách 1968\n\nRakousko na Zimních olympijských hrách 1968 v Grenoble reprezentovalo 76 sportovců, z toho 63 mužů a 13 žen. Nejmladším účastníkem byl Liesl Nestler (16 let, 87 dní), nejstarším pak Erwin Thaler (37 let, 271 dní). Reprezentanti vybojovali 11 medailí, z toho 3 zlaté 4 stříbrné a 4 bronzové.\n\n"}
{"id": "802631", "url": "https://cs.wikipedia.org/wiki?curid=802631", "title": "Střední škola průmyslová a umělecká", "text": "Střední škola průmyslová a umělecká\n\nStřední škola průmyslová a umělecká může být:\n"}
{"id": "802648", "url": "https://cs.wikipedia.org/wiki?curid=802648", "title": "Josef Raška", "text": "Josef Raška\n\nJosef Raška (* 24. září 1954) je bývalý český fotbalista, útočník.\n\nHrál za Spartu Praha, VTŽ Chomutov a SK Slavia Praha. V lize odehrál 120 zápasů a vstřelil 14 branek. V Poháru vítězů pohárů nastoupil ve 3 utkáních a dal za Spartu gól v utkání s lucemburským týmem CA Spora Luxembourg v roce 1980.\n\n\n"}
{"id": "802652", "url": "https://cs.wikipedia.org/wiki?curid=802652", "title": "Mileva Marićová", "text": "Mileva Marićová\n\nMileva Marićová (19. prosince 1875, Titel, Vojvodina, Rakousko-Uhersko, dnes Srbsko – 4. srpna 1948, Curych, Švýcarsko) byla srbská matematička, fyzička a první manželka Alberta Einsteina.\n\nByla uzavřená, ale nesmírně nadaná pro matematiku a fyziku. Studovala v Novém Sadu, Záhřebu, Bernu, až se nakonec, jako jen pátá žena v dějinách, dostala na Polytechniku v Curychu, kde studovala jako jediná žena své generace.\n\nZde potkala Alberta Einsteina, se kterým ji již od začátku spojovalo přátelství a podobné názory na fyzikální problémy. Zanedlouho se vzali a měli spolu tři děti. V roce 1919 se rozvedli.\n\nMileva Marićová byla velmi nadanou studentkou, ale kvůli vztahu s A. Einsteinem se vzdala vlastní kariéry a stala se oporou pro svého manžela. Nesporné však je, že se fyzikou zabývala nadále. Existují jisté indície, které vedou k závěrům, že byla spolutvůrkyní teorie relativity. Sovětský vědec Abram Fedorovič Joffe měl na původním rukopisu k teorii relativity zahlédnout podpis autora jako Einstein-Marity. Marity je zdrobnělinou Milevy. Později vydaný rukopis ale obsahuje pouze Einsteinovo jméno. Takové tvrzení rozpoutalo ostré diskuse, které přetrvávají do současnosti. Faktem však zůstává skutečnost, že si Einstein v děkovné řeči při příležitosti převzetí Nobelovy ceny roku 1922 na svou bývalou ženu nevzpomněl, zato jí předal finanční odměnu v plné výši 1 milion dolarů.\n\n"}
{"id": "802654", "url": "https://cs.wikipedia.org/wiki?curid=802654", "title": "Jan Pospíšil (fotbalista)", "text": "Jan Pospíšil (fotbalista)\n\nJan Pospíšil (* 13. července 1951, Šternberk) je bývalý český fotbalista, obránce a záložník.\n\nV československé lize hrál za TŽ Třinec, Spartu Praha a SK Hradec Králové. Nastoupil ve 132 ligových utkáních a dal 14 gólů. V Poháru vítězů pohárů nastoupil ve 2 utkáních za Spartu gól a dal gól v utkání s lucemburským týmem CA Spora Luxembourg v roce 1980. V nižších soutěžích hrál i za Zbrojovku Vsetín.\n\n\n"}
{"id": "802656", "url": "https://cs.wikipedia.org/wiki?curid=802656", "title": "Paliativní analgosedace", "text": "Paliativní analgosedace\n\nPaliativní analgosedace je v lékařství snížení vědomí nemocného za účelem zmírnění jeho utrpení, a to na úroveň somnolence nebo umělého spánku. Provádí se farmakologicky, a to pouze v případech, kdy utrpení nelze zmírnit jinými prostředky. Na rozdíl od eutanazie však není jejím účelem smrt.\n"}
{"id": "802665", "url": "https://cs.wikipedia.org/wiki?curid=802665", "title": "Jindřich Konečný", "text": "Jindřich Konečný\n\nJindřich Konečný (7. července 1940 Leeden Loose – 20. března 2009 Plzeň) byl český a československý básník a aforista, za komunistického režimu disident, jedna z hlavních postav sametové revoluce na Karlovarsku, pak politik, bezpartijní poslanec (respektive poslanec za Občanské fórum) Sněmovny lidu Federálního shromáždění.\n\nVyučil se nástrojařem a v této profesi působil až do roku 1990. Mezitím ovšem navíc vystudoval i strojní průmyslovou školu, jazykovou školu, gymnázium, v letech 1965 – 1968 i Večerní univerzitu marxismu-leninismu (prý z recese, nikdy nebyl členem KSČ) a roku 1985 absolvoval obor filozofie na Filozofické fakultě Univerzity Karlovy. Působil jako básník: sbírky \"Antiskepse\" (1981), \"Nápadíky\" aj. Publikoval v denním tisku, byl autorem aforismů a antologií \"Melodie\" (Středisko západočeských spisovatelů, Plzeň, 1991), \"Milostné mosty\" (Plzeň, 1992) a \"Nezabolí jazyk od dobrého slova\" (Praha, 2005). Jeho synem byl básník Tomáš Konečný (1976 – 2004).\n\nZa komunistického režimu byl disidentem. Podílel se na pašování knih, byl členem koordinačního výboru HOS i Nezávislého mírového sdružení. Byl spolupracovníkem Jiřího Pelikána a Pavla Tigrida. Státní bezpečnost ho obvinila z napojení na exilové centrály a byl odsouzen na dva roky vězení (odseděl si jeden rok na přelomu let 1983 – 1984. Opakovaně pak byl zatýkán preventivně před oslavami státních svátků. V říjnu 1989 patřil k organizátorům prvních protirežimních demonstrací před hlavní poštou v Karlových Varech. Pak patřil mezi hlavní organizátory vzniku Občanského fóra v tomto městě.\n\nProfesně je k roku 1990 uváděn jako dělník-nástrojař ZEZ Praha – závod Stará Role, bytem Horní Blatná.\n\nV lednu 1990 zasedl v rámci procesu kooptací do Federálního shromáždění po sametové revoluci do Sněmovny lidu (volební obvod č. 46 – Karlovy Vary, Západočeský kraj) jako bezpartijní poslanec, respektive poslanec za Občanské fórum. Mandát za OF obhájil ve volbách roku 1990. Po rozpadu Občanského fóra přešel do parlamentního klubu Občanského hnutí. Ve Federálním shromáždění setrval do konce funkčního období, tedy do voleb roku 1992.\n\nPracoval pak v letech 1992 – 1995 na ministerstvu zahraničních věcí. Zemřel na infarkt v roce 2009 po kratší hospitalizaci v plzeňské fakultní nemocnici, kam byl převezen po náhlé srdeční nevolnosti.\n\n"}
{"id": "802670", "url": "https://cs.wikipedia.org/wiki?curid=802670", "title": "Planechase", "text": "Planechase\n\nPlanechase je rozšíření pro hru , které je zamýšlené hlavně pro hru více hráčů. První Planechase vyšlo 4. září 2009. Celkem vyšlo 40 Planechase karet plus 2 promo karty. 1. června 2012 vyjde Planechase 2012 edition. Při hře je uprostřed stolu balíček Planechase karet, na začátku hry se otočí první a během hry může aktivní hráč hodit Planechase kostkou, podruhé za 1 manu, potřetí za 2 atd. (pouze jako sorcery). Padne-li na kostce planeswalk symbol, hráč otočí další planechase kartu v pořadí, padne-li chaos symbol, spustí se efekt na stávající Planechase kartě za tímto symbolem.\n\n"}
{"id": "802671", "url": "https://cs.wikipedia.org/wiki?curid=802671", "title": "Geuro", "text": "Geuro\n\nGeuro je uvažovaná alternativní měna, která by platila pouze v Řecku, a to paralelně s eurem. Její zavedení navrhli v květnu 2012 experti Deutsche Bank v rámci řešení řecké dluhové krize.\n"}
{"id": "802678", "url": "https://cs.wikipedia.org/wiki?curid=802678", "title": "Anna Veselovská", "text": "Anna Veselovská\n\nAnna Veselovská (* 15. října 1995 Pusté Úľany) je finalistka pěvecké soutěže Hlas Česko Slovenska. \n\nNa Střední zdravotní škole studuje optiku.\n\nV roce 2011 se přihlásila do pěvecké soutěže Hlas ČeskoSlovenska. Její kouč (porotce) je Patrik \"Rytmus\" Vrbovský. V soutěži se doprovází na kytaru.\n\n\n\n"}
{"id": "802686", "url": "https://cs.wikipedia.org/wiki?curid=802686", "title": "Václav Čutta", "text": "Václav Čutta\n\nVáclav Čutta (28. prosince 1878 Praha – 19. dubna 1934 tamtéž) byl český malíř, grafik a knižní ilustrátor.\n\nNarodil se v Praze na Novém Městě v rodině ševce Josefa Čutty. Během svého života ilustroval stovky románů různých nakladatelů. Jeho ilustrace zdobí například díla Boženy Němcové, K. J. Erbena, J. F. Coopera, H. Sinkiewicze, J. Verna, V. Huga, A. Dumase, E. R. Burroughse a mnoha mnoha dalších.\n\nVáclav Čutta je pohřben v Praze na Vyšehradě.\n\n"}
{"id": "802694", "url": "https://cs.wikipedia.org/wiki?curid=802694", "title": "Jindřich Korf", "text": "Jindřich Korf\n\nJindřich Korf (* 21. března 1952) byl český a československý politik Komunistické strany Československa a poslanec Sněmovny lidu Federálního shromáždění za normalizace.\n\nK roku 1986 se profesně uvádí jako údržbář. Ve volbách roku 1986 zasedl za KSČ do Sněmovny lidu (volební obvod č. 31 - Rakovník, Středočeský kraj). Ve Federálním shromáždění setrval do února 1990, kdy rezignoval na mandát v rámci procesu kooptací do Federálního shromáždění po sametové revoluci.\n\nV letech 1992-2011 byl evidován jako živnostník, bytem Hřebečníky. Podnikal mj. v oboru opravy silničních vozidel, hostinská činnost, zámečnictví, nástrojářství a velkoobchod a maloobchod.\n\n"}
{"id": "802698", "url": "https://cs.wikipedia.org/wiki?curid=802698", "title": "Vylodění u Anzia", "text": "Vylodění u Anzia\n\nVylodění u Anzia neboli operace Shingle byl pokus spojenců obejít a záhy obklíčit německé pozice na Gustavově linii v Itálii, necelých 150 km na jih od Říma. Samotné vylodění Němce překvapilo a vrchního velitele německých sil v Itálii Alberta Kesselringa velmi znepokojilo, neboť v oblasti se nenacházely téměř žádné síly schopné vylodění čelit. Generál Lucas, se souhlasem generála Clarka však nevyužil moment překvapení a rozhodl se nejdřív posílit předmostí. Tato přestávka poskytla Kesselringovi čas a prostor reagovat. Pokus o průlom Gustavovy linie nakonec skončil zoufalým bojem o předmostí.\n"}
{"id": "802699", "url": "https://cs.wikipedia.org/wiki?curid=802699", "title": "Pavol Košala", "text": "Pavol Košala\n\nPavol Košala (* 1. ledna 1943) byl slovenský a československý politik Komunistické strany Slovenska a poslanec Sněmovny lidu Federálního shromáždění za normalizace.\n\nK roku 1986 se profesně uvádí jako hlavní mechanizátor JZD. Šlo o JZD v obci Spišské Podhradie.\n\nVe volbách roku 1986 zasedl za KSS do Sněmovny lidu (volební obvod č. 196 - Spišská Nová Ves, Východoslovenský kraj). Ve Federálním shromáždění setrval do konce funkčního období, tedy do svobodných voleb roku 1990. Netýkal se ho proces kooptací do Federálního shromáždění po sametové revoluci.\n\n"}
{"id": "802701", "url": "https://cs.wikipedia.org/wiki?curid=802701", "title": "Vyšeslava Kyjevská", "text": "Vyšeslava Kyjevská\n\nVyšeslava Svjatoslavovna Kyjevská (polsky \"Wyszesława Światosławówna\"; 1047 – † po 1089) byla princezna Kyjevské Rusi a polská kněžna a královna, manželka vládce Polska Boleslava II. Smělého. Byla dcerou Svjatoslava II. Jaroslaviče a jeho manželky Kilikie.\n\nJejí původ zaznamenal kronikář Jan Długosz. Za polského knížete Boleslava se provdala před rokem 1069, protože v tom roce se narodil jejich jediný syn Měšek. Zřejmě byla společně s manželem korunována na Štědrý den v roce 1076 v Hnězdně.\n\nV roce 1079 se společně s manželem a synem odebrala do uherského exilu. O dva roky později (1081/82) Boleslav II. zemřel za záhadných okolností, zřejmě byl otráven. V roce 1086 se společně se synem Měškem vrátila do Polska. Gallus Anonymus píše, že se zúčastnila pohřbu svého syna, který byl v roce 1089 otráven také. To je také poslední zmínka o manželce Boleslava II.\n\nNovodobí historici, mezi nimi také Oswald Balzer ve své knize \"Genealogia Piastów\" (1895), odmítají jméno a původ manželky Boleslava II. Prý měla spíše německý nebo ruský původ. Existuje také teorie, že právě královna Anežka (\"Agnes Regina\"), jejíž úmrtí je zaznamenáno ve Zwiefalten, byla manželkou Boleslava II. a že náležela k rodu Přemyslovců.\n"}
{"id": "802702", "url": "https://cs.wikipedia.org/wiki?curid=802702", "title": "Štefan Kováč", "text": "Štefan Kováč\n\nŠtefan Kováč (* 14. srpna 1940) byl slovenský a československý lékař, politik Veřejnosti proti násilí a poslanec Sněmovny lidu Federálního shromáždění po sametové revoluci.\n\nK roku 1990 je profesně uváděn jako pracovník Krajské pedagogicko-psychologické poradny. V roce 1989 byl členem Krajského koordinačního centra VPN v Banské Bystrici.\n\nV lednu 1990 zasedl v rámci procesu kooptací do Federálního shromáždění po sametové revoluci do Sněmovny lidu (volební obvod č. 162 - Banská Bystrica, Středoslovenský kraj) jako bezpartijní poslanec (respektive poslanec za hnutí Veřejnost proti násilí). Ve Federálním shromáždění setrval do konce funkčního období, tedy do svobodných voleb roku 1990.\n\n"}
{"id": "802703", "url": "https://cs.wikipedia.org/wiki?curid=802703", "title": "Marie Králová", "text": "Marie Králová\n\nMarie Králová (* 13. listopadu 1942) byla česká a československá politička Komunistické strany Československa a poslankyně Sněmovny lidu Federálního shromáždění za normalizace.\n\nK roku 1986 se profesně uvádí jako mechanička. Ve volbách roku 1986 zasedla za KSČ do Sněmovny lidu (volební obvod č. 85 - Brno-město-sever, Jihomoravský kraj). Ve Federálním shromáždění setrvala do konce funkčního období, tedy do svobodných voleb roku 1990. Netýkal se jí procesu kooptací do Federálního shromáždění po sametové revoluci.\n\n"}
{"id": "802705", "url": "https://cs.wikipedia.org/wiki?curid=802705", "title": "Energetický řetěz", "text": "Energetický řetěz\n\nEnergetický řetěz je strojní součást, která nese a chrání ohebné kabely, pneumatická nebo hydraulická vedení. Strojní zařízení často obsahují podsestavy, které se pohybují a vyžadují přívod energie, případně datový spoj. Bez vedení, které kabel chrání a poskytuje mu oporu by byl kabel velmi rychle poškozen. Normalizované díly umožňují sestavení energetických řetězů různých rozměrů i délek.\n\nPrvní energetický řetěz byl zkonstruován roku 1953 Gilbertem Waningerem, vývojářem firmy Waldrich Siegen. Na tomto základě byla o rok později založena firma Kabelschlepp pro výrobu ocelových energetických řetězů pro velké frézovací stroje. Od roku 1969 jsou běžně dodávány také řetězy z plastů.\n\nExistuje mnoho různých provedení. Nejčastější provedení energetických řetězů má pravoúhlý průřez a kabely jsou umístěny uvnitř. Vstupní a koncový článek jsou propojeny větším počtem shodných průchozích článků. Často je možné články otevřít, tak aby bylo možné do řetězu vložit například konfekciované kabely už ukončené konektory. Ve vstupním a koncovém článku jsou svorky, které dovolují upevnění (zajištění) kabelu. Kabely určené pro energetické řetězy jsou zvláštní konstrukce vyhovující častému pohybu s malým poloměrem ohybu. Oproti obyčejným kabelům jsou kabely pro energetické řetězy vysoce ohebné, odolné proti zkrutu a proti oděru. Snesou 1 až 3 miliony pohybových cyklů. Obyčejné kabely snesou nejvýše 50 tisíc cyklů. V současnosti se většina energetických řetězů zhotovuje z plastů (polypropylen, polyamid). Pro těžká hydraulická vedení nebo zvláště rozměrné řetězy se stále vyrábějí kovová provedení.\nJsou možná následující provedení:\n\nEnergetické řetězy se používají všude, kde je potřeba zásobovat pohyblivé strojní části energií, daty, tekutinami nebo plyny. Charakteristickými příklady jsou obráběcí stroje, regálové zakladače, jeřáby, nebo myčky automobilů.\n\nNapájení elektřinou je možné také sběračem, kluznými kroužky, případně indukčním přenosem. Data mohou být přenášena opticky nebo radiofrekvenčně.\n\n"}
{"id": "802706", "url": "https://cs.wikipedia.org/wiki?curid=802706", "title": "Christmas Time Again", "text": "Christmas Time Again\n\nChristmas Time Again je jedenácté studiové album americké southern rockové skupiny Lynyrd Skynyrd, vydané v roce 2000. Jedná se o kompilaci cover verzí různých vánočních písní a vlastní skladby skupiny s vánočními tématy.\n\n"}
{"id": "802707", "url": "https://cs.wikipedia.org/wiki?curid=802707", "title": "Zdeněk Křivský", "text": "Zdeněk Křivský\n\nZdeněk Křivský (* 5. prosince 1941) byl český a československý chemický inženýr, politik, bezpartijní poslanec Sněmovny lidu Federálního shromáždění po sametové revoluci.\n\nProfesně je k roku 1990 uváděn jako pracovník Ústavu pro výzkum a využití paliv, bytem Ústí nad Labem.\n\nV lednu 1990 zasedl v rámci procesu kooptací do Federálního shromáždění po sametové revoluci do Sněmovny lidu (volební obvod č. 53 – Ústí nad Labem, Severočeský kraj) jako bezpartijní poslanec. Ve Federálním shromáždění setrval do konce funkčního období, tedy do svobodných voleb roku 1990.\n\nByl členem České společnosti chemického inženýrství. Uvádí se rovněž jako výkonný ředitel Severočeského ekonomického vzdělávacího sdružení.\n\n"}
{"id": "802710", "url": "https://cs.wikipedia.org/wiki?curid=802710", "title": "Estonsko na Zimních olympijských hrách 2010", "text": "Estonsko na Zimních olympijských hrách 2010\n\nEstonsko na Zimních olympijských hrách 2010 v Vancouveru reprezentovalo 30 sportovců, z toho 18 mužů a 16 žen. Reprezentanti vybojovali 1 medaili, a to stříbrnou.\n\n"}
{"id": "802711", "url": "https://cs.wikipedia.org/wiki?curid=802711", "title": "Alexandrův sloup", "text": "Alexandrův sloup\n\nAlexandrův sloup (rusky \"Александровская колонна\") je vítězný sloup v Petrohradu. Byl vztyčen v roce 1834 jako pomník vítězství Ruské říše v napoleonských válkách. Je pojmenován podle ruského cara Alexandra I. Pavloviče. Na jeho vrcholu je socha anděla s latinským křížem.\n"}
{"id": "802712", "url": "https://cs.wikipedia.org/wiki?curid=802712", "title": "Světový pohár družstev 2012", "text": "Světový pohár družstev 2012\n\nSvětový pohár družstev 2012, oficiálně se jménem sponzora Power Horse World Team Cup 2012, představoval 34. ročník mistrovství světa tenisových družstev mužů pořádaný Asociací profesionálních tenistů. Turnaje se účastnilo osm družstev, která byla nominována na základě pořadí dvou nejlépe umístěných hráčů světového žebříčku na konci předchozí sezóny. Konal se od 20. do 26. května 2012. Společnost Power Horse sponzorovala druhý ročník mistrovství. \n\nSoutěž se hrála tradičně na otevřených antukových dvorcích Rochusclubu v německém Düsseldorfu a byla součástí kategorie ATP 250 series v rámci ATP World Tour 2012.\n\nObhájcem titulu byl tým Německa, který v předchozím finále porazil Argentinu 2:1, když rozhodující bod ve čtyřhře získal pár Philipp Petzschner a Philipp Kohlschreiber nad dvojicí Juan Ignacio Chela a Máximo González poměrem setů 6–3, 7–6. \n\nVítězem 34. ročníku se stalo Srbsko ve složení Janko Tipsarević, Viktor Troicki a\nNenad Zimonjić, když ve finále zdolalo Českou republiku 3:0 na zápasy. Získalo tak druhý titul.\n\nRozdělení bodů do žebříčku ATP.\n\nJaponsko získalo divokou kartu.\n\n\n"}
{"id": "802715", "url": "https://cs.wikipedia.org/wiki?curid=802715", "title": "Úročník bolhoj", "text": "Úročník bolhoj\n\nÚročník bolhoj (\"Anthyllis vulneraria\") je silně aromatická bylina, vysoká 5 – 40 cm. Lodyha je jednoduchá, častěji rozvětvená. Jeho listy jsou lichozpeřené, konečný list je větší než ostatní. Květ má žlutou barvu. Kvete od května do července.\n\nRoste v Evropě od Islandu po Středozemní moře, ale i v Africe (pohoří Atlas, Etiopie) či Asii (od Malé Asie až po Írán), obvykle na suchých místech, vápnitých půdách a v nižších nadmořských výškách, ale vyskytuje se i v alpských oblastech do nadmořské výšky 3000 metrů.\n\nJejí nať se používá na povzbuzení organismu, na obklady na špatně se hojící rány, či k výplachům úst při nemoci dásní.\n\nTento druh má množství poddruhů, z nichž některé někteří autoři považují za samostatné druhy. Neúplný seznam poddruhů:\n\n\n \n"}
{"id": "802720", "url": "https://cs.wikipedia.org/wiki?curid=802720", "title": "Česká hokejová extraliga 2012/2013", "text": "Česká hokejová extraliga 2012/2013\n\nČeská hokejová extraliga 2012/2013 byla 20. ročníkem nejvyšší hokejové soutěže v České republice. Soutěž začala 13. září 2012 a základní část skončila 26. února 2013. Playoff odstartovalo 1. března a mistr byl znám 21. dubna 2013. Titul z předchozí sezóny obhajoval celek z Pardubic. Mistrem se stal tým HC Škoda Plzeň.\n\nHlavním sponzorem soutěže je sázková společnost Tipsport.\n\n\nSoutěže se účastnilo celkem 14 klubů. Ty se nejprve utkaly vzájemně 4× každý s každým (vždy dvakrát na svém hřišti a dvakrát na soupeřově hřišti). Po odehrání těchto 52 utkání se sestavila tabulka (vítězství bylo obodováno 3 body, vítězství v prodloužení či na samostatné nájezdy za 2 body, naopak porážka v prodloužení či na samostatné nájezdy za 1 bod a porážka v základní době nebyla bodována vůbec). Prvních šest týmů postoupilo do playoff přímo, týmy na 7. až 10. místě postoupily do předkola playoff a níže umístěné celky se utkaly ve skupině playout.\n\nV předkole playoff se utkaly tým na 7. místě s týmem na 10. místě a tým na osmém místě s týmem na místě devátém. Do dalších bojů postoupil z dvojice předkola ten celek, který dříve dosáhl tří vítězství. Postoupivší týmy doplnily přímo postupujících šest týmů ve čtvrtfinále playoff, v němž se utkal 1. tým po základní části s týmem postupujícím z předkola, který byl po základní části hůře umístěn. Zbývající postupující z předkola se utkal s týmem na druhém místě a další dvojice vytvořily týmy na 3. a 6. místě, resp. na 4. a 5. místě. Z těchto čtyř dvojic postoupily do dalších bojů celky, jež dříve dosáhly čtyř vítězství. V semifinále se utkal tým postupující ze čtvrtfinále, který byl po základní části nejvýše postaven ze všech čtyř semifinalistů, s týmem postoupivším ze čtvrtfinále, který byl po základní části naopak nejhorším ze všech týmů, jenž do semifinále postoupily. Zbylé dva týmy utvořily druhou dvojici. Do finále postoupil z obou dvojic vždy ten celek, který dosáhl dříve čtyř vítězství. Finále se odehrálo na čtyři vítězná utkání a jeho vítěz získal titul mistra extraligy. Ve všech fázích playoff začínaly boje vždy dvěma utkáními na stadionu lépe postaveného týmu po základní části, dále následovala dvě utkání na hřišti hůře postaveného týmu (kromě předkola, kde mohlo být již po třech zápasech dané série rozhodnuto) a následně se – pokud bylo odehrání těchto utkání nutné – týmy v pořadatelství střídaly, a to vždy po jednom zápase, přičemž se vždy začínalo na hřišti lépe postaveného týmu po základní části.\n\nDo playout si celky přinesly bodové zisky a počty vstřelených i obdržených branek totožné se základní částí a následně se utkaly vzájemně mezi sebou, kdy každý z týmů odehrál 2 utkání s každým z týmů ve skupině playout (jednou coby hostitel utkání, podruhé co by hostující tým). Skupina play out měla tedy celkem 6 kol. Výsledky i bodové zisky (vítězství bylo bodováno 3 body, vítězství v prodloužení či na samostatné nájezdy za 2 body, naopak porážka v prodloužení či na samostatné nájezdy za 1 bod a porážka v základní době nebyla bodována vůbec) byly připočítány k ziskům po základní části a dva nejhorší týmy se utkali s vítěznými semifinalisty playoff první ligy v baráži o setrvání v extralize i pro příští sezónu.\n\nV baráži se střetly dva nejhorší týmy extraligy (po odehrání zápasů skupiny playout) s vítěznými semifinalisty první ligy. Baráž se hrála formou čtyřčlenné skupiny hrané systémem čtyřkolově každý s každým (celkem 12 kol). 1. a 2. tým se pro následující ročník stal extraligovým a 3. a 4. klub si zahrály v následujícím roce 1. ligu.\n\n\nInternetový portál iDNES.cz vyhlašuje za každý odehraný týden hráče, jehož tituluje „Hvězda týdne“:\n\nPoznámky:\n\n1. utkání\n\n2. utkání\n\n3. utkání\n\n4. utkání\n\n5. utkání\n\nDo čtvrtfinále postoupil tým Rytíři Kladno, když zvítězil 3:2 na zápasy.\n\n1. utkání\n\n2. utkání\n\n3. utkání\n\n4. utkání\n\n5. utkání\n\nPátý zápas série mezi HC Mountfield České Budějovice a HC Vítkovice Steel se stal nejdelším zápasem v historii československé nebo české nejvyšší hokejové soutěže. Rozhodující gól padl ve 3. prodloužení v čase 113:51.\n\nDo čtvrtfinále postoupil tým HC Vítkovice Steel, když zvítězil 3:2 na zápasy.\n\n1. utkání\n\n2. utkání\n\n3. utkání\n\n4. utkání\n\n5. utkání\n\n6. utkání\n\nDo semifinále postoupil tým PSG Zlín, když zvítězil 4:2 na zápasy.\n\n1. utkání\n\n2. utkání\n\n3. utkání\n\n4. utkání\n\n5. utkání\n\nDo semifinále postoupil tým HC Slavia Praha, když zvítězil 4:1 na zápasy.\n\n1. utkání\n\n2. utkání\n\n3. utkání\n\n4. utkání\n\n5. utkání\n\n6. utkání\n\n7. utkání\n\nDo semifinále postoupil tým HC Škoda Plzeň, když zvítězil 4:3 na zápasy.\n\n1. utkání\n\n2. utkání\n\n3. utkání\n\n4. utkání\n\n5. utkání\n\n6. utkání\n\n7. utkání\n\nDo semifinále postoupil tým HC Oceláři Třinec, když zvítězil 4:3 na zápasy.\n\n1. utkání\n\n2. utkání\n\n3. utkání\n\n4. utkání\n\n5. utkání\n\n6. utkání\n\nDo finále postoupil tým PSG Zlín, když zvítězil 4:2 na zápasy.\n\n1. utkání\n\n2. utkání\n\n3. utkání\n\n4. utkání\n\n5. utkání\n\n6. utkání\n\nDo finále postoupil tým HC Škoda Plzeň, když zvítězil 4:2 na zápasy.\n\n1. utkání\n\n2. utkání\n\n3. utkání\n\n4. utkání\n\n5. utkání\n\n6. utkání\n\n7. utkání\n\nMistrovský titul získal tým HC Škoda Plzeň, když zvítězil 4:3 na zápasy.\n\n\n\n"}
{"id": "802724", "url": "https://cs.wikipedia.org/wiki?curid=802724", "title": "Richard Týnský", "text": "Richard Týnský\n\nRichard Týnský, vlastním jménem Richard Thierjung, (20. září 1909 Lvov, Ukrajina – 30. října 1974 Brno) byl český dirigent a hudební režisér.\n\nRichard Thierjung se narodil ve Lvově. Byl synem důstojníka, dirigenta vojenské posádkové hudby. Není známo, kdy přesně a z jakých důvodů se rodina přestěhovala do Čech. První konkrétní zmínka o jeho osobě je ze dne 2. září 1924, kdy nastoupil jako nový žák do \"Vojenské hudební školy v Praze\" na Pohořelci. Studoval povinně dva nástroje, křídlovku a housle. 20. července 1926 byl odeslán k pěšímu pluku do Brna. Začátkem třicátých let začal studovat dirigování a skladbu na brněnské konzervatoři u Václava Kaprála a hru na varhany u Františka Michálka. Absolvoval v roce 1939. Ve třicátých letech také začal komponovat. Drobné taneční skladby a písně vycházely v brněnské edici \"Malá harmonie\". V roce 1940 vznikla také jeho patrně nejznámější skladba, \"Toccata frygica\" pro varhany.\n\nV témže roce se stal hudebním režisérem v brněnském rozhlase. V této funkci působil až do roku 1948. Spolupracoval také s \"Filharmonickým souborem Brněnské Besedy\" a v roce 1947 se stal ředitelem a dirigentem tohoto tělesa. V této době také začal používat umělecké jméno \"Týnský\". Komunistický převrat v roce 1948 se dotkl i života skladatele. Musel opustit brněnský rozhlas (rehabilitován byl v roce 1968), ale podařilo se mu získat místo šéfa \"Symfonického orchestru Československého rozhlasu v Bratislavě\", kde působil do roku 1954. V letech 1954–1957 byl ředitelem \"Filharmonie pracujících\" ve Zlíně. V roce 1956 vykonal spolu s delegací československých hudebních umělců umělecké turné do zemí Dálného Východu s úkolem propagovat českou klasickou hudbu a českou a slovenskou soudobou hudbu. Řídil koncerty místních symfonických orchestrů a účastnil se i výuky na čínských a mongolských uměleckých školách.\n\nV roce 1958 se stal dirigentem \"Pomořanského symfonického orchestru\" v Bydhošti v Polsku, kde pracoval tři roky. V roce 1960 se vrátil do Brna jako pedagog na Janáčkově akademii múzických umění. Ještě téhož roku byl habilitován docentem v oboru dirigování a řízení orchestru. \n\n\nKomponoval rovněž hudbu pro vědecké filmy.\n\n\n"}
{"id": "802725", "url": "https://cs.wikipedia.org/wiki?curid=802725", "title": "Seznam členů Zastupitelstva Jihomoravského kraje (volby 2004)", "text": "Seznam členů Zastupitelstva Jihomoravského kraje (volby 2004)\n\nSeznam osob zvolených do Zastupitelstva Jihomoravského kraje v roce 2004.\n\nUstavující zasedání Zastupitelstva Jihomoravského kraje ve volebním období 2004–2008 se konalo 16. prosince 2004.\n"}
{"id": "802738", "url": "https://cs.wikipedia.org/wiki?curid=802738", "title": "Fernando Morientes", "text": "Fernando Morientes\n\nFernando Morientes Sánchez (* 5. dubna 1976, Cilleros, Cáceres) je bývalý španělský fotbalový útočník, který podstatnou část své kariéry strávil v Realu Madrid, se kterým vyhrál třikrát Ligu mistrů a dvakrát španělskou Primera División. V roce 2015 si nazul kopačky opět a hrál za klub Deportivo Santa Ana, který hrál v 5. španělské lize. V červenci 2015 ukončil kariéru.\n\nProfesionální kariéru začal ve věku 17 let za klub Albacete Balompié v 1993. Zde odehrál dvě sezóny, přičemž vstřelil 5 gólů v 22 zápasech. Morientes přestoupil do Realu Zaragoza v roce 1995, kde odehrál dvě sezóny. Zde hrával i střílel góly pravidelně – 30 gólů v 66 zápasech.\n\nJeho výkony za Zaragozu přilákaly vedení bohatého klubu Real Madrid. V létě 1997 přestoupil do tohoto klubu za přibližně 6,6 milionu eur. Zde tvořil úspěšnou útočnou dvojici s Raúlem Gonzálezem. Ve své první sezóně vstřelil 12 branek v 33 zápasech. Také v této sezóně triumfoval Real v Lize mistrů.\n\nNa začátku sezóny 2003-04 proběhlo několik jednání s německým klubem FC Schalke 04, ale neúspěšně, Morientes nakonec odešel na hostování do francouzského klubu AS Monaco. Zde se Morientesovi dařilo, v lize vstřelil v 28 zápasech 10 gólů a zazářil hlavně v Lize mistrů. AS Monaco se překvapivě setkalo ve finále s FC Portem, kterému ale podlehlo. Morientes se s 9 brankami stal nejlepším střelcem soutěže a ironicky jeho gól rozhodl o postupu Monaca přes Real Madrid v čtvrtfinále.\n\nPo návratu do Realu byly jeho možnosti na návrat do základní sestavy omezené příchodem Michaela Owena. V lednu 2005 za 6,3 milionů liber přestoupil do anglického klubu Liverpool FC. Během působení v Realu dokázal Morientes vstřelit 72 gólů v 128 zápasech.\nZa Liverpool debutoval proti rivalům z Manchesteru United a první gól vstřelil 1. února 2005 proti Charltonu Athletic. Liverpool v této sezóně triumfoval v Lize mistrů, ale Morientes nehrál ve finálovém zápase proti AC Milánu.\n\nI když měl Morientes při příchodu do Liverpoolu výbornou reputaci, nedařilo se mu tak, v sezóně 2004-05 vstřelil jen 3 góly.\nV červenci 2006 přestoupil do španělského klubu Valencia CF za přibližně 3 miliony liber.\n\nV roce 2009 přestoupil do francouzského klubu Olympique de Marseille kde v roce 2010 ukončil hráčskou kariéru.\n\nV lednu 2015 ve 38 letech obnovil svojí hráčskou kariéru a začal hrát za klub Deportivo Santa Ana. Ve stejném klubu také hraje jeho syn. V červenci 2015 svoji kariéru ukončil.\n\nReal Madrid\nLiverpool\nValencia\nMarseille\n\n\n"}
{"id": "802742", "url": "https://cs.wikipedia.org/wiki?curid=802742", "title": "The Workshop", "text": "The Workshop\n\nThe Workshop je sedmá epizoda amerického televizního muzikálového seriálu Smash. Epizoda měla premiéru ve vysílání televizní stanice NBC 19. března 2012.\n\nWorkshop muzikálu Marylin se konečně koná. Představitelka hlavní role, Ivy (Megan Hilty) dostane trému. Karen (Katharine McPhee) se musí rozhodnout. Julia (Debra Messing) a Michael (Will Chase) čelí následkům toho, co dělali.\n\nMezi vedlejšími rolemi se objeví Will Chase v roli herce Michaela Swifta.\n\nDne 11. října 2011 bylo oznámeno, že v seriálu bude hostovat známá broadwayská herečka Bernadette Peters. Hraje roli Ivyny (Megan Hilty) matky, Leigh Conroy, která jednou vyhrála cenu Tony, ale \"nyní žije bez své dcery a stále ji připomíná její chyby\". Společně s tím bylo i oznámeno, že si Peters bude v této epizodě zpívat. 15. března 2012 bylo zveřejněno, že bude zpívat píseň \"Everything's Coming Up Roses\" z muzikálu \"Gypsy: A Musical Fable\", kterou předtím zpívala v roce 2003 v broadwayském revivalu tohoto muzikálu.\n\nSoučasně byly v epizodě zahrnuty jiné verze písní, které zazněly již v předchozích epizodách. Konkrétně tedy písní \"Let Me Be Your Star\", \"The 20th Century Fox Mambo\", \"History is Made at Night\" a \"The National Pastime\". V této epizodě bylo poprvé k vidění nové číslo z muzikálu, které zpíval Will Chase s názvem \"On Lexington & 52nd Street\". Jen tato píseň z této epizody byla později vydána jako singl a dostupná ke stažení.\n\nEpizodu v den vysílání sledovalo 6,56 milionů amerických diváků. Získala rating 2,2/6.\n"}
{"id": "802744", "url": "https://cs.wikipedia.org/wiki?curid=802744", "title": "Viktorija Jermoljeva", "text": "Viktorija Jermoljeva\n\nViktorija Jermoljeva ( , narozena 2. listopadu 1978) je ukrajinská pianistka. Zpočátku hrála pouze klasickou hudbu a vyhrála i několik mezinárodních soutěží, ale později se stala slavnou díky svému kanálu Youtube pod přezdívkou „vkgoeswild“. Na svém kanálu má převážně videa slavných rockových písní, které sama přetransformovala pro piáno. Tato videa už viděli miliony lidí. Díky tomuto úspěchu postupně přešla z hraní klasické hudby na rock.\n"}
{"id": "802750", "url": "https://cs.wikipedia.org/wiki?curid=802750", "title": "Morawan", "text": "Morawan\n\nMorawan je německý název českých sídel:\n"}
{"id": "802759", "url": "https://cs.wikipedia.org/wiki?curid=802759", "title": "Obrazy z Rus", "text": "Obrazy z Rus\n\nObrazy z Rus je literární dílo Karla Havlíčka Borovského, které vzniklo na základě jeho osmnáctiměsíčního pobytu v carském Rusku od ledna 1843 do července 1844. Poprvé text vyšel jako příloha v \"Pražských novinách\". Soubor článků ukazuje na autorův myšlenkový přerod z původního rusofila, současně je na textu poznat, že jde o začínajícího autora. \n\n"}
{"id": "802763", "url": "https://cs.wikipedia.org/wiki?curid=802763", "title": "Sulfid inditý", "text": "Sulfid inditý\n\nSulfid inditý je anorganická sloučenina se vzorcem InS. Jedná se o první sloučeninu india, která kdy byla popsána, poprvé byla tato sloučenina popsána roku 1863, kdy bylo také objeveno indium izolací ze sraženiny sulfidu.\n\nJsou známy tři různé polymorfní struktury InS: žlutý α–InS má krychlovou strukturu, červený β–InS čtverečnou strukturu (a je diamagnetický) a struktura γ–InS je vrstevnatá. β modifikace je považována za nejstabilnější modifikaci při pokojové teplotě, přestože v závislosti na způsobu výroby může být přítomna i α modifikace.Sulfid inditý je, stejně jako podobné kovalentní sloučeniny, nerozpustný ve většině rozpouštědel. Je napadán kyselinami a sulfidy a je mírně rozpustný v roztoku NaS.\n\nTradičně se InS připravoval přímou kombinací prvků.Výroba z nestálých komplexních sloučenin india a síry, jako jsou například dithiokarbamáty (např. EtInSCNEt) byla prozkoumána jako metoda vhodná pro techniku chemické depozice z plynné fáze.\n"}
{"id": "802766", "url": "https://cs.wikipedia.org/wiki?curid=802766", "title": "Sonny &amp; Cher", "text": "Sonny &amp; Cher\n\nSonny & Cher bylo americké duo zpěváků pop music a herců tvořené manželským párem Sonny a Cher Bono v letech 1964 až 1977. Pár začal svou kariéru v polovině 60. let jako doprovodní R&B zpěváci pro nahrávky producenta Phila Spectora. Proslavili se v roce 1965 dvěma hity \"Baby Don´t Go\" a \"I Got You Babe\".\n\n"}
{"id": "802771", "url": "https://cs.wikipedia.org/wiki?curid=802771", "title": "Alois Švec", "text": "Alois Švec\n\nJméno a příjmení Alois Švec se může vztahovat k následujícím osobnostem:\n\n"}
{"id": "802772", "url": "https://cs.wikipedia.org/wiki?curid=802772", "title": "Ethyl", "text": "Ethyl\n\nEthyl (ethylová skupina) je hydrofobní alkylovou funkční skupinou. Ethyl vzniká odtržením jednoho vodíkového atomu z ethanu. Má souhrnný vzorec -CH. Někdy se ve vzorcích označuje jako Et.\n\nEthylová skupina se nalézá ve velkém množství organických sloučenin.\n\n\n"}
{"id": "802781", "url": "https://cs.wikipedia.org/wiki?curid=802781", "title": "Yurgovuchia", "text": "Yurgovuchia\n\nYurgovuchia (\"podobný kojotu\") je rodem dávno vyhynulého dromeosauridního dinosaura, který žil v období spodní křídy (asi před 130 až 125 miliony let)na území dnešního Utahu v USA. Menší dravý dinosaurus (délka asi 1,5 metru) byl vzdáleně příbuzný dromeosauridům rodu \"Velociraptor\", \"Utahraptor\" nebo \"Dromaeosaurus\". Jeho zkameněliny byly objeveny roku 2005 ve vrstvách souvrství Cedar Mountain a formálně popsány na jaře roku 2012. Nález představuje velmi nekompletní kostru tvořenou několika obratli a částí pánevní kosti.\n\n"}
{"id": "802787", "url": "https://cs.wikipedia.org/wiki?curid=802787", "title": "The Coup", "text": "The Coup\n\nThe Coup je osmá epizoda amerického televizního muzikálového seriálu Smash. Tato epizoda se poprvé vysílala dne 26. března 2012 na americkém televizním kanálu NBC.\n\nTvůrčí tým muzikálu se srovnává s tím, co se stalo s muzikálem po workshopu. Režisér muzikálu, Derek (Jack Davenport) požádá Karen (Katharine McPhee), aby mu pomohla s předváděním nové písně, která je pro autory muzikálu překvapením. Eileenina (Anjelica Huston) a Jerryho (Michael Cristofer) dcera Katie (Grace Gummer) je překvapí svou nečekanou návštěvou.\n\nMezi hosty v této epizodě patří předně Grace Gummer jako \"Mahatma\" Katie Rand, dcera Eileen a Jerryho. Dále frontman skupiny OneRepublic, Ryan Tedder, který hrál sám sebe a Michael Cristofer jako Eileenin již odcizený manžel, Jerry Rand.\n\nMezi hudební vystoupení v této epizodě patří původní píseň \"Touch Me\", kterou nazpívala Katharine McPhee a složili ji Ryan Tedder, Brent Kutzle, Bonnie McKee a Noel Zancanella. Producentem písně je taktéž Ryan Tedder. Mezi další písně, které v epizodě zazní je cover verze od Briana D'Arcyho Jamese písně \"Three Little Birds\", původně od Boba Marleyho & the Wailers a cover verze od Megan Hilty písně od Sly and the Family Stone, s názvem \"Dance to the Music\". Pouze druhá píseň byla vydána jako singl na iTunes.\n\nEpizodu v den vysílání sledovalo 6,14 milionů amerických diváků a získala rating 2,1/5.\n"}
{"id": "802794", "url": "https://cs.wikipedia.org/wiki?curid=802794", "title": "Zbyněk Kučera Holub", "text": "Zbyněk Kučera Holub\n\nZbyněk Kučera Holub, také Zbyněk Holub nebo Gilgalad (* únor 1980, České Budějovice, Československo) je český prozaik, autor a editor fantasy, pohádek a příběhů napříč žánry.\n\nNarodil se v únoru roku 1980 v Českých Budějovicích. Se svou ženou se seznámil díky hrám typu Larp (live action roleplay).\n\nDíky hrám na hrdiny (RPG) se dostal k prvním literárním pokusům a okolo roku 2000 se začal podílet na tvorbě RPG světa Asterion. V roce 2007 mu z prostředí tohoto fantasy světa vyšla první kniha \"Kaat, aneb Historky Cechu Eldebranských katů\" vyprávějící o mistrech popravčích obdařených nadpřirozenými schopnostmi.\n\nZbyněk napsal nebo jako editor sestavil řadu titulů, ale nevnímá se jako spisovatel – cítí se být „\"klukem, kterého baví psát a občas mu něco vyjde“\".\n\n\n\n\"Příručka Pána jeskyně\" (Altar, 2004) ISBN 80-85979-49-7\n\n\n"}
{"id": "802796", "url": "https://cs.wikipedia.org/wiki?curid=802796", "title": "Maple Valley (Washington)", "text": "Maple Valley (Washington)\n\nMaple Valley je město v okrese King v americkém státě Washington. V roce 2010 mělo 22 684 obyvatel.\n\nÚzemí města bylo poprvé osídleno roku 1879 třemi muži, kteří spravovali zdejší stezku a přivedli sem své rodiny. Když se rozhodovalo o názvu města, hlasovalo se mezi jmény Vine Maple Valley a Maple Ridge. Volení probíhalo vhozením lístku s preferovaným jménem do klobouku. První alternativa získala dvě třetiny hlasů, ale slovo Vine bylo později odstraněno poštou, aby došlo ke zkrácení jména města.\n\nNa počátku své historie bylo město spjato s těžbou uhlí, pilařskými závody pro výrobu domů a železnicí, která přes něj vedla. Do Maple Valley se uhlí dostávalo nejen z jižněji položené obce Black Diamond, ale také z hory Cedar Mountain, která ležela ve městě samotném. Tamní důl byl zavřen až roku 1947. Výstavba Seattlu navíc zablokovala zdejší železnici Northern Pacific, což do dolů i pil přivedlo více pracovníků, kteří se ve městě usadili, a Maple Valley mohlo růst.\n\nMěsto rostlo a v 10. a 20. letech minulého století už mělo vlastní kovářské dílny, hotely, obchody a salóny. Také zde vznikly školy, nejprve však opravdu skromné. V roce 1910 byla otevřena škola o dvou místnostech, brzy ale město potřebovalo větší školu. Roku 1920 byla postavena třípatrová cihlová budova, kterou obsadila střední škola Tahoma High School. Nejednalo se však o indiánský název Mount Rainier, ale spojení začátků názvů obcí Taylor, Hobart a Maple Valley, které škola obsluhovala. Škola stále existuje jako prostřední škola školního obvodu Tahoma.\n\nPo přísunu nových obyvatel ve městě vzkvétalo zemědělství a rybářství, v čele zdejšího zemědělství bylo mléko, drůbež a plody. Oblíbený byl rybolov v řece Cedar.\n\nNa začátku 20. let byla ve městě postavena rovněž letoviska. Jezero Lake Wilderness, na jejímž břehu kdysi stál okresní pilařský závod, se stalo turistickým rychle po otevření Gaffney's Grove s restaurací, tanečním sálem a kluzištěm pro kolečkové bruslení. Později bylo u jezera postaveno i letiště, ubytovna, chalupy, devítijamkové golfové hřiště a bowlingová dráha. V provozu bylo letovisko až do roku 1964.\n\nZvýšený počet automobilů v oblasti způsobil stavbu nových silnic vedoucích do města. Na začátku 60. letech byla mezi Auburnem, Maple Valley a North Bendem postavena silnice Washington State Route 18, kvůli níž muselo být zbořeno nebo přesunuto mnoho významných památek.\n\nMěsto bylo oficiálně začleněno až v srpnu 1997 a nyní se jedná o převážně obytnou obec s obchodními centry, čerpacími stanicemi a domy. Městská historická společnost zaznamenává historii města, ve kterém se také nachází dvě muzea s artefakty jako je první městské hasičské auto nebo fotografie historických míst ve městě a okolí. Staré letovisko Gaffney's Grove je nyní městským parkem, městem prochází turistické stezky, jako například Cedar River Trail. V parku Gaffney's Grove se nachází pláž pro plavce, botanická zahrada a rozlehlé lučiny. Každý červen se zde navíc koná městský festival. V roce 2011 umístil město časopis FamilyCircle mezi deset nejlepších rodinných měst v zemi. V květnu 2012 má být otevřen obchodní komplex Maple Valley Town Square, jehož částí je i supermarket Fred Meyer.\n\nZe 14,5 km², které patří do rozlohy města, tvoří 3 % vodní plocha. Mezi vodní plochy ve městě patří jezera Lake Wilderness, Pipe Lake a Lucernské jezero, městem také protéká potok Rock Creek a jen kousek za hranicemi města se nachází řeka Cedar.\n\nZe 22 684 tisíc obyvatel, kteří město obývali roku 2010, tvořili 86 % běloši, 5 % Asiaté a 2 % Afro-Američané. 6 % obyvatelstva bylo hispánského původu.\n\nMěsto obsluhují policisté zaměstnávaní úřadem okresního šerifa, kteří nosí městské uniformy a řídí auta s logem města. Momentálně je k městu na plný úvazek přiděleno osm strážníků, jeden důstojník a jeden náčelník.\n\n"}
{"id": "802799", "url": "https://cs.wikipedia.org/wiki?curid=802799", "title": "Agnes Tyrrell", "text": "Agnes Tyrrell\n\nAgnes Tyrrell (20. září 1846 Brno – 18. dubna 1883 Brno) byla česká klavíristka a hudební skladatelka anglického původu.\n\nByla dcerou učitele angličtiny v Brně \"Henry Foster Tyrrella\" a jeho české manželky \"Josefiny Kotulánové\". Byla zázračným dítětem. Veřejně vystoupila již ve třech letech, v devíti letech měla vlastní recitál a v šestnácti letech vstoupila na vídeňskou konzervatoř. Studovala kompozici u Otto Kitzlera. První skladby publikovala v roce 1872\n\nZdravotní problémy brzy ukončily její dráhu koncertní klavíristky. Věnovala se v Brně pedagogické a kompoziční práci. Spojovala německou i českou hudební scénu, častokrát vystupovala na koncertech německého \"Brünner Musikvereinu\" i české \"Besedy Brněnské\".\n\nJe považována za jednu z nejvýznamnějších evropských skladatelek a je jedna z mála skladatelek, které před rokem 1900 zkomponovaly symfonii.\n\n\n\n\n\n\n\n\n"}
{"id": "802800", "url": "https://cs.wikipedia.org/wiki?curid=802800", "title": "Polární graf", "text": "Polární graf\n\nPolární graf (potažmo diagram) je v kartografii specifický typ grafu, který se používá při zaznamenávání dat, která vykazují jistou cykličnost, či se u nich zjišťuje směr. U tohoto typu grafu jsou oproti kartézským grafům, které využívají souřadnic (x, y), v obou případech délka, používány tzv. polární souřadnice, kdy jednou z nich je délka (ρ), druhou pak úhel (α).\n\nPolární graf je také známý jako webový graf, graf pavouka, hvězda grafu, pavučina grafu, radar graf.\n\nCharakteristickým znakem grafu je tvar kruhu a souřadnicová sít ve tvaru trsu polopřímek vycházejících z počátku soustavy. Jedna z polopřímek (tzv. základní) představuje osu souřadnic soustavy. Nejčastěji je to polopřímka směřující k hornímu okraji grafu. Od základní polopřímky se hodnoty vynášejí ve směru hodinových ručiček. (Voženílek V., Kaňok J., 2011)\n\nPolární grafy jsou užitečný způsob, jak zobrazovat vícerozměrné pozorování s libovolným počtem proměnných.\n\nPodle autorů Voženílek V., Kaňok J. (2011)\nPodle grafického vyjádření výsledného vztahu do polárních souřadnic je dělíme:\n\nJe nejvhodnější pro vyjádření cyklicky se opakujících časových období, protože na základní polopřímce se potkává první a poslední hodnota znázorňovaného jevu.\n\nVelmi dobře znázorňují sezonnost časových řad (roční období). Liniový graf se dále dělí na otevřený a uzavřený.\n\nOdpovídají sloupcovým grafů v pravoúhlé soustavě, ale s určitými obměnami vzhledem k charakteristickým vlastnostem polárních souřadnic. Nejčastější je použití sloupců stejné šířky sestavené jako paprsky vycházející z počátku souřadnic. Hodnoty znázorňovaného jevu jsou vyjádřeny délkami sloupců, aby se sloupce na začátku neslévaly do jednoho, posunuje se počátek o určitou vzdálenost, ve středu poté vznikne kruh.\n\nZde se objevují jisté komplikace jako modifikace sloupců a to hodnot závislé proměnné.  V tomto případě nemůže být měřítkem délka paprsku. Správným postupem je použití plochy výseče jako způsobu vyjádření hodnot jevu.\n\nData a polární grafy – co by mět tvůrce zvážit (Microsoft TechNet, 2016)\n\n\nPolární grafy byly kritizovány, že se špatně hodí pro rozhodování trade-off. Když jeden graf je větší než druhý na některých proměnných, ale méně na ostatních.\n\nDále je obtížné určit délku jednotlivých paprsků, i když je k dispozici mřížky. Graf by měl být doplněn přehlednou stupnicí/tabulkou.\n\nPolární graf je užitečný diagnostický nástroj pro rychlé získání představy o potenciálních zdrojích znečištění. Rychlost větru je jedním z nejužitečnějších proměnných. Například přízemní koncentrace z komínů mají tendenci dosahovat maxima při vyšších otáčkách větru. Naopak znečištění ze silničního provozu, mívá nejvyšší koncentrace za zhoršených podmínek rychlosti větru. Jiné zdroje, například z leteckých motorů také ukazují rozdílné charakteristiky podle rychlosti větru. (Environmental Research Group, 2016)\n\nPolární graf v Google Earth, lze dostat pomocí SBS Plotter software a finálních úprav ve Photoshopu. Pro vytvoření polárního grafu v Google Earth jsou nutné základní IT znalosti.\n\nPomocí funkce Polarplot3D lze vyrobit 3D polární grafy.\n\nPolarplot3d vyrábí povrchové, drátové a obrysových grafy pro trojrozměrná polární data. Polární osa je nakreslena na pevnou výšku.(Gerrard K., 2006)\n\n"}
{"id": "802803", "url": "https://cs.wikipedia.org/wiki?curid=802803", "title": "Lomský potok (přítok Radčického potoka)", "text": "Lomský potok (přítok Radčického potoka)\n\nLomský potok je drobný vodní tok v okrese Most, stékající s Krušných hor do Mostecké pánve.\n\nPotok pramení v Krušných horách na východních svazích vrchu Loučná (956 m n. m.). Protéká Lomským údolím, kde se nachází stejnojmenná přírodní památka s výskytem vřetence horského. V severní části chráněného území napájí dva zanikající obtokové rybníky. V dolní části města Lom je potok sveden do podzemí a pokračuje pod návsí.\n\nU ČOV se Lomský potok vlévá zleva do přeložky Radčického potoka, která se nazývá Klášterský potok.\n\nKlášterský potok je uměle vzniklý vodní tok pro převedení Radčického, Lomského a Loučenského potoka z předpolí hnědouhelného velkolomu Bílina. Od soutoku s Loučenským potokem je Klášterský potok často označován jako Loučenský. Přeložka vede od Louky u Litvínova přes Lom u Mostu, kolem výsypky Pokrok až do Duchcova. Východně od Duchcova se vlévá zprava do potoka Bouřlivce.\n\nPůvodní tok pokračoval přes již dnes neexistující Libkovice, jihovýchodně od obce ústil do Radčického potoka. Ten pokračoval údolím přes vesnice Jenišův Újezd, Břešťany, Březánky až do Chudeřic a vléval se do Bíliny. Dnes se v těchto místech nachází lom Bílina. Protože ani přeložka potoka není 100% řešení a z okolního předpolí se do původního koryta stále stahuje voda, jsou v předpolí lomu hloubeny odvodňovací příkopy. Ty vodu odvádí jižně do bývalého povodí Radčického potoka a ze zadržovacích nádrží je čerpána zpět do Loučenského potoka.\n\nDélka původního koryta byla 10,8 km, plocha povodí měřila 9,9 km² a průměrný průtok v ústí byl 0,06 m³/s.\n\n"}
{"id": "802805", "url": "https://cs.wikipedia.org/wiki?curid=802805", "title": "Rakousko na Zimních olympijských hrách 1964", "text": "Rakousko na Zimních olympijských hrách 1964\n\nRakousko na Zimních olympijských hrách 1964 v Innsbrucku reprezentovalo 83 sportovců, z toho 69 mužů a 14 žen. Nejmladším účastníkem byla Ingrid Ostler (15 let, 297 dní), nejstarším pak Paul Aste (47 let, 62 dní). Reprezentanti vybojovali 12 medailí, z toho 4 zlaté 5 stříbrných a 3 bronzové.\n\n"}
{"id": "802810", "url": "https://cs.wikipedia.org/wiki?curid=802810", "title": "Mark W. Clark", "text": "Mark W. Clark\n\nMark Wayne Clark (1. května 1896, New York, New York, USA - 17. dubna 1984, Charleston, Jižní Karolína) byl americký generál, absolvent vojenské akademie ve West Pointu, známý především svoji účastí ve druhé světové válce ve Středomoří, zejména v bojích o Itálii.\n\nBěhem první světové války bojoval krátce ve Francii, než byl v srpnu 1917 raněn ve Vogézách. Zbytek války poté strávil ve štábních funkcích.\n\nBěhem druhé světové války se v roce 1942 stal vrchním velitelem amerických sil v Evropě a podílel se na Operaci Torch i na Tuniském tažení. V lednu 1943 byl na vlastní naléhání jmenován velitelem americké 5. armády v jejímž čele zůstal až do prosince 1944. Generál Clark bývá obviňován za problémy při vylodění u Salerna i za neúspěch vylodění u Anzia. Nakonec se jeho armádě podařilo dobýt Řím - i když právě při dobytí Říma měl Clark neuposlechnout rozkaz svého nadřízeného Harolda Alexandra a místo pronásledování ustupujících Němců vyrazit na Řím, jen aby ho získal dříve než Britové. V prosinci 1944 vystřídal maršála Alexandera ve funkci velitele 18. skupiny armád v Itálii.\n\nPo válce byl v letech 1945 - 1947 americkým vrchním komisařem pro Rakousko. Po návratu do vlasti velel 6. armádě.\n\n12. května 1952 převzal velení nad jednotkami OSN v korejské válce od generála Matthewa Ridgwaye a 27. července 1953 podepsal příměří se Severní Koreou.\n\nPo skončení aktivní služby v letech 1954 - 1966 působil jako prezident \"Citadel military academy\" v Charlestonu, a od roku 1969 do 1984 jako prezident \"American Battle Monuments Commission\".\n\nZemřel 17. dubna 1984 v Charlestonu v Jižní Karolíně.\n\n\n\n"}
{"id": "802813", "url": "https://cs.wikipedia.org/wiki?curid=802813", "title": "Rakousko na Zimních olympijských hrách 1960", "text": "Rakousko na Zimních olympijských hrách 1960\n\nRakousko na Zimních olympijských hrách 1960 v Squaw Valley reprezentovalo 26 sportovců, z toho 17 mužů a 9 žen. Nejmladším účastníkem byla Regine Heitzer (16 let, 6 dní), nejstarším pak Walter Steinegger (31 let, 115 dní). Reprezentanti vybojovali 6 medailí, z toho 1 zlatou 2 stříbrné a 3 bronzové.\n\n"}
{"id": "802815", "url": "https://cs.wikipedia.org/wiki?curid=802815", "title": "Preacher – Kazatel", "text": "Preacher – Kazatel\n\nPreacher – Kazatel (v originále Preacher) je americký komiksová série napsaná Garthem Ennisem a ilustrovaná Stevem Dillonem. V USA sérii vydávalo nakladatelství Vertigo (součást DC Comics), a to mezi lety 1995 a 2000. Celá série byla vydána v devíti ucelených svazcích.\n\nCelkem série obsahuje 75 čísel vydaných v komiksových sešitech (66 měsíčních čísel regulérní série, 5 speciálů a 4 čísla limitované série \"Preacher: Saint of Killers\").\n\nKomiks Kazatel spojuje žánry western, gangsterka a fantasy horor. Během četby se čtenář dostane do všech koutů Texasu, USA a zavítá na chvílí i do Francie. Komiks zahrnuje mnoho nadpřirozených či mytických bytostí, jako jsou upíři, Bůh, andělé (serafové a cherubíni), ďábel, démoni a jiné.\n\n\"Preacher\" je příběh o Jessem Custerovi, kazateli, který káže v malém kostelíku v Texasu v městečku Annville. Na začátku příběhu do něj vstoupila nadpřirozená bytost Genesis (kříženec anděla a démona) a jeho život se od základu změnil. Získal božské schopnost, především v přesvědčování ostatních bytostí. Během poznávání získaného daru zjistil, že Bůh opustil své dílo a utekl na zemi. Jesse se proto vydává na smrtelně nebezpečnou cestu hledání Boha. Na cestě ho doprovází bývalá partnerka Tulip O'Hare a původem irský upír Cassidy, se kterým se spřátelil. Společně cestují po území USA a narážejí na různé překážky, například v podobě ďábelského Svatého zabijáka.\n\nKomiks měl být zfilmován již v roce 2002, ale kvůli problémům s rozpočtem a obavám producentů z náboženské kontroverze nebyl dlouho zrealizován. Současným vlastníkem filmových práv je od roku 2008 studio Columbia Pictures.\n\nAž v roce 2016 došlo k natočení pilotního dílu z předpokládané 10dílné první řady televizního seriálu, a to v režii Setha Rogena.\n\nPrvní díl této série začíná v malém městečku Anville, kde Jesse Custer káže. Z nebe spadne bytost zvaná Genesis, posedne Jesseho a srovná kostel se zemí. Dá Jessemu schopnost tzv. \"Hlasu\". Když jím Jesse někomu něco přikáže, musí oběť tento rozkaz bez rozmyslu splnit. Zde se příběh přenese k Tulip O'Hareové, která se živí jako nájemný zabiják, jejíž poslední úkol se nepovede a ukradne auto, ve kterém sedí Cassidy. Společně dorazí ke zbořenému kostelíku a najdou Jesseho Custera. Protože po nich pátrá místní policie, uprchnou do New Yorku, kde se setkají s Cassidyho kontaktem. Posléze se ale ukáže, že jeho přítel je masový vrah. Naši hrdinové vše vyřeší a masového vraha zabijí. První díl končí rozchodem Cassidyho s Jessem a Tulip. Zanedlouho se ale jejich cesty opět zkříží.\n\nPoté, co se cesty hrdinů rozejdou, dostihne Jesseho jeho poskvrněná minulost. V mládí totiž žil se svou babičkou, která mu zabila otce a odtáhla matku kdovíkam. Jesseho s Tulip na jejich cestě chytí dva její poskoci (jménem Jody a T. C.) a odvedou je k Jesseho babičce. Na jejím statku Angelville zastřelí Tulip, z čehož je Jesse úplně zlomený. Tulip se ale zjeví sám Bůh a oživí ji. Přitom Bůh Tulip řekne, že by bylo nerozumné ho hledat a ať na něho Jesse zapomene. Mezitím se Jesse vzchopí a všechny na statku zabije pomocí \"Hlasu\". Opět se shledá s Tulip a oba šťastně opouštějí tuto noční můru.\n\nJesse s Tulip se znovu setkají s Cassidym, který jim řekne, že někdo zabil jeho přítelkyni. Stopy vedou k drogovému dealerovi, který pořádá velké večírky. Naši hrdinové na jeden takový zavítají. Mezitím jde po nich tajná organizace \"Grál\", která touží po \"Hlasu\". Na večírku naleznou drogového dealera a pomstí se mu, avšak Cassidy je při tom tajnou organizací unesen a odvlečen do jejich tajného doupěte ve Francii.\n\nNa začátku této části se Jesse setkává s kamarádem svého otce, který mu vypráví, jak spolu bojovali ve Vietnamu. Poté se děj přesune do Francie, kde Jesse a Tulip hledají Cassidyho. Zjistí polohu tajného doupěte \"Grálu\" a Jesse se sám vydává na Cassidyho záchranu. Zde se objeví takzvaný Svatý Zabiják \"(The Saint of Killers)\" , který byl povolán nebem, aby zabil Genesis. Svatý zabiják je nesmrtelná bytost vybavená dvěma kolty, kterými vše prostřelí a nikdy nemine. Na konci tohoto dílu vypráví Cassidy Jessemu o své minulosti. Jak se ale později ukáže, ne všechno je tak, jak Cassidy vypověděl.\n\nNaši přátelé se vydají do New Orleans, kde hledají zdejšího šamana a kamaráda Cassidyho. S jeho pomocí by měli Jesseho uvést do tranzu, v němž by se měl setkat s Bohem. Mezitím do hotelovém pokoji, kde odpočívá Tulip, vejdou stoupenci skupiny \"Les Enfants du Sang\", kteří jdou po Cassidym, protože je v minulosti odmítl a zesměšnil. Tulip se bez problémů ubrání. Poté se všichni vydají na hřbitov, kde se má rituál uskutečnit. Šaman uvede Jesseho do tranzu a ten se snaží dostat do svého podvědomí, aby mohl komunikovat s Bohem. Mezitím však přijedou \"Les Enfants du Sang\", kteří napadnou hrdiny příběhu, ale ti se opět ubrání.\n\nTento díl začíná v poušti, kam hrdinové přijíždějí. Zde je ale najde \"Grál\" se svou malou armádou. Na scénu přichází Svatý zabiják, kterého Jesse \"Hlasem\" přiměje rozstřílet všechno, co mu zkříží cestu. Jesse a jeho přátelé mezitím uprchnou ukradeným letadlem. \"Grál\" si neví rady a na Svatého zabijáka svrhne bombu. Ten se tomu však pouze zasměje. Tlaková vlna rozkýve letadlo a Jesse z něj vypadne ven. Tulip v domnění, že je Jesse mrtvý, bere prášky a zapijí je alkoholem. Cassidy se snaží co nejlépe se o ni starat. Mezitím se Jesse, dezorientovaný a zmrzačený, potácí pouští. Pád přežil, protože ho Bůh zachránil pod podmínkou, že ho přestane hledat. Jesseho najde bývalý pilot a pomůže mu postavit se zpátky na nohy. Jesse nalezne Cassidyho a Tulip, ale zdálky uvidí, jak se k sobě mají, a tak odejde.\n\nJesse odjíždí do vesničky Salvation (Spása), která leží poblíž jeho rodného města. Zde se setkává s mafiánským bossem, který trýzní obyvatele vesnice. Jesse se proto stane šerifem a začne řešit zdejší problémy. Nakonec všechno vyřeší a navíc najde svoji ztracenou matku. Jesse si zde žije celkem v poklidu, ale vzpomínka na milovanou Tulip ho táhne zpět. Proto se rozhodne odjet zpátky.\n\nTulip uteče od Cassidyho a najde útočiště u své dlouholeté kamarádky. Děj se nyní přemístí do minulosti Tulip, do jejího dětství a dospívání, které strávila s otcem, až do doby, kdy potká Jesseho. Jesse hledá Tulip a najde ji u její kamarádky. Nyní jsou oba šťastní. Jesse začíná pátrat po minulosti Cassidyho a tak najde jeho bývalou partnerku. Ta mu poví o temné stránce Cassidyho minulosti.\n\nV 9. a závěrečném dílu série se sejde Cassidy a Jesse v hospodě, aby si všechno vyříkali. Jesse ale nemůže odpustit Cassidymu, co udělal Tulip, a vyzve ho na souboj. Ještě předtím se Cassidy domluví s Bohem, že dostane z Jesseho Genesis, ale Jesse při tom nesmí zemřít. Bůh s tímto návrhem souhlasí. Organizace \"Grál\" se dozví místo a čas střetnutí a nachystá past. Když nadejde čas střetnutí, začnou spolu Jesse s Cassidym bojovat. Mezitím Tulip kompletně zlikviduje \"Grál\". Cassidy se cítí provinile, a tak se nechá sluncem spálit na popel. Ve stejný okamžik vyletí z Jesseho Genesis. Děj se přesune o pár týdnů dopředu, kdy Jesse s Tulip šťastně odjedou při západu slunce na koni. Cassidy se díky zásahu Boha opět ocitne živý na zemi, ale ne už jako upír, nýbrž jako normální člověk.\nV České republice vydalo příběhy Preacher – Kazatel nakladatelství BB/art.\n\n\nSeriálová adaptace komiksu byla ve výrobě od roku 2013, kdy o ní projevila zájem stanice AMC. Na starosti ji dostali Evan Goldberg, Seth Rogen a Sam Catlin (showrunner). Po zhlédnutí pilotní epizody byl seriál stanicí AMC vybrán k vysílání. První série měla premiéru v polovině roku 2016 a čítá deset epizod. V hlavních rolích: Dominic Cooper (Jesse Custer), Ruth Negga (Tulip O'Hare) a Joe Gilgun (Cassidy).\n\n\n"}
{"id": "802822", "url": "https://cs.wikipedia.org/wiki?curid=802822", "title": "Kostel svatého Františka (Paříž)", "text": "Kostel svatého Františka (Paříž)\n\nKostel svatého Františka v Molitoru (fr. \"Église Saint-François-de-Molitor\") je katolický farní kostel v 16. obvodu v Paříži, v ulici \"Rue Molitor\". Kostel je zasvěcen svatému Františkovi z Assisi a pojmenován po ulici, ve které se nachází.\n\nKardinál a pařížský arcibiskup Jean-Marie Lustiger navrhl s důrazem na dodržování zásad druhého vatikánského koncilu (1962–1965) projekt na vybudování nových kostelů v hlavním městě. Nový kostel nahradil původní kapli kapucínů postavenou v roce 1941. Kostel vysvětil až jeho nástupce arcibiskup André Vingt-Trois dne 18. března 2005.\n\nAutory stavby jsou architekti Callies Corinne a Jean-Marie Duthilleul. Zvonice charakterizuje kostel na dálku a vystupuje nad fasádu přímo z hlavní stavby. To ji odlišuje od jiných staveb vzniklých v Paříži ve stejné době – kostela Notre-Dame-de-l'Arche-d'Alliance v 15. obvodu nebo kaple Panny Marie Moudré ve 13. obvodu. Kostel přiléhá z jihu přímo na ulici. Fasáda je obložená světlým mramorem. Tento bohatý materiál vyznačuje výjimečnost budovy a odlišuje ji od okolních staveb. U základů zvonice na chodníku pasáže oddělující kostel od sousední budovy se nachází socha svatého Františka z Assisi směřujícího k Bohu, jíž autorem je Alain Courtaigne. Socha je vytvořena z jediného bloku bílé žuly z Haliče. Hlavní portál se skládá ze tří dveří zhotovených ze vzácného dřeva (amazakoué), odkud se vstupuje do narthexu oddělující vstup od samotné svatyně. Kostel má 420 míst k sezení a vnitřek ve tvaru elipsy připomíná loď nebo bárku, symbol církve. Podlaha se lehce svažuje k oltáři. Na hlavní ose elipsy jsou postupně uspořádány křtitelnice, oltář, kazatelna a velký pozlacený kříž. Oltář stojí uprostřed elipsy kostela a je obklopen dvěma galeriemi. V malé kapli na pravé straně od vchodu se nachází tabernákulum a plastika \"Snímání z kříže\" ze 14. století.\n\n"}
{"id": "802823", "url": "https://cs.wikipedia.org/wiki?curid=802823", "title": "Rakousko na Zimních olympijských hrách 1956", "text": "Rakousko na Zimních olympijských hrách 1956\n\nRakousko na Zimních olympijských hrách 1956 v Cortina d'Ampezzo reprezentovalo 60 sportovců, z toho 50 mužů a 10 žen. Nejmladším účastníkem byl Ingrid Wendl (15 let, 258 dní), nejstarším pak Karl Wagner (48 let, 271 dní). Reprezentanti vybojovali 11 medailí, z toho 4 zlaté 3 stříbrné a 4 bronzové.\n\n"}
{"id": "802824", "url": "https://cs.wikipedia.org/wiki?curid=802824", "title": "Maurice de Vlaminck", "text": "Maurice de Vlaminck\n\nMaurice de Vlaminck (4. dubna 1876 v Paříži – 11. října 1958 v Rueil-la-Gadelière) byl francouzský malíř období fauvismu a kubismu. Byl též sochařem a spisovatelem, napsal 26 děl – románů, esejí a básní.\n\nByl synem houslisty a klavíristky a své dětství strávil v Le Vésinet. Jeho první malby vznikly kolem roku 1893, ale zpočátku si vydělával na živobytí jako houslista a někdy jako cyklistický závodník. V roce 1896 se oženil se Suzanne Berly, s níž měl tři dcery. Vlaminck byl samouk, který rovněž odmítal učení kopírováním v muzeích, aby nedošlo k oslabení nebo ztráty jeho vlastní inspirace.\n\nV roce 1900 se seznámil s malířem André Derainem, který zůstal jeho přítelem po celý život, a společně si pronajali ateliér v Chatou poblíž Paříže. Období 1900–1905 bylo pro malíře finančně složité, musel živit rodinu, byl nucen seškrabávat starší malby, aby získal nová plátna k malbě. V letech 1902 až 1903 rovněž vydal dva romány, bezmála pornografické, napsané pod vlivem dekadentní estetiky, jež ilustroval André Derain.\n\nV roce 1905 se přestěhoval do Rueil-Malmaison poblíž Paříže. V témže roce se podílel na prvním Salonu nezávislých. Vlaminck byl jeden z malířů, kteří se podíleli na skandálu na Podzimním salonu roku 1905 s názvem \"La cage aux fauves\" (Jeskyně zvířat) spolu s Henri Matissem, André Derainem, Raoulem Dufym aj. Obchodník s uměním Ambroise Vollard se začal zajímat o jeho dílo a v následujícím roce koupil mnoho obrazů a v roce 1908 mu uspořádal výstavu. Vlaminck také navázal styky s Danielem Henrym Kahnweilerem, dalším slavným obchodníkem s uměním. V průběhu následujících let měl několik mezinárodních výstav.\n\nProtože měl Vlaminck tři dcery, nebyl během první světové války poslán na frontu, ale byl přidělen do továrny poblíž Paříže. Na konci války se rozvedl a znovu oženil s Berthe Combes, se kterou měl dvě dcery. V roce 1925 se usadil v Rueil-la-Gadelière, kde žil až do své smrti.\n\nVlaminck byl jedním z prvních sběratelů afrického umění. Se sbíráním začal po roce 1900. Jeho průkopnickou úlohu uznal Guillaume Apollinaire v roce 1912.\n\n"}
{"id": "802828", "url": "https://cs.wikipedia.org/wiki?curid=802828", "title": "André Derain", "text": "André Derain\n\nAndré Derain (10. června 1880 v Chatou – 8. září 1954 v Garches) byl francouzský malíř a sochař, jeden ze zakladatelů fauvismu.\n\nV roce 1898 André Derain vstoupil do \"Académie Camillo\", kde se seznámil s Henri Matissem, který v Louvru vytvářel kopie. V roce 1900 se seznámil s Mauricem de Vlaminckem, se kterým si pronajal ateliér. Začal malovat své první krajiny. Jako samouk navštěvoval mnoho muzeí, kde se vzdělával. Ovlivnil ho Vincent van Gogh a také postimpresionisté, především Paul Cézanne. V roce 1905 spolu s Henri Matissem vytvořili nový styl, který je znám jako fauvismus. Zajímal se i o dekorativní umění: keramiku, dřevěné reliéfy, plastiky apod. V roce 1907 se přestěhoval do Paříže do Bateau-Lavoir, kde potkal Picassa a Matisse, se kterými v roce 1910 odcestoval do Barcelony. Derain ilustroval první básnickou sbírku Guillauma Apollinaira \"L'Enchanteur pourrissant\" (1909) a sbírku básní Maxe Jacoba v roce 1912. V roce 1916 vytvořil ilustrace k první knize André Bretona \"Mont de Piété\".\n\nV roce 1914 po vypuknutí první světové války byl Derain odvelen na frontu. Po válce se vrátil k umění. V roce 1919 vytvořil scénu a kostýmy pro Ruský balet Sergeje Ďagileva, se kterým měl velký úspěch. V roce 1928 získal Carnegieho cenu a začal vystavovat ve světě: Londýn, Berlín, Frankfurt nad Mohanem, Düsseldorf, New York a Cincinnati.\n\nBěhem německé okupace Francie za druhé světové války Derain žil v Paříži a byl podporován Němci jako prestižní symbol francouzské kultury. V roce 1941 přijal pozvání na oficiální návštěvu do Německa. Nacistická propaganda ve velké míře této cesty využila a po válce byl Derain považován za kolaboranta. Po válce se stáhl do dobrovolné samoty. Rok před svou smrtí navrhl výpravu pro \"Lazebníka sevillského\". Poté utrpěl náhlé onemocnění očí. Zemřel 8. září 1954 v důsledku dopravní nehody.\n\n"}
{"id": "802838", "url": "https://cs.wikipedia.org/wiki?curid=802838", "title": "Spravedlnost (Hvězdná brána: Hluboký vesmír)", "text": "Spravedlnost (Hvězdná brána: Hluboký vesmír)\n\nSpravedlnost (v originále Justice) je 1. řady americko-kanadského sci-fi seriálu .\n\nVšichni jsou v šoku, když je seržant Spencer nalezen mrtvý. Podle střelné rány to na první pohled vypadá jako sebevražda, ale zbraň není nikde k nalezení. Dr. Nicholas Rush konstatuje, že podezřelých z vraždy bude mnoho, protože téměř nikdo seržanta Spencera neměl rád. Plukovník Young oznámí svá zjištění posádce v místnosti s bránou. Posádce je nařízeno zůstat u brány a u každého je provedena prohlídka kajuty kvůli nalezení zbraně. Když Eli Wallace objeví zbraň v kajutě plukovníka Younga, ten se stává hlavním podezřelým. Young souhlasí, že se podrobí soudu, který povede Camile Wrayová, aby se civilní a armádní část posádky neobrátili proti sobě. Wrayová kontaktuje Zemi pomocí komunikačních kamenů a je pověřena vedením vyšetřování.\n\nYoung požádá Chloe Armstrongovou, aby jej u soudu obhajovala. Když je vyslýchána TJ, ta prohlásí, že seržant Spencer byl závislý na prášcích a že všechny lékařské důkazy ukazují na sebevraždu. Wrayová toto odmítá s tím, že TJ není forenzní vědec. Soud je ukončen pro nedostatek důkazů výměnou za předání velení Camile Wrayové.\n\nDr. Rush přesvědčí Wrayovou, aby mu předala kontrolu nad vědeckým týmem a volnou ruku pro práci s Antickým křeslem. Při pokusu použít křeslo je zraněn Dr. Jeremy Franklin. To vyvolá roztržku mezi Youngem a Dr. Rushem, kterou ukončuje Wrayová.\n\nPoručík Matthew Scott sděluje Youngovi, že armádní část posádky jej stále považuje za svého veltele.\n\n\"Destiny\" opouští FTL. dr. Adam Brody hlásí Wrayové, že loď vytočila hvězdnou bránu na planetu, a že hodnoty naznačují, že planeta je vhodná pro zkoumání. Když Wrayová chce vyjít ze své kajuty, seržant Greer jí zablokuje cestu a chce vysvětlení, proč on a někteří další byli odvoláni ze služby. Potom Wrayová přijede do místnosti s bránou a jmenuje Dr. Volkera vedoucího mise.\n\nPoručík Scott společně s Elim Wallacem zjistí, že někdo vymazal část záznamu KINa. Poté co Eli obnoví záznamy ze zálohy, na záznamu KINa je vidět, že se poručík Spencer zastřelil sám.\n\nNa plenetě zatím Dr. Caine objeví na vrcholku malého kopce cizí kosmickou loď. Zbývají dvě hodiny než \"Destiny\" opět skočí do FTL. Young opět přebírá velení a s Dr. Rushem se připojí k výsadku. Young nařídí týmu vrátit se zpět na \"Destiny\" a zůstává s Dr. Rushem u cizí lodi. Jakmile jsou sami, řekne Young Dr. Rushovi, že na záznamu KINa bylo vidět jak Dr. Rush bere zbraň Spencerovi. Dr. Rush se přizná a Young jej v následné rvačce praští tak, že Dr. Rush zůstane v bezvědomí.\n\nNěkolik sekund před skokem do FTL prochází bránou pouze plukovník Young a nechává Dr. Rushe na plenetě. Young požádá Eliho, aby vymazal záznam o tom, že Dr. Rush sebral zbraň Spencerovi.\n\nNa plnetě se Dr.Rush pomalu probouzí z bezvědomí a ke své hrůze zjišťuje, že \"Destiny\" odletěla bez něj.\n"}
{"id": "802839", "url": "https://cs.wikipedia.org/wiki?curid=802839", "title": "2 (tramvajová linka v Paříži)", "text": "2 (tramvajová linka v Paříži)\n\nLinka T2 je jednou z linek pařížské tramvajové dopravy. V systému MHD je značena purpurovou barvou. Byla otevřena 2. července 1997 u příležitosti Světových dnů mládeže. Trať prochází územím měst Puteaux, Suresnes, Saint-Cloud, Sèvres, Meudon a Issy-les-Moulineaux jihozápadně od Paříže až k jejím hranicím. Na 13,7 km dlouhém úseku je 17 stanic. Ročně přepraví 19,9 miliónu cestujících. Provozovatelem trati je pařížský dopravní podnik RATP.\n\nTramvajová trať byla otevřena 2. července 1997 mezi nádražím La Défense a stanicí Issy – Val de Seine. Její část mezi zastávkami Puteaux a Issy-Val de Seine byla vedena z větší části na bývalé železnici \"Ligne de Moulineaux\" otevřené roku 1889. Tuto trať využívala až do 21. května 1993 společnost SNCF. Osobní doprava zde byla ovšem zastavena již v roce 1992, posledním uživatelem dráhy byl podnik Renault v Boulogne-Billancourt. Po přestavbě kolejiště na tramvaj předala SNCF dráhu k užívání RATP, ale infrastruktura zůstala v jejím majetku. Po vytvoření společnosti RFF je tato dnešním majitelem trati.\nDne 21. listopadu 2009 bylo otevřeno první prodloužení tratě. Linka T2 byla ze své tehdejší konečné Issy – Val de Seine prodloužena východním směrem o 2,3 km se čtyřmi zastávkami až k jižním hranicím Paříže na Porte de Versailles. Tím se dosáhlo možnosti přestupu na linku T3 a linku 12 metra. Oproti zbývající trati byl tento úsek vybudován na silnici na samostatném kolejišti odděleném od ostatní dopravy.\n\nVe výstavbě je 4,2 km dlouhé prodloužení se sedmi novými stanicemi ze současné konečné stanice La Défense směrem na sever na území města Colombes, kde bude umožněn přestup na železnici. Po překročení Seiny skončí trať ve městě Bezons. Uvedení do provozu je plánováno na rok 2012.\n\nTrať je dlouhá 13,7 km a spojuje čtvrť La Défense s okrajem Paříže v Porte de Versailles. Trať vede převážně na upravené železniční trati, takže má v některých úsecích charakter příměstské železnice. Vede přes města Puteaux, Suresnes, Saint-Cloud, Sèvres, Meudon a Issy-les-Moulineaux do 15. pařížského obvodu. Doba cesty po celé trati trvá 32 minuty.\nPři uvedení do provozu v roce 1997 byly nasazeny vozy typu \"TFS\" (Tramway français standard) výrobce Alstom. Brzy se ale ukázalo, že jejich kapacita je nedostačující. Byly proto přesunuty na tramvajovou linku 1 a na trať byly nasazeny vozy \"Citadis-302\" téhož výrobce. Tyto soupravy jsou 32,2 m dlouhé a 2,4 m široké a pojmou 213 pasažérů.\n\nKvůli velkém nárůstu počtu cestujících jezdí vozy od roku 2005 ve dvojici, čímž se dopravní kapacita zdvojnásobila. K tomu byly objednány další vozy, u kterých je spřáhlo zakryto, takže byla nutná změna čelního designu. Následně byly starší vozy postupně upraveny do nového vzhledu.\n\n"}
{"id": "802840", "url": "https://cs.wikipedia.org/wiki?curid=802840", "title": "Rakousko na Zimních olympijských hrách 1952", "text": "Rakousko na Zimních olympijských hrách 1952\n\nRakousko na Zimních olympijských hrách 1952 v Oslu reprezentovalo 39 sportovců, z toho 31 mužů a 8 žen. Nejmladším účastníkem byl Sissy Schwarz (15 let, 273 dní), nejstarším pak Heinz Hoppichler (46 let, 147 dní). Reprezentanti vybojovali 11 medailí, z toho 4 zlaté 3 stříbrné a 4 bronzové.\n\n"}
{"id": "802842", "url": "https://cs.wikipedia.org/wiki?curid=802842", "title": "Pevnost Gori", "text": "Pevnost Gori\n\nPevnost Gori (gruzínsky გორის ციხე – \"Goris Cike\") je středověká oválná citadela na vrcholu skalnatého kopce v centru města Gori v Gruzii, v blízkosti muzea J. V. Stalina.\n\nV záznamech se poprvé objevuje ve 13. století, ale archeologický průzkum ukázal, že k opevňování kopce docházelo již v posledním století před naším letopočtem. Tvrz kontrolovala hlavní strategické a ekonomické trasy a byla zde umístěna silná posádka. V 16. století získali pevnost na úkor vystrašeného Tbilisi Osmané. Ta pak měnila neustále nadvládu mezi Turky, Gruzíny a Peršany. Citadela získala dnešní podobu ve 30. letech 17. století za gruzínského krále Rostoma Chani (gruzínsky: როსტომ ხანი; 1565–1658) a později Heraclia II. (gruzínsky ერეკლე II – \"Erekle II\"; 1720–1798) v roce 1774. Po ruské anexi Gruzie v roce 1801 byla tvrz obsazena ruským praporem granátníků, pak ale její význam postupně klesal, až její obranný význam zanikl úplně. Pevnost nakonec byla vážně poškozena při zemětřesení v roce 1920.\n"}
{"id": "802847", "url": "https://cs.wikipedia.org/wiki?curid=802847", "title": "G. I. Joe", "text": "G. I. Joe\n\nG. I. Joe je americký akční sci-fi film na motivy plastových figurek bojovníků od společnosti Hasbro. Série pokračuje filmem .\n\nG. I. Joe je mezinárodní špionážní organizace která potírá zločin. Jejich bojovníci jsou nejlépe cvičení vojáci planety. K nim se přidává voják Duke který byl přepaden zabijáky když přepravoval zbraně vědce McCullena do sídla NATO. Život mu zachránila právě jednotka G. I. Joe. Co začne jako vyšetřování milionového podvodu skončí děsivě. Společně odhalí tajemnou organizaci Cobra, která hodlá zničit svět použitím nejmodernějších technologií, nebezpečného šílence, který si říká Commander, i to, co bylo dávno promlčeno. Nakonec je unesen prezident.\n\n\n\n"}
{"id": "802850", "url": "https://cs.wikipedia.org/wiki?curid=802850", "title": "Milan Kubát", "text": "Milan Kubát\n\nMilan Kubát (* 20. ledna 1927 Bratislava) byl český a československý elektroinženýr, vysokoškolský učitel, politik Komunistické strany Československa, ministr elektrotechnického průmyslu ČSSR a poslanec Sněmovny lidu Federálního shromáždění za normalizace.\n\nVyučil se elektromechanikem v ČKD Praha. V roce 1951 absolvoval ČVUT. Pracoval potom ve Výzkumném ústavu silnoproudé elektrotechniky v Běchovicích a v ČKD Praha. V letech 1962-1965 zastával funkci technického náměstka VHJ ČKD Praha. Od roku 1956 působil i jako vysokoškolský pedagog. Zabýval se výkonovou polovodičovou elektronikou a mikroelektronikou. Patřil mezi zakladatele průmyslové výroby polovodičové techniky v Československu. V roce 1974 byl jmenován profesorem ČVUT. Zasedal v kolegiích ČSAV.\n\nV roce 1960 se stal laureátem Státní ceny Klementa Gottwalda, roku 1977 získal Vyznamenání Za zásluhy o výstavbu. Od roku 1968 byl náměstkem ministra těžebního průmyslu, v letech 1969-1970 náměstkem federálního ministra-předsedy Federálního výboru pro průmyslu a v letech 1971-1979 náměstkem ministra pro technický a investiční rozvoj ČSSR. Od roku 1979 se stal členem vlády jako ministr elektrotechnického průmyslu ČSSR. Tento post zastával v třetí vládě Lubomíra Štrougala, čtvrté vládě Lubomíra Štrougala a páté vládě Lubomíra Štrougala až do roku 1988.\n\nK roku 1979 se uvádí jako předseda Obvodního výboru Svazu československo-sovětského přátelství v Praze 2. Angažoval se i stranicky. Byl členem předsednictva Obvodního výboru KSČ a členem ekonomických komisí městského výboru KSČ i Ústředního výboru KSČ. XVII. sjezd KSČ ho zvolil kandidátem Ústředního výboru KSČ.\nVe volbách roku 1986 zasedl za KSČ do Sněmovny lidu. Ač české národnosti, byl zvolen za slovenský obvod (volební obvod č. 139 – Petržalka, Bratislava). Ve Federálním shromáždění setrval do ledna 1990, kdy rezignoval v rámci procesu kooptací do Federálního shromáždění po sametové revoluci.\n\n"}
{"id": "802851", "url": "https://cs.wikipedia.org/wiki?curid=802851", "title": "G. I. Joe: Odveta", "text": "G. I. Joe: Odveta\n\nG. I. Joe: Odveta je americký vědecko-fantastický akční film z roku 2013 a je pokračováním filmu \"G. I. Joe\" z roku 2009. Byl napsán tvůrci \"Zombielandu\" na motivy komiksu a figurek G. I. Joe od společnosti Hasbro. Původně měl film vyjít v červnu roku 2012, ale byl odložen z důvodu zvýšení zájmu trhu a převádění filmu do 3D. Oficiální datum vydání v Severní Americe bylo 28. března 2013. Ohlasy na film byly zprvu negativní, ale všechny pochybnosti vyvrátil obrovský úspěch a zisk, který činil přes 375 milionů dollarů.\n\n\n\n"}
{"id": "802853", "url": "https://cs.wikipedia.org/wiki?curid=802853", "title": "Rakousko na Zimních olympijských hrách 1948", "text": "Rakousko na Zimních olympijských hrách 1948\n\nRakousko na Zimních olympijských hrách 1948 v St. Moritz reprezentovalo 54 sportovců, z toho 42 mužů a 12 žen. Nejmladším účastníkem byl Fredl Huber (17 let, 290 dní), nejstarším pak Hugo Kuranda (37 let, 250 dní). Reprezentanti vybojovali 8 medailí, z toho 1 zlatou 3 stříbrné a 4 bronzové.\n\n"}
{"id": "802854", "url": "https://cs.wikipedia.org/wiki?curid=802854", "title": "S.T.S.", "text": "S.T.S.\n\nS.T.S. je rakouská hudební skupina tvořená třemi členy Gertem Steinbäckerem, Günterem Timischlem a Schiffkowitzem (vlastním jménem Helmut Röhrling). Všichni tři pocházejí ze Štýrska, ve svých písních často využívají místní dialekt. Všichni hrají na akustické kytary a jsou vokalisty. Původně vystupovali pouze jako trio doplněné klávesistou Ewaldem Beitem. Od devadesátých let vystupují s doprovodnou skupinou (baskytara, bicí, žestě).\n\n\n\n\n\n"}
{"id": "802857", "url": "https://cs.wikipedia.org/wiki?curid=802857", "title": "Kanton Thouars-1", "text": "Kanton Thouars-1\n\nKanton Thouars-1 (fr. \"Canton de Thouars-1\") je francouzský kanton v departementu Deux-Sèvres v regionu Poitou-Charentes. Skládá se z 12 obcí.\n\n"}
{"id": "802858", "url": "https://cs.wikipedia.org/wiki?curid=802858", "title": "Kanton Thouars-2", "text": "Kanton Thouars-2\n\nKanton Thouars-2 (fr. \"Canton de Thouars-2\") je francouzský kanton v departementu Deux-Sèvres v regionu Poitou-Charentes. Skládá se z osmi obcí.\n\n"}
{"id": "802859", "url": "https://cs.wikipedia.org/wiki?curid=802859", "title": "José Manuel Pinto", "text": "José Manuel Pinto\n\nJosé Manuel Pinto Colorado (* 8. listopadu 1975, El Puerto de Santa María, Španělsko) je bývalý španělský fotbalový brankář.\n\naktualizováno: 28.5.2013\nZatím poslední Pintův přírůstek do rodiny, Nathan, se narodil 23. července 2012.\n\n"}
{"id": "802860", "url": "https://cs.wikipedia.org/wiki?curid=802860", "title": "Kanton Saint-Maixent-l'École-1", "text": "Kanton Saint-Maixent-l'École-1\n\nKanton Saint-Maixent-l'École-1 (fr. \"Canton de Saint-Maixent-l'École-1\") je francouzský kanton v departementu Deux-Sèvres v regionu Poitou-Charentes. Skládá se ze sedmi obcí.\n\n"}
{"id": "802863", "url": "https://cs.wikipedia.org/wiki?curid=802863", "title": "Kanton Saint-Maixent-l'École-2", "text": "Kanton Saint-Maixent-l'École-2\n\nKanton Saint-Maixent-l'École-2 (fr. \"Canton de Saint-Maixent-l'École-2\") je francouzský kanton v departementu Deux-Sèvres v regionu Poitou-Charentes. Skládá se ze sedmi obcí.\n\n"}
{"id": "802865", "url": "https://cs.wikipedia.org/wiki?curid=802865", "title": "Kanton Niort-Est", "text": "Kanton Niort-Est\n\nKanton Niort-Est (fr. \"Canton de Niort-Est\") je francouzský kanton v departementu Deux-Sèvres v regionu Poitou-Charentes. Skládá se pouze z východní části města Niort.\n"}
{"id": "802866", "url": "https://cs.wikipedia.org/wiki?curid=802866", "title": "Kanton Niort-Nord", "text": "Kanton Niort-Nord\n\nKanton Niort-Nord (fr. \"Canton de Niort-Nord\") je francouzský kanton v departementu Deux-Sèvres v regionu Poitou-Charentes. Skládá se ze sedmi obcí.\n\n"}
{"id": "802867", "url": "https://cs.wikipedia.org/wiki?curid=802867", "title": "Kanton Niort-Ouest", "text": "Kanton Niort-Ouest\n\nKanton Niort-Ouest (fr. \"Canton de Niort-Ouest\") je francouzský kanton v departementu Deux-Sèvres v regionu Poitou-Charentes. Skládá se ze tří obcí.\n\n"}
{"id": "802868", "url": "https://cs.wikipedia.org/wiki?curid=802868", "title": "Rakousko na Zimních olympijských hrách 1936", "text": "Rakousko na Zimních olympijských hrách 1936\n\nRakousko na Zimních olympijských hrách 1936 v Garmisch-Partenkirchen reprezentovalo 60 sportovců, z toho 50 mužů a 10 žen. Nejmladším účastníkem byl Hedy Stenuf (13 let, 208 dní), nejstarším pak Franz Lorenz (39 let, 7 dní). Reprezentanti vybojovali 8 medailí, z toho 1 zlatou 3 stříbrné a 4 bronzové.\n\n"}
{"id": "802870", "url": "https://cs.wikipedia.org/wiki?curid=802870", "title": "Volejbal na Letních olympijských hrách 1972", "text": "Volejbal na Letních olympijských hrách 1972\n\nTurnaj se odehrál v rámci XXI. olympijských her ve dnech 27.-9. října 1972 v Mnichově.\n\nTurnaje se zúčastnilo 12 mužstev, rozdělených do dvou šestičlenných skupin. První dvě mužstva postopili do play off, týmy na třetím a čtvrtém místě hráli o páté až osmé místo, týmy na pátém a šestém místě hráli o deváté resp. jedenácté místo atd. Olympijským vítězem se stalo mužstvo Japonska.\n\n SSSR - Tunisko 3:0 (15:10, 15:6, 15:4)\n\n27. srpna 1972 (10:00) – Mnichov\n\n27. srpna 1972 (14:00) – Mnichov\n\n27. srpna 1972 (19:30) – Mnichov\n\n29. srpna 1972 (10:00) – Mnichov\n\n29. srpna 1972 (14:00) – Mnichov\n\n29. srpna 1972 (19:30) – Mnichov\n\n31. srpna 1972 (10:00) – Mnichov\n\n31. srpna 1972 (14:00) – Mnichov\n\n31. srpna 1972(19:30) – Mnichov\n\n2. září 1972 (10:00) –Mnichov\n\n2. září 1972 (14:00) – Mnichov\n\n2. září 1972 (19:30) – Mnichov\n\n5. září 1972 (9:00) – Mnichov\n\n5. září 1972 (10:30) – Mnichov\n\n5. září 1972 (14:00) – Mnichov\n NDR - Kuba 3:0 (15:7, 15:13, 15:7)\n\n28. srpna 1972 (10:00) – Mnichov\n\n28. srpna 1972 (14:00) – Mnichov\n\n28. srpna 1972 (19:30) – Mnichov\n\n30. srpna 1972 (10:00) – Mnichov\n\n30. srpna 1972 (14:00) – Mnichov\n\n30. srpna 1972 (19:30) – Mnichov\n\n1. září 1972 (10:00) – Mnichov\n\n1. září 1972 (14:00) – Mnichov\n\n1. září 1972 (19:30) – Mnichov\n\n3. září 1972 (10:00) – Mnichov\n\n3. září 1972 (14:00) – Mnichov\n\n3. září 1972 (19:30) – Mnichov\n\n5. září 1972 (15:30) – Mnichov\n\n5. září 1972 (19:30) – Mnichov\n\n5. září 1972 (21:00) – Mnichov\n\n Japonsko - Bulharsko 3:2 (13:15, 9:15, 15:9, 15:9, 15:12)\n\n8. září 1972 (15:30) – Mnichov\n\n8. září 1972 (19:30) – Mnichov\n\n Japonsko - NDR 3:1 (11:15, 15:2, 15:10, 15:10)\n\n9. září 1972 (21:00) – Mnichov\n\n SSSR - Bulharsko 3:0 (15:11, 15:8, 15:13)\n\n9. září 1972 (19:30) – Mnichov\n\n Rumunsko - Korejská republika 3:0 (15:12, 15:7, 15:8)\n\n8. září 1972 (14:00) – Mnichov\n\n8. září 1972 (15:30) – Mnichov\n\n Rumunsko - Československo 3:1 (8:15, 15:7, 15:10, 16:14)\n\n9. září 1972 (15:30) – Mnichov\n\n Korejská republika - Brazílie 3:0 (18:16, 15:7, 15:5)\n\n9. září 1972 (14:00) – Mnichov\n\n Polsko - Kuba 3:0 (15:2, 15:7, 15:13)\n\n9. září 1972 (10:00) – Mnichov\n\n SRN - Korejská republika 3:1 (15:5, 14:16, 15:4, 15:9)\n\n8. září 1972 (21:00) – Mnichov\n1. Japonsko\n2. NDR\n3. SSSR\n6. Československo\n\nTrenéři: Karel Láznička a Zdeněk Malý.\n\nTurnaj se odehrál v rámci XXI. olympijských her ve dnech 27.-9. října 1972 v Mnichově.\n\nTurnaje se zúčastnilo 8 družstev, rozdělených do dvou čtyřčlenných skupin. První dva postopili do play off, týmy na třetím a čtvrtém místě hrály o 5. resp. 7. místo. Olympijským vítězem se stalo družstvo Sovětského svazu.\n\n Maďarsko - SRN 3:0 (15:8, 15:11, 15:9)\n\n27. srpna 1972 (15:30) – Mnichov\n\n27. srpna 1972 (21:00) – Mnichov\n\n29. srpna 1972 (15:30) – Mnichov\n\n29. srpna 1972 (21:00) – Mnichov\n\n31. srpna 1972 (15:30) – Mnichov\n\n31. srpna 1972 (21:00) – Mnichov\n KLDR - Kuba 3:0 (15:1, 15:8, 15:3)\n\n28. srpna 1972 (15:30) – Mnichov\n\n28. srpna 1972 (21:00)– Mnichov\n\n30. srpna 1972 (15:30) – Mnichov\n\n30. srpna 1972 (21:00) – Mnichov\n\n1. září 1972(15:30) – Mnichov\n\n1. září 1972 (21:00) – Mnichov\n Japonsko - Korejská republika 3:0 (15:3, 15:5, 15:9)\n\n3. září 1972 (15:30) – Mnichov\n\n3. září 1972 (21:00) – Mnichov\n\n SSSR - Japonsko 3:2 (15:11 4:15, 15:11, 9:15, 15:11)\n\n7. září 1972 (21:00) – Mnichov\n\n KLDR - Korejská republika 3:0 (15:7, 15:9, 15:9)\n\n7. září 1972 (19:30) – Mnichov\n\n Kuba - SRN 3:0 (15:11, 15:13, 17:15)\n\n2. září 1972 (15:30) – Mnichov\n\n2. září 1972 (21:00) – Mnichov\n\n Maďarsko - Kuba 3:2 (13:15, 14:16, 16:14, 15:5, 15:11)\n\n7. září 1972 (15:30) – Mnichov\n\n Československo - SRN 3:0 (15:13, 15:4, 16:14)\n\n7. září 1972 (14:00) – Mnichov\n1. SSSR\n2. Japonsko\n3. KLDR\n7. Československo\n\nTrenér: Stanislav Šneberger\n\n\n"}
{"id": "802871", "url": "https://cs.wikipedia.org/wiki?curid=802871", "title": "Kanton Ambérieu-en-Bugey", "text": "Kanton Ambérieu-en-Bugey\n\nKanton Ambérieu-en-Bugey (fr. \"Canton d'Ambérieu-en-Bugey\") je francouzský kanton v departementu Ain v regionu Rhône-Alpes. Skládá se z 18 obcí. Před reformou kantonů 2014 se skládal z 8 obcí.\n\nod roku 2015:\npřed rokem 2015:\n\n"}
{"id": "802873", "url": "https://cs.wikipedia.org/wiki?curid=802873", "title": "Petr Kučera (novinář)", "text": "Petr Kučera (novinář)\n\nPetr Kučera (* 29. června 1947 Liberec) je český historik a novinář, bývalý československý politik Občanského fóra, později za Občanské hnutí a Sociální demokracii, poslanec Sněmovny lidu a Sněmovny národů Federálního shromáždění po sametové revoluci.\n\nProfesně byl k roku 1990 uváděn jako redaktor \"Svobodného slova\", člen Československé strany socialistické, bytem Praha. Uvnitř Československé strany socialistické pak v listopadu 1989 zakládal Občanské fórum.\n\nV jeho domě v pražské Šárce byl v létě 1989, za účasti přibližně 50 lidí převážně z akademického prostředí, oficiálně založen Kruh nezávislé inteligence. Zúčastnil se zakládající schůze Občanského fóra v Činoherním klubu v neděli 19.11.1989. Při prvních spontánních demonstracích na Václavském náměstí po 17. listopadu 1989 Petr Kučera umožnil řečníkům oslovit shromážděné z balkónu nakl. Melantrich.\n\nV lednu 1990 zasedl v rámci procesu kooptací do Federálního shromáždění po sametové revoluci do Sněmovny lidu (volební obvod č. 77 – Semily, Východočeský kraj), nyní jako bezpartijní poslanec, respektive poslanec za Občanské fórum. Na jaře 1990 patřil spolu s Janem Urbanem k hlavním postavám Občanského fóra, které se na svém sněmu v březnu 1990 poprvé zformovalo jako organizovaná politická síla pracující na programových tezích. Mandát za OF obhájil ve volbách roku 1990. Po rozpadu Občanského fóra přešel do parlamentního klubu Občanského hnutí. Ve volbách roku 1992 přešel do české části Sněmovny národů, nyní již jako člen Československé sociální demokracie. Ve Federálním shromáždění setrval do zániku Československa v prosinci 1992.\n\nV roce 1993 ještě inicioval v rámci Občanského hnutí vznik Radikálně liberální frakce, která chtěla OH přetvořit na hlavní politickou konkurenci ODS a transformovat ho na standardní politickou stranu. Frakce ovšem svého cíle nedosáhla. Pak se již angažoval v sociální demokracii. Po roce 1993 patřil v rámci ČSSD s Petrou Buzkovou k představitelům křídla kritického vůči politice Miloše Zemana, jehož přivedl do Občanského fóra i aktivní politiky, když mu v parlamentních volbách 1990 nabídl kandidaturu ve středních Čechách. \n\nV roce 1997 koupil spolu s manželkou Magdou Kučerovou zchátralý zámek Nové Hrady, který následně zrekonstruovali a zpřístupnili veřejnosti.\n\n"}
{"id": "802874", "url": "https://cs.wikipedia.org/wiki?curid=802874", "title": "Kanton Bâgé-le-Châtel", "text": "Kanton Bâgé-le-Châtel\n\nKanton Bâgé-le-Châtel (fr. \"Canton de Bâgé-le-Châtel\") byl francouzský kanton v departementu Ain v regionu Rhône-Alpes. Skládal se z 10 obcí. Zrušen byl po reformě kantonů 2014.\n\n"}
{"id": "802875", "url": "https://cs.wikipedia.org/wiki?curid=802875", "title": "Hell on Earth", "text": "Hell on Earth\n\nHell on Earth je devátá epizoda amerického televizního muzikálového seriálu Smash. Epizoda se poprvé vysílala 2. dubna 2012.\n\nJulia (Debra Messing) a Tom (Christian Borle) přijdou s novým nápadem na název na znovuobnovený muzikál. Karen (Katharine McPhee) a Ivy (Megan Hilty) se účastní konkurzu na reklamu na pomerančový džus, roli v reklamě nakonec získá Karen. Frank (Brian D'Arcy James) se dozví o milostném poměru Julie a Michaela. Ivy se dozví, že bude v muzikálu nahrazena celebritou, a tak se opíjí právě v dobu, kdy má vystupovat v muzikálu \"Heaven on Earth\" a na scéně ztropí scénu. To všechno uvidí Karen a rozhodne se Ivy pomoci.\n\nMichael Riedel, divadelní kritik pro New York Post, který byl zmíněn v pilotní dílu má v této epizodě cameo a hraje sám sebe. Dvojnásobný držitel cen Tony, Norbert Leo Butz, hraje v epizodě sám sebe, když hraje hlavní roli v muzikálu \"Heaven on Earth\".\n\nV epizodě zazní cover verze od Megan Hilty a Katharine McPhee písně od Rihanny s názvem \"Cheers (Drink to That)\". Další píseň, která v této epizodě zazněla byla původní píseň \"The Higher You Get, the Farther You Fall\", kterou zpíval Norbert Leo Butz ve fiktivním muzikálu \"Heaven on Earth\".\n\nEpizodu v den vysílání sledovalo 6,03 milionů amerických diváků a získala rating 2,1/5.\n\nInternetový server A.V. Club dal epizodě známku 2+. Popsal ji jako \"lepší než vše, co bylo v seriálu od pilotního dílu\".\n"}
{"id": "802876", "url": "https://cs.wikipedia.org/wiki?curid=802876", "title": "Kanton Bellegarde-sur-Valserine", "text": "Kanton Bellegarde-sur-Valserine\n\nKanton Bellegarde-sur-Valserine (fr. \"Canton de Bellegarde-sur-Valserine\") je francouzský kanton v departementu Ain v regionu Rhône-Alpes. Skládá se z 15 obcí. Před reformou kantonů 2014 se skládal z 12 obcí.\n\nod roku 2015:\n\npřed rokem 2015:\n"}
{"id": "802877", "url": "https://cs.wikipedia.org/wiki?curid=802877", "title": "Jesus Freaks", "text": "Jesus Freaks\n\nJesus Freaks je křesťanské hnutí mladých lidí, mající své kořeny ve hnutí Jesus Movement. To bylo založeno koncem šedesátých let v USA, jakožto hlavní křesťanský element v subkultuře hippies, členové byli nazýváni \"Jesus People\" nebo právě \"Jesus Freaks\".\nSamotné hnutí Jesus Freaks vzniklo v září 1991 v německém Hamburku, zakladatelem je pastor Martin Dreyer. Od roku 1994 funguje jako nezisková organizace Jesus Freaks International se sídlem v Berlíně.\nSoučasní Jesus Freaks mají hlavní základnu v Německu, dále v Rakousku a Švýcarsku, dohromady zastřešují přes 100 sborů.\nHnutí se orientuje zejména na mladé lidi a jejich subkultury (punk, metal, hip-hop ...), od r. 1995 pořádá obzvláště mezi touto mládeží velmi oblíbený festival Freakstock, jeden z největších svého druhu v Evropě.\nZnakem společenství je Alfa a Omega, symbolizující Ježíše Krista dle biblického \"\"Já jsem Alfa i Omega, počátek i konec\"\" (Zj 21,6).\n\nOd konce 90.let bylo v ČR zaznamenáno několik pokusů o vznik podobného hnutí. V roce 2004 vzniklo v Hradci Králové první takové oficiální uskupení (občanské sdružení) nazvané Jesusfreax CZ. Toto sdružení pořádalo v letech 2005 - 2010 českou obdobu festivalu Freakstock, nazvanou Freakfest a aktivně spolupracovalo s Jesus Freaks v Německu i podobnými festivaly jako byl Freakfest. Po rozpadu hradeckých Jesusfreax hnutí v ČR funguje na neoficiální bázi, setkávalo se v podobě tzv. Freakparty a také v rámci jednotlivých festivalů. Aktivně se do činnosti JF ČR zapojuje asi 20 osob. Mediálně nejznámější postavou české JF scény je Alexandr Flek, spoluautor Bible 21 - moderního biblického překladu.\n\nOd roku 2015 organizují lidé z této komunity a jejich přátelé festival Meziprostor alias \"Setkání mezi nebem a podzemím\", jehož sídlem je kultovní místo českého undergroundu, tzv. Skalákův mlýn v Meziříčku u Želetavy.\n"}
{"id": "802878", "url": "https://cs.wikipedia.org/wiki?curid=802878", "title": "Zdeněk Kučera (politik)", "text": "Zdeněk Kučera (politik)\n\nZdeněk Kučera (2. dubna 1941 - 22. března 1989) byl český a československý politik Komunistické strany Československa a poslanec Sněmovny lidu Federálního shromáždění za normalizace.\n\nK roku 1986 se profesně uvádí jako vedoucí dílen podniku Ve volbách roku 1986 zasedl za KSČ do Sněmovny lidu (volební obvod č. 133 - Vsetín, Severomoravský kraj). Ve Federálním shromáždění setrval do své smrti roku 1989.\n\n"}
{"id": "802879", "url": "https://cs.wikipedia.org/wiki?curid=802879", "title": "Zdeněk Kučera", "text": "Zdeněk Kučera\n\nJméno a příjmení Zdeněk Kučera má více nositelů:\n\n"}
{"id": "802881", "url": "https://cs.wikipedia.org/wiki?curid=802881", "title": "Pulitzer Prize for Photography", "text": "Pulitzer Prize for Photography\n\nOcenění Pulitzer Prize for Photography, česky Pulitzerova cena za fotografii, byla součást americké Pulitzerovy ceny od roku 1942 do roku 1968. Ocenění bylo udělováno za významný přínos v černobílé nebo barevné fotografii. Od roku 1969 se jediná kategorie - Pulitzer Prize for Photography - rozdělila na spot news (od roku 2000 breaking news) a feature photography. Pulitzerova komise s oceněním vydává také oficiální zprávu vysvětlující důvody pro udělení.\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "802882", "url": "https://cs.wikipedia.org/wiki?curid=802882", "title": "Multicela", "text": "Multicela\n\nMulticela je nejběžnější konvekční bouře. Je tvořena dvěma a více bouřkovými buňkami (cumulonimby). Některé její projevy mohou být velmi intenzivní, nebo i extrémní. Často se vyskytují silné nárazy větru, kroupy, nebo silný déšť. Nemusí se však vyskytnout ani jedno z toho. Má životnost od desítek minut do desítek hodin.\n\nUspořádání jednotlivých elementů (radarové odrazivosti) v multicelární bouři má obvykle vzhled neuspořádaného shluku nebo strukturu linie, což odpovídá dělení multicelárních bouří na:\nPro liniové multicely se používá anglický výraz „squall line“ (SQL).\n\n\n"}
{"id": "802885", "url": "https://cs.wikipedia.org/wiki?curid=802885", "title": "Beogradska zadruga", "text": "Beogradska zadruga\n\nBeogradska zadruga (v srbské cyrilici Београдска задруга) je historická budova, která se nachází v centrální části Bělehradu, na ulici Karađorđeva (poblíž Sávy a Brankova mostu).\n\nMonumentální rohová budova finančního ústavu (srbský termín zadruga označuje družstvo) byla zbudována na počátku 20. století (stavba zahájena 1905, dokončena roku 1907) ve slohu, známém jako akademismus. Drží bělehradský historický primát první stavby, kde byl při výstavbě uplatněn železobeton. Tvoří ji celkem tři křídla (dvě po stranách a jedno zabíhající do bloku). Průčelí budovy se nachází na rohu ulic \"Karađorđeva\" a \"Hercegovačka\"; dominuje mu rozsáhlá prosklená plocha, která osvětluje společenský sál, nacházející se za ní.\n\nArchitektonicky unikátní stavba je výsledkem společné práce architektů Nikoly Nestoroviće a Andre Stevanoviće. Stavbu, která sloužila pro potřeby bankovního sektoru (de facto první bělehradská banka), projektovali v prvních letech 20. století. Byli ovlivněni pařížskou Světovou výstavou. Dekorativní prvky nesou jasné znaky tehdejší pařížské školy. Nikola Nestorović se věnoval základům stavby, Andra Stevanović pracoval na nosném systému. Stevanović také projektoval rámcové řešení fasáda. Autorem detailů fasády je známý architekt Franja Valdman. Interiér budovy je z velké části dílem také právě Nestoroviće.\n\nBudova sloužila pro potřeby banky až do druhé světové války. Po ustanovení komunistické moci ji využívala celá řada institucí a ústavů, nejvíce jugoslávský geologický ústav (\"Geozavod\"), či Institut pro hydrologický a geologický výzkum. V současné době není pro budovu žádné využití a chátrá. V roce 2014 byla fasáda budovy rekonstruována v souvislosti s výstavbou oblasti Beograd na vodi, která se nachází v blízkosti stavby.\n"}
{"id": "802889", "url": "https://cs.wikipedia.org/wiki?curid=802889", "title": "Hvězdoš podzimní", "text": "Hvězdoš podzimní\n\nHvězdoš podzimní (\"Callitriche hermaphroditica\") je jediný druh rodu hvězdoš rostoucí v České republice, který je vázán výhradně na submersní prostředí, tj. roste stále zcela ponořený pod vodní hladinou a na rozdíl od ostatních druhů hvězdoše nevytváří vrcholová růžice listů ani pozemní formy.\n\nJe rozšířen téměř na celé severní polokouli, zejména od 50° severní zeměpisné šířky severněji. V Evropě roste v severním Německu a Polsku, v Pobaltí, Dánsku, Skandinávii, na Britských ostrovech a Islandu. Vyskytuje se také na severu Ruska přes Sibiř až po Dálný východ a v severních oblastech Číny. Rozšířen je také v Severní Americe, v Spojených státech, Kanadě a Grónsku. Vyskytuje se převážně v nadmořských výškách do 2000 m, v Číně i ve 4000 až 5000 m.\n\nSeverně České republiky prochází jižní hranice souvislého areálu, česká arela je od ní izolována. Tento druh byl na území republiky objeven teprve roku 1980 a později byl poznán ve dvou herbářových položkách z konce 19. století. Postupně bylo uvedeno téměř 30 lokalit s jeho výskytem, na kterých v současnosti již neroste; aktuálně je znám pouze výskyt u obce Jedlová na Poličsku (ověřen r. 2012). Sporadicky se objevuje v severovýchodních Čechách a severní části Českomoravské vrchoviny.\n\nRoste v plytkých stojatých i mírně tekutých vodách jako jsou jezera, vodní nádrže a řeky s oligotrofní, mezotrofní, příležitostně i eutrofní vodou, může vyrůstat i v brakické vodě v ústí řek. V ČR je pozorován hlavně v litorálu rybníků a vodních nádrží s čistou vodou. Je to konkurenčně velmi slabý druh, na stanovištích se vyskytuje převážně pouze krátkodobě.\n\nV České republice roste především ve společenstvech fytocenologického svazu \"Batrachion aquatilis\".\n\nJednoletá vodní rostlina která celý svůj život tráví pod vodní hladinou a plytce koření ve dnu. Bělavé větvící se lodyhy bývají dlouhé od 10 do 60 cm a tlusté asi 1 mm, jsou lysé, pouze v paždí listů mají šupinkovité chlupy. Lodyhy jsou hustě olistěné vstřícnými listy čárkovitého tvaru, mívají délku do 15 mm a šířku jen 0,5 až 1,5 mm a směrem vzhůru se ještě postupně zmenšují, protistojné listy u báze vzájemně nesrůstají. Jejich velmi tenké jednožilné čepele jsou téměř průhledné, vrcholky bývají vykrojené a mají barvu nažloutlou, bronzově zelenou až sytě zelenou.\n\nJednopohlavné květy bez okvětí i listenů vyrůstají v uzlinách lodyh po dvou protistojně, jejich pohlaví jsou stejná nebo opačná. Samičí mají svrchní dvoupouzdrý semeník se 4 vajíčky ze kterého vybíhají dvě jemné, brzy opadávající čnělky, dlouhé do 5 mm, které jsou z počátku vzpřímené a postupně se ohýbají nazpět. Samčí mají tyčinku s nitkou o délce do 1 mm nesoucími prašník s bezbarvým pylem.\n\nPrvní plody se objevují v srpnu, jsou to okrouhlé nebo široce eliptické tvrdky v suchém stavu průměrně dlouhé 1,2 až 1,6 mm a široké 1,1 až 1,6 mm, ve zralosti jsou hnědé až tmavě hnědé barvy, po stranách merikarpií mají křídla široká průměrně 0,1 až 0,3 mm. Jejich 4 merikarpia (semena) jsou srostlá jen na břišní straně, proto jsou boční rýhy mezi nimi hluboké. Počet chromozomů (2n) = 6.\n\nTato hydrogamní rostlina vykvétá od počátku července, za příhodných podmínek někdy kvete až do listopadu, k opylení i dozrání plodů dochází pod vodou. Smáčívá pylová zrna jsou víceméně kulovitá a protože nehrozí nebezpečí vyschnuté nemají téměř žádnou exinu (ochrannou vnější vrstvu). Vyprášený pyl z prašníků splývá vodou na blizny, případně se květy přiblíží k sobě a prašníky se s bliznami mohou přímo dotknout. U tohoto druhu bylo zjištěno předčasné klíčení pylu, který se pak vodou volně šíří jako propletená vrstva pylových láček. Rostlina se ve většině případů opylí geitonogamicky (pylem z jiného květu téže rostliny) nebo méně často cizosprašně (pylem z jiné rostliny).\n\nRostliny se mohou rozmnožovat vegetativně, kdy se rostliny množí úlomky lodyh které dobře zakořeňují, vytvářejí se tak celé klonální kolonie nebo pohlavně, tj. semeny.\n\nHvězdoš podzimní je jediný v ČR rostoucí druh který přísluší do vývojově původnější sekce \"Pseudocallitriche\" rodu hvězdoš. Podle velikosti plodů bývají některými botaniky uznávány dva poddruhy které definoval Richard Lansdown okolo roku 2006 přibližně takto:\n\nHvězdoš podzimní se v poslední době ze svých evropských stanovišť hodně vytrácí. V České republice po svém rychlém rozšíření začal stejně hbitě mizet, někde bylo příčinou zintenzivnění rybnikářství, jinde zanikl zdánlivě bez příčin. V současnosti je v ČR na hranici vyhynutí. Proto je vyhláškou MŽP ČR č. 395/1992 Sb. prohlášen za druh silně ohrožený a Černým a červeným seznamem cévnatých rostlin České republiky za druh kriticky ohrožený.\n\n\n \n"}
{"id": "802895", "url": "https://cs.wikipedia.org/wiki?curid=802895", "title": "Vicious Cycle", "text": "Vicious Cycle\n\nVicious Cycle je dvanácté studiové album americké southern rockové skupiny Lynyrd Skynyrd, vydané v roce 2003. Deska obsahuje skladbu „Mad Hatter“ věnovanou baskytaristovi Leon Wilkesonovi, který zemřel během nahrávání alba, a bonusový remake klasické písně Lynyrd Skynyrd „Gimme Back My Bullets“, kde zpívá Kid Rock.\n\n"}
{"id": "802896", "url": "https://cs.wikipedia.org/wiki?curid=802896", "title": "Signals (album)", "text": "Signals (album)\n\nSignals je deváté studiové album kanadské rockové skupiny Rush, vydané 9. září 1982.\n\nAlbum bylo úspěšným následovníkem \"Moving Pictures\". Stylisticky bylo pokračováním vpádu skupiny Rush do technologicky orientovaných 80. let, díky hojnému využívání elektronických zařízení jako jsou elektrické klávesové nástroje, sekvencery a elektrické housle. Dalšími znatelnými změnami bylo snížení průměrné délky skladeb a redukce textů. Album dosáhlo pozice #10 v žebříčku časopisu Billboard a bylo v listopadu 1982 oceněno sdružením R.I.A.A. jako Platinové za prodej 1 miliónu kopií.\n\nVšechny texty napsal Neil Peart, kromě písně \"Chemistry\", kterou napsali Alex Lifeson, Geddy Lee a Neil Peart, hudbu napsali Alex Lifeson a Geddy Lee.\n\nHost:\n"}
{"id": "802897", "url": "https://cs.wikipedia.org/wiki?curid=802897", "title": "Erika Kuchárová", "text": "Erika Kuchárová\n\nErika Kuchárová (* 19. prosince 1936) byla slovenská a československá politička a bezpartijní poslankyně Sněmovny lidu Federálního shromáždění za normalizace.\n\nK roku 1986 se profesně uvádí jako skladnice. Ve volbách roku 1986 zasedla do Sněmovny lidu (volební obvod č. 187 - Moldava nad Bodvou, Východoslovenský kraj). Ve Federálním shromáždění setrvala do konce funkčního období, tedy do svobodných voleb roku 1990. Netýkal se jí proces kooptací do Federálního shromáždění po sametové revoluci.\n\n"}
{"id": "802900", "url": "https://cs.wikipedia.org/wiki?curid=802900", "title": "Rudolf Kuljovský", "text": "Rudolf Kuljovský\n\nRudolf Kuljovský (* 14. října 1946) byl slovenský a československý politik Komunistické strany Slovenska a poslanec Sněmovny lidu Federálního shromáždění za normalizace.\n\nK roku 1986 se profesně uvádí jako předseda celozávodního výboru KSS.\n\nVe volbách roku 1986 zasedl za KSS do Sněmovny lidu (volební obvod č. 165 - Kysucké Nové Mesto, Středoslovenský kraj). Ve Federálním shromáždění setrval do konce funkčního období, tedy do svobodných voleb roku 1990. Netýkal se ho proces kooptací do Federálního shromáždění po sametové revoluci. Koncem prosince 1989 nepřijel na volbu Václava Havla prezidentem ČSSR. Reagoval tak na kritiku, kterou vyvolalo jeho prohlášení favorizující přímou volbu prezidenta tak, aby se občané sami rozhodli, zda prezidentem má být Havel nebo Alexander Dubček. Kuljovský s odstupem let na atmosféru doby vzpomínal takto: „\"V Praze mě skoro zbili. Plivali na mě a nadávali mi\".“\n\n"}
{"id": "802901", "url": "https://cs.wikipedia.org/wiki?curid=802901", "title": "Irena Kůsová", "text": "Irena Kůsová\n\nIrena Kůsová (* 3. dubna 1955) byla česká a československá politička a bezpartijní poslankyně Sněmovny lidu Federálního shromáždění za normalizace.\n\nK roku 1986 se profesně uvádí jako dělnice. Ve volbách roku 1986 zasedla do Sněmovny lidu (volební obvod č. 38 - Prachatice, Jihočeský kraj). Ve Federálním shromáždění setrvala do konce funkčního období, tedy do svobodných voleb roku 1990. Netýkal se jí proces kooptací do Federálního shromáždění po sametové revoluci.\n\n"}
{"id": "802903", "url": "https://cs.wikipedia.org/wiki?curid=802903", "title": "Mezinárodní den archivů", "text": "Mezinárodní den archivů\n\nMezinárodní den archivů (zkráceně MDA, anglicky: \"International Archives Day\") je svátek slavený 9. června, při jehož příležitosti archivy připravují společenské a kulturní akce pro veřejnost.\n\nPosláním tohoto dne je:\n\nNávrh na ustanovení Mezinárodního dne archivů se poprvé objevil na mezinárodním archivním kongresu ve Vídni v roce 2004, kde účastníci kongresu schválili žádost adresovanou Organizaci spojených národů na prohlášení tohoto dne. V listopadu 2007 na výročním zasedání Mezinárodní archivní rady (ICA) v bylo schváleno, že se Mezinárodní den archivů bude slavit 9. června. Stalo se tak u příležitosti 60. výročí vzniku Mezinárodní archivní rady, která byla 9. června 1948 v Paříži založena. Poprvé byl 9. červen jako Mezinárodní den archivů slaven v roce 2008.\n\nV České republice byl tento den poprvé připomínán již v roce 2008 na celokrajském setkání severomoravských archivářů, oslavován byl pak celostátně v roce 2009.\n\nAčkoliv je příprava a propagace MDA v rukou České archivní společnosti, která stanovuje jednotné motto a logo, jeho konkrétní realizaci zajišťují jednotlivé archivy samy nebo ve vzájemné spolupráci. Akce probíhající u příležitosti Dne archivů jsou rozmanité a zahrnují od individuálních poradenství, přes praktická cvičení pro zájemce, až po komentované prohlídky, přednášky, vernisáže a další speciální akce. Od roku 2012 se Den archivů koná pod heslem \"Archiv – křižovatka mezi minulostí a přítomností\".\n\n"}
{"id": "802908", "url": "https://cs.wikipedia.org/wiki?curid=802908", "title": "Četnost", "text": "Četnost\n\nČetnost je v matematické statistice veličina, která udává, kolik hodnot daného znaku se vyskytuje ve statistickém souboru. Jde buď o absolutní četnost, nebo o četnost relativní vzhledem k celkovému počtu prvků souboru.\nČetnost může být buď relativní nebo absolutní a udává, kolik hodnot daného znaku se vyskytuje ve statistickém souboru — buď absolutně, nebo relativně vzhledem k celkovému počtu prvků souboru.\nDůležité je, že při počítání četnosti musíme aplikovat statistický znak, protože pokud bychom chtěli vypočítat absolutní četnost statistické jednotky, musíme nutně dojít buď k číslu nula, nebo jedna, protože statistický soubor je množina a množina jako taková nepřipouští, aby v ní bylo více stejných prvků.\nRelativní četnost i-tého znaku \"f\" se vypočte pomocí vzorce\n\nformula_1\n\nkde \"n\" je absolutní četnost i-tého znaku a \"N\" je celková četnost všech znaků.\n\nMáme celkem 109 vzorků, což je absolutní četnost. Relativní četnost je tedy 100 %. Typ vzorku A se v celkovém počtu vzorků vyskytl 81 krát, čili relativní četnost se vypočítá 81 / 109 = 74 %. Typ vzorku A byl má tedy relativní četnost 74 %. Stejně tak se postupuje i u typu vzorku B.\n\nSoučet všech relativních četností nedá 100 %, jelikož u každého typu vzorku je posuzována přítomnost z celkového počtu vzorků.\n"}
{"id": "802912", "url": "https://cs.wikipedia.org/wiki?curid=802912", "title": "Míra pravděpodobnosti", "text": "Míra pravděpodobnosti\n\nMíra pravděpodobnosti je veličina popisující množství pravdivostně-vyhovujících možností (Σ(η)) ku celkovému množství (Σ(Λ)) různých variant proměnných v prostředí.\n\nJe dána vzorcem:\nformula_1\n"}
{"id": "802918", "url": "https://cs.wikipedia.org/wiki?curid=802918", "title": "Catharina-Amalia Nizozemská", "text": "Catharina-Amalia Nizozemská\n\nPrincezna Catharina-Amalia Nizozemská, princezna oranžská (*7. prosince 2003 Haag) je nejstarší dcera nizozemského krále Viléma-Alexandra a jeho manželky Máximy. Jakožto první osoba v linii následnictví představuje dědičku trůnu.\n\nNarodila se ve všeobecné nemocnici Bronovo (pojmenované podle své zakladatelky Sary Kathariny de Bronovo) v Haagu dne 7. prosince 2003 v 17:01 SEČ přirozenou cestou s mírou 52 centimetrů a váhou 3310 gramů. V den jejího narození oslavovalo celé Nizozemsko, na čtyřech místech království bylo vypáleno 101 salv na oslavu narození budoucí nizozemské královny. V době jejího narození byl její otec první a ona sama byla druhá v linii následnictví na nizozemský trůn.\n\nDne 12. června 2004 byla pokřtěna reverendem Carlem ter Lindenem v kostele sv. Jakuba v Haagu. Princezna měla šest kmotrů:\n\nPři křtu obdržela jména \"Catharina-Amalia Beatrix Carmen Victoria\", nicméně její nejbližší ji oslovují „Amalia“.\n\nMá dvě mladší sestry: princeznu Alexii (*2005) a princeznu Ariane (*2007). Se sestrami a rodiči žije princezna ve Villa Eikenhorst na královském statku De Horsten ve Wassenaaru. Spolu se svými sestrami navštěvuje místní školu Bloemcampschool.\n\nDne 30. dubna 2013 nastoupil její otec Vilém-Alexander po abdikaci své matky Beatrix na nizozemský trůn. Catharina-Amalia se tak stala nizozemskou korunní princeznou. Obdržela titul kněžny Oranžské. V současné době je třetí nejmladší následnicí trůnu na světě a druhou nejmladší následnicí v Evropě. Mladší následníky trůnu mají jen v Lesothu a ve Španělsku. Amalia je zároveň dosud nejmladší nizozemskou dědičkou trůnu a je první dívkou, jíž byl titul princezny Oranžské udělen. Její babička Beatrix, prababička Juliána a praprababička Vilemína měly „pouze“ titul princezny nizozemské, třebaže se u nich od narození předpokládal nástup na trůn.\n\n\nV současné době je princezna první v pořadí následníků na nizozemský trůn a jednoho dne se stane s největší pravděpodobností další nizozemskou královnou, a to i v případě, že by se v budoucnu narodil jejím rodičům syn. V Nizozemsku je uzákoněn dědičný zákon absolutní primogenitury.\n"}
{"id": "802921", "url": "https://cs.wikipedia.org/wiki?curid=802921", "title": "Džvari", "text": "Džvari\n\nDžvari (gruzínsky \"Kříž\") může být:\n\n\n"}
{"id": "802922", "url": "https://cs.wikipedia.org/wiki?curid=802922", "title": "Klášter Džvari", "text": "Klášter Džvari\n\nKlášter Džvari (gruzínsky ჯვარი, ჯვრის მონასტერი – \"Džvari, Džvris monasteri\") je gruzínsko-pravoslavný klášter ze 6. století u města Mccheta, bývalého hlavního města Gruzie. V překladu znamená \"Chrám Kříže\". V roce 1996 byl klášter zapsán spolu s jinými památkami v Mcchetě na Seznam světového dědictví UNESCO.\n\n\n"}
{"id": "802923", "url": "https://cs.wikipedia.org/wiki?curid=802923", "title": "Rakousko na Zimních olympijských hrách 1932", "text": "Rakousko na Zimních olympijských hrách 1932\n\nRakousko na Zimních olympijských hrách 1932 v Lake Placid reprezentovalo 7 sportovců, z toho 6 mužů a 1 žena. Nejmladším účastníkem byl Gregor Holl (20 let, 230 dní), nejstarším pak Harald Paumgarten (27 let, 314 dní). Reprezentanti vybojovali 2 medaile, z toho 1 zlatou a 1 stříbrnou.\n\n"}
{"id": "802924", "url": "https://cs.wikipedia.org/wiki?curid=802924", "title": "Rakousko na Zimních olympijských hrách 1928", "text": "Rakousko na Zimních olympijských hrách 1928\n\nRakousko na Zimních olympijských hrách 1928 v St. Moritz reprezentovalo 39 sportovců, z toho 34 mužů a 5 žen. Nejmladším účastníkem byl Fritzi Burger (17 let, 253 dní), nejstarším pak Louis Hasenknopf (37 let, 107 dní). Reprezentanti vybojovali 4 medaile, z toho 3 stříbrné a 1 bronzovou.\n\n"}
{"id": "802925", "url": "https://cs.wikipedia.org/wiki?curid=802925", "title": "Rakousko na Zimních olympijských hrách 1924", "text": "Rakousko na Zimních olympijských hrách 1924\n\nRakousko na Zimních olympijských hrách 1924 v Chamonix reprezentovali 4 sportovci, z toho 2 muži a 2 ženy. Nejmladším účastníkem byl Herma Planck-Szabo (21 let, 340 dní), nejstarším pak Willy Böckl (31 let, 1 den). Reprezentanti vybojovali 3 medaile, z toho 2 zlaté a 1 stříbrnou.\n\n"}
{"id": "802927", "url": "https://cs.wikipedia.org/wiki?curid=802927", "title": "Rakousko na Letních olympijských hrách 2008", "text": "Rakousko na Letních olympijských hrách 2008\n\nRakousko na Letních olympijských hrách 2008 v Pekingu reprezentovalo 70 sportovců, z toho 40 mužů a 30 žen. Nejmladší účastnicí byla Nina Dittrich (17 let, 266 dní), nejstarší pak účastník jezdeckých soutěží Hans Spitzauer (43 let, 168 dní). Celkem Rakousko získalo 1 stříbrnou a 2 bronzové medaile.\n\n"}
{"id": "802929", "url": "https://cs.wikipedia.org/wiki?curid=802929", "title": "Rakousko na Letních olympijských hrách 2004", "text": "Rakousko na Letních olympijských hrách 2004\n\nRakousko na Letních olympijských hrách 2004 v Athénach reprezentovalo 74 sportovců, z toho 54 mužů a 20 žen. Nejmladší účastnicí byla Mirna Jukic (18 let, 129 dní), nejstarší pak Harald Riedl (42 let, 363 dní). Celkem Rakousko získalo 7 medailí, z toho 2 zlaté 4 stříbrné a 1 bronzovou.\n\n"}
{"id": "802937", "url": "https://cs.wikipedia.org/wiki?curid=802937", "title": "COTS Demo Flight 2", "text": "COTS Demo Flight 2\n\nCOTS Demo Flight 2 byl druhý testovací let kosmické lodi Dragon vyrobené firmou SpaceX. Jednalo se zároveň o třetí pokusný let společnosti s raketou Falcon 9. Start proběhl dne 22. května 2012 z letecké základny na mysu Canaveral, mise skončila úspěšně 31. května 2012 návratem modulu Dragon do Tichého oceánu.\n\nPodle plánů mělo v rámci mise dojít k prvnímu spojení americké lodi s Mezinárodní vesmírnou stanicí od ukončení letu amerických raketoplánů. Také se mělo jednat o úplně první vesmírné spojení, které provede komerční loď. Let byl provozován v rámci NASA v programu COTS, jehož účelem je vyvinout a předvést komerční způsoby k zásobování Mezinárodní vesmírné stanice.\n\nPůvodně mělo v rámci mise dojít pouze k průletu okolo stanice, k testování manévrů a komunikace, ale v červenci 2011 NASA povolila sloučit původní cíle misí COTS 2 a COTS 3 do jednoho letu. Mělo dojít tedy nejprve k testování, a pokud by vše šlo podle plánu, pak se pomocí Canadarm2 měla loď spojit se stanicí a zůstat zde zhruba týden, aby osádka stanice mohla vyložit a naložit náklad. Pak se měl Dragon odpojit a vrátí se na Zemi, přičemž měl přistát do Tichého oceánu blízko pobřeží Kalifornie.\n\nPřetlakový prostor obsahoval 520 kilogramů nákladu pro Mezinárodní vesmírnou stanici, zejména potraviny, vodu a oblečení.\n\nStart proběhl dne 22. května v 7:44 UTC (tedy 3:44 místního času). Po zhruba 180 sekundách se oddělili první stupeň a po jeho oddělení se zažehl druhý stupeň. Po zhruba devíti minutách od startu dosáhl úvodní oběžné dráhy a roztáhl solární panely. V této části letu také začalo provádění testů.\n\nModul Dragon dopadl 31. května v pořádku do Tichého oceánu.\n"}
{"id": "802938", "url": "https://cs.wikipedia.org/wiki?curid=802938", "title": "Josef Novosad", "text": "Josef Novosad\n\nThDr. Josef Novosad SDB (18. července 1910 Francova Lhota – 15. dubna 1983 Ostravice) byl český katolický kněz, člen řádu salesiánů.\n\nByl jedním z pionýrů českého salesiánského díla. Narodil se ve Francově Lhotě na Valašsku ve vesnici odkud pocházel pozdější litoměřický biskup kardinál Štěpán Trochta. Byl nejstarší z dětí. Rodiče měli malé hospodářství. Jeho přítel z mládí Štěpán Trochta odjel v roce 1923 studovat do Itálie k salesiánům. Před tím měl na mládež z Francovy Lhoty velký vliv. I Novosad tedy zatoužil být knězem. Maminky obou se domluvily a za rok v roce 1924 odjel Novosad, tentokrát už s první výpravou českých chlapců, kterou organizoval kněz Klement, do Itálie.\nZačal v Peroze Argentině pod Alpami. Začátky byly krušné. Hoši prožívali určitou deziluzi ze svých představ o Itálii. Okolí jim nerozumělo a cítili se opuštěni. Slovenský salesián Don Hlubík, který se o ně v první době staral, je utěšoval, že se vše změní k lepšímu až přijde Don Stuchlý. Později Novosad vzpomínal, že jeho příchod byl pro ně zklamáním. Čekali mladého nadšeného muže a přišel bělovlasý stařeček. Ale brzy si všechny získal svou otcovskou láskou a péčí.\nPobyl v Peroze tři roky. Když odcházeli salesiánští chovanci s Donem Stuchlým z Perozy na Moravu, aby otevřeli první řeholní dům ve vlasti ve Fryštáku, odešel Novosad do Chieri do salesiánského noviciátu. V následujícím roce 12. září 1928 složil první řeholní sliby. Po slibech byl dva roky ve studentátu v Turíně na Valsalice. V roce 1930 se vrátil do vlasti. Začal ve Fryštáku asistenci (vývojová fáze řeholní formace). V tom roce bylo ve Fryštáku 11 asistentů. Dostali tedy pokyn, aby se připravili ke zkouškám a k maturitě na arcibiskupském gymnáziu v Kroměříži.\nPo asistenci v roce 1933 byl Novosad pro své nadání a schopnosti poslán do Itálie do Říma studovat teologii na Gregoriánskou univerzitu. Na kněze byl vysvěcen 26. července 1936. Po vysvěcení pokračoval ve studiu a v roce 1937 získal v Římě doktorát z teologie.\n\nVrátil se do vlasti a začal v Ostravě vyučovat kleriky. Pokračoval ještě ve studiu doma a dosáhl doktorátu z Církevních dějin na teologické fakultě v Olomouci. Téma doktorské práce bylo o založení Olomoucké univerzity. Na Univerzitě Karlově v Praze zažádal o doktorát z filosofie. V následujících letech zůstal v Ostravě. Přednášel teologii a zastával funkci katechety a později zpovědníka. Když byl v únoru roku 1942 ostravský ústav zabrán nacistickými okupanty na nemocnici, odstěhoval se s bohoslovci do Fryštáku. V květnu v roce 1942 po atentátu na Heidrycha, když byl Štěpán Trochta zatčen, poslal ho pan inspektor do Prahy, aby řídil ústav po uvězněném Trochtovi. Bylo to choulostivé poslání. Novosad se ho ujal s veškerou energií a odvahou sobě vlastní. Později vzpomínal, že si ani neuvědomoval v jakém byl nebezpečí, když chodil do pověstné Pečkárny, kam Češi většinou vcházeli, ale už neodcházeli, pro klíče od Trochtovy kanceláře.\nNejvětšímu nebezpečí byl vystaven, když koncem války chtěli Němci pražský ústav zabrat. Novosad se bránil. Byl v té věci předvolán na SS-Oberkomando v nynější právnické fakultě k Heinrichu Geschkemu. Přišel v klerice. Nechali ho dlouho čekat. Pak ho Geschke uvítal se slovy, že je rád, že mu přichází sdělit, kdy bude budova prázdná, aby ji mohla převzít německá moc. A na důkaz své \"lásky\" si položil před sebe nabitý revolver. Novosad, muž velké víry, neztratil nervy. Vyložil panu veliteli, že není v jeho kompetenci rušit ústav a že neví, kam by poslal sirotky, kteří v něm bydlí. Geschke si pohrával s pistolí a nevinně se zeptal: \"\"Jak myslíte, že dopadne válka?\"\" Novosad si pomyslil, když řeknu pravdu, tak mě zastřelí jako nepřítele říše. Odpověděl tedy, že se necítí schopný vyslovovat se v takové věci. Vojenským věcem nerozumí, nikdy se o to nezajímal. V té chvíli nastal obrat. Pan velitel přestal šermovat s pistolí. Řekl: \"\"Vidím, že jste prohnanej kněžour, a že nemá cenu s vámi ztrácet čas. Vraťte se tedy k svejm pobudům. Německá říše se obejde i bez vašeho baráku. Ale pamatujte si, až přijdou komunisti, ty se s váma nebudou mazlit jako já. Vezmou si všechno co budou chtít a ani nepípnete. Ještě si na mně vzpomenete\".\" Novosad k tomu později dodal, že si skutečně vzpomněl, když k tomu později došlo. Ale ústav byl pro tu chvíli zachráněn.\n\nPo válce, když se Štěpán Trochta vrátil živý z koncentračního tábora, Novosad mu ještě pomáhal než se zotavil. Přednášel teologii v Mníšku pod Brdy. Salesiánský studentát (studium bohoslovců) se pak přestěhoval do Oseku u Duchcova a Novosad se tam přestěhoval také. V Oseku ho zastihlo, co mu Geschke předpovídal, kněží a bohoslovci byli komunistickým režimem internováni v roce 1950. Zůstal v internaci v Oseku. Ujal se iniciativy a režíroval divadlo, které internovaní spolubratři hráli. Vzbudil tím nevoli vedení, zvláště po akademii k 24. květnu 1950. Byl volán k výslechům a s nejbližší skupinou byl začátkem srpna odvezen do Želiva, který se proměnil na vězeňský klášter komunistického režimu. Zde byli soustředěni vzdělaní, ale komunistickému režimu zároveň zvlášť nebezpeční kněží. Mezi touto elitou byl Novosad uznáván jako nejlepší odborník na dogmatiku.\nV roce 1955 ho na žádost příbuzných ze Želiva propustili. Doma ještě soukromě hospodařili a tatínek na to pro nemoc nestačil. Pracoval nějaký čas v domácím hospodářství, ale mladší bratr se oženil, pole zabralo JZD a Novosad musel hledat práci. Pracoval jako skladník na dráze v Mankovicích u Nového Jičína. Manuální práce ho ubíjela, nebyl příliš zručný a to, na co se celý život připravoval, nemohl vykonávat. Odrazilo se to na jeho zdraví. Někdy v roce 1967 konečně dostal státní souhlas a nastoupil do duchovní správy v Petřvaldu. V době pražského jara velmi ožil. Dostal se na návštěvu do Itálie, kde se mohl setkat se svými někdejšími spolužáky. Ale přišel nový úder: 21. srpen 1968 a následující normalizace. Byl přeložen v roce 1972 do Ostravice.\n\nVe stáří se musel naučit řídit auto, aby zvládl své pastorační povinnosti. Vytvořil si kolem sebe určitý kruh laiků i mladých lidí, kteří se potom soustředili kolem chalupy ve Pstruží, které se říkalo \"Salaš\". Měl stále co rozdávat ze svých rozsáhlých vědomostí i životních zkušeností. Stále sledoval, co je v teologii nového a byl v naší zemi jeden z mála dobře informovaných lidí v tomto oboru. Dostával zahraniční literaturu a studovat ji nebylo u něj při jeho jazykovém vybavení problém. Byl zpovědníkem řady lidí mimo jiné také začínajících sester kongregace Dcer Panny Marie Pomocnice (FMA), které bydlely v Ostravě. Pomohl jim nejednou radou ze své zkušenosti. Jeho zdraví, ale nebylo dobré, až přišla diagnóza - rakovina. Nepomohla operace. Vrátil se na svou faru, kde díky obětavosti salesiánských spolubratří P. Stanislava Honky a P. Jeřábka, a známých lékařů dožil svůj pohnutý život. Zemřel 15. dubna 1983 obklopen láskou svých spolubratří i přátel. Pohřben byl na místním hřbitově v Ostravici.\n\n\n\n"}
{"id": "802939", "url": "https://cs.wikipedia.org/wiki?curid=802939", "title": "Charíf", "text": "Charíf\n\nCharíf (arabsky خريف, anglicky \"Khareef\") je označení monzunové sezóny v relativně malé oblasti jihozápadní části Ománu a severovýchodního Jemenu podél pobřeží Arabského moře. Toto hornaté pobřežní území je jediným místem Arabského poloostrova, kam zasahují pravidelné jihozápadní monzuny. Centrem oblasti je ománský přístav Salála.\n\nMonzunové období zde probíhá mezi červencem a zářím. Srážky, které sebou přinášejí, zavlažují celou oblast a dávají jí, pro Arábii netypickou, zelenou barvu vegetace. Během těchto měsíců tak v Salále spadne asi 50 až 60 mm a v okolních horách více než 200 mm srážek . Relativní vlhkost vzduchu stoupá v celé oblasti z 50 na 85 %.\n\nKaždý rok je na počest příchodu monzunů pořádán v Salále stejnojmenný festival. Město i okolí se během léta stává vyhledávaným turistickým centrem. \n"}
{"id": "802940", "url": "https://cs.wikipedia.org/wiki?curid=802940", "title": "Jan Homolka", "text": "Jan Homolka\n\nBc. Jan Homolka (* 16. ledna 1985, Kladno) je český kickboxer, trenér a kaskadér.\n\nS bojovými sporty začal v 9 letech. Přes karate a allkampf-jitsu se dostal ke kickboxu, kde začínal v light contactu a postupně přitvrzoval, až skončil v K-1 zápasech. V K-1 debutoval v roce 2010, kde se mu podařilo ihned vyhrát amatérský titul mistra České republiky. Dále získal titul amatérského mistra světa v light contactu a full contactu.\n\nV 19 letech kromě své sportovní kariéry začal pracovat jako trenér. \nJe propagátorem myšlenky Fair Play v bojových sportech.\nJe také příležitostným kaskadérem, účinkoval v kaskadérských rolích v několika filmech (Mission Impossible 4, Lidice, Wanted)\nV anketě Sportovec Kladenska roku 2013 se umístil na 3. místě v hodnocení jednotlivců.\n\n\n"}
{"id": "802944", "url": "https://cs.wikipedia.org/wiki?curid=802944", "title": "3D vizualizace", "text": "3D vizualizace\n\n3D vizualizace se využívají nejvíce v architektuře, k vizualní prezentaci staveb a interiérů budov. Na základě 3D vizualizací se ověřují hlavně použité materiály v projektu, různé konstrukční vazby, jejich proporce apd. 3D vizualizace jsou nedílnou součástí projektové dokumentace pro prezentaci architektonických projektů a jednání s úřady. Zejména u posouzování staveb a jejich vlivu na krajinný ráz se 3D vizualizace vyžadují jako nutný podklad.\nDalší rozšířenou oblastí kde se 3D vizualizace využívají je postprodukce, při výrobě reklam, filmů a v televizním průmyslu. Často se také používá 3D vizualizace k tvorbě grafiky do počítačových her.\nVe světě nejrozšířenějším a v určitých oblastech nejlepším softwarem pro tvorbu 3D vizualizací je 3D Studio Max a Cinema 4D.\n\nDalšími vhodnými a také často využívanými softwary, pro vytváření 3D vizualizací, jsou Artlantis, Blender, Maya, Rhinoceros 3D, Sketchup, Softimage, Massive, TrueSpace, Golaem Crowd a Lumion.\n\nPočítačové 3D vizualizace se v současné době hodně využívají také pro produktovou nabídku e-shopů a reklamu, což představuje specifický, variabilní styl prezentce jakékoliv nabídky. Sortiment např. pro výrobce dveří a zárubní, může být velmi bohatý, aniž by výrobce musel každý jednotlivý produkt nafotit v několika barevných nebo tvarových kombinacích. Díky počítačové 3D vizualizaci se šetří náklady na vytváření portfolia, vytváří se nový prostor pro virtuální prezntaci nabídky zboží. Díky vysoké kvalitě 3D vizualizací a snadné možnosti animovat produkty se produktová vizualizace využívá velmi často v reklamním průmyslu.\n\nPodle toho, jak jsou 3D vizualizace zpracovávány, rozlišuje se zároveň i typ samotného výstupu. Od standardního (pracovního) náhledu až po fotomontáž.\nStandardním výstupem se rozumí každá 3D vizualizace bez dalších postprodukčních úprav.\n\n3D vizualizace se stafáží vyžaduje postprodukční úpravy, aby výstup vizualizace mohl být doplněn o prvky, které nejsou součástí standardního renderu. U tohoto typu výstupu vizualizace se významnou měrou projevuje originální rukopis tvůrce, jenž chybějící stafáže dotváří. Tento typ výstupu vizualizace může být velmi originální a často se proto používá jako reprezentativní výstup pro architektonický projekt nebo produkt.\n\nFotomontáž patří mezi oblíbené a nejžádanější výstupy vizualizací pro svou dokonalou fotorealistickou kvalitu. Žádný jiný typ výstupu vizualizace nedokáže nahradit kvalitní fotozákres. Při přípravě fotozákresu je nutné nejdříve nastavit kameru pro render objektu, který by měl být zakreslen do vybrané fotky. Výpočet fotozákresu musí být vždy nastaven tak, aby kamera byla ve stejné pozici jako fotoaparát, kterým byla fotografie pro zákres pořízena. Před finálním dokončením fotozákresu se provádí konečné retuše fotografie. Vhodný software pro práci s fotografií je Photoshop nebo zadarmo nabízený Gimp.\n\nVýstup vizualizace ve formě videa nebýval standardním typem výstupu 3D vizualizace. Vzhledem k velkým nárokům na výpočet, býval standardním typem výstupu pouze v televizi a reklamním průmyslu. U architektonických vizualizací se videa využívali pouze u větších architektonických projektů a urbanistických studií. S moderními technologiemi jako je CUDA se začalo uplatnění videa rozšiřovat. Velkým skokem ve tvorbě videa je přímé využití grafické karty pro výpočty, toho využívá program Lumion(který nabízí i výstup se stafáží a zákresy do fotografie). \n\nNejrozšířenějším typem virtuální prohlídky jsou panoramatické výstupy vizualizace v celkovém zorném úhlu 360° horizontálně a 180° vertikálně. Uživatel si pak může prohlížet libovolnou místnost nebo prostor v exteriéru ve všech směrech. Jiný typ virtuální prohlídky využívá herního enginu, což umožňuje uživatelům „procházet se“ v interiéru nebo exteriéru pomocí myši a klávesnice.\n\n"}
{"id": "802946", "url": "https://cs.wikipedia.org/wiki?curid=802946", "title": "Wolfgang Ambros", "text": "Wolfgang Ambros\n\nWolfgang Ambros (* 19. března 1952, Wolfsgraben, Rakousko) je rakouský skladatel a poprockový zpěvák. Je považován za zakladatele austropopu.\n\nSvou kariéru započal v roce 1971 písní \"Da Hofa\" skladatele Joesi Prokopetze. Skladba se ihned po svém uvedení stala hitem a udržela se osm týdnů na prvním místě rakouské hitparády.\n\n\n\n"}
{"id": "802959", "url": "https://cs.wikipedia.org/wiki?curid=802959", "title": "Judita Marie Švábská", "text": "Judita Marie Švábská\n\nJudita Marie Švábská (9. duben 1054, Goslar – 14. březen 1105) byla německá princezna, dcera císaře Jindřicha III. a jeho druhé manželky Anežky z Poitou. Díky svým sňatkům s Šalamounem I. Uherským a poté s Vladislavem I. Hermanem se stala uherskou královnou a poté polskou kněžnou.\n\nBrzy po svém narození byla Judita zasnoubená s Filipem, nejstarším synem a dědicem francouzského krále Jindřicha I. Toto zasnoubení však bylo zrušeno v září roku 1058, když Juditin bratr Jindřich IV. uzavřel mírovou smlouvu s Ondřejem I. Uherským; součástí této dohody bylo i to, že se Judita zasnoubila s Ondřejovým synem a dědicem Šalamounem. Když Ondřej I. v roce 1060 zemřel, jeho vdova a synové našli útočiště u německého dvora. S podporou mocného budoucího švagra se Šalamounovi po smrti strýce Bély I. v roce 1063 podařilo získat uherský trůn. Brzy poté se s Juditou v Székesfehérváru oženil.\n\nManželství nebylo vydařené a král i královna měli milostné poměry. Ačkoliv je tento svazek obecně pokládán za bezdětný, některé zdroje uvádějí, že Šalamoun a Judita měli dceru jménem Sofie, která se později vdala za hraběte z Berg-Schelklingenu. Během sedmdesátých let jedenáctého století Šalamoun bojoval o moc se syny Bély I. a 14. března 1074 byl u Mogyoródu poražen. Judita utekla do Německa, zatímco Šalamoun dál bojoval o uherský trůn. V roce 1077 nakonec přijal vládu Ladislava I., za což získal po své formální abdikaci (1081) četné pozemky. Nadále proti Ladislavovi intrikoval, načež ho nový král nechal uvěznit. Propustil ho 15. srpna 1083, u příležitosti kanonizace Štěpána I., prvního uherského krále.\n\nJudita mezitím žila v německém Řezně. Šalamoun se po svém propuštění pokoušel k manželce vrátit, ale ta jej odmítla. Nakonec uzavřel spojenectví s Kuteškem, vůdcem kmene Pečeněhů usazeným v Moldávii. Zřejmě v letech 1084-1085 se oženil s Kuteškovou dcerou, čímž se dopustil bigamie. S pomocí nového tchána se pokoušel dobýt si zpět uherskou korunu, ale Ladislav I. ho porazil. V roce 1087 se Šalamoun účastnil výpravy Pečeněhů proti Byzanci a byl zabit v bitvě poblíž Edirne.\n\nV roce 1089 se Judita vdala za rovněž ovdovělého polského knížete Vladislava. Po svatbě přijala jméno \"Sofie\", snad kvůli tomu, aby se odlišila od Vladislavovy první manželky Judity Přemyslovny. Druhému manželovi porodila několik dcer a zřejmě měla velký vliv na politický život v Polsku. Je možné, že byla milenkou Sieciecha, který byl skutečným vládcem země. Aktivně mu dokonce pomáhala ve snaze ovládnout Polsko. Judita a Sieciech zřejmě nechali otrávit Měška Bolesławowice, dřívějšího dědice Polska, a přesvědčili Vladislava, aby podnikl kroky k vydědění svého nejstaršího syna Zbyhněva ve prospěch mladšího Boleslava, kterého zřejmě považovali za ovladatelnějšího. Vladislavovi synové si však vynutili podíl na vládě už za života svého otce.\n\nVladislav I. zemřel v roce 1102, kdy zemřela jeho manželka není jisté. V téměř všech známých zdrojích se jako den jejího úmrtí uvádí 14. březen. Stalo se tak roku 1105 nebo později, protože toho roku s ní Boleslav III. uzavřel dohodu, podle které jí bude věnována štědrá částka, pokud zachová politickou neutralitu. Gerard Labuda tvrdí, že Judita strávila poslední roky života v Řezně se svou dcerou Adelaidou, manželkou Děpolda III. z Vohburgu a Chamu; vzhledem k tomu ke sňatku Adelaidy a Děpolda došlo mezi lety 1110–1118, Judita zemřela možná až po tomto datu. Pohřbená je v Admontském klášteře v Rakousku.\n"}
{"id": "802961", "url": "https://cs.wikipedia.org/wiki?curid=802961", "title": "Miroslav Mentel", "text": "Miroslav Mentel\n\nMiroslav „Miro“ Mentel (* 2. prosince 1962, Šurany) je bývalý slovenský fotbalový brankář a trenér.\n\nJeho synem je fotbalista Filip Mentel.\n\nHrál za Inter Bratislava, na vojně za Duklu Banská Bystrica, Agro Hurbanovo, DAC Dunajská Streda, v Japonsku za Urawa Red Diamonds, ZŤS Dubnica a Kaučuk Opava. V evropských pohárech nastoupil ve 3 utkáních.\n\nDo tehdy druholigové Opavy přišel před jarní částí sezóny 1994/95. Opava na konci sezóny oslavila premiérový postup do první ligy z druhého místa. Mentel se stal opavskou jedničkou, v sezóně 1995/96 odchytal 29 zápasů, inkasoval 24 gólů a sedmkrát udržel čisté konto.\n\nV sezóně 2001–2002 byl hlavním trenérem SFC Opava po odvolání Bohuše Kelera. U slovenské reprezentace působil jako trenér brankářů. Od roku 2011 působí jako trenér brankářů u celku MFK Košice.\nV sezóně 2016–17 je hlavním trenérem FK Senica.\n\n"}
{"id": "802967", "url": "https://cs.wikipedia.org/wiki?curid=802967", "title": "Hry s příběhem", "text": "Hry s příběhem\n\nHry s příběhem je název knižní řady nakladatelství Mytago. Tato edice si vzala za cíl představit čtenářům příběhy z různých známých i méně známých českých (ale také zahraničních) herních světů. Záměrem editorů této knižní řady je ukázat, že příběh může být hrou a naopak, že hra může být příběhem.\n\n\n\n\n\n\n"}
{"id": "802985", "url": "https://cs.wikipedia.org/wiki?curid=802985", "title": "Sbor dobrovolných hasičů Mořkov", "text": "Sbor dobrovolných hasičů Mořkov\n\nSbor dobrovolných hasičů Mořkov je organizace pomáhající při požární ochraně jak v obci, tak také v jejím okolí. Zajišťuje však i pomoc v případě nenadálých situací jakými jsou například čerpání vody či pomoc při povodních. Velitelem jednotky je Pavel Kudělka a její součástí jsou dále tři velitelé družstva, čtyři strojníci a třináct hasičů. Od roku 1998 je součástí sboru také oddíl mladých požárníků, jehož členové se vzdělávají v problematice požární ochrany, seznamují se s hasičskou technikou a účastní se branných i jiných závodů.\n\nZaložen byl roku 1889, čímž se řadí mezi nejstarší spolky v Mořkově. Součástí sboru je též kapela sestávající se ze členů hasičského sboru. Její členové hrají na sborových kulturních akcích a účastní se také plesů či tanečních večírků, které sbor pořádá (první ples se konal v roce 1890), či valašských svateb, jež jsou konány od roku 1983.\n\nRoku 1890 bylo pro sbor zakoupeno první vybavení (čtyři ruční stříkače s osmi koši a dvěma díly savic). Další vybavení bylo dokoupeno v letech 1894 a 1899, kdy byly pořízeny tři džberové stříkačky a dvacet metrů hadic, spolu s hasičským žebříkem, dvěma lucernami a pěti svítilnami. K tomu byly ještě pořízeny opasky a jedna sekera. Ve vlastnictví sboru byla též cisterna CAS Š706 MTHP, jež však byla 8. února 2008 prodána dobrovolným hasičům z Oldřichovic, kteří si ji během dvou let svépomocně zrenovovali a využívají ji ke svým pracovním potřebám. Hasičský sbor disponuje automobilem Fiat Ducato s přívěsným vozíkem a od konce roku 2007 i automobilem Tatra 815 Terrno 4x4 CAS 20. Od začátku roku 2019 se vozový park rozšířil o osmimístný dopravní automobil Volkswagen Transporter.\n"}
{"id": "803000", "url": "https://cs.wikipedia.org/wiki?curid=803000", "title": "Plesiomorfie", "text": "Plesiomorfie\n\nPlesiomorfie nebo také symplesiomorfie (sdílená plesiomorfie) je primitivní znak sdílený dvěma a více taxony, je přítomen u kořene stromu. Plesiomorfie je odvozena od společného předka a proto se může objevit kdekoliv na stromě, jeho přítomnost neposkytuje žádné důkazy o vztazích uvnitř stromu.\nPodle tradiční definice jsou plazi studenokrevní (ektotermní), zatímco ptáci jsou teplokrevní (endotermní). Vzhledem k tomu, studenokrevnost je tedy plesiomorfní znak, zděděný od společného předka tradičních plazů a ptáků, neměl by být používán k definování skupiny v systému založeném na kladistice.\n"}
{"id": "803004", "url": "https://cs.wikipedia.org/wiki?curid=803004", "title": "Rakousko na Letních olympijských hrách 2000", "text": "Rakousko na Letních olympijských hrách 2000\n\nRakousko na Letních olympijských hrách 2000 v Sydney reprezentovalo 92 sportovců, z toho 55 mužů a 37 žen. Nejmladší účastnkem byl Markus Rogan (18 let, 137 dní), nejstarší pak Yi Ding (41 let, 247 dní). Celkem Rakousko získalo 3 medaile, z toho 2 zlaté a 1 stříbrnou.\n\n"}
{"id": "803007", "url": "https://cs.wikipedia.org/wiki?curid=803007", "title": "Dobranovský potok", "text": "Dobranovský potok\n\nDobranovský potok (kdysi Dobernech Bach) je malý vodní tok spadající do povodí Ploučnice na severu Čech. Celý jeho tok se nachází na území okresu Česká Lípa. Pramení u Cvikova a po 17,2 km končí jako pravostranný přítok Ploučnice u Dobranova.\n\nPramení ve výšce 375 m. n.m. západně od městečka Cvikova na území náležejícím pod CHKO Lužické hory, v Údolí samoty pod kopcem Hrouda. Odtud teče na jih k obci Radvanec, po jejím průtoku napájí Radvanecký rybník, který je známější jako Koupaliště Sloup. Za tímto rybníkem protéká obcí Sloup v Čechách poblíž tamního skalního hradu i Cikánského dolu a pokračuje dál na jih. U obce Pihel je zdrojem pro starý Pivovarský rybník. Odtud pokračuje stále na jih k vesnici Bukovany, patřící k Novému Boru. Za Bukovanami nabírá vodu z několika rybníčků (Luční, Výroční a Ptáčník), teče stále na jih do vesnice Dobranov. Pak podtéká silnici č. 262 z Mimoně do České Lípy a most s cyklostezkou Vlčí Důl. Krátce poté se vlévá do Ploučnice v nadmořské výšce 251 m. n.m. Zde je průměrný průtok 0,41 m3/sec.\nPlocha celého povodí je udána 52,9 km.\n\nCelý tok vyjma rybníků je rozdělen na řadu rybářských revírů, které jsou v péči několika MO ČRS, vesměs patřících pod Severočeský územní svaz. Větší část toku je označena jako pstruhová voda, zhruba na polovině délky toku je lov ryb zakázán. Rybníky napájené potokem mají režim a mnohdy vlastníky jiné.\n"}
{"id": "803013", "url": "https://cs.wikipedia.org/wiki?curid=803013", "title": "Helštýn", "text": "Helštýn\n\nHelštýn je vrch v Rožnovské brázdě o nadmořské výšce 385 m n. m. Nachází se severovýchodně od Valašského Meziříčí a západně od obce Krhová. Na vrcholu Helštýna se nachází památník obětem první a druhé světové války, který byl vybudován v roce 1948, a skupina tří památných Helštýnských lip. Do poloviny 19. století dominoval vrchu barokní vyhlídkový letohrádek Belveder. Helštýn je svou polohou atraktivní především jako vyhlídkové místo na Valašské Meziříčí a jeho místní část Hrachovec, obec Krhovou a také na vrcholy Vsetínských a Hostýnských vrchů.\n\nNa konci roku 2013 byla na základě doporučení Agentury ochrany přírody a krajiny ČR jedna z Helštýnských lip pokácená a bylo ponecháno torzo kmene, kde se vyskytují vzácné druhy brouků, například některé druhy zlatohlávků, páchník hnědý nebo zdobenec skvrnitý.\n\nV září 2010 se na Helštýně objevil nápis Valmez, který napodobil známý nápis Hollywood. Původní verze o výšce cca 1 m byla vyrobena z polystyrenu, v dubnu 2011 byla písmena nahrazena dřevěnými hranoly o výšce přibližně 2 m. V srpnu 2011 zničili nápis neznámí vandalové. V květnu 2012 vyrostl na Helštýně nový nápis Valmez, na začátku roku 2013 se na Helštýně již nápis nenachází. Nápis byl viditelný z Valašského Meziříčí na vzdálenost několika km. V srpnu 2017 zůstal po údajném natáčení videa pro místní skupinu Mňága a Zďorp nápis o výšce téměř 3 m (viz. fotografie v galerii níže). Ten tam zatím stále je.\n\n"}
{"id": "803018", "url": "https://cs.wikipedia.org/wiki?curid=803018", "title": "Valerián Bystrický", "text": "Valerián Bystrický\n\nValerián Bystrický (22. dubna 1936 Ilava – 5. dubna 2017 Bratislava) byl slovenský historik, který se specializoval na slovenské dějiny první poloviny 20. století.\n\nV roce 1959 absolvoval Filozofickou fakultu Univerzity Komenského v Bratislavě. Do roku 1962 pracoval v Považském muzeu a galérii v Žiline, poté krátce v Slovenském národním muzeu v Bratislavě. V letech 1962-1980 pracoval v Ústavu dějin evropských socialistických států Slovenské akademie věd. Od roku 1980 je zaměstnán v Historickém ústavu SAV. Zde působil od roku 1990 ve funkci zástupce ředitele a v letech 1998-2006 byl ředitelem ústavu. V roce 1967 získal titul kandidáta věd a v roce 1985 doktora věd.\n\n\n"}
{"id": "803021", "url": "https://cs.wikipedia.org/wiki?curid=803021", "title": "Rea Michalová", "text": "Rea Michalová\n\nRea Michalová (* 11. března 1980 v Praze) je česká historička umění, kurátorka a galeristka.\n\nSpecializuje se na české moderní a současné umění. Je autorkou několika knižních publikací, desítky katalogů a řady dalších teoretických prací. Kurátorsky připravila mnoho výstav současného umění.\n\nJejím otcem je český akademický malíř, grafik a ilustrátor Rastislav Michal. Vystudovala obor dějiny umění na Filozofické fakultě Univerzity Karlovy (prof. P. Wittlich, R. Prahl, J. Kropáček, 1998–2003 magisterské studium, 2003–2007 postgraduální studium). Roku 2001 obdržela stipendium DAAD a pobývala na Freie Universität Berlin.\n\nOd roku 2008 pracovala jako kurátorka Sbírky moderního a současného umění Národní galerie v Praze. Vede Galerii Michal’s Collection na pražském Starém Městě, zaměřenou na prezentaci vůdčích autorů současné výtvarné scény především v oblasti klasických médií.\n\nJe znalkyní českého výtvarného umění 20. a 21. století: Provádí též odborné posudky a expertizy.\nČlenka Mezinárodní asociace výtvarných kritiků (AICA, Association internationale des critiques d’art), Sdružení výtvarných kritiků a teoretiků, Uměleckohistorické společnosti v českých zemích, Spolku výtvarných umělců Mánes, Členka a teoretička umělecké skupiny Natvrdlí\n\n\n"}
{"id": "803024", "url": "https://cs.wikipedia.org/wiki?curid=803024", "title": "Bright Falls", "text": "Bright Falls\n\nBright Falls je šestidílný psychothriller z roku 2010. Popisuje příběh novináře, který přijíždí do ospalého městečka Bright Falls aby udělal rozhovor se známým spisovatelem. Po srážce s jelenem se mu začnou dít podivné a děsivé věci. Rozhodne se vypátrat zmizelého majitele motelu, když město zasáhne záhadná nemoc. Čím déle je člověk v Bright Falls, tím snadněji zešílí. Jake se proto rozhodne uprchnout.\n\nMinisérie je prequelem pro videohru Alan Wake.\n\n"}
{"id": "803025", "url": "https://cs.wikipedia.org/wiki?curid=803025", "title": "José Antonio Reyes", "text": "José Antonio Reyes\n\nJosé Antonio Reyes Calderón (1. září 1983, Utrera – 1. června 2019, Alcalá de Guadaíra) byl španělský profesionální fotbalista naposledy hrající za španělský druholigový klub UD Extremadura, hlavně jako levé křídlo, ale také jako útočník. Byl také reprezentant Španělska a účastník Mistrovství světa ve fotbale 2006 v Německu.\n\nZemřel v pětatřiceti letech při dopravní nehodě.\n\nJako profesionál debutoval v 16 letech, potom podepsal smlouvu s anglickým Arsenalem ve věku 20 let. Po relativně úspěšné kariéře v zahraničí se vrátil do vlasti, hrál za oba největší kluby v Madridu, Real a Atlético, s krátkým hostováním v Portugalsku v Benfice.\n\nSe Sevillou se probojoval až do finále Evropské ligy 2013/14, v němž jeho tým porazil portugalskou Benfiku Lisabon až v penaltovém rozstřelu (4:2, 0:0 po prodloužení). Reyes hrál do 78. minuty.\n\nReyes měl číslo 21 ve španělské reprezentaci, a hrál za reprezentaci na Mistrovství světa ve fotbale 2006 v Německu.\n\nSevilla FC\nArsenal FC\nReal Madrid\nBenfica Lisabon\nAtlético Madrid\n\nŠpanělsko U19\n\n"}
{"id": "803026", "url": "https://cs.wikipedia.org/wiki?curid=803026", "title": "Cyril Žampach", "text": "Cyril Žampach\n\nCyril Karel Žampach O.Piar (10. června 1880 Loučany – 8. června 1966 Kosmonosy) byl český římskokatolický kněz, provinciál řádu piaristů, rektor koleje mladoboleslavské, čestný konzistorní rada v Praze, Litoměřicích a Olomouci, biskupský notář královéhradecký, osobní arciděkan.\n\nRodák z Hané byl vysvěcen na kněze 29. ledna 1907. Do první světové války působil na piaristických řádových školách v Praze. Za první světové války byl vojenským kaplanem a jako vojenský duchovní v Albánii. Po válce přišel do Litomyšle jako rektor řádové koleje. Jeho blahodárné působení na litomyšlském gymnáziu vzpomíná pozdější piarista František Ambrož Stříteský, kterého Žampach podporoval.\nV Litomyšli pracoval jako profesor na církevních středních školách, ale pustil se i do veřejné činnosti v samosprávě. Stal se prvním náměstkem starosty za Lidovou stranu. Do jeho referátu spadaly nemocnice, byl patronátním referentem a měl na starosti chudinu. Zvláště v tzv. \"„chudinském referátu“\" si pro svou aktivitu vysloužil titul: „Otec chudých“.\nV roce 1936 přišel do Mladé Boleslavi, kde se stal rektorem a profesorem náboženství na střední škole. Zde dokončil opravu kláštera na Karmeli (kam se přestěhovali kosmonoští piaristé po roce 1784, kdy klášter opustili minorité, a od té doby zde působili. Sem také Žampach pořídil nové zvony. Byl poslední sídlícím piaristou na mladoboleslavském Karmeli. Zde kromě výuky náboženství spravoval v klášteře také gymnaziální knihovnu (obsahovala až 6000 svazků) – dnes je uložena ve Státním okresním archivu na boleslavském hradě. Část nejvzácnějších tisků byla ještě náhodně objevena v roce 2006 při rekonstrukci kláštera v jedné místnosti pod dřevěnou podlahou, kde byla ukryta před odchodem Jednoty bratrské.\nJeho velikým vkladem v Mladé Boleslavi byly studentské mše svaté se skvělými exhortami a stejně krásné májové pobožnosti, o něž pečoval jako ředitel Mariánské družiny.\nŽampach zemřel 8. června 1966 v nemocnici v Kosmonosích, pohřben byl 13. června 1966 v Mladé Boleslavi do hrobky.\n\n\n\n"}
{"id": "803028", "url": "https://cs.wikipedia.org/wiki?curid=803028", "title": "Jiří Ládr", "text": "Jiří Ládr\n\nJiří Ládr (* 9. května 1933 - 10. prosince 2019, Plzeň) byl český a československý veterinář, bývalý politik Československé strany socialistické a poslanec Sněmovny lidu Federálního shromáždění za normalizace. Počátkem 90. let ústřední ředitel Státní veterinární správy. Především byl od roku 1945 až do konce života skautem s přezdívkou Bongo, člen 53. oddílu Šedá Střela. V závěru svého života byl členem Svojsíkova oddílu.\n\nK roku 1986 se profesně uvádí jako veterinární lékař. Ve volbách roku 1986 zasedl za ČSS do Sněmovny lidu (volební obvod č. 49 - Rokycany-Plzeň-sever, Západočeský kraj). Ve Federálním shromáždění setrval do konce funkčního období, tedy do svobodných voleb roku 1990. Od 29. 11. 1989 byl na základě usnesení Federálního shromáždění (FS) č. 105 členem společné komise FS a České národní rady pro dohled na vyšetření událostí ze dne 17. 11. 1989 v Praze. Netýkal se ho proces kooptací do Federálního shromáždění po sametové revoluci.\n\nOd roku 1990 až do poloviny roku 1992 vykonával funkci ústředního ředitele Státní veterinární správy. Pak se vrátil na Krajskou veterinární správu do Plzně. V roce 2012 mu na Středoevropském veterinárním kongresu v Brně bylo na návrh Komory veterinárních lékařů ČR uděleno Ocenění veterinární osobnosti za dlouholetou činnost na úseku veterinární medicíny.\n\n"}
{"id": "803031", "url": "https://cs.wikipedia.org/wiki?curid=803031", "title": "Junkční rytmus", "text": "Junkční rytmus\n\nJunkční rytmus je srdeční rytmus, u něhož udavatelem kroku (pacemakerem) je oblast atrioventrikulární junkce - tedy AV uzel a Hisův svazek.\n\nV AV junkci, podobně jako v jiných částech převodního systému srdečního, se nachází buňky schopné spontánní depolarizace, tedy samovolné pomalé změny membránového potenciálu, u nichž po dosažení jistého prahového napětí dochází ke vzniku akčního potenciálu a vzniku srdečního vzruchu, který se odtud šíří do celého srdce. V oblasti AV uzlu probíhá za normálních podmínek spontánní depolarizace pomaleji než v sinoatriálním uzlu, který je normálním zdrojem srdečních impulzů (sinusového rytmu). Aktivita v AV junkci je tak potlačena (resp. je jí vnucena frekvence z vyššího zdroje) a běžně se neuplatní. \nAV junkce se může stát zdrojem srdečního rytmu:\n\n1. pokud je tvorba vzruchů v oblasti SA uzlu (resp. srdečních předsíní) porušena nebo je porušen převod vzruchu ze síní v horní části AV junkce - pak je oblast AV junkce zdrojem tzv. náhradního junkčního rytmu, který zabezpečí stimulaci srdečních komor obvykle s frekvencí mezi 40 a 60 stahy za minutu (tedy pomaleji než ze normálních podmínek). \n\n2. pokud je spontánní depolarizace a tedy tvorba vzruchů v AV junkci urychlena a přesáhne rychlost tvorby vzruchů v SA uzlu. AV uzel může být zdrojem junkční tachykardie.\n\n\n\nZávisí na frekvenci junkčního rytmu a ev. doprovodném stavu, který poruchu vyvolává. Mnoho pacientů poruchu rytmu vůbec nevnímá, při pomalejší frekvenci srdeční se může objevit celková slabost, závratě, nevýkonnost, špatná tolerance námahy a někdy v úvodu poruchy (po \"vysazení\" sinusového rytmu) nastat krátkodobá porucha vědomí (synkopa). Při junkční tachykardii pacient může pociťovat bušení srdce - palpitace. \n\nU náhradního junkčního rytmu spočívá zejména ve snaze došetřit a odstranit poruchu tvorby vzruchu v SA uzlu. Pokud u nemocného přetrvává junkční rytmus s uspokojivou frekvencí a nečiní mu potíže, nevyžaduje obvykle další zásahy. Při pomalé srdeční frekvenci u jinak neovlivnitelné poruchy může být nutna implantace kardiostimulátoru. \n\n"}
{"id": "803035", "url": "https://cs.wikipedia.org/wiki?curid=803035", "title": "Trachemys scripta", "text": "Trachemys scripta\n\nTrachemys scripta je druh severoamerické sladkovodní želvy.\n\nJsou popsány tři poddruhy:\n"}
{"id": "803038", "url": "https://cs.wikipedia.org/wiki?curid=803038", "title": "Ivan Laluha", "text": "Ivan Laluha\n\nIvan Laluha (* 20. listopadu 1932 Tekovské Lužany) je slovenský historik, sociolog, v roce 1968 stoupenec reformního proudu v KSS, po sametové revoluci československý politik za Verejnosť proti násiliu, později Hnutí za demokratické Slovensko, poslanec Sněmovny lidu Federálního shromáždění, Slovenské národní rady (po vzniku samostatného Slovenska poslanec Národní rady SR).\n\nV roce 1951 maturoval ve Zvolenu, pak studoval historii na univerzitách v Moskvě a Oděse v letech 1951-1957 a postgraduálně studoval roku 1967 sociologii v Bělehradu. Působil jako vysokoškolský učitel na VŠLD ve Zvolenu a na VŠE Bratislava, kde se roku 1968 habilitoval na docenta.\n\nPoliticky se od roku 1951 angažoval v Komunistické straně Slovenska. V letech 1968-1970 se uvádí jako účastník zasedání Ústředního výboru Komunistické strany Slovenska. V roce 1970 byl z komunistické strany vyloučen. Za normalizace působil jako výzkumný pracovník v VÚSRP. Patřil mezi blízké spolupracovníky Alexandera Dubčeka.\n\nV únoru 1990 nastoupil jako poslanec za hnutí Verejnosť proti násiliu v rámci procesu kooptací do Federálního shromáždění po sametové revoluci do Sněmovny lidu (volební obvod č. 195 - Krompachy, Východoslovenský kraj). V rámci VPN představoval frakci bývalých reformních komunistů Obroda. V letech 1990-1992 byl předsedou klubu Obroda na Slovensku. Poslanecký mandát obhájil za VPN ve svobodných volbách roku 1990. Po rozkolu ve VPN poté, co byl na jaře 1991 odvolán z postu slovenského premiéra Vladimír Mečiar, zůstal věrný Mečiarovi a přešel do jím ustavené formace HZDS.\n\nVe volbách roku 1992 se stal za HZDS poslancem Slovenské národní rady, jež se po vzniku samostatného Slovenska transformovala do Národní rady SR. V ní setrval do voleb roku 1994. V letech 1994-1995 po odchodu z HZDS působil jako člen Sociálnědemokratické strany Slovenska.\n\nOd roku 1994 byl pedagogem na Národohospodářské fakultě Ekonomické univerzity v Bratislavě a profiloval se jako autor studií o sociálním rozvoji a kvalitě života. Zároveň se angažoval v udržování odkazu Alexandera Dubčeka, na jehož počest připravil výstavní expozice a pamětní publikace. Je viceprezidentem Společnosti Alexandera Dubčeka. V roce 2002 mu byl udělen Řád Ľudovíta Štúra.\n\n"}
{"id": "803039", "url": "https://cs.wikipedia.org/wiki?curid=803039", "title": "Nyckelharpa", "text": "Nyckelharpa\n\nNyckelharpa je smyčcový hudební nástroj s klapkami zvanými nycklar či knavrar, které svým stisknutím zkrátí strunu na požadovanou tónovou výšku. Pro vytvoření zvuku se používá smyčec. Charakteristický zvuk nástroje vzniká rezonančními strunami, které jsou umístěny pod hracími strunami. Nyckelharpa je při hraní zavěšená na břichu podobně jako kytara a smyčcem se pohybuje vertikálně proti hráčově břichu.\n\nNyckelharpa je jedním z typických hudebních nástrojů švédské lidové hudby. Své pevné postavení má v Uppsale a severním Upplandu, ale v polovině 20.století se postupně rozšířila do celého Švédska.\n\nVe dvou německých slovnících z let 1529 a 1620 se nachází vyobrazení nyckelharpy. Ještě starší vyobrazení nalezneme v některých dílech švédského a dánského církevního umění mezi lety 1460 až 1525 a 1565. Jaký hudební nástroj drží hudebník vyobrazený v portálu kostela Källunge na ostrově Gotland není zcela jasné, ale pokud by to byla nyckelharpa, tak má s jistotou západoevropský původ. Žádná z těchto reprodukcí nezobrazuje tradiční švédskou nyckelharpu, první takový obrázek je totiž doložen až na konci 18.století.\n\nDříve se odborníci domnívali, že se nyckelharpa do Švédska dostala spolu s Valony, ale ti se do Švédska nedostali dříve než v 17.století a nástroj není doložen ani v jejich domovské zemi.\n\nNa konci 16.století se nyckelharpa stala lidovým hudebním nástrojem v Upplandu, později se rozšířila i do dalších oblastí jako je Dalarna, Hälsingland a Ǻngermanland, ovšem aniž by se na ni tradičně v těchto oblastech hrálo. Švédský bard Carl Michael Bellman udává používání nástroje ve stockholmksých hostincích na konci 18.století.\n\nJako tradiční hudební nástroj byla „gammelharpa“ vnímána pouze v oblasti Uppland a to v relativně velkém rozsahu až do druhé světové války. Starší varianty nyckelharpy byly rychle nahrazeny moderním chromatickým systémem, který vynalezl již v roce 1929 August Bohlin a většího významu nabyl během vlny lidové hudby v 70. letech.\n\nNejstarší dochovaná nyckelharpa neměla zřejmě rezonanční struny, protože ty se do Švédska dostaly teprve v 17.století. Tradičně a někdy ještě i dnes se nyckelharpa ve Švédsku zavěšuje struníkem obráceným nahoru, tedy jinak, než zde na obrázku.\n\nNejstarší dochovaná nyckelharpa je pravděpodobně tzv. Moraharpan. Na té je uveden rok 1526, ale podle historických pramenů je, stejně jako u podobného nástroje z Älvdalenu, pravděpodobnější doba zhotovení kolem roku 1680.\n\nK nejznámějším interpretům hrajícím na nyckelharpu se řadí Byss-Calle a Eric Sahlström. K dalším hudebníkům patří August Bohlin, Ceylon Wallin a Hasse Gille.\n\nModerní švédská populární hudba použila charakteristický zvuk nyckelharpy ve svých skladbách, např. Hedningarna, Ǻsa Jinder, Väsen a Nordman. Experimentátorem s různými typy nyckelharpy je Johan Hedin a Marco Ambrosini.\nPravděpodobně celosvětově nejznámější skladbou, ve které zazněla nyckelharpa, je píseň \"Dum dum diddle\" z desky \"Arrival\" od hudební skupiny ABBA.\n\n"}
{"id": "803044", "url": "https://cs.wikipedia.org/wiki?curid=803044", "title": "Chlorid erbitý", "text": "Chlorid erbitý\n\nChlorid erbitý je anorganická sloučenina se vzorcem ErCl. Vytváří také hexahydrát se vzorcem ErCl·6 HO.\n\nBezvodý ErCl se vyrábí z hexahydrátu zahříváním v chloru nebo chlorovodíku:\n\nErCl·6 HO → ErCl + 6 HO.\n\nAlternativní metodou výroby je reakce snadno dostupného ErO s přebytkem NHCl za vzniku (NH)ErCl, amoniaku a vody:\n\nErO + 12 NHCl → 2 (NH)ErCl + 6 NH + 3 HO.\n\nTato sůl je stabilní vzhledem k hydrolýze, a tak je tepelně rozkládána za sníženého tlaku při vzniku bezvodého chloridu erbitého se ztrátou plynného amoniaku a chlorovodíku:\n\n4 (NH)ErCl + 3 O → 2 ErO + 12 NH + 12 HCl.\n\nErCl se používá na přípravu kovového erbia.\n\nChlorid erbitý se také používá jako silný katalyzátor při acylaci alkoholů a fenolů a může být lehce recyklován a znovu použit bez významné ztráty aktivity.\n\nErCl reaguje s hydroxidy za vzniku hydroxidu erbitého:\n\nErCl + 3 XOH → Er(OH) + 3 XCl.\n"}
{"id": "803056", "url": "https://cs.wikipedia.org/wiki?curid=803056", "title": "Rakousko na Letních olympijských hrách 1988", "text": "Rakousko na Letních olympijských hrách 1988\n\nRakousko na Letních olympijských hrách 1988 v Soulu reprezentovalo 73 sportovců, z toho 66 mužů a 7 žen. Nejmladší účastníkem byla Sylvia Baldessarini (17 let, 98 dní), nejstarší pak účastník jezdeckých soutěží Hermann Sailer (54 let, 327 dny). Celkem Rakousko získalo 1 zlatou medaili.\n\n"}
{"id": "803058", "url": "https://cs.wikipedia.org/wiki?curid=803058", "title": "Rakousko na Letních olympijských hrách 1984", "text": "Rakousko na Letních olympijských hrách 1984\n\nRakousko na Letních olympijských hrách 1984 v Los Angeles reprezentovalo 102 sportovců, z toho 71 mužů a 31 žen. Nejmladší účastníkem byla Monika Bayer (17 let, 48 dní), nejstarší pak účastník Gerhard Petritsch (43 let, 334 dny). Celkem Rakousko získalo 1 zlatou, 1 stříbrnou a 1 bronzovou medaili.\n\n"}
{"id": "803062", "url": "https://cs.wikipedia.org/wiki?curid=803062", "title": "Jan Loberšíner", "text": "Jan Loberšíner\n\nJan Loberšíner (* 26. března 1934 Včelná) byl český a československý politik Komunistické strany Československa a poslanec Sněmovny lidu Federálního shromáždění za normalizace.\n\nPocházel ze starousedlého rodu z Včelné. V rodné obci vychodil obecnou školu, měšťanskou školu studoval v Českých Budějovicích, respektive v Rožnově. Vyučil se jemným mechanikem. Pracoval pak v podniku \"Jihostroj\" ve Velešíně. Při zaměstnání absolvoval čtyřletou průmyslovou školu, obor strojní. V tomto podniku od roku 1951 zastával četné mládežnické a stranické funkce. Byl zde i předsedou celozávodního výboru KSČ. Za své politické postoje v roce 1968 se po nástupu normalizace dočkal výraznějšího politického vzestupu. V roce 1969 se stal tajemníkem pro průmysl Okresního výboru KSČ v Českém Krumlově. Na tomto postu setrval do 1. května 1974, kdy byl zvolen do funkce předsedy krajské odborové rady v Českých Budějovicích. V poúnorovém období krátce působil i jako předseda MNV v rodné Včelné a v 70. letech se uvádí jako člen Vesnického výboru KSČ v této obci. K roku 1986 se zmiňuje profesně jako tajemník Ústřední rady odborů.\nVe volbách roku 1986 zasedl za KSČ do Sněmovny lidu. Ač české národnosti, byl zvolen za slovenský obvod (volební obvod č. 141 - Stupava, Západoslovenský kraj). Ve Federálním shromáždění setrval do ledna 1990, kdy rezignoval v rámci procesu kooptací do Federálního shromáždění po sametové revoluci.\n\nPo roce 1989 je členem KSČM. Za ni neúspěšně kandidoval do zastupitelstva obce Včelná v komunálních volbách roku 1994, komunálních volbách roku 1998, komunálních volbách roku 2002 a komunálních volbách roku 2010. Uváděn je jako důchodce.\n\n"}
{"id": "803063", "url": "https://cs.wikipedia.org/wiki?curid=803063", "title": "Rakousko na Letních olympijských hrách 1980", "text": "Rakousko na Letních olympijských hrách 1980\n\nRakousko na Letních olympijských hrách 1980 v Moskvě reprezentovalo 83 sportovců, z toho 64 mužů a 19 žen. Nejmladší účastníkem byla Marianne Humpelstetter (15 let, 342 dní), nejstarší pak účastník Hermann Sailer (46 let, 266 dny). Celkem Rakousko získalo 1 zlatou, 2 stříbrné a 1 bronzovou medaili.\n\n"}
{"id": "803064", "url": "https://cs.wikipedia.org/wiki?curid=803064", "title": "Josef Macek (politik ČSL)", "text": "Josef Macek (politik ČSL)\n\nJosef Macek (* 31. ledna 1949) byl český a československý právník, politik Československé strany lidové a poslanec Sněmovny lidu Federálního shromáždění po sametové revoluci.\n\nProfesně je k roku 1990 uváděn jako podnikový právník, bytem Jablonec nad Nisou.\n\nV lednu 1990 zasedl v rámci procesu kooptací do Federálního shromáždění po sametové revoluci do Sněmovny lidu (volební obvod č. 54 – Česká Lípa, Severočeský kraj) za ČSL. Ve Federálním shromáždění setrval do konce funkčního období, tedy do svobodných voleb roku 1990.\n\n"}
{"id": "803066", "url": "https://cs.wikipedia.org/wiki?curid=803066", "title": "Tomáš Slovák", "text": "Tomáš Slovák\n\nTomáš Slovák (* 5. dubna 1983 v Košicích) je slovenský hokejista, v současnosti působící v HC Oceláři Třinec.\n\n"}
{"id": "803067", "url": "https://cs.wikipedia.org/wiki?curid=803067", "title": "Josef Macek (rozcestník)", "text": "Josef Macek (rozcestník)\n\nJméno a příjmení Josef Macek má více nositelů:\n\n"}
{"id": "803068", "url": "https://cs.wikipedia.org/wiki?curid=803068", "title": "Reinier Zeeman", "text": "Reinier Zeeman\n\nReinier Zeeman (kolem 1623 v Amsterdamu – březen 1688 tamtéž) byl nizozemský malíř lodí a přístavů, jako grafik používal techniku leptu.\n\nO Zeemanovi pocházejí první zprávy z roku 1653, když se jeho manželkou stala Marija Moosijn a narodily se mu dvě dcery. Poté o jeho životě nejsou žádné další zprávy, kromě udání jeho manželky proti podnájemkyni, která měla umělce svést k nemorálnímu životu. Jeho žena zdědila po Zeemanově smrti celý jeho majetek. Ze soupisu pozůstalosti jsou známy obrazy, které naznačují, že mohl pobývat před rokem 1650 v Paříži. Pozůstalostní inventář obsahuje také knihy o námořnictví. Zeemanova často citovaná cesta do Berlína není potvrzena. Také není znám jeho učitel umění, ale je patrný určitý vliv Willema van de Velde staršího (1611–1689).\n\nVedle maleb zhotovil také množství grafik. Tyto zachycují dobové výjevy jako námořní bitvy nebo pohledy na Amsterdam a také encyklopedické ilustrace typů lodí. Zeemanovy městské scenérie v Paříži (série leptů) kopíroval Charles Meryon a prosadil se tím jako jeho pokračovatel.\n\nAž do roku 1996 byl malíř v dějinách umění uváděn pod jménem \"Reinier Nooms, řečený Zeeman\" (nizozemsky Námořník). Nicméně v archivních dokumentech a na obrazech je podepsán jen jako \"Seemann\" nebo \"Zeeman\". Označení \"Nooms\" se nachází na jeho tiscích a rytinách. Zde jsou různé formy jména jako \"R[einier] Zeeman\", \"Remy Zeeman\", \"Reinier Nooms alyas Zeeman\" nebo \"Reinier Nooms\". Odtud vzešlo v dějinách umění jeho jméno \"Nooms\" a užívá se dodnes v obchodu s uměním. Současná věda však prosazuje jméno \"Zeeman\".\n\n\n"}
{"id": "803069", "url": "https://cs.wikipedia.org/wiki?curid=803069", "title": "Rachid Boudjedra", "text": "Rachid Boudjedra\n\nRachid Boudjedra (* 5. září 1941 v Al-Ajn al-Bajda, fr. Aïn Beïda, Alžírsko) je alžírský spisovatel a básník píšící francouzsky a arabsky.\n\nNarodil se v měšťanské rodině v Aïn Beïda, kde strávil své mládí. Studovat začal v Constantine a pokračoval v Tunisu. V roce 1959 se podílel na boji proti francouzské přítomnosti v Alžírsku. Po zranění cestoval po východní Evropě a byl ve Španělsku, kde byl zástupcem alžírské Fronty národního osvobození.\n\nV roce 1962 se po získání nezávislosti vrátil do Alžírska. Začal studovat filozofii v Alžíru a Paříži. Studia dokončil na Sorbonně v roce 1965 a doktorát získal za svou dizertační práci na téma Louis-Ferdinand Céline.\n\nMěl v plánu učit ve městě Blida, ale když se v roce 1965 dostal k moci Houari Boumédiène, odešel z Alžírska. Několik let se nemohl vrátit, protože byl nad ním vynesen trest smrti podle fatvy. Žil nejprve ve Francii, kde v letech 1969–1972 vyučoval filozofii na lyceu v Coulommiers, a poté odešel do Maroka, kde vyučoval v Rabatu až do roku 1975.\n\nV roce 1977 se stal poradcem ministra informací a kultury. Podílel se na kulturní rubrice týdeníku \"Révolution africaine\".\n\n\nRachid Boudjedra je autorem scénářů k asi desítce filmů. V roce 1980 film \"Ali au pays des mirages\" režiséra Ahmeda Rachediho získal zlatou cenu na filmovém festivalu v Kartágu.\n\n"}
{"id": "803072", "url": "https://cs.wikipedia.org/wiki?curid=803072", "title": "Elektrická jednotka 480", "text": "Elektrická jednotka 480\n\nElektrická jednotka řady 480 je české registrační označení pětidílné soupravy Stadler FLIRT. Pět těchto souprav zakoupil český železniční dopravce LEO Express, který je od října 2012 provozuje na trati Praha – Ostrava – Bohumín.\n\nJiž v říjnu 2010 bylo oznámeno, že LEO Express uzavřela smlouvu o nákupu 5 elektrických vlakových jednotek Stadler FLIRT v modifikaci InterCity od švýcarské společnosti Stadler, určených pro trasu Praha – Ostrava.\n\nPrvní jednotka měla být dodána v březnu 2012, do prosince 2012 všechny, v tomto mezidobí ještě proběhlo měření elektromagnetické kompatibility, jinak je typ již pro provoz v České republice schválen. Soupravy se vyráběly v Maďarsku a v Polsku, vlastní výroba začala na jaře 2011. Důraz byl kladen na vybavení interiéru, ten měl mít více než dvě třídy a internetové připojení. Vlaky mají mít černý nátěr se zlatobílými podélnými pruhy.\n\nCelková cena těchto pěti souprav je přes 1,5 miliardy korun. Na sedačku připadá 1,26 milionu korun, zatímco v pendolinu řady 680 Českých drah 1,9 milionu. Akvizice je financována přes Credit Suisse, která uspěla v soutěži kvůli nižším úrokům, návratnost má být mezi sedmi a deseti lety.\n\nPrvní z pětice jednotek Stadler FLIRT smontovaných v polských Siedlcích s označením 480.001-7 převzal LEO Express na začátku února 2012. Českým Drážním úřadem byla těmto soupravám přidělena řada 480. První jednotka s českým označením 480.001 dorazila do Česka 22. května 2012 a 24. května 2012 ji dopravce na zkušebním okruhu Cerhenice představil veřejnosti.\n18. května 2012 oznámil dopravce převzetí druhé soupravy.\n12. října 2012 byl zahájen zkušební provoz již na běžné trati, po povolení drážního úřadu.\n\nSoupravy mají 90 % podlahy vozu ve výšce nástupiště. Oproti zahraniční verzi soupravy má jednotka pouze užší jednokřídlé dveře a třetí vůz vstupní dveře nemá.\n\nCelá pětivozová souprava je vybavena pouze třemi toaletami, z toho jedna je vybavena pro užívání vozíčkáři a též přebalovacím pultem pro kojence. Mají uzavřený systém splachování. Interiér je klimatizovaný.\n\nČtyři vozy soupravy jsou zařazeny do ekonomické třídy, v těchto vozech je 212 látkou potažených sedadel Borcad Comfort (z toho 4 sklopná), většinou v uspořádání 2 + 2, 2 místa pro invalidní vozíky se sedadly pro doprovod a 5 míst pro kočárky. Původně se uvažovalo o sedadlech otočných po směru jízdy, jaké má norská verze soupravy, ale v rámci úspor byla zvolena sedadla pevně montovaná do boku skříně vlaku, což umožní též levný strojní úklid. Sedačky jsou široké 45 cm a rozteč sedaček je 92 cm, jsou doplněny sklopnou opěrkou pro nohy. Výrobcem sedadel je firma BORCAD cz s.r.o. z Fryčovic. Sklopné stolečky mají vylisované rámečky pro notebook a jsou vybaveny sklopnými opěrkami pro ruce a elektrickými zásuvkami. Dvojsedadla mají tři područky široké 50 mm. Menší část sedadel je uspořádána do čtveřic, kde místo sklopných stolečků je rozkládací stolek uprostřed.\n\nPrvní vůz soupravy nabízí třídu business s 19 polohovatelnými sedadly varianty Borcad Comfort s koženým potahem, převážně v uspořádání 2 + 1, o rozteči 1025 milimetrů, šířce 500 mm, výšce 1240 mm a hloubce 482 milimetrů. Každé sedadlo má obě područky široké 80 mm, a další doplňky. Třída premium je vybavena 6 elektricky nastavitelnými sedadly Borcad Excellent s polohovatenou bederní opěrkou, s hlavovými polštářky čalouněnými měkkou kůží, a s čtecími lampičkami, bočním sklopným stolkem a výklopnou podnožní opěrkou.\n\nInfrastrukturu pro informační systém a internet v soupravách dodává společnost Nomad Digital. Systém má zprostředkovávat aktuální informace o jízdě vlaku, objednávky i elektronické platby palubních služeb. Antény centrálního vysílacího a přijímacího zařízení v prostředním vagonu přijímají pro připojení k internetu kombinovaně signál GSM, UMTS, CDMA a LTE, na centrální jednotku jsou ethernetem napojeny wi-fi antény ve všech vozech soupravy.\n\nSoupravy mají korporátní černý nátěr se zlatým pruhem.\n\n"}
{"id": "803073", "url": "https://cs.wikipedia.org/wiki?curid=803073", "title": "HC Lev Praha", "text": "HC Lev Praha\n\nHC Lev Praha (celým názvem: Hockey Club Lev Praha) byl český klub ledního hokeje, který sídlil v pražské Bubenči. Klub původně sídlil jednu sezonu ve slovenském Popradě. V roce 2012 byl klub přestěhován do Prahy, kde fakticky ale vznikl nový klub HC Lev Praha. Kari Jalonen tým převzal 10. října 2013 po hlavním trenérovi Václavu Sýkorovi, který z rodinných důvodů požádal o uvolnění z funkce hlavního kouče.\n\nDomácí návštěvnost Lva v základní části 2013/14 byla průměrně 7 161 diváků, byl to tedy nejnavštěvovanější pražský hokejový klub a šestý nejnavštěvovanejší v KHL. Poslední finálový zápas dosáhl v O areně diváckého rekordu celé KHL, a to 17 073 diváků. 1. července 2014 však po dvou sezónách majitelé klubu oficiálně potvrdili z finančních důvodů neúčast v sezóně 2014/15. Podle akcionářů toto rozhodnutí v budoucnu nijak nevylučuje možnost návratu KHL do Prahy, nezvažují přesunutí týmu do jiného města nebo jiné ligy a KHL v Praze zůstává jejich prioritou.\n\nSvé domácí zápasy odehrával střídavě v Tipsport areně a O areně.\n\nKlub původně pocházel z Hradce Králové (odtud původní název \"Lev Hradec Králové\"). Ke stěhování na Slovensko došlo poté, co Český svaz ledního hokeje zamítl žádost mužstva o povolení účasti v Kontinentální hokejové lize. Všechno skončilo na rozhodnutí představenstva soutěže, že Lev hrát KHL nebude. Největším kandidátem na post trenéra byl Miloslav Hořava. Po rozhodnutí o neúčasti HC Lev v KHL se stal volným trenérem a v říjnu 2010 přijal angažmá v klubu Sparta Praha. Jeho asistentem se stal Radim Rulík, který s ním v této funkci měl spolupracovat již v týmu HC Lev.\n\nV říjnu 2010 Slovenský svaz ledního hokeje přijal HC Lev Poprad za svého řádného člena, čímž se pro HC Lev otevřela nová možnost hrát v sezóně 2011/12 KHL. HC Lev následně podal novou přihlášku do Kontinentální hokejové ligy pro sezónu 2011/12. Prezident KHL Alexander Medveděv tuto skutečnost v únoru 2011 potvrdil a zároveň doplnil, že HC Lev Poprad je jediným kandidátem na rozšíření soutěže pro sezónu 2011/12.\nPřihlášku do další kontinentální soutěže, mládežnické MHL, podal celek Tatranskí vlci Poprad, který byl v roce 2012 mládežnickým týmem HC Lev.\n\nOd začátku roku 2012 se začaly objevovat zprávy o tom, že by se KHL přesouvala z Popradu do Prahy. Stěhování se začalo brát vážně až tehdy, kdy klubové vedení v polovině ledna vydalo oficiální prohlášení, že klub sídlí nově v Praze. V březnu 2012 Český svaz ledního hokeje přijal HC Lev Praha za svého řádného člena, čímž se klub definitivně přestěhoval do hlavního města České republiky.\n\nPrvní sezónu v Praze měl Lev hrát původně v libeňské O areně, ale poté, co se vedení klubu nedohodlo s majiteli libeňské arény, hrají Pražští Lvi nakonec v holešovické Tipsport areně a v O2 aréně pouze zápasy nejvíce divácky zajímavé.\n\nTým se hned při své premiéře dostal do play-off, ale po prohře s CSKA Moskva jejich sezóna 2012/13 skončila. Ve své druhé sezóně byl klub ještě mnohem úspěšnější, když se dostal až do finále play-off, kde podlehl Metallurgu Magnitogorsk 4:3 na zápasy.\n\nKlub vlastnila a provozovala společnost HC LEV , a.s. (IČO 24214892). Společnost vznikla v únoru 2012 a jejím zakladatelem a jediným akcionářem byla společnost ČKD GROUP, a.s. (jejímž jediným akcionářem byla společnost ČKD ASSET, a.s. V září 2012 společnost HC LEV koupila společnost SPORTOVNÍ HOLDING PRAHA, a.s. V období 3. února 2012 - 30. dubna 2013 měla společnost HC LEV tržby ve výši 494 mil. Kč a náklady ve výši 698 mil. Kč.\n\n\nZdroj: \n\n\n\nZdroj: \n\n"}
{"id": "803074", "url": "https://cs.wikipedia.org/wiki?curid=803074", "title": "Jindřich Vacek", "text": "Jindřich Vacek\n\nJindřich Vacek (3. srpna 1889 Vídeň – 20. července 1946 Kamenice nad Lipou) byl český hudebník a skladatel.\n\nOd dětství hrál na několik hudebních nástrojů. Nastoupil k vojenské hudbě ve Vídeňském Novém Městě a později hrál u vojenské hudby v Soproni. Po návratu do Čech působil jako hobojista v orchestrech soukromých venkovských divadelních společností. V době Talichova působení ve Slovinsku hrál pod jeho vedením v operním orchestru v Lublani. V dalších letech vystřídal řadu orchestrů po celém světě. Hrál v Alžíru, Jižní Americe (v Buenos Aires a v Montevideu), Hamburku a v Bruselu. Nakonec se vrátil opět k divadelním společnostem v Čechách.\n\nPo vypuknutí 1. světové války byl odvelen k posádkové hudbě v Šoproni a po vzniku Československa působil u divadelních orchestrů v Plzni a v Českých Budějovicích. V Českých Budějovicích si prohloubil své hudební vzdělání studiem na varhanické škole a stal se ředitelem kůru a učitelem hudby v Horní Rovni u Pardubic, ve Vysokém Mýtě a posléze v Kamenici nad Lipou. Zde působil od roku 1930 až do své smrti.\n\nJeho dílo obsahuje velmi rozmanité žánry. Komponoval taneční skladby, pochody, operety, zpěvohry, scénickou hudbu pro divadlo, ale také četné chrámové skladby.\n\n\n\nMnoho dalších příležitostných skladeb\n\n\n"}
{"id": "803075", "url": "https://cs.wikipedia.org/wiki?curid=803075", "title": "Szilárd Németh", "text": "Szilárd Németh\n\nSzilárd Németh (* 8. srpen 1977, Komárno) je bývalý slovenský fotbalový útočník a reprezentant.\n\nRoku 2000 vyhrál anketu Fotbalista roku o nejlepšího fotbalistu Slovenska, je také dvojnásobným nejlepším střelcem 1. slovenské fotbalové ligy (v letech 2000 a 2001).\n\nPo ukončení profi kariéry pracoval i jako skaut anglického velkoklubu Manchester United FC, vyhledával talenty ze Slovenska, Česka a Maďarska.\n\nNémeth začal svou kariéru v Slovanu Bratislava, kde ho vedl trenér Anton Valovič. V roce 1997 se stal nejmladším hráčem Slovanu, který ve věku 19 let opustil klub. Šel do Sparty Praha, jejímž prezidentem byl tehdy slovenský podnikatel Július Rezeš (stejně jako klubu 1. FC Košice). Jeho přestup do Sparty byl na tu dobu rekordní, odstupné bylo 30 milionů Kč. Ve Spartě se ale neprosadil a během půlroku zde nedal ani gól. Slovenští majitelé klubu jej pak odeslali do 1. FC Košice.\n\nVrátil se na Slovensko, nejprve tedy zpět do Košic, pak do prvoligového Interu Bratislava. Během svého působení v Interu se mu dařilo, pod vedením trenéra Bubenka získal dvakrát titul v Corgoň lize (2000 a 2001). Zároveň v těchto letech získal i korunu krále střelců slovenské ligy. Németh oblékal dres s číslem 17 a většinu zápasů odehrál v útočné dvojici s Peterem Babničem.\n\nJeho úspěchy udělaly dojem na západoevropské kluby. Spekulovalo se o přestupu do Interu Milán, nakonec podepsal v roce 2001 5letou smlouvu s předním klubem anglické Premiership Middlesbrough FC, který trénoval Steve McLaren. Přestup vyšel na 7 milionů eur, Németh si po příchodu do klubu vybral číslo 8. V FA Premier League debutoval 25. srpna 2001 v zápase proti Evertonu.\n\nV tomto klubu skóroval 28krát v cca 150 zápasech, ale nikdy si nevybojoval stabilní místo v základní sestavě.\n\nV sezóně 2005/06 měl vícekrát změnit klub, hovořilo se i o přestupu k vítězi Poháru UEFA PFK CSKA Moskva. Németh se na začátku sezóny zranil (proti Liverpoolu), v sezóně hrál pouze v 5 zápasech bez vstřelené branky. Nakonec šel na hostování do francouzského klubu Racing Štrasburk. Po sestupu klubu do Ligue 2 si klub nemohl Németha dovolit a tak zde ukončil své působení.\n\nPřed sezónou 2006/07 podepsal dvouletou smlouvu s bundesligovým klubem Alemannia Aachen. V listopadu 2006 utrpěl vážné zranění - embolii plic po žilní trombóze. Během jeho první sezóny tak celkově odehrál v německé Bundeslize 4 utkání, ve kterých vstřelil jeden gól. Aachen po sezoně sestoupil do druhé Bundesligy. V následující sezóně 2007/08 byl s devíti góly nejlepším střelcem svého mužstva. 19. května 2008 prodloužil svůj kontrakt s Alemannií Aachen do konce sezóny 2009/10. V roce 2010 ukončil profesionální kariéru. V roce 2011 hrál poté půl roku za rakouský FK Hainburg z nižší ligy.\n\nSzilárd Németh odehrál své první utkání v slovenské seniorské reprezentaci, když mu bylo jen 19 let. V roce 2000 ho nominoval trenér Dušan Radolský do výběru reprezentace do 21 let, který se kvalifikoval na domácí Mistrovství Evropy hráčů do 21 let. Zde Slovensko obsadilo 4. místo. Střelecky se prosadil v utkání 1. června proti Anglii, jedním gólem pomohl k výhře 2:0.\n\nByl původně součástí výběru, který měl reprezentovat Slovensko na Letních olympijských hrách v Sydney, rozhodnutí ligových klubů o nepouštění hráčů na tento turnaj mu však znemožnilo účast.\n\nNémeth byl oporou seniorské reprezentace v letech 1996 až 2006. V 59 utkáních vstřelil 22 branek, čímž držel až do června 2010 rekord v počtu vstřelených gólů za Slovensko, poté jej překonal Róbert Vittek.\n\n\n"}
{"id": "803078", "url": "https://cs.wikipedia.org/wiki?curid=803078", "title": "Garbiñe Muguruzaová", "text": "Garbiñe Muguruzaová\n\nGarbiñe Muguruzaová, celým jménem Garbiñe Muguruza Blanco, (* 8. října 1993 Caracas) je španělsko-venezuelská profesionální tenistka a mezi zářím až říjnem 2017 čtyři týdny světová jednička ve dvouhře žen, jakožto druhá taková španělská hráčka po Arantxe Sánchezové Vicariové a celkově dvacátá čtvrtá od zavedení klasifikace v roce 1975. Jako dvojnásobná singlová vítězka grandslamu představuje jedinou hráčku na okruhu, která porazila obě sestry, Venus a Serenu Williamsovy, ve finále grandslamových turnajů. Ve své dosavadní kariéře vyhrála na okruhu WTA Tour sedm turnajů ve dvouhře a pět ve čtyřhře. V rámci okruhu ITF získala sedm titulů ve dvouhře a jeden ve čtyřhře.\n\nNa nejvyšší grandslamové úrovni si debutové finále zahrála ve Wimbledonu 2015, v němž nestačila na Serenu Williamsovovou. Bodový zisk z londýnské trávy ji poprvé v kariéře posunul do elitní světové desítky. Porážku americké světové jedničce oplatila v závěrečném duelu antukového Roland Garros 2016. Pařížskou trofejí se po Petře Kvitové stala teprve druhou šampionkou grandslamu narozenou v 90. letech dvacátého století. Premiérově po turnaji vystoupala na 2. příčku žebříčku. Druhý grandslamový titul si odvezla z Wimbledonu 2017 po výhře nad 37letou Američankou Venus Williamsovou.\n\nNa žebříčku WTA byla ve dvouhře nejvýše klasifikována v září 2017 na 1. místě a ve čtyřhře pak v únoru 2016 na 10. místě. Od sezóny 2020 ji trénuje wimbledonská šampionka Conchita Martínezová. Mezi zářím 2015 a červencem 2019 ji vedl Francouz Sam Sumyk a předtím také Alejo Mancisidor.\n\nVe španělském fedcupovém týmu debutovala v roce 2015 únorovým čtvrtfinálem 2. světové skupiny proti Rumunsku, v němž vyhrála obě dvouhry nad Beguovou i Halepovou, ale v páru s Medinaovou Garriguesovou odešly poraženy v rozhodující čtyřhře. Španělky tak prohrály 2:3 na zápasy. Do roku 2018 v soutěži nastoupila ke čtyřem mezistátním utkáním s bilancí 7–1 ve dvouhře a 0–1 ve čtyřhře.\n\nŠpanělsko reprezentovala na Letních olympijských hrách 2016 v Riu de Janeiru, kde v ženské dvouhře startovala jako třetí nasazená. Ve třetím kole nestačila na pozdější portorickou vítězku Mónicu Puigovou, která ji dovolila uhrát jen dva gamy. Do ženské čtyřhry nastoupila s Carlou Suárezovou Navarrovou v roli turnajových čtyřek. Soutěž opustily po prohře ve čtvrtfinále od ruského páru a pozdějších zlatých medailistek Jekatěriny Makarovové s Jelenou Vesninovou.\n\nŽenská tenisová asociace ji vyhlásila hráčkou roku za rok 2017.\n\nNa Sony Ericsson Open se poprvé objevila v hlavní soutěži turnaje WTA Tour, když obdržela divokou kartu. Ve druhém kole přešla přes světovou devítku Věru Zvonarevovou 6–4, 6–3 a následně zdolala také bývalou desátou hráčku Italku Flaviu Pennettaovou 6–2, 1–6, 7–6, než v osmifinále skončila na raketě pozdější vítězky turnaje Polky Agnieszky Radwańské po výsledku 6–3, 6–2.\n\nDebut v hlavní soutěži grandslamového turnaje zaznamenala na US Open, kde v úvodním kole podlehla italské turnajové desítce Saře Erraniové ve třech setech.\n\nSezónu otevřela čtvrtfinálovou účastí na ASB Classic, kde ji zastavila pozdější finalistka Venus Williamsová. Následující týden si připsala premiérový titul na okruhu WTA Tour z dvouhry, když ve finále ostrovního Hobart International zdolala ve dvou setech Kláru Zakopalovou.\n\nNa Australian Open dokázal dohnat ztrátu setu v utkání s bývalou světovou jedničkou a desátou nasazenou Caroline Wozniackou. Poprvé v kariéře se probojovala do osmifinále grandslamu, v němž nestačila na favorizovanou turnajovou pětku Agnieszku Radwańskou.\n\nPo třísetové prohře od japonské veteránky Kimiko Dateové Krummové v úvodním kole PTT Pattaya Open, přišlo zlepšení formy na únorovém Brasil Tennis Cupu. Podruhé prošla do boje o titul, v němž ji oplatila čerstvou finálovou porážku Zakopalová. V zápase prohospodařila výhodu setu a vedení 5–2 na gamy ve druhém dějství. Na březnových událostech Premier Mandatory, a to Indian Wells Masters a Miami Masters, dohrála vždy ve druhém kole.\n\nPo vyřazení v úvodní fázi mexického Monterrey Open dosáhla semifinále na marockém Grand Prix SAR La Princesse Lalla Meryem. Ve dvou setech skončila na raketě krajanky Maríe Teresy Torrové Florové. Přesto si odvezla z Maroka trofej, když se Švýcarkou Rominou Oprandiovou vyhrály deblovou soutěž po finálovém vítězství nad dvojicí Katarzyna Piterová a Maryna Zanevská. Druhé kolo se pro ni znamenalo vyřazení na Mutua Madrid Open, v němž ji zastavila Australanka Samantha Stosurová. Lepší výkon předvedla opět v madridské čtyřhře, kde se po boku Carly Suarezové Navarrové probojovala do prvního finále v úrovni Premier Mandatory. V boji o titul však prohrály s prvním světovým párem, tvořeným Italkami Erraniovou a Vinciovou.\n\nVe druhém kole Internazionali BNL d'Italia ji vyřadila Francesca Schiavoneová. Navazující French Open znamenal překvapivé vítězství nad světovou jedničkou a obhájkyní titulu Serenou Williamsovou, která jí ve druhém kole dokázala odebrat pouze čtyři gamy. Ve čtvrtfinále však Španělce cestu pavoukem přerušila pozdější vítězka Maria Šarapovová po třísetovém průběhu. Semifinále si zahrála v ženské čtyřhře Roland Garros, opět se Suarezovou Navarrovou, kde je zastavily turnajové jedničky Pcheng Šuaj a Sie Su-wej. Bodový zisk znamenal nová kariérní maxima na žebříčku. Ve dvouhře figurovala na 27. místě a ve čtyřhře pak na 36. příčce.\n\nNa travnatém Topshelf Open ji ve čtvrtfinále zdolala americká kvalifikantka Coco Vandewegheová, přestože v úvodní sadě vedla poměrem gamů 5–2. Do londýnského Wimbledonu vstupovala jako dvacátá sedmá nasazená, ovšem v otevíracím utkání podruhé v řadě nestačila na Vandewegheovou, tentokrát ve třech sadách. Ve wimbledonském deblu hrála se Suárezovou Navarrovou z pozice turnajových šestnáctek. V úvodních dvou kolech přehrály páry Ajla Tomljanovićová a Christina McHaleová, respektive Monica Niculescuová a Klára Koukalová, aby ve třetí fázi skončily na raketách Petkovicové s Rybárikovou.\n\nLetní severoamerickou US Open Series rozehrála na stanfordském Bank of The West Classic, na kterém vyřadila obhájkyni trofeje Dominiku Cibulkovou i nenasazenou Danielu Hantuchovou. Ve čtvrtfinále však nenašla recept na třetí nasazenou Němku Angelique Kerberovou. Titul si však se Suárezovou Navarrovou odvezly ze čtyřhry, v níž hrály v roli turnajových trojek. Ve finále zdolaly dvojici Paula Kaniová a Kateřina Siniaková. Po vítězství nad kanadskou kvalifikantkou Stéphaníí Duboisovou v prvním kole Rogers Cupu, podlehla favorizované Šarapovové. Na cincinnatském Western & Southern Open prohrála první zápas s německou kvalifikantkou Annikou Beckovou. V deblové soutěži vypadly se Suárezovou Navarrovou mezi poslední osmičkou dvojic, když nestačily na pár Kimiko Dateová a Andrea Hlaváčková. Na Connecticut Open nejdříve zdolala sedmou nasazenou Saru Erraniovou, poté si poradila s čínskou kvalifikantkou Pcheng Šuaj, aby ve čtvrtfinále skončila na raketě nenasazené Camily Giorgiové.\n\nV roli dvacáté páté nasazené přijížděla na US Open. V úvodním duelu její cestu pavoukem ukončila kvalifikantka Mirjana Lučićová Baroniová po dvousetovém průběhu. Se stabilní spoluhráčkou Suarezovou Navarrovou došly v ženské čtyřhře do třetího kola, kde byly nad jejich síly sestry Serena a Venus Williamsovy.\n\nPodzimní část sezóny načala na tokijském Toray Pan Pacific Open výhrami nad Anastasií Pavljučenkovovou, čtvrtou nasazenou Jelenou Jankovićovou a Australankou Casey Dellacquovou. Ve třísetové semifinálové bitvě ji však porážku z ledna vrátila Caroline Wozniacká. V deblové části tokijské události došly se Suarezovou Navarrovou do finále, v němž je zastavila první nasazená dvojice Cara Blacková a Sania Mirzaová. Na premiérovém ročníku Wuhan Open na ni nestačily María Teresa Torrová Florová a světová dvojka Simona Halepová. Následně však byla přinucena odstoupit pro gastritidu. Navazující China Open představoval třísetovou prohru v úvodní fázi s Ruskou Jekatěrina Makarovovou.\n\nZávěrečným turnajem roku se stal WTA Tournament of Champions v Sofii. V základní skupině zvítězila ve všech duelech nad Makarovovou, Pennettaovou i Alizé Cornetovou. V semifinále však nenašla recept na pozdější vítězku Andreu Petkovicovou.\n\nSezónu zakončila na 21. místě žebříčku dvouhry a 16. pozici čtyřhry.\n\nDo sezóny vstupovala mimo elitní dvacítku žebříčku a průlomový rok kariéry završila na říjnovém Turnaji mistryň jako druhá nasazená a světová trojka.\n\nZ lednového Brisbane International odstoupila pro zranění hlezna. Na Apia International Sydney ji ve čtvrtfinále přehrála Němka Angelique Kerberová. Osmifinálovou účastí se rozloučila s Australian Open, kde vypadla se světovou jedničkou Serenou Williamsovou. Debutový postup do semifinále turnaje kategorie Premier 5 dosáhla na Dubai Tennis Championships. V zápase však podlehla Češce Karolíně Plíškové. Následovala šňůra porážek až do French Open, na němž se podruhé probojovala do čtvrtfinále majoru. Nad její síly však byla další česká reprezentantka Lucie Šafářová. Travnatý Wimbledon znamenal první start v grandslamovém finále, v němž nenašla recept na favorizovanou Američanku Serenu Williamsovou.\n\nPokles formy přišel během letní části, když nezvládla své úvodní zápasy na torontském Rogers Cupu, stejně jako na Cincinnati Masters. Následkem toho v srpnu ukončila dlouhodobou spolupráci s trenérem Alejem Mancisidorem, jehož vystřídal Sam Sumyk. Newyorský US Open přinesl vyřazení ve druhém kole od britské tenistky Johanny Kontaové.\n\nKvalitnější výsledky se dostavily v asijské fázi roku, kde postoupila do finále Wuhan Open, v němž skrečovala bývalé světové jedničce Venus Williamsové pro poranění hlezna. Poté dosáhla na titul v nejkvalitněji hodnoceném turnaji své dosavadní kariéry, když ovládla pekingský China Open z kategorie Premier Mandatory. V závěrečném utkání zdolala jednu ze soupeřek o účast na Turnaji mistryň Timeu Bacsinszkou. Na WTA Finals 2015 přijela v roli druhé nasazené a světové trojky.\n\nSezónu rozehrála v roli druhé nasazené na Brisbane International, kde po volném losu na počátku druhé sady druhého kola skrečovala Varvaře Lepčenkové pro bolesti levé nohy způsobené zánětem fascie plosky. Na Australian Open skončily na její raketě Anett Kontaveitová a Kirsten Flipkensová, aby ji ve třetí fázi zastavila Češka Barbora Strýcová. Během února přispěla v Kraljevu dvěma výhrami nad Srbkami Ivanou Jorovićovou a Jelenou Jankovićovou k postupu Španělek z druhé světové skupiny Fed Cupu do baráže o účast ve světové skupině.\n\nNa arabském Dubai Tennis Championships jí po volném losu vyřadila pozdější semifinalistka Elina Svitolinová z Ukrajiny. Navazující Qatar Total Open v Dauhá znamenal, po výhrách nad Nao Hibinovou a Timeou Babosovou, čtvrtfinálovou porážku od Němky Andrey Petkovicové ve třech setech. Americkou túru zahájila povinnou účastí na březnovém BNP Paribas Open v Indian Wells, kde nezvládla zahajovací duel ve druhém kole proti Američance Christině McHaleové. Blízko vyřazení se ocitla také na Miami Open, kde ve svém úvodním zápase přehrála Dominiku Cibulkovou až 7–5 v rozhodující třetí sadě. Ve čtvrté fázi však prohrála oba tiebreaky proti Bělorusce Viktorii Azarenkové, která ovládla oba březnové americké turnaje.\n\nAntukovou část roku odstartovala v polovině dubna lleidskou baráží světové skupiny proti Italkám. Podruhé v sezóně triumfovala v obou singlech, když si poradila s Francescou Schiavoneovou a v nedeli s hráčkou elitní světové desítky Robertou Vinciovou. Španělsko postoupilo po výhře 4:0 na zápasy do nejvyšší etáže Fed Cupu 2017. Halový Porsche Tennis Grand Prix ve Stuttgartu přinesl opuštění antuky mezi poslední osmičkou hráček, když prohrála s Petrou Kvitovou. Již ve druhém kole pak dohrála na Mutua Madrid Open s Rumunkou Irinou-Camelií Beguovou. Do prvního semifinále v roce se probojovala na římském Internazionali BNL d'Italia, kde ji však zdolala Američanka Madison Keysová po dvousetovém průběhu.\n\nDo druhého grandslamového a prvního pařížského finále postoupila jako světová čtyřka na French Open. V úvodu prvního kola prohrála sadu se Slovenkou Annou Karolínou Schmiedlovou, aby následně dokázala průběh duelu otočit. V další pětizápasové cestě do finále již neztratila žádný set, když na ni postupně nenašly recept Francouzka Myrtille Georgesová hrající na divokou kartu, Yanina Wickmayerová – oběma uštědřila kanára, bývalá vítězka Světlana Kuzněcovová, ve čtvrtfinále až 108. hráčka žebříčku Shelby Rogersová a v semifinále australská finalistka z roku 2010 Samantha Stosurová. V repríze wimbledonského finále z roku 2015 oplatila porážku 34leté světové jedničce Sereně Williamsové a po výhře 7–5, 6–4 za 1:43 hodiny vybojovala premiérový grandslamový titul kariéry. Po Arantxe Sánchezové Vicariové se stala druhou Španělkou, která Roland Garros vyhrála. Poměr vzájemných zápasů snížila na 2–3, když všech pět utkání dvojice odehrála na Grand Slamu. Muguruzaová se v žebříčku WTA poprvé posunula na 2. místo za Williamsovou a stala se tak po Sánchezové Vicariové první ženou z Iberského poloostrova na této pozici od roku 1996. Pohár převzala od tenisové legendy Billie Jean Kingové.\n\nJedinou travnatou přípravou před londýnským majorem se stal premiérový ročník Mallorca Open. Jako turnajová jednička však na úvod podlehla belgické tenistce Kirsten Flipkensové po dvousetovém průběhu. Poprvé v roli druhé nasazené na grandslamu startovala ve Wimbledonu, kde si na úvod poradila s Italkou Camilou Giorgiovou ve třech sadách. Následně však za 58 minut překvapivě podlehla 124. hráčce žebříčku Janě Čepelové, která postoupila z kvalifikace. Slovenka, jež ztratila jen pět her, tak měla proti hráčkám elitní světové pětky po výhře aktivní poměr 3–2. Na olympijském turnaji startovala jako třetí nasazená. Po hladkých výhrách nad Rumunkou Andreeou Mituovou a Japonkou Nao Hibinovou dokázala ve třetím kole uhrát jen dva gamy na budoucí olympijskou šampionku Mónicu Puigovou z Portorika. Cincinnatský Western & Southern Open znamenal semifinálovou účast poté, co do této fáze prošla přes kvalifikantku 41. ženu žebříčku Tímeu Babosovou. V něm však nezvládla duel proti patnácté nasazené Češce Karolíně Plíškové, která ji dovolila uhrát jen čtyři hry. Po vítězství nad belgickou kvalifikantkou Elise Mertensovou v úvodu newoyrského US Open skončila její pouť na raketě pozdější čtvrtfinalistky Anastasije Sevastovové z Lotyšska.\n\nV podzimní asijské fázi roku odehrála čtyři turnaje a evropskou událost v Linci. Nejlepším výsledkem se stalo čtvrtfinále tokijského Toray Pan Pacific Open, kam přijížděla v roli nejvýše nasazené. V prvním kole vrátila čerstvou prohru Sevastovové, aby ji následně zastavila světová dvacítka Elina Svitolinová. Krátkou zastávku učinila na říjnovém Wuhan Open, kde nezvládla úvodní duel proti bývalé světové jedničce Jeleně Jankovićové. Na pekingském China Open ji osmifinálovou stopku vystavila jedenáctá hráčka klasifikace Petra Kvitová. Roli turnajové jedničky pak plnila na rakouském Generali Ladies Linz, jenž opustila po čtvrtfinálové porážce od Švýcarky Viktorije Golubicové. Podruhé v řadě se 14. října kvalifikovala jako šestá v pořadí na závěrečný Turnaj mistryň do Singapuru. V bílé skupině však neproměnila mečbol a vedení 5–2 na gamy v rozhodující sadě proti Karolíně Plíškové, aby jí nakonec podlehla. Porážka od Agnieszky Radwańské znamenala konec nadějí na postup do semifinále. Ve svém závěrečném duelu sezóny pak porazila vítězku skupiny Světlanu Kuzněcovovou, když po ztraceném uvodním setu Rusce dovolila uhrát jen jediný game.\n\nSezónu zakončila na 7. místě žebříčku WTA.\n\nSezónu odstartovala na Brisbane International v roli čtvrté nasazené. Po třísetových výhrách nad Samanthou Stosurovou a Darjou Kasatkinovou prošla do čtvrtfinále, kde vyřadila Světlanu Kuzněcovovou. Pro zranění však skrečovala v úvodní sadě semifinále proti Francouzce Alizé Cornetové. Melbournský Australian Open znamenal vítězné duely s Novozélanďankou Marinou Erakovicovou, Američankou Samanthou Crawfordovou, Lotyškou Anastasijí Sevastovovou a také Rumunkou Soranou Cîrsteaovou. Poprvé v kariéře se na lednovém grandslamu probojovala do čtvrtfinále, v němž ji zastavila americká hráčka Coco Vandewegheová.\n\nJako světová sedmička plnila v první polovině února roli španělské jedničky ve čtvrtfinále světové skupiny Fed Cupu proti České republice. Úvodní dvouhru s Barborou Strýcovou vyhrála, aby v nedělním singlu uhrála jen čtyři gamy na Karolínu Plíškovou. Jednalo se o její první fedcupovou porážku z dvouhry vůbec. Španělky odešly poraženy 2:3 na zápasy.\n\nNásledně zamířila jako pátá nasazená na dauhaský Qatar Total Open, kde ji po vítězství nad Turkyní Çağlou Büyükakçayovou zastavila čínská tenistka Čang Šuaj po třísetovém průběhu. Další arabský turnaj, Dubai Tennis Championships, znamenal skreč v úvodním kole s Ukrajinkou Katerynou Bondarenkovou pro poranění levé Achillovy šlachy. Březnové americké akce rozehrála na BNP Paribas Open v Indian Wells, kde cestou do čtvrtfinále na její raketě zůstaly Kirsten Flipkensová, 17letá teenagerka Kayla Dayová a Elina Svitolinová. Mezi poslední osmičkou však nenašla recept na světovou trojku Karolínu Plíškovou po nezvládnutých tiebreacích. Navazující Miami Open přinesl další skreč, tentokrát v osmifinále proti Dánce Caroline Wozniacké, v důsledku rozvoje nemoci.\n\nDo antukové části sezóny vstoupila vyřazeními v časné fázi turnajů. Úvodní kola nepřešla na halovém Porsche Tennis Grand Prix ve Stuttgartu ani na Mutua Madrid Open, když v prvním případě podlehla Estonce Anett Kontaveitové a ve druhém Maďarce Timea Bacsinszké. Zlepšení formy se dostavilo na římském Internazionali BNL d'Italia ve Foro Italico, na němž si zahrála semifinále. Pro poranění krku však skrečovala Elině Svitolinové v úvodní sadě. V roli obhájkyně trofeje zavítala na French Open, aby ji ve čtvrtém kole vyřadila francouzská jednička z první světové patnáctky Kristina Mladenovicová po třísetovém průběhu. Ztráta bodů znamenala vypadnutí z elitní desítky klasifikace.\n\nV travnaté přípravě na londýnský gramdslam postoupila do semifinále AEGON Classic v Birminghamu, když postupně zdolala ruskou hráčku Jelizavetu Kuličkovovou, Američanku Alison Riskeovou i její krajanku Coco Vandewegheovou, než byla zastavena australskou tenistkou Ashleigh Bartyovou. Rychlý konec jí na eastbournském AEGON International přivodila v úvodním duelu česká trojka Barbora Strýcová.\n\nNa londýnském Wimbledonu startovala jako světová patnáctka a čtrnáctá nasazená. V úvodních třech kole na ni žádná ze soupeřek neuhrála více než šest gamů. Po výhrách nad Ruskou Jekatěrinou Alexandrovou, Belgičankou Yaninou Wickmayerovou a Rumunkou Soranou Cîrsteaovou, svedla vyrovnaný třísetový zápas se světovou jedničkou a ohájkyní finálové účasti Angelique Kerberovou, když dohnala ztrátu první sady. Němku tak připravila o možnost setrvat na čele světové klasifikace i po skončení grandslamu.\n\nPo čtvrtfinálové výhře nad sedmou nasazenou Světlanou Kuzněcovovou si v semifinále hladce poradila s překvapením turnaje, Slovenkou Magdalénou Rybárikovou figurující na 87. místě žebříčku, která jí odebrala pouze dvě hry.\nVe finále, pod zataženou střechou centrálního dvorce, zvítězla za 77 minut nad desátou nasazenou Američankou a 37letou pětinásobnou šampionku Venus Williamsovou ve dvou setech, když v druhé sadě soupeřce uštědřila „kanára“. Stala se tak vůbec první tenistkou, která porazila obě sestry Williamsovy ve finále Grand Slamu. Jedinou španělskou vítězkou do té doby byla Conchita Martínezová z roku 1994, přítomná v loži hráčky jako její dočasná trenérka. Londýnským triumfem získala Španělka čtvrté turnajové vítězství na okruhu WTA Tour a proti Williamsové snížila pasivní poměr vzájemných utkání na 2–3. Zisk 2 000 bodů do žebříčku WTA znamenal návrat do elitní světové desítky, když se posunula z 15. na 5. příčku.\n\nLetní americkou sezónu v rámci US Open Series rozehrála stanfordským Bank of the West Classic, na němž v roli turnajové jedničky po volném losu vyřadila Kaylu Dayovou a Anu Konjuhovou, než ji v semifinále zastavila pozdější vítězka Madison Keysová. Po přesunu do Toronta otevřela jako turnajová čtyřka Rogers Cup vítězstvími nad Kirsten Flipkensovou i Ashleigh Bartyovou. Ve čtvrtifnále však nepřešla přes pátou nasazenou Ukrajinku Elinu Svitolinovou, jež získala trofej. Následoval cincinnatský Western & Southern Open, v jehož třetí fázi oplatila čerstvou porážku Keysové. Následně proti Světlaně Kuzněcovové rozhodla zápas ve svůj prospěch až v závěru třetí sady a v semifinále jí odebrala jen pět her světová jednička Karolína Plíšková. Češku tak porazila podruhé v kariéře a po šňůře šesti vzájemných proher, když proměnila pátý mečbol. Ve finále za 57 minut deklasovala turnajovou a světovou dvojku Rumunku Simonu Halepovou při ztrátě jediného gamu. Pátým singlovým titulem na okruhu WTA Tour nedovolila Halepové stát se novou světovou jedničkou a poprvé v kariéře získala více než jednu trofej v průběhu jediného roku.\n\nNa US Open přijížděla jako třetí hráčka světa. V úvodních třech kolech předvedla dominantní výkony, když uštědřila Američance Varvaře Lepčenkové i Číňance Tuan Jing-jing po jednom „kanáru“. Ve třetí fázi pak hlavní favoritka na titul ze Španělska vyřadila, v repríze wimbledonského semifinále, Slovenku Magdalénu Rybárikovou, když jí při stejném výsledku opět dovolila uhrát jen dvě hry a poprvé postoupila do osmifinále Flushing Meadows. V něm však její cestu pavoukem zastavila třináctá nasazená Petra Kvitová, přestože Španělka vstoupila do utkání lépe a měla brejkbol na vedení 5–1. Ten však nevyužila a Češka se vrátila do první sady srovnáním na 4–4. Set poté mohla soupeřka doservírovat při vedení 6–5, ale ztracené podání si vzala zpět a rozhodl až tiebreak. V něm již dominovala Kvitová, která se ujala vedení i v první fázi druhé sady prolomením servis. Muguruzaová se pokoušela ztracenou hru získat zpět, ale ani jeden ze tří nabídnutých brejkbolů v posledním gamu za stavu 3–5, nevyužila. I přes tuto porážku se vzhledem k čtvrtfinálové prohře úřadující světové jedničky Karolíny Plíškové po US Open stala v pořadí dvacátou čtvrtou světovou jedničkou s náskokem 65 bodů na druhou Simonu Halepovou.\n\nNarodila se roku 1993 ve venezuelské metropoli Caracasu do rodiny španělského otce Josého Antonia Muguruzuay a venezuelské matky Scarlet Blancové. Má dva bratry inženýra Asiera a ekonoma Igora Muguruzuaovy. S tenisem začala ve třech letech a její první tenisovou vzpomínkou je hraní s bratry. Jako oblíbený úder uvedla servis a preferovaný pak tvrdý povrch. Když vyrůstala, byly jejími idoly američtí tenisté Serena Williamsová a Pete Sampras. Mluví španělsky a anglicky.\n\n"}
{"id": "803080", "url": "https://cs.wikipedia.org/wiki?curid=803080", "title": "Hermann von Pückler-Muskau", "text": "Hermann von Pückler-Muskau\n\nHermann von Pückler-Muskau (30. října 1785, Bad Muskau, Sasko – 4. února 1871, Branitz, Německo) byl německý šlechtic, světoběžník, voják, spisovatel a zahradní architekt. Proslul především jako znamenitý umělecký zahradník. \n\nSvé cesty po Evropě, Africe i Asii vylíčil v řadě cestopisů, v nichž vystupuje pod pseudonymem Semilasso. Svými zážitky uchvacoval i posluchače v hostinci v Králově Poli u Brna, který podle Pücklerova pseudonymu a jeho cestopisu z roku 1836 \"Semilasso in Afrika\" převzal název Semilasso.\n\n"}
{"id": "803083", "url": "https://cs.wikipedia.org/wiki?curid=803083", "title": "Chřástalovití", "text": "Chřástalovití\n\nChřástalovití (Rallidae) jsou ptáci střední až menší velikosti, s bočně zploštělým tělem, uzpůsobeným k pohybu v břehové vegetaci sladkovodních nádrží. Žijí v rákosinách, na podmáčených loukách i v lesích. Čeleď celkem zahrnuje 40 rodů a 134 druhů ptáků, 21 druhů již bylo vyhubeno.\n\nV Česku žije sedm druhů, které se vyskytují především na rybnících.\n\n\n"}
{"id": "803085", "url": "https://cs.wikipedia.org/wiki?curid=803085", "title": "Ladislav Bařinka", "text": "Ladislav Bařinka\n\nProf. MUDr. Ladislav Bařinka DrSc (* 1. července 1927 Dolní Studénky) je český lékař - plastický chirurg.\n\nJe emeritním profesorem Kliniky plastické chirurgie Masarykovy univerzity v Brně, kde působil od roku 1955 až do roku 1992. Přednostou kliniky byl od roku 1984 až do roku 1992.\n\nV roce 1955 ukončil lékařské studium na MU v Brně. Lékařskou praxi zahájil v tomtéž roce na Státním ústavu pro plastickou chirurgii. První atestaci ze všeobecné chirurgie složil v roce 1958 a v roce 1959 byl jmenován odborným asistentem na klinice plastické chirurgie. V roce 1961 složil II. atestační zkoušku z plastické chirurgie u profesora MUDr. Františka Buriana.\n\nJiž v této době publikoval v odborných časopisech. Pro své novátorské postupy v oboru byl pozván v roce 1964 ke stáži na klinickém pracovišti plastické chirurgie v Innsbrucku a poté v roce 1966 do Churchil Hospital Oxforddské univerzity, kde přednášel o rekonstrukci boltce.\n\nV tomtéž roce obhájil kandidátskou dizertační práci s problematikou KAPTODAKTILIA a stal se CSc. V roce 1968 pracoval na plastickém departementu Mout Vernon Hospital v Londýně. Odtud byl pozván při příležitosti 100. výročí Manhattanské nemocnice v USA, kde přednášel své nové postupy při rekonstrukci boltce. Po návratu do vlasti obhájil v roce 1969 tuto práci a byl jmenován docentem plastické a rekonstrukční chirurgie. Na jaře roku 1979 obhájil doktorskou práci o léčbě lymfedémů a 6. 10. 1981 se stal doktorem věd. V roce 1982 byl jmenován profesorem pro plastickou chirurgii na UJEP v Brně. Poté byl jmenován přednostou kliniky, kde se věnoval novým postupům při léčení lymfedémů, replantacím, rozštěpům u dětí a novým chirurgickým postupům při úrazech a chorobách z oboru plastické a rekonstrukční chirurgie. K předání těchto nových postupů byl mnohokráte pozván na zahraniční kliniky v Evropě a Spojených státech. S velikou energií řídil kliniku a za jeho vedení bylo v ní vybudováno moderní replantační a audiovizuální centrum pro rozvoj mikrochirurgických disciplin.\n\nPo skončení 42letého působení na Klinice plastické chirurgie Fakultní nemocnice u sv. Anny v Brně a LF MU v Brně vybudoval plastickou chirurgii v Teshreen hospitalu v syrském Damašku a po návratu ještě 18 roků pracoval úspěšně v soukromém ambulantním zařízeni. Během své 60leté praxe provedl přes 40 000 operací na českých i zahraničních klinikách. Je autorem 22 patentů V ČR a spoluautorem 3 světových patentů.\n\nV roce 2012 byl oceněn udělením Medaile Za zásluhy.\n\nPublikace Plastická a rekonstrukční chirurgie získala roku 2017 Cenu Josefa Hlávky za vědeckou literaturu. \n\nBěhem aktivního působení na Klinice plastické chirurgie byl členem v Čsl. společnosti plastické chirurgie i členem německé společnosti IPRAS a DAM (DEUTSCHSPRACHIGE ARBEITSGEMEINSCHAFT FUR MIKROCHIRURGIE DER PERIFEREN NERVEN UND GEFESSE).\n\nJeho publikační činnost byla uzavřena 114 vědeckými pracemi a dvěma monografiemi. Jeho práce byly přeloženy a vydány v německém i anglickém jazyce.\n"}
{"id": "803089", "url": "https://cs.wikipedia.org/wiki?curid=803089", "title": "Robert Jícha", "text": "Robert Jícha\n\nRobert Jícha (* 17. září 1976, Brno) je český zpěvák, herec, dabér a moderátor.\n\nVystudoval gymnázium a poté muzikálové herectví na brněnské JAMU, zde r. 1999 absolvoval v titulní roli Thyla Ulenspiegla ve stejnojmenné hře Grigorije Gorina.\n\n\n"}
{"id": "803092", "url": "https://cs.wikipedia.org/wiki?curid=803092", "title": "Estrella Cabezaová Candelaová", "text": "Estrella Cabezaová Candelaová\n\nEstrella Cabezaová Candelaová (* 20. února 1987 Sevilla) je španělská profesionální tenistka. Ve své dosavadní kariéře nevyhrála na okruhu WTA Tour žádný turnaj. V rámci okruhu ITF získala do května 2012 osm titulů ve dvouhře a sedm ve čtyřhře.\n\nNa žebříčku WTA byla ve dvouhře nejvýše klasifikována v březnu 2012 na 140. místě a ve čtyřhře pak v dubnu téhož roku na 176. místě. Trénuje ji Marc Casabo-Xavier Budo.\n\n"}
{"id": "803093", "url": "https://cs.wikipedia.org/wiki?curid=803093", "title": "Tetnuld", "text": "Tetnuld\n\nTetnuldi () je významný vrchol střední části Velkého Kavkazu. Nachází se na krátkém hřebínku, vybíhajícím z hlavního kavkazského hřebene od vrcholu Gistola směrem k jihozápadu. Dosahuje výšky 4858 metrů, což z něj činí zřejmě 10. nejvyšší vrchol celého Kavkazu. Vrchol je silně zaledněn, stékají z něj ledovce Canner, Lardaad a Kaseb o celkové ploše zhruba 46 km. Vrchol leží v povodí řeky Inguri.\n\nKlasická výstupová cesta po jihovýchodním hřebenu je hodnocena stupněm 2B ruské škály. Prostoupila ji jako první výprava Douglase Freshfielda v roce 1887. Jiné výstupové cesty jsou technicky obtížnější. Náročnou cestu severní stěnou (5B) prostoupila jako první československá výprava tvořená V. Bůžkem, Č. Wojcikem a P. Přerostem v roce 1966.\n\nNa západním svahu Tetnuldu se buduje nový lyžařský areál s kaskádou sedačkových lanovek do nadmořské výšky přes 3000 m. Otevření a zprovoznění je plánováno na zimu 2015.\n"}
{"id": "803106", "url": "https://cs.wikipedia.org/wiki?curid=803106", "title": "Ušba", "text": "Ušba\n\nUšba (, v překladu \"Cesta do neznáma\") je hora střední části Velkého Kavkazu. Nachází se v gruzínském regionu Svanetie, pár set metrů jižně od hranic s ruskou Kabardsko-balkarskou republikou, na krátkém výběžku z hlavního kavkazského hřebene. Jedná se o monumentální skalní pyramidu se dvěma vrcholy (jižní 4700 m n. m., severní 4697 m n. m.). Ačkoli hora se svou výškou nepatří k těm úplně nejvyšším na Kavkaze, je výraznou dominantou severní Svanetie a bývá označována jako \"\"kavkazský Matterhorn\"\".\n\nUšba je kolébkou technického horolezectví v oblasti Sovětského svazu. Všechny výstupové cesty dosahují velké technické obtížnosti. Klasická výstupová cesta na severní vrchol je hodnocena stupněm 4A ruské škály a byla poprvé prostoupena J. G. Cokkinem a U. Almerem roku 1888. Mnohem hůř přístupný jižní vrchol (cesty od stupně 5B) byl poprvé zdolán výpravou B. Rickmer-Rickmerse roku 1903.\n"}
{"id": "803109", "url": "https://cs.wikipedia.org/wiki?curid=803109", "title": "Heinrich von Vietinghoff", "text": "Heinrich von Vietinghoff\n\nHeinrich Gottfried Otto Richard von Vietinghoff (6. prosince 1887, Mohuč – 23. února 1952, Pfronten) byl německý generálplukovník (\"Generaloberst\").\n\nZa druhé světové války velel německé 10. armádě a později skupině armád C. Jeho 10. armáda tvořila hlavní německou sílu v Itálii a zúčastnila se prakticky všech důležitých operací od vylodění na jihu země, přes boje o Gustavovu linii a Monte Cassino až po kapitulaci německých sil ve Středomoří. Byl významenán Rytířským křížem s dubovými ratolestmi. V britském zajetí byl dva a půl roku. Po návratu ze zajetí se zabýval opětovným vyzbrojením Německé spolkové republiky.\n\n\n\n"}
{"id": "803110", "url": "https://cs.wikipedia.org/wiki?curid=803110", "title": "Skinny morče", "text": "Skinny morče\n\nSkinny morče je plemeno morčete domácího, charakteristické absencí srsti. Navzdory názvu plemene není zcela lysé, ale má drsnou stočenou srst na hlavě a na končetinách. Na těle je kůže hladká a tvoří malé vrásky v blízkosti končetin a na krku. Povoleny jsou všechny barvy.\n\nMorčata plemene skinny pocházejí z několika laboratoří v Kanadě, na počátku byla spontánní genetická mutace. Laboratoř Charlese Riverse poprvé představila plemeno skinny v roce 1982, bylo vyšlechtěno jako pokusné zvíře pro studium dermatologie. \n\nChov skinny morčat není odlišný od chovu morčat osrstěných. Pro udržení tělesné teploty mají ale trochu větší spotřebu krmení a jsou náchylnější k plísňovým onemocněním, oděrkám, nádorům, mají citlivější zažívání a dožívají se kratšího věku .Také je potřeba mít morče neustále v teple protože jinak onemocní. \n\nZe spojení skinny morčete s morčetem osrstěným se rodí osrstěná mláďata, z nichž část je tzv. genový skinny: nositel genu pro lysost. \n\nStrava skinníků se téměř neliší od stravy osrstěných morčátek. Jen potřebují dodávat vitamín C, který si neumí sami vytvořit.Většinou se rozpouští ve vodě,ale je i ve speciálních granulích.Stejně jako ostatní morčata mají rádi různé směsi nebo granule, seno,ovoce a zeleninu (jen pozor na tu nadýmavou nebo příliš vodnatou), v sezóně čerstvou trávu a bylinky.\n"}
{"id": "803112", "url": "https://cs.wikipedia.org/wiki?curid=803112", "title": "Magnetorezistence", "text": "Magnetorezistence\n\nMagnetorezistence (či magnetoresistence) je schopnost materiálu změnit svou hodnotu elektrického odporu vlivem vnějšího magnetického pole.\n\nPrvní takový mechanismus objevil W. Thomson (známý také jako Lord Kelvin) v roce 1856 při experimentování s niklovými a železnými vzorky. Později byly objeveny další magnetorezistenční mechanizmy, přičemž některé vyžadují, aby byl vzorek magnetický (a magnetické pole slouží k ovládání magnetizace), zatímco jindy ovlivňuje magnetické pole elektrický proud přímo.\n\nV Thomsonových experimentech se jednalo o anizotropní magnetorezistenci (AMR) a odpor vzorku se měnil nejvýše o několik procent. Novější badatelé (například český rodák a nositel Nobelovy ceny Peter Grünberg) objevili materiály (případně jejich kombinace ve vícevrstvých strukturách), které vykazují mimořádně vysoké hodnoty magnetoresistence označované jako obří magnetorezistence (GMR), kolosální magnetorezistence (CMR) a tunelovací magnetoresistence (TMR).\n"}
{"id": "803114", "url": "https://cs.wikipedia.org/wiki?curid=803114", "title": "Fontrabiouse", "text": "Fontrabiouse\n\nFontrabiouse je francouzská obec v departementu Pyrénées-Orientales v regionu Languedoc-Roussillon.\n\n\"Počet obyvatel\"\n\n"}
{"id": "803115", "url": "https://cs.wikipedia.org/wiki?curid=803115", "title": "Seydou Keita", "text": "Seydou Keita\n\nSeydou Keita (*16. ledna 1980, Bamako, Mali) je malijský fotbalový záložník a reprezentant hrající za italský klub AS Roma.\n\nKeitův strýc Salif Keïta Traoré byl také fotbalistou. Mimo jiné hrál za Valencii a Sporting CP a v roce 1970 byl zvolen Africkým fotbalistou roku.\n\nSeydou je ženatý se Zubaidou Johnson. 12. května 2012 se jim v Seville narodil syn Mohamed.\n\n"}
{"id": "803124", "url": "https://cs.wikipedia.org/wiki?curid=803124", "title": "Seznam ostrovů Kanady", "text": "Seznam ostrovů Kanady\n\nOstrovy Kanady větší než 2000 km².\n"}
{"id": "803127", "url": "https://cs.wikipedia.org/wiki?curid=803127", "title": "Melvillův ostrov", "text": "Melvillův ostrov\n\nMelvillův ostrov je pojmenování pro několik ostrovů:\n\n"}
{"id": "803128", "url": "https://cs.wikipedia.org/wiki?curid=803128", "title": "Alessandro Matri", "text": "Alessandro Matri\n\nAlessandro Matri (* 19. srpna 1984, Sant'Angelo Lodigiano, Itálie) je italský fotbalový útočník. Momentálně hraje za klub AC Milán.\n\n"}
{"id": "803129", "url": "https://cs.wikipedia.org/wiki?curid=803129", "title": "Dušan Macuška", "text": "Dušan Macuška\n\nDušan Macuška (* 26. května 1957) je slovenský advokát, bývalý politik, po sametové revoluci československý poslanec Sněmovny lidu Federálního shromáždění za Verejnosť proti násiliu, v 90. letech poslanec Národní rady SR za Hnutí za demokratické Slovensko. Počátkem 21. století člen Hnutí za demokracii.\n\nV roce 1989 se v regionu Lučence podílel na vzniku hnutí Verejnosť proti násiliu. Profesně je k roku 1990 uváděn jako advokát.\n\nV lednu 1990 nastoupil jako bezpartijní poslanec (respektive za hnutí Verejnosť proti násiliu) v rámci procesu kooptací do Federálního shromáždění po sametové revoluci do Sněmovny lidu (volební obvod č. 169 - Lučenec, Středoslovenský kraj).\n\nPozději přešel do Hnutí za demokratické Slovensko, za které byl ve volbách roku 1994 zvolen do Národní rady Slovenské republiky. Zasedal zde do konce funkčního období, tedy do voleb roku 1998. Jako právník měl v parlamentu hájit zájmy HZDS v některých legislativních kauzách, ale poté, co některé z těchto kauz nevyšetřil podle představ předsedy strany Vladimíra Mečiara, ztratil své pozice v HZDS. Do voleb roku 1998 byl proto nasazen až na nevolitelné 63. místo kandidátky HZDS. Po volbách, které pro HZDS dopadly prohrou a sestavením široké koalice bez Vladimíra Mečiara, byl Macuška vyzván Vladimírem Mečiarem k rezignaci na post krajského předsedy HZDS v Banskobystrickém kraji. Zůstal ale po jistou dobu ještě předsedou organizace HZDS V Lučenci.\n\nVe volbách roku 2002 nekandidoval, ale podpořil veřejně i finančně formaci Hnutí za demokracii, kterou založil další bývalý člen HZDS Ivan Gašparovič, jenž podobně jako Macuška ztratil vliv po rozkolu s Vladimírem Mečiarem. Gašparoviče podporoval i v prezidentských volbách roku 2004, které Gašparovič vyhrál a stal se prezidentem Slovenska. Macuška tehdy patřil k hlavním funkcionářům HZD v Lučenci. Přímo politicky se už ale neangažoval. Podle informací z roku 2004 se věnoval podnikání a advokacii.\n\n"}
{"id": "803130", "url": "https://cs.wikipedia.org/wiki?curid=803130", "title": "Rubjerg Knude Fyr", "text": "Rubjerg Knude Fyr\n\nMaják Rubjerg Knude leží v Dánsku, na severním pobřeží Jutska ve správním obvodu města Hjørring. Jde o populární turistický cíl, ohrožovaný přírodními vlivy. Projevuje se zde destruktivní síla západních větrů, vanoucích od Severního moře. Písečné pobřeží a bezprostřední okolí majáku se vlivem větrné eroze a přenosu pískové masy velmi rychle proměňuje. Z důvodu hrozícího zřícení byl maják v roce 2019 přesunut.\n\nMaják, vysoký 23 metrů, byl postaven v letech 1899–1900 ve výšce 60 metrů nad mořem na vrcholu útesu Lønstrup Klint ve vzdálenosti 200 metrů od moře. V té době se kolem něj nenacházely žádné vysoké pískové duny. Kromě samotného majáku se na místě nacházelo několik dalších budov. Masivní přenos písku větrem směrem od pobřeží k majáku však způsobil, že v roce 1968 už nebyl maják přes nánosy viditelný z moře a musel být vyřazen z provozu. V roce 1980 byl otevřen jako muzeum v dunách, ale i to muselo být v roce 2002 uzavřeno, protože vrstvy písku zablokovaly dveře a stalo se nemožným vejít dovnitř. Domy obklopující maják byly prakticky překryty pískem, což vedlo k jejich destrukci a pozdějšímu zbourání poté, co se duna posunula dále východním směrem.\n\nPobřežní linie se vlivem větru posunula do bezprostřední blízkosti majáku, což v budoucnosti povede k jeho zániku na tomto místě. V listopadu 2017 obecní samospráva oznámila, že eroze pobřeží postoupila rychleji, než se očekávalo, a maják bude muset být v roce 2018, nejpozději 2019, z bezpečnostních důvodů zbourán, jinak hrozí jeho zřícení.\n\nV roce 2018 bylo toto rozhodnutí změněno. Dne 22. října 2019 byl maják přesunut po kolejích o 70 metrů dále do vnitrozemí. Předpokládá se, že nové místo bude pro maják bezpečné přístích 20–40 let.\n"}
{"id": "803131", "url": "https://cs.wikipedia.org/wiki?curid=803131", "title": "Zdeněk Malina", "text": "Zdeněk Malina\n\nPromovaný fyzik Zdeněk Malina (* 5. ledna 1944) byl český a československý politik, po sametové revoluci poslanec Sněmovny lidu Federálního shromáždění za Občanské fórum, později za Občanskou demokratickou stranu.\n\nProfesně je k roku 1990 uváděn jako fyzik podniku Tesla Blatná, bytem Blatná.\n\nV lednu 1990 zasedl v rámci procesu kooptací do Federálního shromáždění po sametové revoluci do Sněmovny lidu (volební obvod č. 39 – Strakonice, Jihočeský kraj) jako bezpartijní poslanec, respektive poslanec za Občanské fórum. Mandát za OF obhájil ve volbách roku 1990. Po rozpadu Občanského fóra přešel do parlamentního klubu Občanské demokratické strany. Za ODS byl opětovně zvolen ve volbách roku 1992. Ve Federálním shromáždění setrval do zániku Československa v prosinci 1992.\n\n"}
{"id": "803133", "url": "https://cs.wikipedia.org/wiki?curid=803133", "title": "4 (tramvajová linka v Paříži)", "text": "4 (tramvajová linka v Paříži)\n\nLinka T4 je jednou z linek pařížské tramvajové dopravy. V systému MHD je značena žlutou barvou. Byla otevřena 20. listopadu 2006 a prochází územím měst Bondy, Villemomble, Le Raincy, Les Pavillons-sous-Bois, Livry-Gargan, Sevran a Aulnay-sous-Bois severovýchodně od Paříže v departementu Seine-Saint-Denis. Na 7,9 km dlouhém úseku je 11 stanic. Ročně přepraví 10,6 miliónu cestujících. Jedná se o první použití vlakotramvaje ve Francii, takže tramvaje jezdí po železničních kolejích. Linka je též nazývána \"Ligne des Coquetiers\" podle bývalé železniční tratě.\n\nTrať mezi Aulnay-sous-Bois a Bondy byla zprovozněna v roce 1875 jako spojovací dráha mezi dvěma hlavními tratěmi, které do Paříže mířily ze severu a východu. Provozovatelem byla místní dopravní společnost, od které trať po třech letech převzala společnost \"Chemin de Fer de l'Est\" a po druhé světové válce její nástupce SNCF. V roce 1962 byla jižní část tratě elektrifikována. Když byla na počátku 90. let let zprovozněna linka RER E, ztratila tato trať na významu, a když její využití kleslo pod 10 000 cestujících denně, zastavila zde SNCF v prosinci 2003 dopravu.\n\nBylo rozhodnuto využít trať pro tramvajovou dopravu a nasadit zde první vlakotramvaj ve Francii. Již v červnu 2004 začaly stavební práce, při kterých byly obnoveny koleje, stržena nástupiště a upravena pro tramvajový provoz a celá trať byla upravená na dvojkolejnou. Pro veřejnost byla trať zprovozněna 20. listopadu 2006.\n\nDnešní trať je 7,9 km dlouhá s 11 zastávkami a spojuje šest obcí. Maximální povolená rychlost je 70 km/h, v městském prostředí je omezená na 50 km/h a na křižovatkách na 30 km/h. V Bondy je napojení na linku RER E a v Aulnay-sous-Bois na RER B a Transilien.\nNa této trati je nasazeno 15 souprav typu \"Avanto S 70\" německého výrobce Siemens. Depo a dílny se nacházejí ve městě Noisy-le-Sec.\n\nNa rozdíl od ostatních tratí pařížských tramvajových linek neprovozuje T4 dopravní podnik RATP, ale železniční společnost SNCF, což je viditelné i na barevném provedení vozidel (RATP používá světlezelenou a bílou). Vozy jezdí na železničních kolejích a jsou napájeny 25 kV, které je ve Francii obvyklé pro vlaky. Na druhé straně se na lince T4 jezdí vpravo jako u jiných tramvají a ne vlevo, což ve Francii platí pro železnici a RER. Tramvaje také mají světelnou signalizaci a nikoliv železniční.\n\n"}
{"id": "803138", "url": "https://cs.wikipedia.org/wiki?curid=803138", "title": "Bathurstův ostrov", "text": "Bathurstův ostrov\n\nBathurstův ostrov ( ) je pojmenování pro několik ostrovů:\n\n"}
{"id": "803139", "url": "https://cs.wikipedia.org/wiki?curid=803139", "title": "Vladan Desnica", "text": "Vladan Desnica\n\nVladan Desnica (v srbské cyrilici Владан Десница; 17. září 1905 - 4. března 1967, Záhřeb) je srbský i chorvatský spisovatel 20. století.\n\nDesnica pocházel ze smíšené srbsko-černohorské rodiny, která žila v oblasti tzv. Krajiny, tedy Srby obydlené hranice mezi Dalmácií a Bosnou a Hercegovinou. Studoval gymnázium ve Splitu i Šibeniku. Vysokou školu studoval v Záhřebu a později i v zahraničí (Paříž). Stal se právníkem a také soudcem.\n\nDesnica, který byl vzdělaný po filozofické stránce, začal být literárně aktivní již v 30. letech 20. století. Jeho prvním literárním textem byla esej o srbském vzdělanci Dositeji Obradovićovi. Desnica tvořil nicméně především v období, kdy jugoslávské literatuře dominoval socialistický realismus, témata z války a partyzánského odboje. Lze ho proto zařadit mezi skupinu autorů, kteří byli aktivní až v pozdějším věku. I přesto však již na začátku 50. let ve svém prvním románu \"Zimsko ljetovanje\" (zimní dovolená) poskytl na události druhé světové války zcela jiný pohled, než byl pohled čistě ideologický. Vyhnul se v něm totiž jakýmkoliv odkazům na tehdy dominantní umělecký proud. Ve své další tvorbě se držel opět stranou oficiální linie a soustředil se především na popis různých vztahů mezi lidmi v menších městech a na vesnicích rodné Dalmácie. Jeho soubory povídek \"Olupine na suncu\" (1952), či \"Tu, odmah pored nas\" (1956), \"Proljeće u Badrovcu\" (1955), nebo \"Fratar sa zelenom bradom\" (1959) patří mezi díla tohoto rázu. Tvorba spíše deskriptivního rázu s regionálním podtónem a odkazující jakoby nepřímo na Sima Matavulje se postupem času v pozdějších letech problematizuje a stává se komplexnější. Objevily se v ní například i psychologické a až meditativní prvky.\n\nV jednom ze svých nejznámějších děl, románu \"Proljeća Ivana Galeba\" (Jara Ivana Galeba), vykreslil např. obraz nemocného intelektuála, ležícího v nemocnici a rozmýšlejícího nad otázkami nemoci a morálky. Literární kritika považuje ale za nejklíčovější Desnicovo dílo dodnes román s názvem Zimsko ljetovanje (Zimní dovolená).\n\nDesnica byl aktivní také i v oblasti tvorby filmové. V roce 1954 napsal scénář pro známý jugoslávský film Koncert. Řada Desnicových románů i povídek byla navíc po jeho smrti také zfilmována.\n\nVladan Desnica zemřel v Záhřebu jako uznávaný spisovatel. V současné době si jej, podobně jako v případě řady jiných autorů, nárokují jak srbská, tak i chorvatská literatura. Chorvati jej považují za jednoho ze svých nejvýznamnějších spisovatelů druhé poloviny 20. století.\n\nDesnicova tvorba byla i románová, i povídková, nicméně Desnicovy povídky jsou mnohem početnější, než romány.\n\n"}
{"id": "803142", "url": "https://cs.wikipedia.org/wiki?curid=803142", "title": "Hvězdoš jarní", "text": "Hvězdoš jarní\n\nHvězdoš jarní (\"Callitriche palustris\") je obojživelná rostlina, druh rodu hvězdoš, rostoucí ve vodním prostředí i na pevné půdě ve vlhkém substrátu.\n\nJe rozšířen převážně na severní polokouli. Roste téměř v celé Evropě vyjma středomořských oblastí, Britských ostrovů a zemí Beneluxu kde je poměrně vzácný. Vyskytuje se v Rusku od západních hranic přes celou Sibiř až na Dálný východ, dále v Japonsku, Koreji, na Taiwanu a téměř v celé Číně severně od Himálají. Na území Severní Ameriky vyrůstá od Mexika přes Spojené státy do Kanady i Grónska. Jako zavlečený druh byl zaznamenán v Austrálii, na Nové Guineji i Nové Kaledonii. V České republice se vyskytuje roztroušeně až hojně téměř po celém území, hlavně však v mezofytiku rybničních oblastí v západní polovině státu.\n\nJe to rostlina rostoucí jak trvale ve vodním prostředí, tak i v místech která bývají na čas bez vody, je typický zástupce druhu ze stanovišť s kolísajícím vodním sloupcem. Ve vodních nádržích roste většinou na sluncem prohřátých okrajích s plytkou vodou. Vyrůstá také z vlhkého bahnitého substrátu, např. z obnažených den rybníků kde často dominuje. Osídluje různé terénní sníženiny zaplavované vodou, mělké tůně, mokřadní louky a rozličné kaluže. Vyskytuje se od nížin až do výšky téměř 3000 m n. m. v mezotrofních až eutrofních vodách. V Evropě, na rozdíl od Severní Ameriky, neroste v tekoucích vodách.\n\nJe to jednoletá jednodomá rostlina žlutozelené nebo světle zelené barvy. V uzlinách větvené křehké lodyhy bývají dlouhé obvykle do 30, výjimečně i do 70 cm, ve dnu koření tenkými niťovými kořínky. Delší lodyhy ve vodě rostoucích rostlin jsou na konci zakončené plovoucí růžici listů složenou ze 7 až 15 listů, u pozemních jedinců jsou lodyhy kratší, často v uzlinách vypouštějí kořínky a nemají na koncích růžice.\n\nLodyha, z počátku drobně chlupatá stejně jako listy, je hustě porostlá vstřícnými polymorfními listy dlouhými 1,5 až 21 mm a širokými 0,4 až 4,5 mm, jejich 1 až 5žilné celokrajné čepele mívají nejčastěji tvar úzce čárkovitý až kopinatý; listy růžice bývají obvykle obvejčité.\n\nDrobné, jednopohlavné květy bez okvětí se normálně vyvíjejí pouze vynořené. V listové růžici vyrůstá v obou paždích protilehlých listů nejběžněji po jednom nebo dvou květech, většinou rozdílného pohlaví. Samčí květ má tyčinku s nitkou dlouhou 0,2 až 3 mm a prašník se žlutými, kulovitými nebo mírně elipsoidními pylovými zrny. V samičím květu jsou dvě vzpřímené nebo slabě zakřivené čnělky vyrůstající ze svrchního dvoupouzdrého semeníku, v každém pouzdru je po dvou vajíčkách. Zprvu dvoudílný semeník se po opylení stává sekundárně čtyřdílným. Počet chromozomů (2n) = 20.\n\nU hvězdoše jarního dochází při opylování k tzv. vnitřní geitonogamií. V samčím květu klíčí pylová láčka již v prašníku a prorůstá nitkou tyčinky a vegetativním pletivem až do čtyřdílného semeníku ve vedlejším květu rostoucího ve stejném nebo protilehlém paždí listu. Prašníky se vůbec neotvírají a vytvářejí málo pylu, zpravidla je v prašníku jen několik pylových zrn. K tomuto opylení dochází bez ohledu zda je květ ve vodě nebo nad vodou.\n\nPřipouští se, že k opylení květů čnících zpod listů plovoucích růžic může dojít i anemogamií (pylem roznášeným větrem) nebo epihydrogamií (pylem plovoucím po hladině). Po opylení samičího květu se tyčinky a blizny stáčejí pod hladinu a plody se vyvíjejí ponořené. Rostlina vykvétá od června do srpna a semena dozrávají od září do října.\n\nPlodem je poměrně malá, tmavě hnědá až černá obvejčitá nebo široce eliptická tvrdka složená ze 4 dílků (semen). Je vždy vyšší než širší a v suchém stavu je obvykle dlouhá 0,9 až 1,2 mm a široká 0,7 až 0,9 mm. Na vrcholu nebo po celém obvodu má úzké křídlo o šířce maximálně do 0,15 mm, nemá na sobě zbytky po čnělce. Hvězdoš jarní se může rozmnožovat jak semeny, tak i vegetativně pomoci zakořeňování lodyh a jejich úlomků. \n\n\n \n"}
{"id": "803148", "url": "https://cs.wikipedia.org/wiki?curid=803148", "title": "Lukáš Kovanda", "text": "Lukáš Kovanda\n\nLukáš Kovanda (27. září 1980, Praha) je český ekonom a autor ekonomické literatury, kromě jiného také raný popularizátor bitcoinu a kryptoměn v České republice a duchovní otec první české knihy o bitcoinu. Od roku 2017 působí jako hlavní ekonom investičních fondů CZECH FUND. Je spoluzakladatelem Institutu ekonomického vzdělávání, který pořádá Ekonomickou olympiádu pro studenty středních škol. Současně je Kovanda členem „rady moudrých“ ScioŠkoly společnosti Scio a vědeckého grémia České bankovní asociace. Přednáší na Národohospodářské fakultě VŠE a na vysoké škole CEVRO Institut, kromě jiného vlastní předmět Pop-ekonomie.\n\nVystudoval demografii na Přírodovědecké fakultě UK a ekonomii na Institutu ekonomických studií Fakulty sociálních věd Univerzity Karlovy. Doktorát získal na Národohospodářské fakultě VŠE, kde v současnosti působí. Od roku 2015 je též členem Katedry ekonomie a managementu na vysoké škole CEVRO Institut, kde přednáší kurz Pop-ekonomie. Absolvoval letní ekonomické školy, studijní pobyty či stáže v USA, Itálii, na Novém Zélandu a v Japonsku.\n\nOd roku 2007 spolupracoval s časopisem Týden, nejprve jako ekonomický redaktor, poté coby hlavní ekonomický analytik. V roce 2012 řídil redakci ekonomického týdeníku \"Profit\". V obou časopisech uveřejnil dosud zhruba stovku rozhovorů s významnými světovými ekonomy, včetně řady laureátů Nobelovy ceny (Paul Samuelson, Ronald Coase, John Nash, Robert Solow, Harry Markowitz a další), a s dalšími globálně známými osobnostmi typu Roberta Kiyosakiho či Bjørna Lomborga. Spolupracoval též s deníkem Lidové noviny, a to jako hlavní analytik a komentátor. V současné době přispívá do řady médií, je stálým spolupracovníkem časopisu Reflex a Českého rozhlasu.\n\nV letech 2010 až 2013 byl ředitelem think-tanku Prague Twenty, posléze se stal členem jeho správní rady. Od roku 2014 působí jako ekonomický expert Platformy pro internetovou ekonomiku. Frekventovaně komentuje aktuální ekonomické dění, například v pořadu České televize \"Hyde Park\" nebo na videokanálu DVTV. Na radiu Zet/BBC pravidelně moderoval pořad \"Tržní okénko\"; rozhovor v jeho rámci vedl například s laureátem Nobelovy ceny za ekonomii Richardem Thalerem. Moderuje a vystupuje na řadě konferencí s ekonomickou a finanční tematikou, například v květnu 2016 přednášel – společně s lordem Robertem Skidelskym – o základním nepodmíněném příjmu v rámci akce \"O penězích a lidech\" v pražském centru DOX. Vystupuje také jako popularizátor ekonomie v cyklu pořadů \"Matika života\" internetové televize Stream.cz. V letech 2017 a 2018 byl Kovanda členem expertního týmu poradců prezidentského kandidáta Jiřího Drahoše. \n\nV roce 2014 úspěšně absolvoval newyorský maraton. \n\n\n\n\n"}
{"id": "803152", "url": "https://cs.wikipedia.org/wiki?curid=803152", "title": "Michal Malý", "text": "Michal Malý\n\nMichal Malý (* 20. března 1956 Praha) je český politik, v letech 1990 až 1992 poslanec Sněmovny lidu Federálního shromáždění za Občanské fórum a později za ODS, od roku 2017 člen Svobodných.\n\nProfesně je k roku 1990 uváděn jako stavbyvedoucí, bytem Kadaň.\nV lednu 1990 zasedl v rámci procesu kooptací do Federálního shromáždění po sametové revoluci do Sněmovny lidu (volební obvod č. 64 – Most-Chomutov, Severočeský kraj) jako bezpartijní poslanec, respektive poslanec za Občanské fórum. Mandát za OF obhájil ve volbách roku 1990. Po rozpadu Občanského fóra přešel do parlamentního klubu Občanské demokratické strany. Za ODS byl opětovně zvolen ve volbách roku 1992. Ve Federálním shromáždění setrval do zániku Československa v prosinci 1992.\n\nV únoru 1990 provázel Václava Havla při jeho prezidentské návštěvě Kadaně. Je ženatý, má syna Michala.\n\nOd roku 2017 je členem Svobodných. Ve volbách do Senátu PČR v roce 2018 za ně kandidoval v obvodu č. 23 – Praha 8. Se ziskem 1,19 % hlasů skončil na 12. místě.\n\nVe volbách do Evropského parlamentu v květnu 2019 kandidoval jako člen Svobodných na 23. místě kandidátky subjektu s názvem \"\"Svobodní, Liberland a Radostné Česko - ODEJDEME BEZ PLACENÍ\"\", ale nebyl zvolen.\n\n"}
{"id": "803157", "url": "https://cs.wikipedia.org/wiki?curid=803157", "title": "Piedmont (vlak)", "text": "Piedmont (vlak)\n\nPiedmont je vlakový spoj, který provozuje Amtrak dvakrát denně mezi Raleighem a Charlotte v Severní Karolíně na části trati North Carolina Railroad (NCRR). Trať o délce 278 km přejde vlak přibližně za tři hodiny. V provozu je od roku 1995 a je spolufinancována vládou Severní Karolíny.\n\nPředchůdcem \"Piedmontu\" byl vlak \"Carolinian\", který byl v provozu do začátku devadesátých let. Provoz vlaku byl ale předmětem častých zpoždění, proto společnost \"Norfolk Southern\", která měla železniční trať v pronájmu, trvala na investicích od vlády Severní Karolíny, s cílem provozu dvou spojení denně. První vlak s jménem \"Piedmont\" zahájil provoz v roce 1995 a v roce 2010 přibylo další denní spojení. V březnu 2011 byla zveřejněna dohoda o investicích na trati, které budou znamenat zkrácení cestovního času o přibližně třináct minut.\n\n\"Carolinian\" je dnes provozován na trase New York – Raleigh – Charlotte.\n\n"}
{"id": "803158", "url": "https://cs.wikipedia.org/wiki?curid=803158", "title": "Missouri River Runner", "text": "Missouri River Runner\n\nMissouri River Runner je 455 km dlouhá trať osobní železniční dopravy, kterou provozuje Amtrak mezi městy St. Louis a Kansas City v státě Missouri. Denní provoz trati má 4 spojení. Název \"Missouri River Runner\" existuje pouze od roku 2009, dřívější název byl Missouri Service a byl vybrán hlasováním, které zorganizovalo oddělení dopravy státu Missouri, které spolufinancuje provoz na trati. Vlastníkem trati je společnost Union Pacific, Amtrak si trať pronajímá. Jízdní doba je přibližně 5 hodin a 40 minut.\n\n"}
{"id": "803160", "url": "https://cs.wikipedia.org/wiki?curid=803160", "title": "Katedrála Sveticchoveli", "text": "Katedrála Sveticchoveli\n\nKatedrála Sveticchoveli (gruzínsky: სვეტიცხოვლის საკათედრო ტაძარი - \"sveticchovlis sakatedro tadzari\"), v překladu \"Katedrála životodárných sloupů\" je katedrála v centru města Mccheta, bývalého hlavního města Gruzie. V roce 1996 byl klášter zapsán spolu s jinými památkami v Mcchetě na Seznam světového dědictví UNESCO.\n\nKatedrála byla po dobu několika staletí korunovačním a pohřebním místem gruzínkých monarchů a současně hlavním chrámem Gruzínské pravoslavné církve. V současné době je sídlem arcibiskupa Mcchety a Tbilisi, který je současně katolikosem Gruzínské pravoslavné církve. Jedná se o druhou největší katedrálu v celé Gruzii, a to po katedrále Nejsvětější Trojice v Tbilisi.\n\nKatedrála byla postavena v letech 1010 až 1029 gruzínským stavitelem \"Arsakidze\". Na jejím místě se nacházel kostel od 4. století. Jednalo se o první gruzínský kostel, který byl postaven za vlády kavkazsko-iberského krále \"Miriana III\" (306–337). O předchůdce katedrály se přou již legendy ke křesťanizaci Gruzie v roce 317.\n\n"}
{"id": "803161", "url": "https://cs.wikipedia.org/wiki?curid=803161", "title": "Pulitzer Prize for Spot News Photography", "text": "Pulitzer Prize for Spot News Photography\n\nOcenění Pulitzer Prize for Spot News Photography bylo součástí Pulitzerovy ceny od roku 1968 do roku 1999 a bylo udělováno za významný přínos v černobílé nebo barevné fotografii. Od roku 1969 se jediná kategorie - Pulitzer Prize for Photography - rozdělila na spot news (od roku 2000 breaking news) a feature photography. Pulitzerova komise s oceněním vydává také oficiální zprávu vysvětlující důvody pro udělení.\n\n\n"}
{"id": "803163", "url": "https://cs.wikipedia.org/wiki?curid=803163", "title": "Kreativní budování míru", "text": "Kreativní budování míru\n\nKreativní budování míru nebo tvořivé budování míru (anglicky budování míru = peacebuilding)\nje širší termín pro kreativní terapie používané na tvorbu míru u jednotlivců, skupin a společností. Tyto terapie se používají u mnoha různých demografických skupin v různých typech situací. I když se používá primárně na potlačení násilí, kreativní budování míru se může použít i jako preventivní prostředek na upevňování míru, speciálně při práci s dětmi. Hlavním cílem je prostředí (environment) s trvalým mírem.\n\n\n\n"}
{"id": "803169", "url": "https://cs.wikipedia.org/wiki?curid=803169", "title": "Théâtre national de l'Opéra-Comique", "text": "Théâtre national de l'Opéra-Comique\n\nThéâtre national de l'Opéra-Comique () je operní dům v Paříži se statutem národního divadla. Nachází se na náměstí \"Place Boieldieu\" ve 2. obvodu v historické budově Salle Favart, která má kapacitu 1000 míst.\n\nDivadelní soubor Opéra-Comique vznikl za vlády Ludvíka XIV. 26. prosince 1714. Založili ho Catherine Baron a Gautier de Saint-Edme jako pouťovou společnost, která vystupovala na každoročních pařížských jarmarcích.\n\nRepertoár se skládal především z pantomim a parodií na opery, čímž se obcházel zákaz hraní oper, který vznikl na základě žalob podaných Comédie-Française, která se bála přímé konkurence. V roce 1714 dostala společnost povolení zřídit své vlastní divadlo, ovšem s omezením – jednotlivá hudební čísla musela být oddělena mluvenými dialogy, což je současná definice komické opery.\n\nPočátky Opéra-Comique byly obtížné, divadlo bylo několikrát uzavřeno (1719–1720 a opět 1722–1723). V roce 1743 se ředitelem divadla stal Jean Monnet (1703–1785), který přizval ke spolupráci libretistu Charlese Simona Favarta (1710–1792). Po Favartovi dostala budova svůj název – \"Salle Favart\". Dostavil se úspěch, který zastínil ostatní pařížská divadla. To vedlo k tomu, že úřady v letech 1745–1751 nechaly divadlo opět uzavřít. Po znovuotevření se ředitelem stal opět Jean Monnet. V lednu 1762 se Opéra-Comique sloučila s divadelní společností \"Comédie-Italienne\" a usídlila se v bývalém paláci burgundských vévodů (\"Hôtel de Bourgogne\"). V roce 1780 divadlo přijalo oficiální název Opéra-Comique.\n\nSalle Favart, jehož architektem byl Jean-François Heurtier, byl otevřen 28. dubna 1783 za přítomnosti královny Marie Antoinetty. Budova byla postavena na pozemku Étienna Françoise de Choiseul, ministra krále Ludvíka XVI. Bylo to na místě, kde se nachází současné divadlo a budova měla 1100 míst.\n\nBěhem Velké francouzské revoluce Opéra-Comique pokračovala v činnosti, ale musela čelit velké konkurenci Théâtre Feydeau. V roce 1801 se obě divadla spojila a 16. září toho roku vzniklo Národní divadlo Opéra-Comique. V následujících letech se instituce pohybovala mezi divadelní společností a klasickým vedením ředitele a zaměstnaných herců. V roce 1807 se Opéra-Comique dostala na seznam čtyř nejvýznamnějších pařížských divadel. Komická opera (\"opéra comique\") jako divadelní žánr byla vyhláškou definována jako „komedie nebo drama proložené verši, áriemi nebo sborovým zpěvem.“\n\nDne 15. ledna 1838 zničil divadlo požár, který vypukl po představení Mozartovy opery \"Don Giovanni\". Příčinou byl systém vytápění, kdy od potrubí vedoucího z kotelny vznikl požár ve skladišti kulis. Skladatel Hector Berlioz poté navrhl výstavbu operního domu na vlastní náklady, což francouzské Národní shromáždění zamítlo.\n\nV roce 1840 bylo dokončeno nové divadlo s kapacitou asi 1200 míst. Jeho architekty byli Jean-Jacques Huvé a Louis Réguier de Guerchy. 19. století bylo pro divadlo obdobím velkého úspěchu, především díky skladatelům jako byli Adolphe Adam, Daniel-François-Esprit Auber, Georges Bizet, Félicien David, Jules Massenet nebo Nicolas Bochsa. Dne 17. listopadu 1866 zde byla uvedena opera \"Mignon\" od Ambroise Thomase, která měla okamžitě velký úspěch.\n\nDne 25. května 1887 v devět hodin večer během prvního dějství této opery zachvátil opět divadlo oheň. Tento požár způsobený vadným plynovým osvětlením umístěným nad jevištěm si vyžádal životy 84 lidí. Opéra-Comique se dočasně přestěhovala do Théâtre des Nations na Place du Châtelet.\n\nDivadelní budova byla do roku 1898 přestavěna podle návrhu architekta Louise Berniera s bohatou sochařskou výzdobou. Niky v prvním patře představují alegorie hudby od Denyse Puecha (1854–1942) a poezie od Ernesta Guilberta (1848–1913). V horní části se nachází soubor karyatid. Na vnitřní výzdobě se podílelo mnoho významných umělců té doby – Albert Maignan, Henri Gervex, Joseph Blanc, Édouard Toudouze, Raphaël Collin, Luc-Olivier Merson, François Flameng a Benjamin Constant.\n\nPo 11 letech rekonstrukce bylo divadlo slavnostně otevřeno dne 7. prosince 1898 za přítomnosti prezidenta republiky Félixe Faura. Jeho kapacita byla přibližně 1500 míst.\n\nFinanční problémy divadla ve 30. letech 20. století vedly až k zásahu státu, který 13. srpna 1936 vyhláškou přetvořil národní divadlo Opéra-Comique na „Svaz národních lyrických divadel“ (\"Réunion des théâtres lyriques nationaux\"). Dne 14. ledna 1939 se divadlo změnilo na veřejnou instituci pod záštitou ministerstva školství.\n\nPři prvním uzavření budovy v roce 1971 přerušila Opéra-Comique dne 30. listopadu 1972 svou činnost. V letech 1974–1978 sloužilo divadlo jako zkušební sál pro mladé zpěváky pod názvem \"Opéra-Studio\". Svaz národních lyrických divadel byl oficiálně rozpuštěn 7. února 1978 a sloučen do Opéra national de Paris. Sál Favart se poté stal druhou scénou pařížské opery. Když byla v roce 1989 otevřena nová moderní Opéra Bastille, získala Opéra-Comique v následujícím roce 1990 samostatnost.\n\nDivadlo má od 1. ledna 2005 opět statut národního divadla s názvem \"Théâtre national de l'Opéra-Comique\". Podle článku 2 zřizovacího dekretu může hrát hudební díla a také běžné divadelní hry bez hudby. Repertoár je rozsáhlý od barokní hudby po současná díla. Od roku 2007 je ředitelem Jérôme Deschamps.\n\n"}
{"id": "803172", "url": "https://cs.wikipedia.org/wiki?curid=803172", "title": "Jan Nepomuk Hrdý", "text": "Jan Nepomuk Hrdý\n\nJan Nepomuk Josef Hrdý (1865 Ostroměř – 15. dubna 1946 Vídeň) byl český katolický kněz, český historiograf a mecenáš.\n\nPodkrkonošský rodák byl na kněze vysvěcen v roce 1888 v Litoměřicích. Působil jako farář v Klínech u Horního Litvínova od roku 1893, v Josefodole (Josefův Důl) v Jizerských horách od roku 1899.\nByl činný v oboru české historiografie a napsal také celou řadu vlastivědných studií, z nich vyšly tiskem: \"Kronika Klíny\", \"Aus dem Isergebirge\", \"Návarov\", \"Závada\" a roku 1912 napsal příspěvek k dějinám Pojizeří: \"„Ze zápisků Fr. V.H. Jecha, učitele v Železném Brodě z roku 1798“\".\nMnoho jeho prací je roztroušeno v rukopisech po jeho působištích a různých archivech a muzeích. Jan Hrdý netoužil po slávě a založil i několik nadací v Josefodole, Žežicích a Sobčicích; mimo to věnoval i větší částky chudinským fondům v Klínech, Josefodole a Ostroměři.\nNejcennější je však jeho práce vlastivědná. Zemřel 15. dubna 1946 ve Vídni, kde je pohřben na ústředním hřbitově.\n\n\n\n"}
{"id": "803173", "url": "https://cs.wikipedia.org/wiki?curid=803173", "title": "Pokrok (výsypka)", "text": "Pokrok (výsypka)\n\nVýsypka Pokrok je situována v okrese Teplice a nalézá se mezi městy: Duchcov, Osek, Lom u Mostu a na jihu hraničí s lomem Bílina. Jedná se o vnější výsypku lomu Bílina.\n\nV místě výsypky se nacházela obec Hrdlovka a osada Hrdlovka-Nový Dvůr. Zakládání na výsypce trvalo celkem 28 let. Za celou dobu fungování výsypky zde bylo uloženo celkem 260 mil. m³ skrývkových hmot. Zakládání na výsypce bylo ukončeno v únoru 2010. Další vytěžená skrývka bude uložena na vnitřní výsypce lomu Bílina u elektrárny Ledvice.\n\nCelá výsypka byla vytvořena jediným zakladačem typu ZP 10 000/ Z81. Konečná rozloha výsypky činí 727 ha.\n\nDle domluvy okolních obcí a těžařské společnosti Severočeské doly vzniknou na výsypce plochy lesnických, zemědělských a drobných vodních rekultivací, stejně tak plochy pro podporu rozvoje biodiverzity a rekreaci. \n\n"}
{"id": "803199", "url": "https://cs.wikipedia.org/wiki?curid=803199", "title": "5 (tramvajová linka v Paříži)", "text": "5 (tramvajová linka v Paříži)\n\nLinka T5 je linka pařížské tramvajové dopravy spojující obce \nSaint-Denis, Pierrefitte-sur-Seine, Montmagny, Sarcelles a Garges-lès-Gonesse v departementech Seine-Saint-Denis a Val-d'Oise severně od Paříže. Trať dlouhá 6,6 km má 16 stanic a v systému MHD je značena fialovou barvou. Jedná se o první tramvaj na pneumatikách se systémem Translohr v regionu Île-de-France. Provoz byl zahájen 29. července 2013 po šesti letech práce.\n\n"}
{"id": "803202", "url": "https://cs.wikipedia.org/wiki?curid=803202", "title": "Ivan Marton", "text": "Ivan Marton\n\nIvan Marton (* 16. dubna 1945 Bratislava) je slovenský muzikolog, hudební dramaturg a producent, bývalý politik, po sametové revoluci československý poslanec Sněmovny lidu Federálního shromáždění za Verejnosť proti násiliu, později člen Občanské demokratické unie a Demokratické strany.\n\nV roce 1967 absolvoval hudební vědu na Filozofické fakultě Univerzity Komenského v Bratislavě. V letech 1964-1968 působil jako spolupracovník a později redaktor časopisu \"Echo bratislavských vysokoškolákov\". V letech 1968-1969 studoval na Hudebním institutu v Hamburku, kde mu německá strana nabídla studium po invazi Československa vojsky Varšavské smlouvy. Při krátkém návratu do Československa na letní prázdniny již nebyl vpuštěn zpět do západního Německa. Za normalizace nastoupil potom jako brigádník na nošení knih do Slovenského knižního velkoobchodu. Po půl roce získal pozici dramaturga v Slovenské filharmonii, později vedoucího gramooddělení podniku zahraničního obchodu Slovart a redaktor hudebního vydavatelství Opus. Profesně je k roku 1990 uváděn jako pracovník PZO Slovart.\n\nV lednu 1990 nastoupil jako bezpartijní poslanec (respektive za hnutí Verejnosť proti násiliu) v rámci procesu kooptací do Federálního shromáždění po sametové revoluci do Sněmovny lidu (volební obvod č. 190 - Kežmarok, Východoslovenský kraj).\n\nPo roce 1989 působí ve svobodném povolání jako producent hudebních nahrávek. Vyučuje na katedře hudební vědy na Filozofické fakultě Univerzity Komenského. Dlouhodobě působí rovněž coby předseda výboru mezinárodního hudebního festivalu Melos-Étos.\n\nOkrajově se angažoval i politicky. Po rozkladu VPN byl členem Občanské demokratické unie až do jejího zániku. V roce 2000 vstoupil do Demokratické strany coby řadový člen.\n\n"}
{"id": "803207", "url": "https://cs.wikipedia.org/wiki?curid=803207", "title": "7 (tramvajová linka v Paříži)", "text": "7 (tramvajová linka v Paříži)\n\nLinka T7 je linka pařížské tramvajové dopravy, uvedená do provozu 16. listopadu 2013. V systému MHD je značena hnědou barvou. Trať prochází územím měst Villejuif, L'Haÿ-les-Roses, Vitry-sur-Seine, Chevilly-Larue, Thiais, Rungis, Orly, Paray-Vieille-Poste, Villeneuve-le-Roi a Athis-Mons v departementech Val-de-Marne a Essonne jižně od Paříže. Na 11,18 km dlouhém úseku je 18 stanic. Výstavba začala v roce 2009. Z linky je možné přestoupit na metro Villejuif – Louis Aragon ve Villejuif, na RER C v Rungis a na Orlyval u letiště Orly v Paray-Vieille-Poste. Zprovoznění úseku z Athis-Mons do Juvisy-sur-Orge o dalších šest stanic je předpokládáno na rok 2021.\n\n"}
{"id": "803209", "url": "https://cs.wikipedia.org/wiki?curid=803209", "title": "Šporka", "text": "Šporka\n\nŠporka, někdy uváděna jako Sporka (německy \"Rohnbach\" nebo \"Ronbach\", případně \"Sporkabach\")) je malý vodní tok, potok, který náleží do povodí Ploučnice na severu Čech, v Zákupské pahorkatině. Celý jeho tok se nalézá v okrese Česká Lípa. Šporka pramení pod Lužickými horami poblíž obce Polevsko a po 23,2 km končí jako pravostranný přítok Ploučnice u České Lípy.\n\nHistoricky v německých zdrojích je potok popisován jako „Rohnbach”, pramenící jako „Sporkabach” na vrchu „Klingstein” v nadmořské výšce 600 m nedaleko Polevska (Blottendorf). Potok přijímal pod hřbitovem druhý pramen a pak v lukách dolního Polevska potůček přitékající z vrchu „Tannebergsattel” (Jedličná), jehož pramen od roku 1902 využívala obec Arnultovice k zásobování pitné vody.\n\nPotok dále protékal Arnultovicemi, dotýkal se městečka Bor (Haida), pokračoval přes Skalici (Langenau), kde zprava přijímal 4 km dlouhý a z více pramenů sestávající potok „Schaibaer Bach” (pramenící v lese zvaném Schaibaer Wald) a u Josefsdorfu (nyní Svobodná Ves) 5 km dlouhý potok „Rebenkabach”, vytékající z pramenů (zvaných „Reh-bänkenquellen”) ve skalickém farním lese (Pfarrwald).\n\nPod Josefsdorfem se stáčel na západ, protékal katastrem Manušic a pod vsí přibíral zleva 1,5 km dlouhý potok „Schaßlowitzer Bach”. Tok Šporky se pak prudce stáčel na západ k hornolibchavskému vrchu „Kirschberg” (též Weinberg), který ze severu obtékal a přibíral zprava výtok z Manušických rybníků (Manischer Teiche), poté 9 km dlouhý „Wolfersdorfer Bach”. Ten pramenil na vrchu „Tschachen” (Čachnov) pod názvem „Forellen Bach” a u čp. 30 v Nové Vsi (Neudörfel) nabíral potok „Langenbirken Bach” (též Guttbuschflurwasser), protékal Volfarticemi (též jako „Weißbach” či „Tschachen Bach”) a Horní Libchavou (Oberliebich), dále tekl opět směrem na jih k Dolní Libchavě, od Manušic již pod názvem „Rohnbach”, před D. Libchavou zprava nabíral vodu z vrchu „Schossenberg” (nyní Radečský kopec) a zprava ústil do Ploučnice.\n\nPramení ve výšce 543,4 m n. m. 700 metrů severně od obce Polevsko a města Nový Bor, na území náležejícím pod CHKO Lužické hory a teče převážně na jih. Zprvu jako potůček obcí Polevsko, poté se stáčí na jihozápad, pokračuje Arnultovicemi a Novým Borem a již jako potok podtéká silnici č. 9 v úseku mezi Českou Lípou a Novým Borem. Poté teče na jih krajinou již patřící k Zákupské pahorkatině svým korytem obcí Skalice u České Lípy, za obcí se klikatí a vytváří četné meandry. Míjí vesnice Manušice a Častolovice patřící administrativně k České Lípě, pak se odvrací na západ k Horní Libchavě, pokračuje na jih přes Dolní Libchavu, kde podchází silnici 268, zde zvanou i Děčínskou ulicí. Poté podtéká železniční trať mířící z České Lípy do Děčína a severně nad českolipskou čtvrtí Dubice se vlévá v nadmořské výšce 242,7 m zprava do Ploučnice. Vody Šporky pak spolu s Ploučnicí končí v Labi u Děčína. Plocha celého povodí je udána 70,1 km\n\nNa spodním toku se jedná o revír 443 028 v péči MO ČRS Česká Lípa.\n"}
{"id": "803211", "url": "https://cs.wikipedia.org/wiki?curid=803211", "title": "Henry Briggs", "text": "Henry Briggs\n\nHenry Briggs (únor 1561 Warleywood, Anglie – 26. ledna 1630 Oxford) byl anglický matematik známý hlavně tím, že nahradil do té doby používaný Napierův logaritmus dekadickým logaritmem (logaritmus o základu 10).\n\nNarodil se ve Warley Wood, blízko Halifaxu v Anglii. Vystudoval latinu a řečtinu na místním gymnáziu, poté byl v roce 1577 přijat na St John's College, v Cambridge, kterou dokončil v roce 1581.\nV roce 1588 byl zvolen odborným asistentem na St. John's. Roku 1592 začal přednášet fyziku dle podkladů od Thomase Linacra, a rovněž vedl i přednášky matematiky. V této době se začal zajímat o navigaci a astronomii, při níž spolupracoval i s Edwardem Wrightem. V roce 1596 se stam prvním profesorem geometrie na nedávno založené Gresham Collage v Londýně. Zde učil téměř 23 let a učinil z ní centrum anglické matematiky, které podporovalo mimo jiné i nové myšlenky Jana Keplera. V té době Briggs získal kopii spisu Mirifici Logarithmorum Canonis Descriptio od Johna Napiera, kde autor představuje světu myšlenku logaritmu. Napierova formulace byla nevhodná pro výpočty, ale vnukla Briggsovi nápad – na svých přednáškách na Gresham Collage navrhl myšlenku logaritmu o základu 10, přičemž logaritmus o základu 10 z čísla 10 bude 1. Krátce poté napsal svůj nápad autorovi původní myšlenky.\n\nBriggs byl aktivní v mnoha směrech. Mnozí dokonce vyhledávali jeho rady v otázkách astronomie, mapování, navigaci, dokonce i těžby. Briggs měl dva syny: Henryho, který později emigroval do Virginie, a Thomase, který v Anglii zůstal. Na počest Briggsova přispění matematice po něm byl pojmenován kráter na Měsíci.\n\nV roce 1616 Briggs navštívil Napiera v Edinburghu, aby projednal návrh na změnu Napierova logaritmu. Další rok ho navštívil znovu a ze stejného důvodu. Při těchto debatách byl Briggsův návrh přijat a při svém návratu z druhé návštěvy v Edinburghu (1617) poprvé svou myšlenku logaritmu publikoval.\nV roce 1619 byl jmenován profesorem geometrie na Oxfordu, o rok později rezignoval na post profesora na Gresham Collage.\n\n1624 publikoval svou práci Arithmetica Logarithmica, která obsahuje logaritmy třiceti tisíc čísel. Tabulku později rozšířil Adriaan Vlacq a následně i Alexander John Thompson (1952) - Briggs byl první, kdo použil metodu konečného diferenciálu k výpočtu hodnot do své práce.\n\nDále vytvořil tabulku logaritmického sinu a tangens na setiny stupně (na 14 desetinných míst), tabulku pro přirozený sinus na 15 desetinných míst, stejně tak pro tangens a sekans. Tohle vše bylo vytištěno v Goudě roku 1631 a zveřejněno a dva roky později pod názvem Trigonometria Britannica. Tato práce byla pravděpodobně nástupcem jeho Logarithmorum Chilias Prima z roku 1617, která shrnula stručně jeho úvahy o logaritmech. Briggs také objevil binomickou větu, ačkoli v poněkud skryté formě a bez důkazu.\n\nBriggs byl pohřben v kapli na Merton College v Oxfordu. Dr. Smith ho ve své knize Lives of the Gresham Professors charakterizoval jako bezúhonného muže, kterého nezajímá bohatství a je spokojený se svým postavením, a který upřednostnil odchod do důchodu, kde stále zůstával v pilné práci, před všemi líbivými aspekty života.\n\n"}
{"id": "803214", "url": "https://cs.wikipedia.org/wiki?curid=803214", "title": "TJ Mořkov", "text": "TJ Mořkov\n\nTělovýchovná jednota Mořkov je moravský fotbalový klub z Mořkova. Od sezony 2015/16 hraje v I. B třídě Moravskoslezského kraje (7. nejvyšší soutěž).\n\nZaložen byl roku 1939 (tehdy se jmenoval „SK Mořkov“) a byl zařazen do Slezské župy fotbalové. Počátky fotbalu v Mořkově jsou však starší. Na začátku 30. let 20. století se začaly v Mořkově hrát fotbalové zápasy pod zaštítěním katolického spolku Orel. Utkání se hrála na plácku za Katolickým domem v Mořkově. Soupeři v té době byli především výběry okolních vesnic a za mořkovský tým nastupovali v brance Bohumil Rýdl a v poli František Bartoň, Alois Horák či Oldřich Kumorowski. Vedle utkání se sousedními vesnicemi se mezi sebou utkávali také výběry dolní části obce (z okolí kostela svatého Jiří) proti hráčům z horní části obce (z okolí železniční trati spojující ostravské hlavní nádraží s Valašským Meziříčím. Hráči z horní části obce trénovali na plácku pod železniční tratí a nastupovali za ně Josef Drga, Jan Pavlů či bratři Čípkovi.\n\nNově vzniklý klub hrál svá utkání na hřišti za Katolickým domem. Během druhé světové války vedli mužstvo Oldřich Kumorowski a Heřman Blaheta a vedle domácích hráčů z Mořkova nastupovali za tým i ligoví hráči z Ostravy, jimiž byli Mocek, Machovský, Ostřanský či Caisberger. Soupeřem mořkovských byly též celky ze Vsetína nebo Hulína, což se promítlo i do vrůstající návštěvnosti diváků. Nejvýznamnějším utkáním však bylo místní derby se sousedními Hodslavicemi. Na tato utkání se vždy ze sousední vesnice vypravil velký průvod fanoušků a stejné to bylo i tehdy, kdy se hrálo v Hodslavicích.\n\nV roce 1945 byly vykoupeny pozemky za školou a bylo zde zbudován sportovní stadion se škvárovým fotbalovým hřištěm a tribunou pro diváky. Součástí komplexu byla dále běžecká dráha o délce 300 m, sektor pro skok vysoký i daleký či pro vrh koulí a vybudovány byly i kurty pro volejbal či nohejbal a spolu s tím též osvětlené kluziště. Fotbalové hřiště, jež bylo ze všech sportovišť využíváno nejvíce, bylo v roce 1976 rekonstruováno a v letech 1988 a 1989 byl škvárový povrch nahrazen travou.\n\nSoučástí klubu je vedle hlavního A-mužstva také B-mužstvo a dále tým dorostenců, žáků a starší přípravky. A-mužstvo v roce 1970 postoupilo z I. B třídy do I. A třídy a tento výsledek je považován za největší úspěch mořkovského fotbalu. B-mužstvo hraje IV. třídu (skupinu A) a zbylá mužstva, tedy dorost, žáci a starší přípravka, hrají okresní přebory svých věkových kategorií.\n\nVe znaku TJ Mořkov je fotbalový míč, na němž je umístěn znak Mořkova. Nad fotbalovým míčem je nápis „TJ-Mořkov Fotbal“ a pod míčem je letopočet založení fotbalového klubu, tedy 1939. Celý znak je ohraničen kružnicí zelené barvy.\n\nPoznámky:\n\n"}
{"id": "803215", "url": "https://cs.wikipedia.org/wiki?curid=803215", "title": "Patrik Holomek", "text": "Patrik Holomek\n\nPatrik Holomek (* 6. září 1974 Brno) je bývalý profesionální český fotbalový útočník.\n\nZačínal v Bosonohách, do velkého fotbalu vstoupil ve Zbrojovce Brno, dále hrál za FK Baník Havířov, SK Tatran Poštorná, SK Dynamo České Budějovice, FC Zlín, FC SYNOT Staré Město, FC Hradec Králové, FC Chomutov, SK Dolní Kounice a v nižších soutěžích v Rakousku.\nV první lize se střelecky neprosadil, ale ve druhé lize byl v letech 1996 a 1999 dvakrát nejlepším střelcem. V první lize odehrál celkem 42 utkání, v nichž vsítil 2 branky, ve druhé lize odehrál více než 180 utkání, vstřelil 56 branek. V brněnském dresu si v sezonách 1996/97 a 1999/00 zahrál také s bratrem Pavlem Holomkem. Dále hrál druhou ligu v Chomutově a Dolních Kounicích.\nV sezoně 2003/04 se poprvé vrátil do Bosonoh (od 15. srpna 2003 je hráčem Bosonoh), se 17 brankami byl nejlepším střelcem mužstva a dovedl je k postupu z I. B třídy Jihomoravského kraje - sk C do I. A třídy. Po sezoně odešel do Rakouska.\n\nJeho druhý návrat do Bosonoh na jaře 2012 skončil opět postupem, tentokrát z I. A třídy Jihomoravského Kraje - sk. A do Přeboru Jihomoravského kraje, kde klub hrál v sezonách 2012/13 (vstřelil 13 branek) a 2013/14 (14 branek). Jako hrající trenér působil tamtéž i v sezoně 2014/15 (7 branek) a 2015/16 (3 branky). Často nastupoval i za rezervní tým, od podzimu 2003 za něj vstřelil v brněnských městských soutěžích 47 branek (2003/04: 2, 2012/13: 7, 2013/14: 3, 2014/15: 17, 2015/16: 4, 2016/17: 7, 2017/18: 7) – platné ke konci sezony 2017/18. V září 2014 se stal prvním fotbalistou zapsaným do České knihy rekordů. Trefil se ve všech soutěžích od III. třídy až po nejvyšší soutěž. Před začátkem ročníku 2018/19 měl v Bosonohách bilanci 108 branek za muže, když 61 branku vstřelil v krajských soutěžích za A-mužstvo a 47 branek dal v městských soutěžích za B-mužstvo.\n\n"}
{"id": "803216", "url": "https://cs.wikipedia.org/wiki?curid=803216", "title": "Radčický potok (přítok Loučenského potoka)", "text": "Radčický potok (přítok Loučenského potoka)\n\nRadčický potok je drobný vodní tok v okrese Most, stékající s Krušných hor do Mostecké pánve.\n\nPramení v Krušných horách na jihovýchodním svahu vrchu Střelná (868 m n. m.). Protéká lesnatým údolím až do města Litvínov,kde protéká regulovaným korytem a vlévá se zde Poustevnický potok. Dále protéká přes Louku u Litvínova, kde za železniční stanicí obtéká a napájí Plutovský rybník. Část toku v obci je svedena do podzemí včetně přeložky do Klášterského (Loučenského) potoka.\n\nStaré koryto dále pokračuje kolem bývalého Dolu Kohinoor II přes celou vesnici Mariánské Radčice. Pod obcí býval v katastru zaniklé vesnice Jenišův Újezd soutok s Lomským potokem, ale dnes je tam jen zadržovací nádrž v předpolí lomu Bílina.\n\nDélka původního koryta byla 15,6 km, plocha povodí měřila 47,6 km² a průměrný průtok v ústí byl 0,29 m³/s.\n\n\n"}
{"id": "803217", "url": "https://cs.wikipedia.org/wiki?curid=803217", "title": "Épinay-sur-Orge", "text": "Épinay-sur-Orge\n\nÉpinay-sur-Orge je francouzská obec v departementu Essonne v regionu Île-de-France.\n\nObec Épinay-sur-Orge se nachází asi 20 km jihozápadně od Paříže. Obklopují ji obce Longjumeau na severozápadě a na severu, Savigny-sur-Orge na severovýchodě a na východě, Villemoisson-sur-Orge na jihovýchodě, Sainte-Geneviève-des-Bois na jihu, Villiers-sur-Orge na jihozápadě a Ballainvilliers na západě.\n\n\"Počet obyvatel\"\n"}
{"id": "803222", "url": "https://cs.wikipedia.org/wiki?curid=803222", "title": "Jaroslav Matoušek (politik)", "text": "Jaroslav Matoušek (politik)\n\nJaroslav Matoušek (* 21. dubna 1945) byl český a československý politik Československé strany socialistické a poslanec Sněmovny lidu Federálního shromáždění za normalizace.\n\nK roku 1986 se profesně uvádí jako vedoucí oddělení podniku. Ve volbách roku 1986 zasedl za ČSS do Sněmovny lidu (volební obvod č. 93 - Gottwaldov II, Jihomoravský kraj). Ve Federálním shromáždění setrval do konce funkčního období, tedy do svobodných voleb roku 1990. Netýkal se ho proces kooptací do Federálního shromáždění po sametové revoluci.\n\n"}
{"id": "803223", "url": "https://cs.wikipedia.org/wiki?curid=803223", "title": "Patrik Křap", "text": "Patrik Křap\n\nPatrik Křap (* 13. března 1981) je český fotbalový obránce. Tvrdý a důrazný obránce, vynikající hlavičkář. \n\nHrál za Zbrojovku Brno, SK Hradec Králové a v nižších soutěžích v Rakousku. V lize nastoupil ve 46 utkáních a dal 2 góly.\n\nV juniorských a dorosteneckých reprezentacích nastoupil v 48 utkáních a dal 2 góly.\nZúčastnil se Mistrovství světa ve fotbale hráčů do 20 let 2001 v Argentině, kde ČR prohrála ve čtvrtfinále 0:1 s Paraguayí.\n\n"}
{"id": "803225", "url": "https://cs.wikipedia.org/wiki?curid=803225", "title": "Jaroslav Matoušek", "text": "Jaroslav Matoušek\n\nJméno a příjmení Jaroslav Matoušek má více nositelů:\n\n"}
{"id": "803229", "url": "https://cs.wikipedia.org/wiki?curid=803229", "title": "Jiří Medřický", "text": "Jiří Medřický\n\nJiří Medřický (* 26. listopadu 1952) byl český a československý právník, politik Československé strany lidové a poslanec Sněmovny lidu Federálního shromáždění po sametové revoluci.\n\nProfesně je k roku 1990 uváděn jako vědecký pracovník podniku Středočeské pivovary k. p. Popovice, bytem Říčany.\n\nV prosinci 1989 se zmiňuje coby tajemník říčanské organizace ČSL. Na veřejné schůzi tehdy představil nové úkoly lidové strany v obnovené demokracii. V lednu 1990 zasedl v rámci procesu kooptací do Federálního shromáždění po sametové revoluci do Sněmovny lidu (volební obvod č. 28 – Hostivice, Středočeský kraj) za ČSL. Ve Federálním shromáždění setrval do konce funkčního období, tedy do svobodných voleb roku 1990.\n\n"}
{"id": "803231", "url": "https://cs.wikipedia.org/wiki?curid=803231", "title": "Štefánia Michalková", "text": "Štefánia Michalková\n\nŠtefánia Michalková (* 4. ledna 1956) byla slovenská a československá politička a bezpartijní poslankyně Sněmovny lidu Federálního shromáždění za normalizace.\n\nK roku 1986 se profesně uvádí jako samostatná referentka. Ve volbách roku 1986 zasedla do Sněmovny lidu (volební obvod č. 138 - Karlova Ves, Bratislava). Ve Federálním shromáždění setrvala do ledna 1990, kdy ji odvolala Národní fronta v rámci procesu kooptací do Federálního shromáždění po sametové revoluci.\n\n"}
{"id": "803233", "url": "https://cs.wikipedia.org/wiki?curid=803233", "title": "Celibátník", "text": "Celibátník\n\nCelibátník je kněz, který žije v celibátu. Specifický význam má označení v řeckokatolické a pravoslavné církvi, kde se tímto pojmem označuje duchovní, který se ještě před vysvěcením na jáhna rozhodl pro sexuální zdrženlivost.\n\nV řeckokatolické a pravoslavné církvi je celibát povinný jen u řeholníků a biskupů. Kandidát kněžství se ještě před jáhenským svěcením musí rozhodnout, zda se ožení, nebo zůstane celibátníkem, protože jako jáhen-bohoslovec nebo kněz by už nemohl uzavřít manželství (a to ani v případě, že by ovdověl). Biskupové jsou vybíráni z řeholníků nebo celibátníků.\n\n"}
{"id": "803236", "url": "https://cs.wikipedia.org/wiki?curid=803236", "title": "Karel Pezl", "text": "Karel Pezl\n\nKarel Pezl (* 14. září 1927 Domažlice) je bývalý československý a český voják, v letech 1991–1992 poslední náčelník československého generálního štábu a v roce 1993 první náčelník Generálního štábu Armády České republiky.\n\nVojákem z povolání se stal v roce 1948, v pozdějších dobách působil na různých štábních funkcích. Z politických důvodů byl v roce 1971 z armády propuštěn. Po sametové revoluci se stal poradcem a následně i náměstkem ministra obrany. V hodnosti generálporučíka nastoupil 1. května 1991 na post náčelníka Generálního štábu Československé armády, kterým byl až do rozdělení federace na konci roku 1992. Od 1. ledna do 30. června 1993 působil jako první náčelník Generálního štábu Armády České republiky, dne 24. února 1993 byl povýšen do hodnosti generálplukovníka. Od července 1993 byl poradcem prezidenta Václava Havla, který jej 30. září 1993 povýšil do hodnosti armádního generála. Dne 28. října 2017 mu byl z rukou českého prezidenta Miloše Zemana propůjčen Řád Bílého lva. V roce 2019 obdržel Čestné občanství Prahy 6.\n\n\n"}
{"id": "803238", "url": "https://cs.wikipedia.org/wiki?curid=803238", "title": "Olšovec (rozcestník)", "text": "Olšovec (rozcestník)\n\nOlšovec může být:\n\n\n"}
{"id": "803239", "url": "https://cs.wikipedia.org/wiki?curid=803239", "title": "Ferdinand Hrdý", "text": "Ferdinand Hrdý\n\nFerdinand Hrdý (22. ledna 1872 Milíčeves – 4. března 1949 Veliš) byl český katolický kněz, prvo-děkan v Libáni, čestný kanovník katedrální kapituly v Pule, osobní arciděkan, papežský komoří, biskupský notář královéhradecký, čestný konzistorní rada litoměřický, horlivý katolický a národní pracovník u Jižních Slovanů.\n\nRodák z Milíčevese byl na kněze vysvěcen v roce 1897. Primici měl ve farním kostele ve Velíši na svátek sv. Václava 28. září 1897. Dále odešel působit do Chorvatska.\nRok byl prefektem gorického semináře, načež se stal kaplanem v Labinu, později od roku 1904 byl farářem ve Sv. Lovreči v Istrii. Roku 1917 se stal kanovníkem v Pule, kam už ale nenastoupil.\nMálokterý kněz mohl prokázat tolik jazykových schopností jako Hrdý. Mluvil a psal česky, německy, italsky, chorvatsky, slovinsky, srbsky, maďarsky a francouzsky. V pěti řečech kázal.\nVe svých působištích neměl snadné úkoly. Chyběly zde většinou školy. Vystavěl školy a knihovny ve Sv. Lovreči v roce 1914, a také v S. Marině, Rabaeu, Lipendě a Rogočaně.\nNež vystavěl školu, začal vyučovat na chodbě fary. Do této primitivně zařízené školy chodilo 135 dětí. Večer pak změnila se tvářnost žáků, to v primitivních lavicích zasedli dospělí, aby se naučili číst a psát. Pracoval na hospodářském povznesení osadníků, byl chorvatskému lidu nejen knězem, ale především učitelem a rádcem. Za tuto námahu zůstali Chorvati Hrdému navždy vděčni, což se projevilo i v dubnu 1918, kdy do Labinu přijel rakouský císař Karel I. Habsburský. Slovo Hrdého mezi chorvatským lidem platilo jako zákon. Svým vzorně kněžským životem, vlídným a srdečným vystupováním dovedl si získat mnoho přátel. Úcta a láska Chorvatů provázela ho na všech cestách a když od nich odcházel neradi se s ním loučili.\n\nJako panslavista byl za svou buditelsko-vlasteneckou činnost pro Chorvaty v Istrii od italských vojáků vyrabován a uvězněn v Terstu. Když se dovolával, aby jako Čech byl souzen v přítomnosti československého konzula, byl bez soudu poslán do Jugoslávie. Italové ho vyvezli za hranice a on se pak usadil v Záhřebu. Zde byl v letech 1920–1927. V Záhřebu pracoval v konzistorní kanceláři a posléze byl jmenován apoštolským vikářem v Niši, kde postavil krásný gotický kostel. Za svoji činnost však byl pronásledován od místních pravoslavných a záhy vypovězen ze Srbska.\n\nVrátil se do Čech, kde úspěšně působil v různých funkcích. Jako prvo-děkan v Libáni. Zde se spolupodílel na založení muzea. Dále se stal spolupracovníkem biskupských konzistoří v Hradci Králové a v Litoměřicích. Jeho kněžský život ocenil papež titulem Msgre. Zemřel 4. března 1949 a byl pohřben do rodinného hrobu vedle své matky ve Velíši u Jičína.\n\n\n"}
{"id": "803244", "url": "https://cs.wikipedia.org/wiki?curid=803244", "title": "Poustevnický potok", "text": "Poustevnický potok\n\nPoustevnický potok je drobný vodní tok v okrese Most, pravostranný přítok Radčického potoka. Pramení v Krušných horách jihovýchodně od vrchu Střelná (868 m n. m.) v údolí východně od města Meziboří. Protéká přes MVE a úpravnu vod Meziboří, Letní kino (Litvínov–Loučky) a dále regulovaným korytem přes aglomeraci města Litvínov až po ústí do Radčického potoka.\n"}
{"id": "803252", "url": "https://cs.wikipedia.org/wiki?curid=803252", "title": "Seznam členů Zastupitelstva Jihomoravského kraje (volby 2000)", "text": "Seznam členů Zastupitelstva Jihomoravského kraje (volby 2000)\n\nSeznam osob zvolených do Zastupitelstva Jihomoravského kraje v roce 2000.\n\nUstavující zasedání Zastupitelstva Jihomoravského kraje ve volebním období 2000–2004 se konalo 20. prosince 2000.\n"}
{"id": "803259", "url": "https://cs.wikipedia.org/wiki?curid=803259", "title": "Július Minka", "text": "Július Minka\n\nJúlius Minka (* 7. února 1945) byl slovenský a československý politik, po sametové revoluci poslanec Sněmovny lidu a Sněmovny národů Federálního shromáždění za Verejnosť proti násiliu, později za Hnutí za demokratické Slovensko.\n\nProfesně je k roku 1990 uváděn jako technik výpočetního střediska.\n\nV lednu 1990 nastoupil jako bezpartijní poslanec (respektive za hnutí Verejnosť proti násiliu) v rámci procesu kooptací do Federálního shromáždění po sametové revoluci do Sněmovny lidu (volební obvod č. 158 - Trenčín, Západoslovenský kraj). Mandát obhájil ve svobodných volbách roku 1990 za VPN. Po rozkladu VPN přešel do Hnutí za demokratické Slovensko, za které byl ve volbách roku 1992 zvolen do slovenské části Sněmovny národů. Setrval zde až do zániku Československa v prosinci 1992.\n\n"}
{"id": "803264", "url": "https://cs.wikipedia.org/wiki?curid=803264", "title": "Kryptokokální meningitida", "text": "Kryptokokální meningitida\n\nKryptokokální meningitida je zánět mozkových blan způsobený kvasinkou druhu Cryptococcus neoformans. U zdravého člověka se jedná o vzácné onemocnění, je ale častou oportunní infekcí u pacientů s AIDS, zvláště v Jihovýchodní Asii a v Africe. a v subsaharské Africe je příčinou smrti u 13–44% nemocných. Může se rozvinout také u pacientů se závažnou poruchou imunity jiného původu, například u pacientů s lymfomy či sarkoidózou, po dlouhodobé léčbě imunosupresivními látkami, jako jsou glukokortikoidy, nebo při diabetu.\n\nNa rozdíl od bakteriální meningitidy se příznaky rozvíjejí pomalu, v průběhu několika dní nebo týdnů, choroba probíhá subakutně nebo chronicky. Bez léčby je kryptokokální meningitida vždy smrtelná, ale průběh může trvat i několik let. U pacientů s AIDS je i v rozvinutých zemích mortalita 10-30%.\n\nNejčastějším příznakem kryptokokální meningitidy je bolest hlavy, zmatenost, únava, změny osobnosti, zastřené vědomí a bezvědomí. Běžná je nevolnost a zvracení, často spojené se zvýšeným nitrolebečním tlakem, horečka je spíše vzácnějším symptomem, ovšem někteří HIV pozitivní pacienti mohou mít pouze zvýšenou teplotu a jinak jsou bez příznaků. Pozdní komplikací kryptokokové meningitidy je hydrocefalus, který může vést k rozvinutí demence.\n\nPři zánětech mozkových blan obecně se vyšetřuje mozkomíšní mok; probíhá-li zánět, koncentrace glukózy je obvykle snížená, zatímco koncentrace celkové bílkoviny je zvýšená. Při kryptokokové meningitidě bývá počet bílých krvinek zvýšený nad 20/µl, s převahou lymfocytů. Ovšem na počátku onemocnění nebo u pacientů s AIDS může být mozkomíšní mok i bez nálezu.\n\nDiagnózu potvrzuje tušový preparát z odstředěného mozkomíšního moku, kde jsou nalezen původce. Senzitivita je 25%-50%. Dále jsou k dispozici komerční testy pro detenci antigenů kryptokoků metodou latexové aglutinace nebo ELISA, z mozkomíšního moku je možno též provést kultivaci původce na Sabouraudově agaru s dextrózou. Z nepřímých metod je možno provést test na přítomnost protilátek v krvi či v mozkomíšním moku. \n\nU pacientů s AIDS je potřeba agresivní terapie spočívající ve vysokých dávkách amfotericinu B v kombinaci s dalšími antimykotiky, flucytosinem a flukonazolem, s následným doživotním podáváním flukonazolu.\n"}
{"id": "803273", "url": "https://cs.wikipedia.org/wiki?curid=803273", "title": "Vasil Mohorita", "text": "Vasil Mohorita\n\nVasil Mohorita (* 19. září 1952 Praha) je bývalý český a československý podnikatel, politik Komunistické strany Československa. Po nástupu Michaila Gorbačova a zahájení perestrojky v Sovětském svazu se stal předsedou Ústředního výboru Socialistického svazu mládeže a poslancem České národní rady. Po sametové revoluci byl místopředsedou KSČ a poslancem Sněmovny lidu Federálního shromáždění. Později byl členem Demokratické strany práce a předsedou Strany demokratického socialismu.\n\nV letech 1971–1972 absolvoval jednoroční kurz na Vysoké komsomolské škole v Moskvě. V letech 1982–1986 působil jako tajemník českého Ústředního výboru Socialistického svazu mládeže, byl i předsedou českého vysokoškolského ústředí SSM a místopředsedou Československého ústředí vysokoškoláků SSM, roku 1986 se stal předsedou českého ÚV SSM a místopředsedou celostátního ÚV SSM. V roce 1987 předsedou celostátního ÚV SSM.\n\nXVII. sjezd KSČ ho zvolil za kandidáta Ústředního výboru KSČ, do funkce člena ÚV KSČ byl převeden k 9. dubnu 1988. Tehdy byl nejmladším členem vedení KSČ. Od dubna 1988 do roku 1988 zastával i funkci člena Sekretariátu ÚV KSČ, v listopadu 1989 byl členem Předsednictva ÚV KSČ a tajemníkem ÚV KSČ. Ve volbách roku 1986 byl zvolen do České národní rady, kde zasedal v jejím předsednictvu.\n\nJeho politická kariéra vyvrcholila v době krátce po sametové revoluci. Během sametové revoluce vedl společně s dalším představitelem mladší generace komunistických funkcionářů Ondrejem Šalingem vyjednávání s předáky Občanského fóra a Václavem Havlem. XVIII. sjezd KSČ konaný mimořádně v prosinci 1989 ho zvolil na post místopředsedy strany. Profesně je k roku 1990 uváděn jako 1. tajemník ÚV KSČ, bytem Praha.\n\nV lednu 1990 zasedl v rámci procesu kooptací do Federálního shromáždění po sametové revoluci do Sněmovny lidu (volební obvod č. 10 – Praha 7, Praha 8) jako poslanec za KSČ reprezentující novou garnituru nezatíženou výraznější normalizační politickou aktivitou.\n\nMandát obhájil v prvních svobodných demokratických volbách v červnu roku 1990. V průběhu volebního období ztrácel politický vliv, zejména poté, co do čela strany nastoupil Jiří Svoboda. Odešel potom z poslaneckého klubu komunistů a byl nezařazeným poslancem. V rámci KSČM vytvořil na jaře 1991 frakci Demokratická levice KSČM, která požadovala změnu názvu strany. Členové této frakce (kromě Mohority například i pozdější politik ČSSD Michal Kraus) ještě krátce před skončením referenda,\nve kterém většina hlasujících podpořila zachování názvu „komunistická strana“, KSČM opustili, spojili se s některými bývalými členy Československé strany socialistické a utvořili formaci nazvanou Demokratická strana práce. Ve Federálním shromáždění setrval Mohorita do konce funkčního období, tedy do voleb roku 1992.\n\nV letech 1997–1998 byl předsedou Strany demokratického socialismu, nekomunistické levicové formace, která ale nezískala výraznější vliv. Vedl stranu do parlamentních voleb roku 1996. Strana v nich neuspěla. Mohorita na jaře 1998 zpochybnil smysl další samostatné existence strany. Poté, co tento návrh nebyl přijat, rezignoval na svou funkci a ze strany odešel.\nV 90. letech se věnoval podnikání. Orientoval se na spolupráci s firmami z Ruska a Ukrajiny. Zpočátku měl úspěchy, ale pak jeho podnikání skončilo.\n\nPo více než dvacetiletém manželství se rozvedl se ženou, s níž vychoval dvě děti. Podle zprávy z roku 2009 pobýval v Londýně a živil se umýváním nádobí v restauracích. Podle vyjádření jeho spolupracovníků tvrdil, že pracoval ve Velké Británii již od roku 2002. Poté začal pracovat jako uklízeč v centru Prahy.\n\n"}
{"id": "803276", "url": "https://cs.wikipedia.org/wiki?curid=803276", "title": "Jana Moltašová", "text": "Jana Moltašová\n\nJana Moltašová (* 11. listopadu 1948) byla česká a československá politička Komunistické strany Československa a poslankyně Sněmovny lidu Federálního shromáždění za normalizace.\n\nK roku 1986 se zmiňuje profesně jako vědecká pracovnice.\nVe volbách roku 1986 zasedla za KSČ do Sněmovny lidu. (volební obvod č. 27 - Říčany, Středočeský kraj). Ve Federálním shromáždění setrvala do konce funkčního období, tedy do svobodných voleb roku 1990. Netýkal se jí proces kooptací do Federálního shromáždění po sametové revoluci.\n\n"}
{"id": "803277", "url": "https://cs.wikipedia.org/wiki?curid=803277", "title": "Roman Fischer", "text": "Roman Fischer\n\nRoman Fischer (* 24. března 1983 v Ostravě) je český fotbalový záložník, od září 2013 působící v FC Zbrojovka Brno. Mimo Česko působil na Slovensku.\n\nSvoji fotbalovou kariéru začal v Baníku Ostrava. V roce 1999 přestoupil do Fotbalu Kunovice, odkud následně zamířil do Jakubčovice Fotbal. Před ročníkem 2007/08 odešel na Slovácko. Po roce podepsal smlouvu s Hradcem Králové. V sezoně 2009/10 postoupil s týmem do nejvyšší soutěže. V ročníku 2011-12 byl kapitánem mužstva. V létě 2012 přestoupil do Senice, odkud byl obratem poslán na hostování do Karviné. V září 2013 v celku předčasně skončil a odešel hostovat do Zbrojovky Brno. V létě 2015 v mužstvu skončil.\n\n"}
{"id": "803282", "url": "https://cs.wikipedia.org/wiki?curid=803282", "title": "Michal Barnovský", "text": "Michal Barnovský\n\nMichal Barnovský (14. února 1937 Jarabina, Československo – 31. května 2008) byl slovenský historik, který se specializoval na slovenské dějiny první poloviny 20. století.\n\nNarodil se v obci Jarabina v okrese Stará Ľubovňa. V roce 1952 začal studovat na gymnáziu v Humenném, ale o rok později přestoupil do ukrajinské pobočky jedenáctileté střední školy v Prešově, kde maturoval v roce 1955. Ve studiu pokračoval na historicko-filozofické fakultě Státní univerzity T. G. Ševčenka v Kyjevě. V době vysokoškolských studií se stal členem KSČ.\n\n\n\nSlovenské dějiny po roce 1918, zejména po roce 1945;\nSlovenský politický, ekonomický a sociální rozvoj\n\n\n\n"}
{"id": "803284", "url": "https://cs.wikipedia.org/wiki?curid=803284", "title": "Danuše Mottlová", "text": "Danuše Mottlová\n\nDanuše Mottlová (* 25. dubna 1948) byla česká a československá politička Komunistické strany Československa a poslankyně Sněmovny lidu Federálního shromáždění za normalizace.\n\nK roku 1986 se zmiňuje profesně jako úpravářka. Ve volbách roku 1986 zasedla za KSČ do Sněmovny lidu. (volební obvod č. 56 - Děčín-sever-Česká Lípa, Severočeský kraj). Ve Federálním shromáždění setrvala do konce funkčního období, tedy do svobodných voleb roku 1990. Netýkal se jí proces kooptací do Federálního shromáždění po sametové revoluci.\n\n"}
{"id": "803286", "url": "https://cs.wikipedia.org/wiki?curid=803286", "title": "Rigorózní práce", "text": "Rigorózní práce\n\nRigorózní práce (hovorově někdy též \"rigo\", angl. \"\") je typ školní práce, kterou obhajují uchazeči o tzv. malý doktorát na vysokých školách (univerzitách). Jde o obsáhlejší práci (tzv. kvalifikační), která by měla být na odpovídající úrovni, a jejíž úspěšná obhajoba je pro uchazeče jednou z podmínek pro řádné složení rigorózní zkoušky, a to pokud absolvent vysoké školy s titulem magistr (Mgr.) usiluje o získání titulu doktor práv (JUDr.), doktor filozofie (PhDr.), doktor přírodních věd (RNDr.), doktor farmacie (PharmDr.), licenciát teologie (ThLic.), nebo doktor teologie (ThDr.).\n\nStátní rigorózní zkoušku mohou absolventi vykonat pouze v téže oblasti studia.<ref name=\"111/1998-46-5\"></ref> Obhajoba rigorózní práce je tedy součástí státní rigorózní zkoušky.\n\nRigorózní práce (nebo její obdoba) se může v některých případech týkat také vysokoškolských studentů lékařských magisterských studijních programů (MVDr./MDDr./MUDr.), pro ty však není obhajoba této práce povinná ze zákona, v některých těchto oborech se nicméně takováto práce zhotovuje, v jiných nikoli, vždy dle akreditované skladby příslušného studijního oboru.\n\nObecně lze tedy uvést, že rigorózní práce je tak spjata s \"fakultativním\" rigorózním řízením, resp. tedy se získáním uváděného tzv. malého doktorátu, ten je však ze zákona stále titulem magisterské úrovně, \"master's degree\" – blíže ISCED, k případnému získání tzv. velkého doktorátu (Ph.D. – doktor) se obhajuje disertační práce. Jako „doktorská práce“ se obvykle označuje disertační práce, nicméně někdy tím může být myšlena právě i rigorózní práce.\n\nNa rozdíl od diplomové (magisterské) práce je rigorózní práce většinou obsáhlejší a také má být vědecky hodnotnější. K tvorbě této práce zpravidla bývá přidělen uchazeči konzultant, rovněž bývá takováto práce spjata s oponenturou.\n\nV minulosti, až do roku 1953, se pro získání doktorského titulu psala disertace, ačkoli ústní zkouškou bylo rigorózum, výjimkou pak byly tituly doktora práv a medicíny, k jejichž získání se skládaly pouze ústní zkoušky. Rigorózní práce se poprvé objevila mezi lety 1966 a 1980. Poté se rigorózní zkoušky konaly již jen ústně. Znovu se rigorózní práce zavedla roku 1998.\n\nOrientačně lze uvést, že rigorózní práce bývá obecně rozsáhlejší než diplomová práce a méně rozsáhlá než disertační práce. Konkrétní podmínky pro rigorózní práce si však každá vysoká škola (univerzita), resp. fakulta, stanoví sama, a to vzhledem k příslušné oblasti (např. pokynem rektora). Orientačně lze uvést, že rigorózní práce má mít rozsah minimálně 100 normostran (neboli 180 000 znaků) a má prokázat schopnost samostatné činnosti v oblasti výzkumu nebo vývoje nebo samostatné tvůrčí činnosti.\n\nUchazeč o rigorózum, nebo ten, který pracuje na rigorózní práci, se někdy nazývá \"rigorozant\". Tito někdy opisují, tzv. plagiátorství, přitom použití části, případně i celého cizího díla možné je, základem bývá uvést zdroj, je také třeba dodržovat pravidla včetně bibliografických citací. Někdy si též nechávají zhotovovat části, nebo i celou práci, od někoho jiného, tzv. ghostwriting, a to zpravidla za úplatu, např. od kamaráda, firmy, nebo i rodiny, či jiné osoby, která si takto přivydělává atp., takovéto zhotovování práce pak postrádá onen původně zamýšlený účel.\n\nPokud to umožňují vnitřní předpisy dané instituce (např. tzv. rigorózní řád), může být v těchto případech jako rigorózní práce uznána třeba též i diplomová práce či disertační práce nebo kupř. jiná monografie, jindy toto možné být nemusí. Poměrně běžnou praxí bylo, že kvalitnější závěrečné diplomové práce – či přesněji, pokud typicky student absolvovat s tzv. červeným diplomem, resp. s vyznamenáním, byl mu tzv. malý doktorát udělen rovnou po studiu vysoké školy.\n\nUchazeč o malý doktorát v této fakultativní rigorózní zkoušce mívá tedy zpravidla vždy již absolvovánu vysokou školu a měl by tak prokázat uváděné, čímž se očekává, že práce též bude na odpovídající úrovni (blíže: vědecká metoda).\n\nI když se nejedná o studenty, mají tito uchazeči o rigorózum dle zákona „právo za úplatu používat zařízení a informační technologie [školy] potřebné pro přípravu k této zkoušce.“\n\nK tvorbě této práce bývá přidělen uchazeči konzultant, tím bývá většinou akademický pracovník v pozici profesora, docenta, odborného asistenta, event. jiný významný odborník (např. doktor věd), ten pak zpravidla s uchazečem práci konzultuje. Oponentem pak bývá typicky jiný akademický pracovník (popř. dva), který rovněž většinou zpracovává posudek.\n\nObhajoba je součástí státní rigorózní zkoušky. Členové komise zpravidla dostávají možnost se předem seznámit s prací samotnou, event. s posudky. Činnost komise zpravidla řídí její předseda. Komise pak během obhajoby hodnotí práci na tomto základě. Rozhodující je pak obhajoba, tedy obecně i dobrá práce samotná nemusí být nakonec před komisí obhájena a naopak i špatná práce samotná může nakonec před komisí skončit úspěšnou obhajobou. Komise se po skončení obhajoby o konečném hodnocení většinou tajně radí a usnáší, přičemž rozhodnujícím je pak její konečné stanovisko.\n\nPrůběh obhajoby bývá různý, zpravidla záleží na zvyklostech a předpisech dané instituce, rovněž zejména na daném oboru. Někde mohou členové komise pokládat za klíčové užití vědeckých metod, jinde se spíše zohledňuje originalita (originální zpracování problematiky). Uchazeč členům komise zpravidla u obhajoby uvádí, k čemu dospěl, v čem je práce přínosná, či originální, co přináší nového atp. Následuje většinou zevrubnější rozprava uchazeče s jednotlivými členy komise a vypořádávání připomínek. Obhajoba může orientačně trvat kupříkladu od 30 do 60 minut, nicméně uvedené bývá vždy velmi individuální.\n\nNáklady rigorózního řízení zpravidla hradí uchazeč.\n\n\n\n"}
{"id": "803293", "url": "https://cs.wikipedia.org/wiki?curid=803293", "title": "Sangín Dalaj núr", "text": "Sangín Dalaj núr\n\nSangín Dalaj núr ( ) je jezero v severním Mongolsku na území Chövsgölského a Zavchanského ajmagu. Nachází se v nadmořské výšce 1988 m. Rozloha činí 165 km² při délce 32 km a šířce 13 km. Dosahuje hloubky 30 m a objemu 1,995 km³.\n\nJezero je obklopeno horami, kopci a skalami.\n\nV roce 1905 došlo v místě, kde se jezero nachází, k silnému zemětřesení.\n\n"}
{"id": "803297", "url": "https://cs.wikipedia.org/wiki?curid=803297", "title": "Carlos Atanes", "text": "Carlos Atanes\n\nCarlos Atanes (* 8. listopadu 1971, Barcelona, Španělsko) je španělský filmový režisér, scenárista a dramatik.\n\n\n"}
{"id": "803301", "url": "https://cs.wikipedia.org/wiki?curid=803301", "title": "Aleš Jindra", "text": "Aleš Jindra\n\nAleš Jindra (* 12. července 1973, Plzeň) je bývalý český fotbalista, defenzivní záložník.\n\nOdchovanec FC Viktoria Plzeň. Hrál na vojně za VTJ Karlovy Vary, dále za FC Viktoria Plzeň, FK Chmel Blšany, FK Pardubice a v Německu v nižší soutěži za EC Augsburg a SV Etzenricht. V české lize nastoupil v 33 utkáních a dal 2 góly.\n\nV roce 2009 byl asistentem Dušana Uhrina mladšího při zisku rumunského titulu s CFR Kluž.\nOd 6. 6. 2010 do 31. 12. 2012 působil jako asistent trenéra Josefa Chovanec a Martina Haška v AC Sparta Praha.\nV období od dubna 2012 do června 2014 působil jako hlavni trenér FK Baník Sokolov.\n\n"}
{"id": "803309", "url": "https://cs.wikipedia.org/wiki?curid=803309", "title": "Efrém Chocholoušek", "text": "Efrém Chocholoušek\n\nEfrém Václav Chocholoušek OP (5. září 1914, Třebnice – 30. září 1978, Měděnec) byl český římskokatolický kněz, člen řádu dominikánů, spolupracovník obnovy a \"„Strážce hrobu“\" blahoslavené Zdislavy z Lemberka v Jablonném v Podještědí, osoba pronásledovaná komunistickým režimem.\n\nRodák z Třebnic v Čechách se rozhodl pro řeholní povolání a 27. září 1936 v Olomouci složil řádové sliby v řádu dominikánském. Na kněze byl vysvěcen 5. července 1941 v Olomouci. Během válečných let působil v Olomouci a po skončení války pracoval na obnově dominikánského života v Jablonném v Podještědí u hrobu blahoslavené Zdislavy. Zde byl administrátorem farnosti. Protože se jednalo o poválečné severočeské pohraničí, duchovní správa zde byla nesmírně náročná. V roce 1950 byl komunistickým režimem internován v klášteře Želiv. Z tohoto internačního tábora byl odveden k PTP. Po propuštění z armády pracoval v civilním zaměstnání. V 60. letech 20. století mu bylo povoleno státními úřady nastoupit jako duchovní správce komunity sester dominikánek v Měděnci. Zde sloužil sestrám až do své smrti v roce 1978. Pohřben 5. října 1978 byl v Kadani.\n\n\n\n"}
{"id": "803312", "url": "https://cs.wikipedia.org/wiki?curid=803312", "title": "Houstonovy řasy", "text": "Houstonovy řasy\n\nHoustonovy řasy, lat. \"plicae transversae recti\", jsou příčně probíhající řasy ve stěně konečníku. Obvykle jsou tři, první, \"plica transversalis recti superior\", a třetí, \"plica transversalis recti inferior\", vycházejí zleva, prostřední, největší, se nachází v konečníku zprava. Tato prostřední se označuje též jako Kohlrauschova řasa. Není ovšem výjimečné vytvoření pouze dvou, nebo naopak čtyř řas.\n\nKaždá z řas je asi 12 mm široká a je vytvořena příčně probíhající, cirkulární svalovinou stěny konečníku. Slouží jako chlopně zpomalující posun stolice směrem k řitnímu otvoru, čímž zabraňují stálému nucení k defekaci. Jsou též anatomickou specialitou lidí, zatím nebyly nalezeny u žádného zvířete.\n"}
{"id": "803317", "url": "https://cs.wikipedia.org/wiki?curid=803317", "title": "Třída Knud Rasmussen", "text": "Třída Knud Rasmussen\n\nTřída Knud Rasmussen je třída oceánských hlídkových lodí dánského královského námořnictva. Tvoří ji tři jednotky. Jejich hlavním operačním prostorem je severní Atlantik a Arktida. Ve službě nahradily hlídkové lodě třídy \"Agdlek\".\n\nStavba dvou jednotek této třídy byla objednána v roce 2004. Postaveny byly v letech 2005–2009. hlavním kontraktorem programu byla dánská loděnice Karstensens Skibsværft, přičemž trupy byly postaveny polskou loděnicí Stocznia Pólnocna v Gdaňsku. Roku 2013 byla objednána ještě třetí jednotka \"Lauge Koch\".\n\nJednotky třídy \"Knud Rasmussen\":\nHlavní výzbroj tvoří jeden 76mm kanón Otobreda, který doplňují dva 12,7mm kulomety. Dále jsou na palubě dva sloty pro modulární vybavení StanFlex. Výzbroj tak mohou rozšířit protiletadlové řízené střely RIM-162 ESSM a lehká protiponorková torpéda MU90 Impact. Na bocích trupu plavidla nesou dva rychlé čluny RHIB, ukryté pod roletami. Ty doplňuje jeden rychlý člun LCP umístěný v nákladovém prostoru pod přistávací plochou pro vrtulníky. Člun LCP je vypouštěn rampou na zádi a slouží například pro záchranné mise. Z přistávací plochy může operovat střední vrtulník, plavidlo ovšem není vybaveno hangárem. Vrtulníky ale mohou na palubě natankovat. Pohonný systém tvoří dva diesely Man B&W Alpha 8L27/28, roztáčející jeden lodní šroub. Nejvyšší rychlost dosahuje 17 uzlů.\n\n"}
{"id": "803326", "url": "https://cs.wikipedia.org/wiki?curid=803326", "title": "Pyjová kost", "text": "Pyjová kost\n\nPyjová kost, jinak též penilní kost, penisová kost (\"os penis\"), bakulum, je kost, která je součástí penisu některých savců. U člověka chybí, ale je přítomna u ostatních primátů, jako jsou gorily nebo šimpanzi. Pomáhá při kopulaci.\n\nPyjová kost je využívána během kopulace a v závislosti na jednotlivých živočišných druzích se liší velikostí a tvarem. Její charakteristiky jsou někdy používány k odlišení podobných živočišných druhů. Kost uvnitř penisu umožňuje samcům dlouhé páření se samicí, což může být výhodou při některých kopulačních strategiích.\n\nMezi savce, kteří mají pyjovou kost, se řadí následující živočichové z infratřídy placentálové:\n\nChybí u člověka a mimo jiné též u koňovitých, slonů, ptakořitních, vačnatců, zajícovců, hyenovitých a kytovců (velryb, delfínů a sviňuch).\n"}
{"id": "803333", "url": "https://cs.wikipedia.org/wiki?curid=803333", "title": "Arthur Guyton", "text": "Arthur Guyton\n\nArthur Clifton Guyton(8. září 1919, Oxford, Mississippi, USA - 3. dubna 2003, tamtéž) byl americký fyziolog.\n\nNarodil se v rodině doktora Billy S. Guytona, vysoce respektovaného očního, ušního, nosního a krčního specialisty, který se později stal děkanem na univerzitě v Mississippi a Kate Smallwood Guytonové, učitelky matematiky a fyziky, která před svatbou působila jako misionářka v Číně.\n\n\"Guyton's textbook of medical physiology\"- učebnice lékařské fyziologie je zavedený pojem na lékařských fakultách. Devátá a další edice byly již editovány ve spolupráci s Johnem E. Hallem, ale všechny předchozí vydání byli napsány pouze Guytonem samotným, s tím, že osmé vydání vyšlo v roce 1991. Na rozdíl od ostatních učebnic, které mívají často 10-20 spoluautorů, je toto absolutně unikátní skutečnost na poli všech fyziologických a medicínských publikací. Další edice, včetně poslední si Guytonův odkaz ponechávají v názvu: \"Guyton and Hall: Textbook of medical physiology.\"\n\nGuyton je nejslavnější pro své experimenty z 50. let, kdy zkoumal fyziologii srdečního výdeje a jeho vztah k cirkulaci. (Kapitola 23 v \"Guyton's textbook of medical physiology\" a kapitola 20 v \"Guyton and Hall: Textbook of medical physiology.\")\n\nByla to právě tato práce, která překopala tradiční názor, že srdce samo je regulátorem srdečního výdeje. Guyton dokázal, že ne srdce, ale potřeba kyslíku(metabolická aktivita) jednotlivých tkání je rozhodujícím regulačním faktorem srdečního výdeje. Guytonovi křivky, které popisují vztah mezi tlakem v pravé síni a srdečním výdejem dnes tvoří základ pro pochopení fyziologie cirkulace. Všechny Guytonovi učebnice obsahují odkazy na tyto experimenty.\n\nDoktor Guyton původně zamýšlel stát se kardiochirurgem, ale byl částečně paralyzován obrnou v posledním roce studia medicíny v roce 1946. Ochrnul na pravou nohu, levou ruku a obě ramena. Poté strávil devět měsíců v sanatoriu Warm Springs v Georgii, kde se zotavoval a zaměstnával svou inovativní mysl budováním prvního motorizovaného vozíčku ovládaného joy-stickem, motorizovaného zvedáku pro manipulaci s pacienty a dalších zařízení na podporu handicapovaných. Jeho nekrolog dokládá, že svému postižení nepodlehl.\n\nKdyž se nemohl stát chirurgem, zaměřil se na fyziologický výzkum a učení a brzy se stal přednostou ústavu fyziologie a biofyziky na univerzitě Mississippi. Do důchodu šel v roce 1989, ale zůstal na tomto ústavu emeritním profesorem až do své smrti při autonehodě v roce 2003. Navzdory svému postižení byl otcem deseti dětí, které se všechny staly uznávanými doktory, v jejichž řadách najdeme profesora oftalmologie, profesora chirurgie, profesora medicíny, kardiochirurga, rheumatologa, dva anesteziology a dva ortopedy. 8 z jeho dětí studovalo medicínu na Harvardu.\n\nPoznámka: Odkazy na Guytonův životopis pocházejí zejména z \"Physiologist\" Magazine, a z vzpomínek Johna E. Halla vydaných v předmluvě k 11. vydání jeho knihy. Oba tyto zdroje se vzájemně překrývají, někdy doslovně, jindy ne.\n\n\n"}
{"id": "803334", "url": "https://cs.wikipedia.org/wiki?curid=803334", "title": "Jaroslav Václav Vacek", "text": "Jaroslav Václav Vacek\n\nJaroslav Václav Vacek (27. března 1865 Jindřichův Hradec – 19. června 1935 Teplá) byl český kněz, hudební skladatel a spisovatel.\n\nOtec skladatele byl varhaník, ředitel kůru a bývalý vojenský kapelník František Karel Vacek. U něho získal hudební základy, ale otec brzy zemřel. Dalšího hudebního vzdělávání se ujal bývalý dvorní rada z Hierschů, který žil v Jindřichově Hradci na odpočinku a byl výborný houslista.\n\nPo maturitě na gymnáziu vstoupil do řádu premonstrátů v klášteře v Teplé. Studoval teologii, nejprve v Teplé a studia dokončil v Innsbrucku, kde byl také 6. srpna 1888 vysvěcen na kněze. Stal se katechetou na gymnáziu v Doupově a varhaníkem tepelského kláštera. V roce 1900 byl povolán zcela do kláštera a jmenován kantorem, učitelem sborového zpěvu a druhým knihovníkem. V té době dal tamější opat Dr. Gilbert Helmer postavit novou budovu knihovny a Vacek byl pověřen nejen stěhováním, ale novou úplnou katalogizací knihovny a uspořádáním hudebního archivu. Při té příležitosti objevil vzácné rukopisy z 15. století, Husův výklad Otčenáše a neznámé vánoční písně českého humanisty 16. století Petra Codicilla. V této funkci setrval po více než 30 let, až do roku 1933, kdy se knihovnictví i řízení chrámového zpěvu ze zdravotních důvodů vzdal. Vzácné sbírky i knihovna byly v roce 1950 zásahem komunistické moci v rámci Akce K dílem rozptýleny a dílem zcela zničeny.\n\nVe skladbě byl Vacek samouk, nicméně vlastní pílí dosáhl pozoruhodných výsledků. Své první skladby vydal vlastním nákladem, později však vycházely v přílohách časopisů \"Česká hudba, Zlatá Praha a Cyril\". Řada prací zůstala v rukopise. Kromě skladatelské činnosti byl činný i literárně. Publikoval životopisné studie českých i světových hudebníků a výsledky své badatelské činnosti v tepelském klášteře. Písemná pozůstalost skladatele je uložena v Památníku národního písemnictví v Praze, v Archivu města Plzně a ve Státním okresním archivu v Jindřichově Hradci.\n\nJeho práce se dočkala řady ocenění. Roku 1904 byl vyznamenán rytířským křížem bulharského řádu pro civilní zásluhy. V roce 1922 byl jmenován arcibiskupským notářem a roku 1925 čestným členem pěvecké jednoty „Čech” v Plzni. V témže roce byl vyznamenán diplomem uznání díku \"„Národní jednoty severočeské”\" za obětavou a účinnou spolupráci a roku 1930 byl jmenován dopisujícím členem \"Masarykovy akademie práce\". Byl rovněž oceněn čestným členstvím \"Klubu skladatelů v Plzni\".\n\n\n\n\n\n\n\n\n\n\n"}
{"id": "803335", "url": "https://cs.wikipedia.org/wiki?curid=803335", "title": "Bertrand Šnobl", "text": "Bertrand Šnobl\n\nFrantišek Bertrand Šnobl OP (3. října 1914 Třeboň – 26. července 1990 Jiřetín pod Jedlovou) byl český římskokatolický kněz, člen řádu dominikánů, osoba pronásledovaná komunistickým režimem, překladatel náboženské literatury.\n\nDominikán František Šnobl, řeholním jménem Bertrand, pocházel z Třeboně. Rozhodl se pro Bohu zasvěcené povolání a 27. října 1936 složil v Olomouci řeholní sliby. Dne 29. července 1940 byl v Olomouci vysvěcen na kněze. Působil v Plzni jako katecheta. Později byl přesunut do Znojma a se stal podpřevorem ve znojemském klášteře. Ve Znojme také vyučoval náboženství jako profesor na místním gymnáziu. V roce 1950 byl v rámci Akce K zatčen Státní bezpečností a internován v klášteře v Broumově. Později byl přesunut do želivského internačního kláštera a nakonec do internačního kláštera v Oseku.\nPo propuštění z internace pracoval jako dělník. Od roku 1968 sloužil sestrám \"těšitelkám\" jako kaplan nejprve v Bystřanech u Teplic. Později byl přesunut k pastorační péči o řádové sestry do Jiřetína pod Jedlovou. \nBěhem komunistické totality, kdy nesměla vycházet náboženská literatura překládal náboženské knihy z němčiny, angličtiny a francouzštiny, rozmnožoval je na psacím stroji a přes obrovské riziko zatčení Státní bezpečností šířil dál. Zemřel v Jiřetíně pod Jedlovou v roce 1990. Pohřben byl do řádového dominikánského hrobu v Plzni. \n\n\n"}
{"id": "803337", "url": "https://cs.wikipedia.org/wiki?curid=803337", "title": "Robert Sheehan", "text": "Robert Sheehan\n\nRobert Michael Sheehan (* 7. ledna 1988, Portlaoise, hrabství Laois, Irsko) je irský herec.\n\nNarodil se jako nejmladší ze tří dětí v irském městě Portlaoise. Herectví se věnoval už od mala a svůj debut si odbyl ve snímku \"Song for a Raggy Boy\". Od té doby vystupoval v řadě celovečerních snímků jako \"Dublin Story\", \"Ghostwood\" a \"Summer of the Flying Saucer\".\n\nZ jeho televizní tvorby stojí za zmínku australský seriál Foreign Exchange, kde se objevil v 15 epizodách jako Cormac MacNamara, seriál \"Young Blades\" kde si ve 13 epizodách zahrál prince Louise a seriál z produkce HBO Tudorovci. V březnu 2008 hrál hlavní roli v minisérii Rick Rivals a v červnu 2008 si zahrál roli Liama v dvoudílnem filmu \"Bittersweet\" pod režijní taktovkou Declana Eamese. V březnu 2009 se objevil v trilogii Red Riding. V roce 2011 si zahrál v americkém thrilleru Hon na čarodějnice.\n\nV seriálu \"\" (2009–2010) hrál mladého delikventa Nathana, který spolu s ostatními odsouzenci zjišťuje, že po podivné bouřce se u každého z nich ukazují zvláštní schopnosti. V dubnu 2011 bylo oznámeno, že se do třetí série seriálu již nevrátí.\n\nV roce 2010 byl nominován na Cenu IFTA v kategorii Rising Star.\n\n"}
{"id": "803339", "url": "https://cs.wikipedia.org/wiki?curid=803339", "title": "Katedrála Sioni", "text": "Katedrála Sioni\n\nKatedrála Sioni (gruzínsky სიონის ეკლესია - \"Sionis eklesia\") je chrám v Tbilisi, hlavním městě Gruzie, ze 6. až 7. století. Je považován za jedno z nejsvětějších míst Gruzínské pravoslavné církve.\n\nDo roku 2004 byla sídlem patriarchy Gruzínské pravoslavné církve a arcibiskupa Mcchety-Tbilisi Ilia II.. Byla pojmenována podle hory Sion v Jeruzalémě a zasvěcená Panně Marii.\n\nPodle středověkých gruzínských zápisů nechal zahájit stavbu původního kostela na tomto místě král Vachtang I. Gorgasali (439 nebo 443 — 502 nebo 522] v 5. století. O sto let později započal eristavi (vévoda pověřený zemskou správou) Kavkazské Iberie Guaram I (gruzínsky გუარამ I) přibližně v roce 575 s přestavbou na novou koncepci, která byla dokončena jeho následníkem eristavem Adarnasem III. z rodu Bagrationů přibližně v roce 639. Podle legendy byli oba eristavi pohřbeni na tomto místě, ale žádné jejich pozůstatky dosud nebyly nalezeny. Původní kostel byl zcela zničen nájezdy Arabů, takže musel být postaven prakticky znovu.\n\nKatedrála bak byla znovu zcela přestavěna králem Davidem IV. Budovatelem, též zvaným \"David II\", (gruzínsky დავით აღმაშენებელი - \"Davit Aghmašenebeli\") (1073 – 24. leden 1125) z rodu Bagrationů v roce 1112. Základní konstrukce stávající stavby pochází právě z této doby. Na pokyn chórezmského šáha Džalal al-Din Mangubertiho též zvaného \"Džalal al-Din Mingnurnu\" byla katedrála byla těžce poničena v roce 1226. Následně byla znovu opravena a roku 1386 znovu poničena Tamerlánem. Pak byla znovu opravena králem Alexandrem I. Velikým z rodu Bagrationů (gruzínsky ალექსანდრე I დიდი, 1389 — 1443). Poškozena byla znovu za perské invaze v 17. století.\n\nV roce 1657 nechal tbiliský biskup Elise Saginašvili (zemřel roku 1670), zcela přestavět kopuli a přidat jižní loď, ale i tato konstrukce byla poničena v roce 1668, tentokrát však zemětřesením.\n\nVládce Kartli, \"batonišvili\" (princ a gruzínský král pod perskou nadvládou) Vachtang VI. (gruzínsky ვახტანგ VI; persky \"Husejn Kuli Kchan\", 1675 - Astracháň 1737) zrestauroval kopuli a zdivo v roce 1710. Katedrála ale byla znovu poškozena za nájezdu Peršanů v roce 1795.\n\nK proměně vzhledu interieru došlo v období 1850 až 1860, kdy ruský umělec a generál, kníže Grigorij Grigorijevič Gagarain (1810 – 1893) zakomponoval do interieru sérii zajímavých nástěnných maleb, ačkoliv tím došlo ke ztrátě starých gruzínských fresek. Část nástěnných maleb na západní zdi bylo zhotoveno v 80. letech 20. století gruzínským umělcem Levanem Tsutskiridzem.\n\nKamenná ikonostas se datuje kolem roku 1850. Nahradila dřevěnou ikonostas, která vyhořela za perské invaze v roce 1795. Na levé straně oltáře je uctívaný \"hroznový kříž\" (gruzínsky ჯვარი ვაზისა, \"Džvari Vasisa\"; též zvaný \"gruzínský kříž\" nebo \"kříž Svaté Niny\"), který byl podle legendy vykovaný Svatou Ninou (Kristýnou), kapadockou ženou, která šířila Křesťanství v Gruzii na počátku 4. století. Tento relikviář byl přidán králem Vachtangem III. (1276–1308) na počátku 14. století.\n\nKatedrála se stala dějištěm historie, když zde byl zveřejněn ruský imperiální manifest o připojení Gruzie k Rusku. Došlo k tomu 12. dubna 1802, když velitel ruských vojsk v Gruzii, generál Karl von Knorring, shromáždil gruzínskou šlechtu a duchovenstvo do katedrály, která byla obstavena ruským vojskem. Šlechta i kněží byly vyzváni přísahat věrnost ruské carské imperiální koruně. Kdo odmítl, byl zajat.\n\nKatedrála Sioni zůstala funkční i za sovětské éry a dílem byla renovována v letech 1980 - 1983.\n\n"}
{"id": "803340", "url": "https://cs.wikipedia.org/wiki?curid=803340", "title": "Sergio Busquets", "text": "Sergio Busquets\n\nSergio Busquets Burgos (* 16. července 1988, Sabadell, Španělsko) je španělský fotbalista, který hraje v současnosti za FC Barcelona a španělskou reprezentaci jako defenzivní záložník.\n\nSergiův otec Carles byl také fotbalistou. V 90. letech chytal za Barcelonu jako náhradní brankář.\n\nV A-mužstvu Španělska přezdívaném \"La Furia Roja\" debutoval 1. 4. 2009 v Istanbulu v kvalifikačním zápase proti týmu Turecka (výhra 2:1).\n\nSe španělskou reprezentací vyhrál Mistrovství světa 2010 v Jihoafrické republice a EURO 2012 v Polsku a na Ukrajině.\n\nTrenér Vicente del Bosque jej vzal na Mistrovství světa 2014 v Brazílii, kde Španělé jakožto obhájci titulu vypadli po dvou porážkách a jedné výhře již v základní skupině B.\n\nVicente del Bosque jej nominoval i na EURO 2016 ve Francii, kde byli Španělé vyřazeni v osmifinále Itálií po porážce 0:2.\n\nAktualizováno: 13. května 2012\n\n\n"}
{"id": "803342", "url": "https://cs.wikipedia.org/wiki?curid=803342", "title": "Pipulka kadeřavokřídlá", "text": "Pipulka kadeřavokřídlá\n\nPipulka kadeřavokřídlá (\"Machaeropterus deliciosus\") je pták patřící do řádu pěvců, je známý především svou schopností vytvářet zvuky křídly (stridulace), kterými rychle kmitá. Těmito zvuky samci lákají samici v době námluv. Stridulaci využívá asi polovina ze čtyřiceti známých druhů pipulek. O pipulkách a jejich schopnostech se dokonce zmínil Charles Darwin ve své studii O původu druhů.\n\nPipulky žijí ve Střední a Jižní Americe, avšak pipulka kadeřavokřídlá žije pouze v tropickém lese na území Kolumbie a Ekvádoru.\n\n\n\n"}
{"id": "803344", "url": "https://cs.wikipedia.org/wiki?curid=803344", "title": "Friedrich Gulda", "text": "Friedrich Gulda\n\nFriedrich Gulda (16. května 1930 Vídeň - 27. ledna 2000 Steinbach am Attersee) byl rakouský klavírista a skladatel.\n\nFriedrich Gulda se narodil 16. května 1930 ve Vídni v rodině učitele. Na klavír začal hrát v sedmi letech. Jeho prvním učitelem byl Felix Pazofsky. Od roku 1942 studoval na Vídeňské hudební akademii (\"Wiener Musikakademie\", dnešní Universität für Musik und darstellende Kunst Wien) hru na klavír a hudební teorii u Bruno Seidlhofera a Josepha Marxe. V 16 letech získal první cenu na mezinárodní soutěži v Ženevě a zahájil koncertní turné po světě. Z Vídně pocházeli další dva vynikající klavíristé té doby: Jörg Demus a Paul Badura-Skoda. Vysloužili si název „Vídeňská trojka“.\n\nGulda proslul zejména jako interpret děl Ludwiga van Beethovena, ale na svých koncertech uváděl i skladby Johanna Sebastiana Bacha, Wolfganga Amadea Mozarta, Franze Schuberta, Fryderyka Chopina, Claude Debussyho a Maurice Ravela.\n\nOd roku 1950 se začal zajímat o jazz. Napsal několik písní a instrumentálních skladeb a na svých koncertech kombinoval jazz s klasickou hudbou. Zkomponoval \"Preludium a fugu pro klavír\", jejíž téma připomínalo swingovou skladbu, a další skladby na pomezí jazzu a vážné hudby. V roce 1982 se spojil s jazzovým klavíristou Chickem Coreou a vytvořili živou nahrávku \"The Meeting\". Pro violoncellistu Heinricha Schiffa složil koncert pro violoncello a žesťový orchestr. Roku 1967 zhudebnil některé ze Šibeničních písní Christiana Morgensterna, které také sám interpretoval se zpěváky Georgem Kreislerem a Blanche Aubry.\n\nVěnoval se také výuce klavírní hry, mezi jeho nejproslulejší žáky patří argentinská klavíristka Martha Argerichová.\n\nGulda nesnášel akademické autority, jako např. \"Vídeňskou hudební akademii\". Jeho neortodoxní činnost mu vynesla přezdívku „klavírista–terorista“. Dokonce odmítl převzít vyznamenání Beethoven Ring, které mu bylo uděleno. Pověst enfant terrible mezi klavíristy jen potvrdila v devadesátých letech jeho fingovaná smrt, aby mohl následující koncert v Salzburgu uvést jako “Friedrich Guldas Resurrection Party“.\n\nV roce 1956 se oženil s Paolou Loewovou, se kterou měl dva syny: Davida Wolfganga (27. leden 1956) a Paula (25. říjen 1961). Z druhého manželství s Yuko Wakiyamou má syna Rica (9. dubna 1968). Od roku 1974 žil s Ursulou Anders. Synové Paul i Rico jsou také klavíristy.\n\nZemřel 27. ledna 2000 ve svém domě v Steinbachu am Attersee na srdeční selhání. Ve Steinbachu je také pohřben.\n\nV roce 2007 o něm byl natočen dokumentární film s názvem \"So what?! - Friedrich Gulda\".\n\n\n\n\n"}
{"id": "803347", "url": "https://cs.wikipedia.org/wiki?curid=803347", "title": "Giora", "text": "Giora\n\nGiora (: גיורא) je mužské židovské rodné jméno. Mezi jeho nositele patří:\n"}
{"id": "803352", "url": "https://cs.wikipedia.org/wiki?curid=803352", "title": "Farní sbor Českobratrské církve evangelické v Poděbradech", "text": "Farní sbor Českobratrské církve evangelické v Poděbradech\n\nFarní sbor sdružuje evangelíky ve městě Poděbrady a okolí. Sbor vznikl v roce 1895. Patří do Poděbradského seniorátu Českobratrské církve evangelické.\n\nDějiny evangelíků v Poděbradech sahají již do počátků české reformace. Boček starší z Poděbrad přidal svou pečeť na protestní list proti Husově upálení v Kostnici. V následujícím období bylo poděbradské obyvatelstvo převážně utrakvistické a poděbradské fary až do roku 1580 obsazovány kněžími podobojí. Po vydání Rudolfova mandátu, který dal právo obsazovat fary výhradně arcibiskupovi, byla poděbradská fara obsazována kněžími katolickými, proti čemuž si obyvatelé neúspěšně stěžovali. Během stavovského povstání se na faru na čas vrátili utrakvističtí kněží Václav Matys a Václav Šindler. Zároveň v Poděbradech působí Jednota bratrská, ke které se hlásí i poděbradský hejtman Mikuláš Klusák z Kostelce. Po bitvě na Bílé hoře museli z města odejít evangeličtí učitelé i kazatelé. V roce 1627 se do Saska odstěhovala řada měšťanských a okolních zemanských rodin, ostatní byli nuceni přistoupit k víře katolické. Přesto ještě v roce 1650 zůstává v Poděbradech 50 evangelíků. V 18. století pak dochází k dalšímu stěhování do Rixdorfu u Berlína a do Slezska. Pobělohorské období je i na poděbradsku provázeno domovními prohlídkami, při kterých byly zabavovány staré i nové tisky evangelických knih, které svědčí o kontaktech s protestantskou cizinou.\nPo vydání Tolerančního patentu v roce 1781 se na poděbradsku přihlásí převážně k reformovanému vyznání velké množství obyvatel, v samotných Poděbradech ale pouze jeden - Jan Jelínek Teprve v roce 1870 je v Poděbradech založena kazatelská stanice sboru reformované církve v Libici nad Cidlinou. To už se k evangelictví hlásí ve městě 250 obyvatel.\nSamostatný poděbradský sbor vzniká v roce 1895 osamostatněním kazatelské stanice a přifařením vesnic Polabec, Kluk, Přední Lhota, Zboží, Křečkov patřících do té doby ke sborům v Hořátvi, Libici a Chlebích. Jeho prvním farářem je Alois Ludvík Jelen, do té doby farář libického sboru.\n\nV roce 1918 dochází v Československu ke spojení tehdejších evangelických církví reformovaného a luterského vyznání a vzniká Českobratrská církev evangelická, do níž sbor patří. V této době již má 900 členů, v roce 1923 má 1334 členů a v meziválečném období patří mezi největší sbory v církvi. Žije aktivním společenským životem, časté a hojně navštěvované jsou přednášky pro veřejnost, funguje v něm pěvecký sbor. Po druhé světové válce dochází k postupnému úbytku členů, nejprve stěhováním do pohraničí, posléze především sekularizací. Většinu svých aktivit si stále zachovává a i v této době v něm vedle faráře pracuje i sborová sestra a katechetka.\n\nJako shromaždiště v období kazatelské stanice sloužila pronajatá místnost v domě vedle Okresního domu na Jiřího náměstí. Již v roce 1878 ale sbor koupil státní budovu a přestavil ji na kostel (modlitebnu) - na tehdejším Nymburském předměstí vedle židovské synagogy. Tento kostel je v roce 1962 zrušen a posléze zbourán kvůli silnici, které překáží. Zbouraný kostel byl již při svém vzniku považován za provizorní řešení, než bude dostatek prostředků na budovu větší, na kterou již dokonce byly vypracovány plány. Protože však za komunistické vlády přišel sbor o pozemky, z jejichž výnosů měla být stavba financována, byla nová modlitebna v roce 1962 vybudována přestavbou staré fary. Zde je evangelický kostel dodnes. V 90. letech 20. století je nově rekonstruován podle návrhu ak. arch. Jiřího Veselého do své dnešní podoby. Sborové prostory byly rozšířeny a vybudován další sál pro setkávání nazvaný Ekklésia.\n\nJako fara nejprve sloužil dům č. 64 (na dnešní Husově ulici). V roce 1902 sbor koupil statek čp. 16 po Josefu Junglovi, kde byla fara až do roku 1932. V roce 1932 postavil sbor na zahradě pozemku faru novou. Nová fara je funkcionalistická vila a jejím autorem je známý architekt Bohumír Kozák, syn evangelického faráře Františka Kozáka. Tato fara slouží sboru dodnes.\n\nSoučástí sborové zahrady je také kulturní památka Altán Gloriet s terasami nad Labem.\n\nK činnosti sboru patří každotýdenní nedělní bohoslužby a další aktivity pro různé věkové i zájmové skupiny. Seniorům je určena kavárnička, vyučuje se náboženství, schází se skupina mládeže i střední generace. Konají se letní tábory pro děti. Pro širší veřejnost jsou pořádány večery s hostem Ekklésia. Pro svou výhodnou polohu i sborové prostory je sbor hostitelem mnoha regionálních setkání.\n\n\n\n\n"}
{"id": "803354", "url": "https://cs.wikipedia.org/wiki?curid=803354", "title": "Crashdïet", "text": "Crashdïet\n\nCrashdïet je švédská hard rocková kapela ze Stockholmu, kterou v roce 2000 založil David Roberto Hellman. Kapela byla ovlivněna mimo jiné kapelami jako jsou Kiss, Guns N' Roses, Skid Row, Mötley Crüe, Hanoi Rocks a nebo GG Allin.\n\nDave Lepard psal písně ještě před tím, než byla kapela oficiálně založena v roce 2000 ve složení: kytarista Mary Goore, bubeník Tom Bones a basák Mace Kelly, původně všichni z death metalové kapely Repugnant. Pojmenovali se Crash dïet. Ale o dva roky později se sestava změnila: Dave Lepard (zpěv/kytara), Martin Sweet (kytara), Peter London (baskytara) a Eric Young (bicí). Také zkusili hrát s bubeníkem Karlem Thunderem (Kalle Thunder). Když byli se vším hotoví, změnili logo a název kapely na Crashdïet místo Crash dïet. O něco později vydali svoje první demo s názvem \"Crashdïet\" (Dave jej chtěl pojmenovat Beyond the Valley of the Dolls). Roku 2005 vydali EP \"Riot in Everyone/Out of Line\" jako vinyl 7\"\" u nahrávací společnosti Rabid Redneck Records, která v roce 2007 vydala společně s Crashdïet DVD. Roku 2005 kapela vydala singly \"Breakin' The Chainz\", \"Knokk 'Em Down\" a \"Riot in Everyone\" a vydala i své debutové album \"Rest In Sleaze\". Jejich píseň Riot In Everyone byla dobře přijata posluchači, díky čemuž se hrála v rádiu stejně tak jako videoklip k této skladbě, který byl na prvním místě jako ”nejžádanější video”, se vysílal na televizní stanici ZTV. Crashdïet se také objevili v reklamě na telefonní společnost 3 s písní Breakin’ The Chainz a kariéra kapely začala nabírat na otáčkách.\n\n20. ledna 2006 byl zpěvák Dave Lepard nalezen ve svém bytě v Uppsale mrtvý. Údajně šlo o sebevraždu a to oběšením 13. ledna 2006. Lidé mu blízcí věděli, že trpí depresemi. Členové kapely oznámili na svých webových stránkách, že už dále nebudou hrát. Přibližně o šest měsíců později oznámili, že pokračovat budou a že budou hledat nového zpěváka. Podle neověřeného zdroje se kapela měla během roku také objevit na americkém US Festivalu. Poté začalo hledání nového zpěváka. Lidé, kteří se podíleli na demu a které si kapela odzkoušela, byli Johnny Gunn, Ivve a Danny Saucedo. Nakonec se novým zpěvákem stal Olli Herman Kosunen, Oliver Twisted, pocházející z Finska a také zpěvák rockové kapely Reckless Love. Kapela se pustila znovu do hraní a začala nahrávat novou desku, \"The Unattractive Revolution\", která ve Skandinávii vyšla 3. října 2007. Předtím, 31. srpna, zveřejnili první singl z nového alba, In The Raw. Během stejného roku vydali DVD \"Rest In Sleaze Tour 2005\" u nahrávací společnosti Rabid Redneck Records, jimž vzdali hold Davidovi. Vydalo se 1000 kusů a každý obsahoval dvě DVD a podepsaný plakát členy kapely, Martinem, Erikem a Peterem. Crashdïet zahájili na podzim roku 2007 světové turné začínající 18. října ve Stockholmu. Konec listopadu a celý prosinec stejného roku vystupovala kapela v Evropě společně se švédskou rockovou kapelou Hardcore Superstar. Turné bylo později přerušeno, protože oba zpěváci Crashdïet onemocněli a museli odjet domů. Potom kapela slíbila pozdější turné těm, kteří neviděli jejich show v rámci evropského turné. 13. července 2008 kapela na svých webových stránkách oficiálně oznámila, že došlo s Olliverem k neshodám, protože se Crashdïet nemohl plně věnovat.\n\nKapela dala najevo, že nehodlá skončit, ale že si najde nového zpěváka. Členové kapely řekli, že chtějí mít dostatek času na to, než najdou toho správného člověka, který jim bude sedět jak po osobní, tak i po hudební stránce. Nový zpěvák Simon Cruz, dříve působící ve stockholmské kapele Jailbait, se ke kapele přidal 4. července 2009 a během podzimu s ním Crashdïet nahráli své třetí album, \"Generation Wild\". 14. dubna 2010 desku vydali a získali dobré ohlasy ve švédském tisku, mimo jiné hodnocení 4 z 5 od Fredrika Strage v deníku Dagens Nyheter a od Martina Carlssona v deníku Expressen. Kapela byla velmi úspěšná i na turné k nové desce \"Generation Wild\", v rámci kterého hráli v několika evropských zemích. 7. září Crashdïet předskakovali Ozzymu Osbournovi ve Stockholmu a v říjnu hráli před padesáti tisíci lidmi na brazilském SWU festivalu.\n\n\n\n\n\n\n"}
{"id": "803356", "url": "https://cs.wikipedia.org/wiki?curid=803356", "title": "Ropušenka dvouprstá", "text": "Ropušenka dvouprstá\n\nRopušenka dvouprstá je drobná žabka žijící v deštných pralesích v Brazílii. Délka jejího těla je pouze 9,6 – 9,8 mm, což z ní činí druhou nejmenší známou žábu na jižní polokouli (nejmenší je \"Paedophryne amauensis\" z Papui-Nové Guiney) Žije v lesní hrabance primárního deštného pralesa a v zachovalejším sekundárním pralese, tam se i rozmnožuje. V kulturní krajině se nevyskytuje.\n"}
{"id": "803359", "url": "https://cs.wikipedia.org/wiki?curid=803359", "title": "Vesmír (Hvězdná brána: Hluboký vesmír)", "text": "Vesmír (Hvězdná brána: Hluboký vesmír)\n\nVesmír (v originále Space) je 1. řady americko-kanadského sci-fi seriálu .\n\nPoručík Tamara Johansenová nabízí plukovníku Youngovi rozhovor o nedávných ztrátách v posádce včetně ztráty Dr. Nicolase Rushe, protože se domnívá, že by to mohlo ovlivňovat jeho rozhodování. Young odmítá a tvrdí, že je v pořádku.\n\nPlukovník Young se chystá podat hlášení na Zemi. Camile Wrayová si myslí, že se ztrátou Dr. Rushe to nebylo tak, jak se pokusil Young vysvětlit posádce a je připravena podat o tom hlášení IOA. Po použití komunikačního zařízení se Youngovo vědomí přenese do těla cizince a cizinec přenesený do Youngova těla napadne poručíka Scotta. Dr. Robert Caine, který je napadení Scotta přítomen, vypne komunikační zařízení a Young se vrací do svého těla. Young ihned zakazuje používání komunikačního zařízení.\n\nYoung odchází do své kajuty. Wrayová jde za ním a požaduje vysvětlení, proč zakázal použití komunikace se Zemí. Wrayová podezřívá Younga, že důvodem zákazu je to, že ona chce na Zemi ohlásit svá podezření ohledně ztráty Dr. Rushe. Young její podezření odmítá a posílá Wrayovou pryč.\n\nZanedlouho \"Destiny\" vystupuje z FTL a posádka vytáčí bránu na blízkou planetu. Najednou se objeví mimozemská loď. Během útoku na \"Destiny\" cizinci vyříznou do trupu otvor a unesou Chloe Armstrongovou. Plukovník Young použije komunikační kameny, aby se dostal na palubu cizí lodí a zachránil Chloe. Je však šokován, když na palubě cizí lodi nalezne Dr. Rushe. Když Young Dr. Rushe osvobodí, ten před sebou vidí cizince a netuší, že v jeho těle je Young. Dr. Rush ukáže na dvě zařízení, která umožňují mentální spojení. Když je Young aktivuje, zhroutí se v bolestech a vrací se do svého těla. Dr. Rush cizince zabije a zabrání tak Youngovi, aby se vrátil do cizincova těla. Poté Dr. Rush snadno najde Chloe a snaží se uniknout z lodi. Mezitím chce Scott pomocí raketoplánu zachránit Chloe, ale cizí loď vstoupí do FTL.\n\nZanedlouho přistává jedna z cizích stíhaček na \"Destiny\". Greer a Scott běží k místu přistání. Jsou šokováni, když do chodby seskočí Chloe a Dr. Rush.\n\nDr. Rush se setkává s Youngem ve jeho kajutě. Oba přiznávají svá předchozí pochybení a souhlasí, že v zájmu posádky odloží své spory stranou.\n\nDr. Rush se setkává s Wrayovou v hydroponii. Oba se shodují na tom, že plukovník Young je nebezpečný. Dr. Rush zdůrazňuje, že byl Youngem málem zabit. Wrayová Dr. Rushe ujišťuje, že se to již nebude opakovat.\n"}
{"id": "803375", "url": "https://cs.wikipedia.org/wiki?curid=803375", "title": "Maria Menounos", "text": "Maria Menounos\n\nMaria Menounos (řecky:Μαρία Μενούνου) (* 8. června 1978) je americká herečka, novinářka, televizní moderátorka a příležitostná profesionální wrestlerka, ve Spojených státech známa nejvíce díky působení v \"Today, Access Hollywood, Extra\" a moderování \"Eurovision Song Contest 2006\" v Aténách (Řecko).\n\nMaria se narodila v Medfordu, Massachusetts řeckým rodičům Costas a Litse Menounos. Má mladšího bratra, Petera, a umí mluvit plynule řecky. Když jí bylo mezi 13 a 19 lety, pracovala u Dunkin' Donuts. Maria navštěvovala Medfordskou střední školu a od roku 1995 se začala účastnit soutěží krásy. Následující rok vyhrála soutěž Miss Massachusetts Teen USA a účastnila se finále Miss Teen USA ke se zařadila mezi Top 15, přesněji se umístila na 13. místě. Celou soutěž vyhrála Christie Lee Woods. V roce 2000 se stala finalistkou v Miss Massachusetts USA.\n\nMaria je známa jako dlouholetá fanynka WWE a právě zde udělala několik propagačních vystoupení. To první nastalo 12. října 2009 kde se na show WWE Raw připojila k Nancy O'Dell jako speciální host. Svůj ringový debut udělala ten samý večer když se spojila s Kelly Kelly a Gail Kim proti Beth Phoenix, Rose Mendes a Alicie Fox. Její tým zvítězil.\n\n11. prosince 2011 se objevila v týmovém zápase kde společně s Eve Torres, Kelly Kelly a Aliciou Fox porazila tým složený z Bella Twins (Nikki a Brie) a Divas of Doom (Natalya a Beth Phoenix). Maria pokračovala ve feudu s tehdejší Divas šampionkou Beth Phoenix po tom, co jí Beth společně s Eve Torres přerušili při moderování jejího pořadu Extra. To vedlo k zápasu na Wrestlemania XXVIII, 1. dubna 2012, kde Maria vytvořila tým s Kelly Kelly a právě tak porazila Beth a Eve.\n\n"}
{"id": "803377", "url": "https://cs.wikipedia.org/wiki?curid=803377", "title": "Drápatečka", "text": "Drápatečka\n\nDrápatečky jsou rodem žabek, které i v dospělosti žijí ve vodě. Jsou známy čtyři druhy, všechny rozšířené v povodí Konga. V přírodě obývají mělké řeky, potoky a tůně a v období dešťů se rozšiřují též do zatopeného pralesa. Jsou též oblíbenými, nenáročnými chovanci akvárií.\n\n\n"}
{"id": "803378", "url": "https://cs.wikipedia.org/wiki?curid=803378", "title": "Eve", "text": "Eve\n\nEve je ženské jméno. Jeho nositelkami jsou například:\n\n\n"}
{"id": "803380", "url": "https://cs.wikipedia.org/wiki?curid=803380", "title": "Binjamin Tamuz", "text": "Binjamin Tamuz\n\nBinjamin Tamuz (: , 11. července 1919 – 19. července 1989) byl izraelský spisovatel, novinář, umělecký kritik, malíř a sochař. Obhajoval pokojné židovské a arabské soužití.\n\nNarodil se v Ruské sovětské federativní socialistické republice a v pěti letech podnikl společně s rodiči aliju do britské mandátní Palestiny. Tam následně studoval ve škole Tachkemoni a na gymnáziu Herzlija v Tel Avivu. Posléze vystudoval právo a ekonomii na Telavivské univerzitě. Už jako mladík se věnoval psaní, malování a sochařství. Náruživě se zajímal o dějiny umění a tento obor posléze studoval na Sorbonně v Paříži (1950–1951). V době svého dospívání se stal členem komunistického podzemí. Byl rovněž jedním z vůdců kanaánského hnutí. Velký vliv na něj měl izraelský sochař Jicchak Danciger.\n\nV roce 1948 se stal členem redakčního sboru deníku \"Haaretz\". Zprvu psal oblíbený sloupek „Uzi & Co.“ a později psal pro dětský deník Haaretz Šelanu. Od roku 1965 se podílel na tvorbě literární a kulturní přílohy deníku Haaretz, kde působil jako umělecký kritik. V letech 1971 až 1975 zastával post kulturního atašé na izraelské ambasádě v Londýně. Později v letech 1979 až 1984 byl pozván coby hostující spisovatel na Oxfordskou univerzitu.\n\nZemřel v roce 1989 v Tel Avivu ve věku 70 let na rakovinu.\n\nNíže uvedené Tamuzovy knihy byly publikovány v angličtině:\n"}
{"id": "803391", "url": "https://cs.wikipedia.org/wiki?curid=803391", "title": "Ekonomika založená na zdrojích", "text": "Ekonomika založená na zdrojích\n\nEkonomika založená na zdrojích (angl. \"resource-based economy\") je ekonomika státu, jejíž hrubý domácí nebo hrubý národní produkt je z převážné většiny založen na přírodních zdrojích.\n\nNapříklad ekonomika Surinamu je závislá na těžbě bauxitu, Libye nebo Írán na dobývání ropy a zemního plynu.\n\nAlternativně se tento pojem, popřípadě jeho upravený název Ekonomika založená na přírodních zákonech / zdrojích, používá pro teoretickou ekonomiku z éry „po období nedostatku“ (\"post scarcity\"), ve které neplatí soudobé ekonomické systémy a dogmata jako neviditelná ruka trhu nebo nutnost či pobídka po maximalizaci zisku a ve kterém mají být základní statky a potřeby jako například bydlení, energie, jídlo, služby, atd. společným vlastnictvím všech lidí. Například Hnutí Zeitgeist, Projekt Venus nebo hnutí Technocracy používají tuto definici coby společenskoekonomický systém po změně paradigmatu z předchozího (současného) systému – ekonomice založené na penězích a úrocích, respektive dluzích.\n\n"}
{"id": "803392", "url": "https://cs.wikipedia.org/wiki?curid=803392", "title": "Matt Bloom", "text": "Matt Bloom\n\nMatthew Jason „Matt“ Bloom (* 14. listopadu 1972) je americký profesionální wrestler momentálně působící ve WWE v rosteru Raw pod ringovým jménem Tensai. Mezi lety 1997 a 2004 zápasil pro World Wrestling Federation/Entertainment se jmény Prince Albert, Albert a A-Train. Jednou držel Intercontinental Championship. Když opustil WWE, pracoval pro New Japan Pro Wrestling jako Giant Bernard. Tam se stal dvakrát IWGP Tag Team šampionem a společně s Karlem Andersonem překonali rekord v nejdelším držení tohoto titulu. Společně s Andersonem byl i jednou GHC Tag Team šampionem a to v Pro Wrestling Noah. Po svém návratu do WWE v roce 2012 porazil aktuálního WWE šampiona CM Punka a 12násobného světového šampiona Johna Cenu.\n\n3. září 2005 se oženil s Farah Louise. Na začátku roku 2012 se páru narodila první dcera. Mimoto má Matthew 28 piercingů všude po těle a první z nich si nechal udělat ve čtrnácti letech.\n\n\n\n\n\n\n\n\n"}
{"id": "803396", "url": "https://cs.wikipedia.org/wiki?curid=803396", "title": "Princ Albert", "text": "Princ Albert\n\nPrinc Albert nebo Prince Albert může znamenat:\n\n\n\n"}
{"id": "803402", "url": "https://cs.wikipedia.org/wiki?curid=803402", "title": "Jakub Svoboda", "text": "Jakub Svoboda\n\nJakub Svoboda (* 27. prosince 1989 v Přerově) je český profesionální hokejista hrající na postu útočníka. V současné době hraje v extralize za HC Energie Karlovy Vary.\n\nS hokejem začínal v rodném Přerově, poté si zahrál juniorskou soutěž za Pardubice a Kometu. Sezónu 2008/2009 strávil v zahraničí v kanadské juniorské lize Ontario Hockey League, kde působil v týmu Saginaw Spirit. Po návratu hájil barvy prvoligového Znojma. Následující rok nastoupil do seniorského výběru brněnské Komety, ve kterém se udržel i v sezóně 2011/2012 a podílel se tak na jejím hvězdném tažení do finále. Získané stříbro v této sezóně a následně opět v sezóně 2013/2014 jsou jeho dosavadním největším úspěchem kariéry.\n\nExtraligové výkony mu pomohly k první pozvánce do seniorské reprezentace, za kterou hrál před domácím publikem na turnaji KAJOTbet Hockey Games každoročně pořádaného v rámci Euro Hockey Tour.\nZákladní část \nPlayoff \nReprezentace \n\nPremiéra v reprezentaci: 26. dubna 2012, Česko - Švédsko, Brno\n"}
{"id": "803408", "url": "https://cs.wikipedia.org/wiki?curid=803408", "title": "Květopas jabloňový", "text": "Květopas jabloňový\n\nKvětopas jabloňový je brouk, jehož larvy se vyvíjejí v poupatech ovocných stromů, především jabloně. Je proto významným škůdcem.\n\nDospělí brouci jsou 3,5-4,5 mm dlouzí, mají tmavé, hnědočervené krovky i štítek se světlejšími skvrnami a pásky na krovkách. Jako ostatní nosatci má i květopas hlavu prodlouženou v nápadný nosec. Larvy jsou několik milimetrů dlouhé, běložluté a beznohé.\n\nHlavní hostitelskou rostlinou je jabloň, ale květopas může napadat i hrušně a kdouloně. Na jaře vylézají přezimující dospělci a při oteplení nad 9 °C nalétávají na jabloně. Zde se nejprve 8-10 dní krmí na rašících pupenech, oplodněné samičky poté kladou vajíčka do ještě uzavřených květních poupat. Každá samička naklade 30-80 vajíček, které umísťuje jednotlivě do vykousaných kanálků v pupenech. Larva se líhnou za 5-7 dní, vyvíjejí se uvnitř poupat, živí se semeníkem, tyčinkami a vnitřními okvětními lístky. Napadené květy se neotevřou a usychají. Larvy se zakuklují v uschlých poupatech, dospělci vylézají od poloviny května do poloviny června, dále živí listy a ožerem poškozují i plody. Asi po 14 dnech žíru se ukrývají pod kůrou stromů, ve spadaných listech nebo pod kameny a upadají do klidového stadia, ze kterého se probouzejí až na jaře následujícího roku. Květopas jabloňový má jen jedinou generaci v roce.\n\nKvětopas jabloňový působí výrazné škody zvláště při malé násadě květů, kdy dále snižuje úrodu, a při přemnožení, které je podporováno suchým a teplým počasím. Jeho výskyt je větší v sadech v blízkosti lesů, kde může květopas též přezimovat. Škodí hlavně larvy. Sady je možno chránit insekticidy, postřik se provádí před rašením pupenů, kdy zasahuje přítomné samičky ještě předtím, než mohou naklást vajíčka.\n\nLarvy květopase jsou hostiteli lumků a lumčíků.\n\n"}
{"id": "803417", "url": "https://cs.wikipedia.org/wiki?curid=803417", "title": "David Otunga", "text": "David Otunga\n\nDavid Daniel Otunga, Sr. (* 7. dubna 1980) je americký právník, profesionální wrestler a bývalý televizní herec. Momentálně působí ve WWE v rosteru Raw pod svým pravým jménem. Byl dvakrát WWE Tag Team šampion a to jednou společně s Michael McGillicutty a podruhé s Johnem Cenou. Byl finalista soutěže \"NXT\" kde skončil druhý. Byl také členem týmů Nexus a New Nexus.\n\nDavid Otunga je synem keňanských rodičů, otce Mose a matky amerického původu, Billie. Oba jeho rodiče pracují jako učitelé. David je nejmladší ze třech sourozenců. Od roku 1998 studoval Larkinskou střední školu kde byl v třídě A. Má bakalářský titul v oboru psychologie z univerzity v Illinois. Poté se přestěhoval do New York City kde pracoval na Kolumbijské univerzitě jako laboratorní manažer v centru kognitivní neurovědy. Později začal navštěvovat právnickou fakultu na Harvardu a v Illinois složil advokátní zkoušky. Po dokončení studia pracoval pro advokátní firmu Sidley Austin LLP.\n\nJeho neteř ho poslala na konkurz a David byl vybrán jako účastník do reality show \"I Love New York 2\". Byla mu dána přezdívka \"Punk\". David se v soutěži dostal mezi poslední tři soutěžící ale v předposledním díle show byl vyřazen.\n\nPo sedmi měsících vztahu požádal svou přítelkyni, herečku a zpěvačku Jennifer Hudson o sňatek a to na její 27. narozeniny. 10. srpna 2009 se páru narodil jejich první dítě, syn David Daniel Otunga, Jr.\n\nV dubnu 2012 David splnil sny mladému uprchlíkovi z Haiti před zemětřesením v roce 2010 tím, že ho vzal do zákulisí WrestleManie XXVIII a dal mu možnost pozdravit a popovídat si se všemi wrestlery.\n\n\n\n"}
{"id": "803418", "url": "https://cs.wikipedia.org/wiki?curid=803418", "title": "8 (tramvajová linka v Paříži)", "text": "8 (tramvajová linka v Paříži)\n\nLinka T8 je linka pařížské tramvajové dopravy, uvedená do provozu 16. prosince 2014. V systému MHD je značena světle zelenou barvou. Výstavba začala v roce 2010 a trať prochází územím měst Saint-Denis, Villetaneuse a Épinay-sur-Seine v departementu Seine-Saint-Denis severně od Paříže a je určena k propojení zdejších předměstí. Na 8,46 km dlouhém úseku je 17 stanic. Z linky lze přestoupit v Saint-Denis na stanici metra Saint-Denis – Porte de Paris (linka 13), linku T1, RER D a na Transilien a v Épinay-sur-Seine na RER C. Trať se po opuštění města Saint-Denis rozdvojuje, jedna větev vede do Villetaneuse a druhá do Épinay-sur-Seine, proto se projekt původně nazýval \"Tram'Y\".\n\n"}
{"id": "803420", "url": "https://cs.wikipedia.org/wiki?curid=803420", "title": "6 (tramvajová linka v Paříži)", "text": "6 (tramvajová linka v Paříži)\n\nLinka T6 je linka pařížské tramvajové dopravy, jejíž první úsek byl uveden do provozu v prosinci 2014 a další výstavba stále probíhá. V systému MHD je značena oranžovou barvou. Trať prochází územím měst Châtillon, Clamart, Fontenay-aux-Roses, Meudon, Vélizy-Villacoublay a bude prodloužena do Viroflay v departementech Hauts-de-Seine a Yvelines jihozápadně od Paříže. Jedná se o tramvaj na pneumatikách, která je určena k vzájemnému propojení pařížských předměstí. Výstavba začala v roce 2008 a 12,7 km dlouhý úsek Châtillon-Montrouge – Vélizy s 19 stanicemi byl zprovozněn v roce 2014 a o dva roky později má být prodloužen z Vélizy do Viroflay. Z linky lze přestoupit na metro Châtillon – Montrouge (linka 13) na východní konečné a v roce 2016 i na RER C a Transilien ve Viroflay.\n\n"}
{"id": "803422", "url": "https://cs.wikipedia.org/wiki?curid=803422", "title": "Pinchas Sade", "text": "Pinchas Sade\n\nPinchas Sade (: , rodným jménem Pinchas Feldman; 1929 – 30. ledna 1994) byl izraelský romanopisec a básník.\n\nNarodil se ve Lvově v tehdejší druhé Polské republice a v roce 1934 podnikl aliju do britské mandátní Palestiny, kde žil a studoval v kibucu Sarid. Později studoval ve Spojeném království.\n\nVe své rané básnické tvorbě vyjadřoval sionistické ideály a průkopnického ducha, zatímco v 60. letech bylo jeho dílo již mnohem více osobní. Z jeho sbírek poezie lze zmínit například \"Masa Duma\" a \"he-Chajim ke-mašal\", a z románů třeba \"Al macavo šel ha-adam\" a \"Mot Avimelech ve-alijato ha-šamajima bi-zro'ot imo\".\n\nV roce 1990 mu byla společně s T. Carmim a Natanem Jonatanem udělena Bialikova cena.\n\nZemřel 30. ledna 1994 v Jeruzalémě v nemocnici Hadasa ve věku 64 let.\n\nV roce 2005 byl v celostátní izraelské soutěži 200 největších Izraelců internetového deníku \"Ynetnews\" zvolen 182. největším Izraelcem všech dob.\n\n"}
{"id": "803427", "url": "https://cs.wikipedia.org/wiki?curid=803427", "title": "Volejbal na Letních olympijských hrách 1976", "text": "Volejbal na Letních olympijských hrách 1976\n\nTurnaj se odehrál v rámci XXI. olympijských her ve dnech 18. - 30. července 1976 v Montrealu.\n\nTurnaje se zúčastnilo 9 mužstev, rozdělených do dvou skupin. První dvě mužstva postoupila do play off, týmy na třetím a čtvrtém místě hrály o páté až osmé místo. Olympijským vítězem se stalo mužstvo Polska.\n\n Československo - Kanada 3:0 (15:4, 16:14, 15:11)\n\n18. července 1976 (13:00) – Montreal\n\n18. července 1976 (15:00) – Montreal\n\n19. července 1976 (13:00) – Montreal\n\n19. července 1976 (21:00) – Montreal\n\n21. července 1976 (13:00) – Montreal\n\n21. července 1976 – Montreal\n\n23. července 1976 (13:00) – Montreal\n\n23. července 1976 (21:30) – Montreal\n\n25. července 1976 (13:00) – Montreal\n\n25. července 1976 (15:00) – Montreal\n SSSR - Itálie 3:0 (15:6, 15:3, 15:6)\n\n18. července 1976 (19:30) – Montreal\n\n20. července 1976 (13:00) – Montreal\n\n20. července 1976 (21:30) – Montreal\n\n22. července 1976 (13:00) – Mnichov\n\n24. července 1976(21:30) – Montreal\n\n25. července 1976 (21:30) – Montreal\n SSSR - Kuba 3:0 (15:12, 15:7, 15:8)\n\n29. července 1976 (19:30) – Montreal\n\n29. července 1976 (21:30) – Montreal\n\n Polsko - SSSR 3:2 (11:15, 15:13, 13:15, 19:17, 15:7)\n\n30. července 1976 (21:30) – Montreal\n\n Kuba - Japonsko 3:0 (15:8, 15:9, 15:8)\n\n30. července 1976 (19:30) – Montreal\n\n Korejská republika - Brazílie 3:2 (15:12, 12:15, 7:15, 15:6, 15:5)\n\n26. července 1976 (19:30) – Montreal\n\n26. července 1976 (21:30) – Montreal\n\n Československo - Korejská republika 3:1 (15:9, 10:15, 15:2, 15:9)\n\n27. července 1976 (20:20) – Montreal\n\n Brazílie - Itálie 3:0 (15:8, 15:6, 15:8)\n\n27. července 1976 (18:30) – Montreal\n1. Polsko\n2. SSSR\n3. Kuba\n5. Československo\n\nTrenér: Petr Kop\n\nTurnaj se odehrál v rámci XXI. olympijských her ve dnech 18. - 30. července 1976 v Montrealu.\n\nTurnaje se zúčastnilo 8 družstev, rozdělených do dvou čtyřčlenných skupin. První dva postopili do play off, týmy na třetím a čtvrtém místě hrály o 5. resp. 7. místo. Olympijským vítězem se stalo družstvo Japonska.\n\n Japonsko - Maďarsko 3:0 (15:6, 15:3, 15:4)\n\n19. července 1976 (15:30) – Montreal\n\n19. července 1976 (19:30) – Montreal\n\n21. července 1976 (15:30) – Montreal\n\n21. července 1976 (19:30) – Montreal\n\n23. července 1976 (15:30) – Montreal\n\n23. července 1976 (19:30) – Montreal\n SSSR - Korejská republika 3:1 (16:14, 12:15, 15:2, 16:14)\n\n20. července 1976 (15:30) – Montreal\n\n20. července 1976 (19:30) – Montreal\n\n22. července 1976 (15:30) – Montreal\n\n22. července 1976 (19:30) – Montreal\n\n24. července 1976 (15:30) – Montreal\n\n24. července 1976 (19:30) – Montreal\n SSSR - Maďarsko 3:0 (15:10, 15:10, 15:9)\n\n29. července 1976 (13:00) – Montreal\n\n29. července 1976 (15:00) – Montreal\n\n Japonsko - SSSR 3:0 (15:7, 15:8, 15:2)\n\n30. července 1976 (15:00) – Montreal\n\n Korejská republika - Maďarsko 3:1 (12:15, 15:12, 15:10, 15:6)\n\n30. července 1976 (13:00) – Montreal\n\n Kuba - Kanada 3:2 (13:15, 15:7, 14:16, 15:9, 15:3)\n\n26. července 1976 (13:00) – Montreal\n\n26. července 1976 (15:00) – Montreal\n\n Kuba - NDR 3:0 (15:12, 15:12, 15:8)\n\n27. července 1976 (14:00) – Montreal\n\n Peru - Kanada 3:1 (15:9, 12:15, 15:4, 15:7)\n\n27. července 1976 (12:00) – Montreal\n1. Japonsko\n2. SSSR\n3. Korejská republika\n\n"}
{"id": "803430", "url": "https://cs.wikipedia.org/wiki?curid=803430", "title": "Lední hokej na Zimních olympijských hrách 2014 – turnaj muži", "text": "Lední hokej na Zimních olympijských hrách 2014 – turnaj muži\n\nHokejový turnaj mužů na Zimních olympijských hrách 2014 se hrál od 12. do 23. února v Soči na stadiónech Bolšaja ledovaja arena a Šajba arena. Vítězství z Vancouveru obhájil tým Kanady, když ve finále zdolal výběr Švédska v poměru 3:0.\n\n19. července 2013 byla uzavřena dohoda mezi IIHF a NHL o startu hráčů z NHL na tomto olympijském turnaji. Pokud by se dohodu nepodařilo uzavřít, poprvé od roku 1998 by se stalo, že by se zimních olympijských her nezúčastnili hráči z NHL.\n\n19. července 2013 se však všechny zainteresované strany (Mezinárodní hokejová federace (IIHF), Mezinárodní olympijský výbor, NHL a hráčská asociace NHLPA) shodly na konkrétních podmínkách startu hráčů z NHL, tato soutěž bude přerušena od 9. února do 26. února.\n\nDo turnaje se přímo kvalifikovalo 9 nejlepších týmů podle žebříčku IIHF 2012. O zbylá tři místa se utkalo ve třech fázích kvalifikačních turnajů celkem 24 zemí.\n\n\nIIHF nominovala na Zimní olympijské hry 2014 14 hlavních rozhodčích a stejný počet čárových sudích.\n\nCelkem 12 účastníků bylo podle umístění v žebříčku IIHF 2012 nasazeno do tří skupin po čtyřech týmech. Ve skupinách se utkal každý s každým. Poté byly týmy seřazeny do žebříčku od 1 do 12 na základě výsledků v základních skupinách. V žebříčku rozhodovaly tato kritéria:\n\nRovnou do čtvrtfinále playoff postoupily čtyři nejlepší z žebříčku (tj. vítězové skupin a nejlepší tým na druhém místě). O další 4 čtvrtfinálová místa se v předkole playoff utkalo zbylých osm týmů. Čtyři vítězové čtvrtfinále postoupili do semifinále, ze kterého postoupili dva vítězové do finále a dva poražené týmy hrály o bronz.\n\nFinsko - Jako první, kdo zveřejnil širší nominaci byl finský trenér Erkka Westerlund, který nominoval více než 50 hokejistů. Nezapomněl v nominaci na zkušené hvězdy finského hokeje, tak i na mladé hokejisty.\n\nŠvýcarsko - Překvapiví stříbrní medailisté z posledního šampionátu mají nominaci složenou pouze z hokejistů z NHL a domácí nejvyšší soutěže. Kanadský trenér Sean Simpson neopomněl zkušené hráče jako Martina Gerbera, Mathiase Segera či Jonase Hillera a celkově nominoval 48 hokejistů.\n\nLotyšsko - V předběžné nominaci Lotyšska nechybí hokejisté z NHL, KHL, ale i dalších evropských soutěží včetně českých klubů. Největši zastoupení mají hráči z KHL a především z klubu Dinamo Riga, kterých je na soupisce 21. Trenér Ted Nolan vybral do širšího kádru více než 50 hokejistů.\n\nČesko - Trenér Alois Hadamczik vybral do širší nominace celkem 67 hokejistů. V nominaci českého týmu nechybí podle očekávání hvězdy jako jsou Jaromír Jágr, Patrik Eliáš nebo David Krejčí, dostalo se ale i na brankáře Tomáše Vokouna, jenž uvažoval o svém konci v národním týmu.\n\nVšechny časy jsou místní (UTC+4), tj. SEČ+3.\n\nVšechny časy jsou místní (UTC+4), tj. SEČ+3.\n\nVšechny časy jsou místní (UTC+4), tj. SEČ+3.\n\nVšechny časy zápasů jsou místní (UTC+4), tj. SEČ+3.\n\n"}
{"id": "803432", "url": "https://cs.wikipedia.org/wiki?curid=803432", "title": "Adolf Jarisch", "text": "Adolf Jarisch\n\nAdolf Jarisch (15. února 1850, Vídeň – 21. března 1902, Štýrský Hradec) byl rakouský dermatolog.\n\nPo studiích medicíny ve Vídni pracoval na dermatologické klinice Ferdinanda von Hebry (1816-1880). Poté se stal přednostou dermatologické kliniky univerzity v Innsbrucku (1887) a univerzity ve Štýrském Hradci (1892).\n\nByl ženat, manželka Fanny, rozená Gruberová. Jeho syn, vládní rada Adolf Jarisch (1891-1965) byl významným farmakologem.\n\nJeho jméno spolu se jménem německého dermatologa Karla Herxheimera nese \"Jarischova-Herxheimerova reakce\". Rovněž připravil Jarischův roztok.\n\n\n"}
{"id": "803434", "url": "https://cs.wikipedia.org/wiki?curid=803434", "title": "Pennsylvanian (Amtrak)", "text": "Pennsylvanian (Amtrak)\n\nPennsylvanian je 715 km dlouhé denní železniční spojení mezi New Yorkem a Pittsburghem přes Filadelfii. Je součástí nejvytíženějšího železničního regionu Spojených států, Severovýchodního koridoru. Jízdní doba činí přibližně 9 hodin. Provoz na trati začal v roce 1980 po osmileté pauze, do roku 1972 jezdil na stejnojmenné trati vlak \"Keystone\". Na 167 km úseku z Philadelphie do Harrisburgu byli v roce 2006 ukončeny úpravy tratě umožňující dosahovat rychlost do 180 km/h.\n\n"}
{"id": "803443", "url": "https://cs.wikipedia.org/wiki?curid=803443", "title": "Borhák", "text": "Borhák\n\nBorhák je v horolezectví fixní jistící prostředek, který se osazuje do vyvrtaných děr ve skalních stěnách.\n\nBorhák je slangové slovo používané pouze mezi horolezci. Jde o zkomoleninu výrazů bohren a Haken (vrtat a skoba). Němci ho označují také za Bühlerhaken (Bühlerovu skobu). Technicky se jedná o tzv. vrtanou skobu a (následně) lepenou kotvu.\n\nMezi podobné jistící prostředky patří nýt (plaketa - plíšek s okem, přinýtovaná do skalní stěny pomocí mechanické kotvy - kovové hmoždinky), rozdíl je ve způsobu upevnění do skály i v následné manipulaci během lezení. Někdy se oba termíny chybně používají pro obě jistící pomůcky jak v Česku tak v překladech.\n\nVe skalách se můžeme setkat také s dalšími podobnými výrazy jako \"bór\", což je vrtací tyč používaná při vrtání děr pro odstřel lomových stěn (někde zůstaly ve skále dodnes). Dále horolezci používají termín \"bórek\" což je jiné pojmenování \"navrtáváku\" — malý trubkový vrták se závlačkou a smyčkou, který používají prvovýstupci na pískovcových skalách, ručně jej při výstupu zavrtají pomocí kladiva a otáčení do skály, a poté se do jednoho až tří zavěsí, aby si uvolnili ruce pro osazení pískovcového kruhu. Kruhy se v posledních letech namísto cementování také lepí, oproti borháku mají jiný tvar a zacvaknutí karabiny zde vyžaduje větší zručnost.\n\nPrvní borháky do skalních cest osazují prvovýstupci či autoři cest, kteří poprvé vylezli určitou cestou na vrchol, nebo do cesty nejprve osadili shora jištění (pokud to místní pravidla dovolují). Borháky se osazují do předvrtané díry, která je vyplněna lepidlem (chemickou kotvou pro venkovní užití). Další lezci poté borháky používají tak, že při zdolávání cesty zajistí svůj konec lana do borháku (typicky pomocí karabiny - expresky). Případný pád lezce je tak zachycen posledním borhákem, do kterého se lezec zajistil.\n\nV Česku vyrábí borháky firmy Reveltik (následně pod firmou Singing Rock) nebo Kouba, mezi zahraniční výrobce patří např. Fixe a Petzl. Na českých skalách i lezeckých stěnách se v devadesátých letech začaly objevovat nýty firmy Pestr – trojúhelníková očka ze svařeného drátu, která se do skalní stěny upevňovala pomocí mechanické kotvy a na umělých stěnách pomocí inbusových šroubů. Jde tedy o nýty, oproti klasickým plaketám mají ale výhodu oblých hran, nejedná se však o lepené borháky, i když na venek mohou vypadat podobně. \n\nČeský horolezecký svaz, který skrze správce skal a oblastní vrcholové komise zajišťuje údržbu jištění na českých skalách, pro borháky otestoval a distribuuje správcům chemické kotvy značky Fischer či Den Braven, dále se používá také Berner (jedná se o dvousložková vinylesterová lepidla pro venkovní užití, nikoliv polyesterová). Lepidla Hilti jsou nepoměrně drahá, používají se ale např. na Slovensku. Používají se jak letní tak zimní směsi s rozdílnou teplotou užití a dobou vytvrdnutí lepidla. Podle rozměrů a počtu vrtaných otvorů se používají kartuše různých gramáží tlačené lepicí pistolí (i ty jsou různé dle výrobce), u krátkých borháků lepených jednotlivě lze využít skleněné ampule.\n\n"}
{"id": "803445", "url": "https://cs.wikipedia.org/wiki?curid=803445", "title": "Hvězdoš kalužní", "text": "Hvězdoš kalužní\n\nHvězdoš kalužní (\"Callitriche stagnalis\"), druh rodu hvězdoš, je obojživelná bylina vázána na bahnité, mělké a často vysychající stojaté vody.\n\nRostlina roste v celé Evropě, západní a jihozápadní Asii i na severu a západě Afriky. Jako invazivní rostlina se rozšířila po Japonsku, Severní Americe, Austrálii, Novém Zélandu a v Oceánii na Nové Kaledonii. V České republice se vyskytuje roztroušeně na větší části území, vyjma jižní a jihovýchodní Moravy, kde se takřka nevyskytuje. Nejčastěji je ke spatření ve středních polohách, jen zřídka se nachází v tekoucí vodě. Není citlivá na pH, snáší eutrofní i znečištěné vody.\n\nVyskytuje se v mrtvých ramenech řek a jejich naplaveninách, v lesních prameništích a mokřadech, bahnitých terénních proláklinách, na obnažených dnech rybníků a jezer, ale nejčastější (v 95 %) jeho lokalitou jsou louže na lesních cestách. Roste také u mořského pobřeží v brakické vodě. Ve stinných lesnatých oblastech bývá nejčastějším zástupcem rodu, v bezlesých je poměrně vzácná.\n\nJednoletá bylina která je ve vzácných případech i krátce vytrvalá. Bohatě větvené, světle zelené, velmi křehké lodyhy vyrůstají z vytrvalého oddenku ukotveného v bahně. Dosahují průměrně délky do 35 cm, v hlubších vodách až 70 cm, na koncích lodyh jsou plovoucí řídké růžice listů ze 6 až 12 širokých listů. Lodyhy porůstají vstřícnými světlezelenými listy obkopinatého nebo okrouhlého tvaru s 1 až 7 žilkami, bývají dlouhé 3 až 19 mm a široké 1 až 8 mm. Pozemní formy hvězdoše kalužního, vyrůstající z oddenků ve vlhkém bahně, mají kratší plazivé lodyhy vypouštějící v uzlinách kořínky a jsou zakončeny shlukem jen řídce vyrůstajících drobných listu; tato seskupení se za klasické růžice nepovažují.\n\nNa jednodomých rostlinách vyrůstají jednopohlavné květy bez okvětí s často opadavými blanitými listeny. Objevují se většinou po jednom v paždí obou protistojných listů, nejčastěji jsou opačného pohlaví, vyrůstají u listů v růžici i listů na lodyze. V samčím květu je až 5 mm dlouhá tyčinka s nitkou nesoucí prašník se žlutými, kulovitými nebo slabě elipsoidními pylovými zrny. Samičí květ má horní, dvoudílný semeník se dvěma čnělkami až 6 mm dlouhými, každý oddíl semeníku se po opylení rozdělí nepravou přepážkou na polovinu. Kvete od května do listopadu. Počet chromozomů (2n) = 10.\n\nU květů v růžici jsou pohlavní orgány vynořeny před opylenín nad hladinou, později se sklopí a plody se vyvíjejí i dozrávají pod hladinou. Květy vynořené nad hladinou nebo květy pozemních forem jsou opylovány anemogamicky (pylem roznášeným větrem). Později se dalším růstem lodyhy květy dostávají pod hladinu. Před úplným ponořením mají krátce možnost opylit se epihydrogamicky (pylem plavajícím po hladině).\n\nPlodem je okrouhlá tvrdka obsahující 4 semena. Po dozrání je tvrdka nejčastěji béžové až šedé barvy a bývá dlouhá 1,2 až 1,6 mm a široká 1,1 až 1,5 mm. Na vrcholu má přímé, rozestálé nebo obloukovitě nazpět ohnuté zbytky čnělek, na hranách semen je křidélko široké 0,1 až 0,5 mm.\n\n\n \n"}
{"id": "803447", "url": "https://cs.wikipedia.org/wiki?curid=803447", "title": "Pravoslavná svatba", "text": "Pravoslavná svatba\n\nPravoslavná svatba je sňatek mezi mužem a ženou pravoslavného vyznání.\n\nSvátost nebo přesněji Svatá tajina manželství nespojuje pouze muže a ženu. Je to spíše svědectví církve o spojení, které Bůh započal tvořit v jejich životech. Svazek je denně podrobován pokušení, hříchu, bolesti a smrti. Ale skrze Svatou tajinu svazek zároveň vstupuje do nové reality, Království Božího. Manželství v Kristu je obnoveno ve své prvotní dokonalosti a svatosti, tento svazek je připraven pro možnost, pro kterou Bůh zamýšlel pro sňatek od počátku: věčný život v radosti ze svazku s Ním. \n\nSvatba je tudíž více, než jen smlouva. Není zde výměna slibu, neboť oba z dvojice se jeden druhému svobodně a rovnoprávně zavázali k souhlasu a přijetí Boží přítomnost ve svém svazku. Neužívá se zde fráze \"'dokud nás smrt nerozdělí\". Je-li sňatek uzavřen v chrámu, náleží do Božího Království, a smrt jako rozloučení, nad ním nemá moc, neboť Kristus svým křížem a Zmrtvýchvstáním překonal smrt, proto je svazek muže a ženy v Kristu věčný.\n\nPravoslavná Svátost manželství, podobně jako Byzantští katolíci, sestává ze dvou částí: výměny prstenů a korunovace. \nTato první část svatby je podobná 'civilnímu obřadu'. Koná se ve vestibulu nebo ve vstupních prostorách kostela. Tento prostor je v pravoslavné církvi přirovnáván k 'vnějšímu' světu. Při této bohoslužbě se církev nejprve modlí za dvojici. Zde uznává a požehnává svazku, jenž započal \"ve vnějším světě\" a nyní očekává své naplnění v budoucím světě. Poté co duchovní společně požehná dvojici, prstýnky se nasadí na prsteník pravé ruky, ruka kterou se tradičně přísahá anebo žehná a také ruka kterou se skrze znamení kříže vyjadřuje přítomnost Boha. Prsteny jsou od nejstarších dob samozřejmě také symbolem zasnoubení, souznění, autority a opatrovnictví. Výměna prstenů vyjadřuje skutečnost, že se manželé mají stále doplňovat. Oba mají být svazkem obohaceni. Výměna prstenů představuje přísahu, že oba budou sdílet a vyměňovat si tělesné i duchovní dobré i zlé, slib věčné lásky a oddanosti.\n"}
{"id": "803453", "url": "https://cs.wikipedia.org/wiki?curid=803453", "title": "Jehuda Leo Picard", "text": "Jehuda Leo Picard\n\nJehuda Leo Picard (: יהודה ליאו פיקרד, \"Jehuda Leo Pikard\"; 3. června 1900 – 4. dubna 1997) byl izraelský geolog a hydrolog.\n\nNarodil se v Kostnici v Německém císařství. Studoval na univerzitách ve Freiburgu, Berlíně, Paříži, Londýně a učil na Florentské univerzitě. Britskou mandátní Palestinu poprvé navštívil v roce 1922 a o dva roky tam na trvalo přesídlil a založil katedru geologie na Hebrejské univerzitě v Jeruzalémě. V roce 1943 publikoval knihu \"Structure and Evolution of Palestine\", která se stala pramennou literaturou pro studium geologie v Izraeli.\n\nByl odborníkem na hydrogeologii a publikoval o paleontologii, stratigrafii, strukturální geologii a tektonice, mineralogii a rudných ložiscích.\n\nV roce 1955 byl jmenován předsedou výboru UNESCO pro aridní oblasti.\n\nZemřel v roce 1997 v kibucu Ginegar v severním Izraeli ve věku 97 let.\n\n\nNíže jsou uvedena díla vydaná v angličtině, němčině a francouzštině:\n\n"}
{"id": "803455", "url": "https://cs.wikipedia.org/wiki?curid=803455", "title": "Antonín Dušek (kněz)", "text": "Antonín Dušek (kněz)\n\nAntonín Dušek (10. prosince 1865 Libáň – 15. března 1950 Mělník) byl český římskokatolický kněz, infulovaný probošt na Mělníce, biskupský vikář a konzistorní rada v Litoměřicích.\n\nPo vysvěcení 28. května 1888 v Litoměřicích působil nejprve čtyři roky v německy mluvícím prostředí a v pohraničí poblíž Saska.\nV roce 1892 stal se vikaristou při litoměřické katedrále a protokolistou biskupské konzistoře v Litoměřicích.\nRoku 1904 pak odešel jako farář do Chotěšova, kde pobyl plných 25 let. V roce 1930 přichází pak do Mělníka jako probošt. Jako kněz byl vzorný a obětavý, neobyčejně vzdělaný. Pro tyto vlastnosti měl požíval velkou vážnost jak v katolickém, tak i nekatolickém prostředí.\nJako kazatel byl trefný a dokázal vychovávat posluchače k dobré katolické praxi. Byl znám svým nekompromisním postojem k oběma diktaturám (nacistické i komunistické) a zdůrazňováním mravního principu v době, kdy se ještě důsledky jeho absence tak markantně ve společnosti neprojevovaly. Měl básnické nadání, která rád využíval. Jako společník byl oblíbený a byl činný i politickém životě v lidové straně, avšak na lokální úrovni. Za něho došlo na mělnickém kostele k obnově báně velké věže a nahrazení šindelové krytiny měděným plechem. Je pochován v kněžské hrobce na hřbitově sv. Václava v Mělníku.\n\n\n\n"}
{"id": "803463", "url": "https://cs.wikipedia.org/wiki?curid=803463", "title": "Katedrála Nejsvětější Trojice (Tbilisi)", "text": "Katedrála Nejsvětější Trojice (Tbilisi)\n\nKatedrála Nejsvětější Trojice v Tbilisi (gruzínsky: თბილისის წმინდა სამების საკათედრო ტაძარი - \"Tbilisis cminda samebis sakatedro tadzari\"), běžně nazývaná Sameba (gruzínsky: სამება - \"Sameba\", v překladu Nejsvětější Trojice) je moderní chrám v Tbilisi, hlavním městě Gruzie, dostavěný v roce 2004. \nJedná se o třetí nejvyšší východní ortodoxní katedrálu na světě, a to po katedrálách Krista Spasitele v Moskvě (103 m) a Svatého Izáka v Petrohradě (101,5 m).\n\nKatedrála stojí v centru Tbilisi, na vyvýšenině na levém břehu řeky Kury ( \"Mtkvari\") v blízkosti starého města. Na devítihektarovém pozemku se nachází též rezidence patriarchy Gruzínské pravoslavné církve a arcibiskupa Mcchety-Tbilisi, klášter a vysoká teologická škola.\n\nMyšlenka postavit novou katedrálu se objevila v roce 1989 v souvislosti s výročím 1500 let od autokefality Gruzínské pravoslavné církve a současně 2000 let od narození Krista. Rok 1989 byl současně klíčovým rokem národního probuzení ze sovětské nadvlády. V květnu 1989 vypsali patriarcha Gruzínské pravoslavné církve a tbiliský magistrát mezinárodní tendr na projekt \"Katedrály Nejsvětější Trojice\". V prvním kole žádný vítěz vybrán nebyl, ačkoliv bylo předloženo přes sto návrhů.\n\nNakonec byl vybrán návrh architekta \"Archila Mindiashviliho\". Následné bouřlivé období občanských válek a nepokojů v Gruzii oddálilo realizaci tohoto velkolepého plánu o šest let, takže základní kámen byl položen až 23. listopadu 1995. Stavba katedrály byla prezentována jako „symbol gruzínské národní a duchovní obnovy“ a byla sponzorována povětšinou anonymními příspěvky občanů a některých podnikatelů. Na svátek Svatého Jiří dne 23. listopadu 2004 byla katedrála vysvěcena patriarchou Gruzínské pravoslavné církve a arcibiskupem Iliou II. v přítomnosti vysokých kněží ortodoxních i jiných církví a politických představitelů.\nPozemek pro komplex nové katedrály byl vybrán na místě rozlehlého hřbitova, nejstaršího arménského hřbitova v Tbilisi, zvaného \"Chodživank\" (arménsky Խոջիվանք; gruzínsky ხოჯივანკი, \"Chodživank\"; rusky Ходживанк), též zvaného \"Chodžavank\" (arménsky Խոջավանք, \"Chodžavank\") nebo \"Arménský pantheon v Tbilisi\" (vzhledem k významnému počtu zde pohřbených význačných Arménů). Součástí Chodživanku byl též arménský kostel \"Svaté Boží Matky\" zničený za sovětské éry včetně náhrobků tak, že areál byl přeměněn na městský park. Arménské zdroje namítají, že se na hřbitově nacházelo ještě 90 tisíc náhrobků arménských hrobů, když byla stavba katedrály zahájena. K žádným dodatečným pohřbům nedošlo, ačkoliv se vykopané kosti a náhrobky povalovaly na staveništi katedrály. Protestní akce postup stavebních prací dočasně pozdržely, ale posléze se opět ve stavbě pokračovalo.\n"}
{"id": "803464", "url": "https://cs.wikipedia.org/wiki?curid=803464", "title": "Krchlebský potok", "text": "Krchlebský potok\n\nKrchlebský potok je levostranný přítok řeky Klejnárky v okrese Kutná Hora ve Středočeském kraji. Délka jeho toku činí 4,0 km.\n\nKrchlebský potok pramení severozápadně od Dobrovítova v nadmořské výšce okolo 470 m. Po celé své délce teče převážně severovýchodním směrem. Na horním toku mezi čtvrtým a třetím říčním kilometrem se potok vine při okraji lesa, který se rozprostírá mezi Dobrovítovem a Damírovem. Poté si v délce více než jeden kilometr razí cestu lesem ke Krchlebské Lhotě, nad níž les opouští a dále pokračuje již jen otevřenou krajinou mezi loukami a poli. Nejbližší okolí a břehy potoka jsou hustě zarostlé. V Krchlebské Lhotě potok napájí malý místní rybník. Po dalším více než kilometru se vlévá při severním okraji Zbýšova do Klejnárky, pod hrází \"Pilského rybníka\", na jejím 33,4 říčním kilometru. Klejnárka je v okolí Zbýšova známá spíše jako \"Jánský potok\", nebo též \"Janský potok\".\n"}
{"id": "803465", "url": "https://cs.wikipedia.org/wiki?curid=803465", "title": "Bariéra vstupu na trh", "text": "Bariéra vstupu na trh\n\nBariéra vstupu na trh je soubor podmínek, které v tržním prostředí musí subjekt splnit, aby se mohl zařadit do konkurence mezi etablované hráče. Může zahrnovat:\n\n\nČást těchto výrobních faktorů lze buď vlastnit nebo si je pronajímat.\n\nBariéra vstupu na trh může být v některých případech absolutní (na trh nelze vstoupit) – například v ropném průmyslu v zemi, kde je legislativně dáno, že tuto činnost zajišťuje jedna společnost vlastněná státem. Ve svém důsledku stejný je případ, kdy charakter zamýšlené podnikatelské činnosti nebude lukrativní i při té nejoptimističtější předpovědi poptávky v dané zemi.\n\nOpačným extrémem, kdy bariéra pro vstup na trh se blíží nule, mohou být například osoby samostatně výdělečně činné nebo dokonce člověk bez jakékoli zákonem vyžadované kvalifikace na trhu, pro něž jsou typické drobné zakázky, realizované třeba \"smlouvou o dílo\" (např. copywriting).\n\nBariéra vstupu na trh je rozhodujícím faktorem určující strukturu trhu v daném odvětví – to, je-li příliš nízká nebo příliš vysoká, může způsobovat, že tržní prostředí bude přecházet mezi stavem dokonalé konkurence nebo monopolu/monopsonu.\n"}
{"id": "803470", "url": "https://cs.wikipedia.org/wiki?curid=803470", "title": "Tomáš Jirsák", "text": "Tomáš Jirsák\n\nTomáš Jirsák (* 29. června 1984, Vysoké Mýto) je český fotbalový záložník a bývalý mládežnický reprezentant, od ledna 2017 hráč klubu FC Hradec Králové. Mimo Česko působil na klubové úrovni v Polsku, Bulharsku a Kazachstánu.\n\nSvoji fotbalovou kariéru začal v Sokolu České Heřmanice. Přes mládežnické výběry mužstev SK Vysoké Mýto a FK Agria Choceň se následně dostal do týmu SK Hradec Králové, jehož je odchovancem.\n\nPřed jarní částí sezony 2002/03 se propracoval do prvního mužstva. Svůj debut v \"áčku\" si však odbyl v následující sezoně ve druhé nejvyšší soutěži. Celkem odehrál v dresu Hradce Králové 40 ligových střetnutí, ve kterých vsítil pět branek.\n\nV červenci 2005 zamířil do klubu FK Teplice. V jeho dresu poprvé okusil první ligu. Na severu Čech se mu herně dařilo a byl oporou. Během dvou let nastupil v lize k 52 utkáním a dal pět gólů.\n\nV létě 2007 přestoupil za cca 23 milionů Kč do polské Wisły Kraków, kde podepsal pětiletý kontrakt. V sezónách 2007/08, 2008/09 a 2010/11 vyhrál s Wislou polskou nejvyšší ligovou soutěž. Celkem v nejvyšší soutěži nastoupil k 109 zápasů, ve kterých se 6x střelecky prosadil. Dalších 20 střetnutí a dvě vstřelené branky přidal v evropských pohárech.\n\nPřed sezonou 2012/13 zamířil do Bulharska, kde se jeho novým zaměstnavatelem stal Botev Plovdiv. V ročníku 2013/14 se s Plovdivem probojoval do finále bulharského poháru, kde se střetl s týmem PFK Ludogorec Razgrad, kterému podlehl 0:1. S Botevem se představil ve  druhém předkole Evropské ligy UEFA 2014/15, kde mužstvo nepřešlo po prohrách 1:2 a 0:2 přes rakouský SKN St. Pölten. Za Botev Plovdiv odehrál během celého svého působení 85 ligových střetnutí, v nichž vsítil šest gólů.\n\nV létě 2015 směřovaly jeho další kroky do kazašského Irtyše Pavlodaru. V říjnu 2016 v Pavlodaru kvůli finančním problémům skončil a připravoval se s Hradcem Králové, který o jeho služby projevil zájem již před sezonou 2016/17. V dresu Irtyše dal v lize jednu branku ve 44 utkáních.\n\nV lednu 2017 se Jirsák po více než 12 letech vrátil do mužstva FC Hradec Králové.\n\nAktuální k 6. lednu 2016\n\nS českou reprezentací do 21 let se zúčastnil Mistrovství Evropy v roce 2007, kde ČR skončila po zápasech s Anglií (0:0), Srbskem (prohra 0:1) a Itálií (prohra 1:3) se ziskem 1 bodu na poslední čtvrté příčce základní skupiny B. Tomáš Jirsák nastoupil do všech 3 utkání.\n\nGóly Tomáše Jirsáka v české reprezentaci do 21 let\n"}
{"id": "803471", "url": "https://cs.wikipedia.org/wiki?curid=803471", "title": "Friedrich Egermann", "text": "Friedrich Egermann\n\nFriedrich (Bedřich) Egermann (5. března 1777 v Šluknově – 1. ledna 1864 v Novém Boru) byl sklářský odborník a zdatný obchodník v Novém Boru, vynálezce nových druhů skla exportovaného poté do mnoha zemí světa.\n\nBedřich Egermann se narodil v roce 1777 na šluknovském zámku jako syn vrchnostenského úředníka Friedricha Egermanna a Rosiny Kittelové. Od roku 1786 pobýval u svého strýce Ignáce Kittela, faráře v Polevsku. Učil se sklářskému řemeslu v Chřibské u svého strýce Adolfa Kittela, ale nedoučil. Vyučil se však malířem skla, malbu i rytectví skla ve své činnosti využil a zdokonalil. V Chřibské jej přijali do cechu sklářů, sklomalířů a pozlacovačů skla. Pak se vydal na tovaryšskou cestu do horního Saska. Zaučil se malířem porcelánu v porcelánkách v Geře a na hradě Albrechtsburg v Míšni, v proslulé míšeňské porcelánce. Dovednost malby na sklo či porcelán si následně zdokonalil dvouletým studiem kresby u patera Marcela Fromma v piaristické koleji v Novém Boru. Získané znalosti výroby barevných kompozic, doplněné studiem vzorů vídeňského mistra Antonína Kothgassera zúročil ve své dílně, kterou si postavil v Polevsku. Tam se roku 1806 oženil s Alžbětou Schürerovou, dcerou tamního skláře a podnikatele Benedikta Schürera.\n\nS tchánovými zkušenostmi a věnem své manželky Egermann pokračoval v úspěšném podnikání v Novém Boru (tehdy Haida), kde se roku 1820 usadil jako měšťan. Prosperitou podnikání brzy dílnu rozšířil na huť a pořídil si výstavný dům na náměstí, v němž se dnes nachází Sklářské muzeum. V něm vybudoval také rafinérii skla. Se sklem začal experimentovat již roku 1816, vyráběl barevné sklo rubínové, přetahované barevným emailem a probrušované, čiré sklo přetahované barevnými lazurami (zvl. žlutými a červenými), vynalezl sklo achátové, červené jaspisové i různobarevné mramorové, jež vzápětí zdokonalila sklárna v Harrachově a jihočeské sklárny Jiřího Buquoye v Nových Hradech. Egermannovo lithyalinové sklo, které vynalezl roku 1828, je opakní červené sklo na povrchu lazurované. Egermannova žlutá lazura se ve 30. letech uplatňovala i na skle malovaném transparentními listry. Červená lazura byla až do roku 1840 jeho výhradním patentem a později se rozšířila na Borsku i do dalších skláren v Čechách. Bedřich Egermann byl objevitelem měděné lazury, červené rubínové sklo i červenou lazurou přetahované a ryté sklo (Rotbeize) vyvážel Egermann pod svým jménem z Novoborska i do zahraničí. Jeho úspěšnou výrobu roku 1864 převzal Friedrichův syn Anton Ambrož. Stalo se synonymem pro \"české sklo\" v celém světě a jako oblbený artikl se vyrábí dosud. Nový typ některých výrobků byl univerzitou ve Vídni pojmenován lithyalinem.\nOd roku 1832 své sklo začal vyrábět průmyslově ve své rafinérii, kde zaměstnával 200 zaměstnanců.\n\nOd 40. let užíval titul privilegovaného císařského a královského výrobce s oprávněním prodávat sklo po celé monarchii. Do obchodní činnosti se zapojili také Friedrichovi bratři Johann Wenzel a Ignác. V roce 1833 získal stříbrnou medaili od \"Jednoty pro povzbuzení průmyslu v Čechách\". V roce 1848 pak obdržel medaili zlatou.\n\n"}
{"id": "803476", "url": "https://cs.wikipedia.org/wiki?curid=803476", "title": "David Kalousek", "text": "David Kalousek\n\nDavid Kalousek (* 13. května 1975, Hradec Králové) je český fotbalista, obránce.\n\nHrál za FC Hradec Králové, FK Pardubice, AFK Chrudim, FK Pěnčín-Turnov a v Polsku za Zaglebii Lubin a Arku Gdyně. V české lize nastoupil ve 111 utkáních a dal 3 góly. Levonohý obránce s dobrým a rychlým přechodem do útoku.\n\n"}
{"id": "803481", "url": "https://cs.wikipedia.org/wiki?curid=803481", "title": "Miroslav Janů", "text": "Miroslav Janů\n\nMiroslav Janů (8. listopadu 1959, Praha, Československo – 24. ledna 2013, Surabaja, Indonésie) byl český fotbalista, obránce/záložník a fotbalový trenér. Byl dvakrát ženatý, měl tři děti, zemřel na infarkt.\n\nZačínal na Střeleckém ostrově v Dynamu České Budějovice, hrál zde od žáčků po dorost, ligovou kariéru začal za Slávii Praha. Působil také v sousedním vršovickém klubu, v Bohemians Praha, kde v roce 1993 ukončil hráčskou kariéru. Mezitím si ale vyzkoušel i zahraniční angažmá, kam odešel společně s Jaroslavem Netoličkou a Miloslavem Denkem. Hrál po dvě sezóny v Malajsii za klub Sabah FA. Mezitím si na chviličku odskočil vypomoct na pár zápasů tehdejší třetiligové Viktorii Žižkov.\n\nV české a československé lize odehrál 240 utkání a dal 5 gólů. Byl členem olympijské reprezentace v kvalifikaci na OH 1988, na které se tým neprobojoval. V dresu olympijské reprezentace se objevil poprvé v Malajsii, turnaj Mardeka v Kuala Lumpur v roce 1987 vyhrál československý tým.\n\nJako trenér začal v Mostu v roce 2002. Poté si vyzkoušel trénovat v zahraničním klubu, jeho působištěm se stali indonéské týmy Persigo a PSM Makassar, se kterým získal dva tituly . V sezóně 2005-6 působil jako asistent Karla Jarolíma v Slavii Praha, který ho oslovil s nabídkou, v roli asistenta působil rok a půl, poté odjel trénovat do Indonésie klub Arema. Po dvou letech se do Slavie vrátil, pracoval na pozici trenéra B-týmu a byl veden jako trenér mládeže. V roce 2010 následoval další odjezd do Indonésie, kde opět vedl klub Arema. V době tragédie trénoval klub Persebaya 1927.\n\nPřestože v klubu PSM Makassar působil již téměř před deseti lety, i na úvodní straně tohoto klubu se po jeho smrti objevila vzpomínka s na Miroslava Janů. Vedle textu\n\n\"Manajemen, Pelatih, Pemain, dan Ofisial PSM Makassar mengucapkan turut berduka cita atas berpulangnya mantan Pelatih PSM, Miroslav Janů diusia ke-53.\"\n\"Semoga amal kebaikannya diterima disisi Tuhan YME.\"\n\nse objevilo jeho foto a hořící svíce. V textu se zhruba říká, že \"Vedení klubu, trenéři, hráči a činovníci se loučí s bývalým trenérem, který zemřel ve věku 53 let. Doufají v laskavost Hospodina.\"\n\n"}
{"id": "803482", "url": "https://cs.wikipedia.org/wiki?curid=803482", "title": "Berkovec", "text": "Berkovec\n\nPříjmení Berkovec nosí více různých osobností:\n\n\n"}
{"id": "803485", "url": "https://cs.wikipedia.org/wiki?curid=803485", "title": "Róbert Cicman", "text": "Róbert Cicman\n\nRóbert Cicman (* 3. září 1984 v Košicích) je slovenský fotbalový obránce, v současnosti hraje za klub FC Lokomotíva Košice.\n\nV letech 2011–2013 byl hráčem SK Slavia Praha. Jarní část sezóny 2012/13 strávil na hostování v FC Nitra. V červenci 2013 byl na testech v polském klubu Cracovia Kraków. Na podzim 2013 byl bez angažmá, v únoru 2014 podepsal smlouvu s polským klubem Sandecja Nowy Sącz. V Sandecji skončil na konci roku 2014 a poté přijal nabídku slovenského třetiligového klubu FK Haniska, s nímž v sezóně 2014/15 zažil postup do 2. ligy.\n\nV roce 2016 posílil druholigový slovenský klub FC Lokomotíva Košice.\n\n"}
{"id": "803489", "url": "https://cs.wikipedia.org/wiki?curid=803489", "title": "Jiří Müller (bezpartijní politik)", "text": "Jiří Müller (bezpartijní politik)\n\nJiří Müller (* 20. dubna 1954) byl český a československý politik a bezpartijní poslanec Sněmovny lidu Federálního shromáždění za normalizace.\n\nK roku 1986 se zmiňuje profesně jako samostatný referent. Ve volbách roku 1986 zasedl jako bezpartijní poslanec do Sněmovny lidu. (volební obvod č. 128 - Hlučín, Severomoravský kraj). Ve Federálním shromáždění setrval do konce funkčního období, tedy do svobodných voleb roku 1990. Netýkal se ho proces kooptací do Federálního shromáždění po sametové revoluci.\n\n"}
{"id": "803492", "url": "https://cs.wikipedia.org/wiki?curid=803492", "title": "Erich Cviertna", "text": "Erich Cviertna\n\nErich Cviertna (16. března 1951, Nový Jičín – 5. října 2013, Ostrava) byl český fotbalista a fotbalový trenér.\n\nHrál v nižších soutěžích za Aritmu Praha, Tatru Kopřivnice a TJ Nový Jičín.\n\nTrénoval mj. VP Frýdek-Místek, SK Sigma Olomouc, FC Vítkovice, FC Baník Ostrava, FC Hlučín a Fotbal Třinec.\n\n"}
{"id": "803493", "url": "https://cs.wikipedia.org/wiki?curid=803493", "title": "Robinson R44", "text": "Robinson R44\n\nRobinson R44 je čtyřmístný lehký vrtulník vyráběný od roku 1992 americkou společností Robinson Helicopter Company. Robinson R44 vychází konstrukčně z menšího dvoumístného modelu Robinson R22 a je vybaven hydraulickými systémy pro řízení letu. Prototyp poprvé vzlétl 31. března 1990. Model Robinson R44 získal certifikaci FAA v prosinci 1992 a první dodávky zákazníkům byly zahájeny v lednu 1993.\n\nRobinson R44 je jednomotorový lehký vrtulník s dvoulistým hlavním rotorem, dvoulistým tlačným vyrovnávacím rotorem a ližinovým podvozkem. Má uzavřenou kabinu se dvěma řadami sedadel. Směr otáčení rotoru je stejně jako u R22, ze kterého tento stroj konstrukčně vychází, levotočivý.\n\nRobinson R44 byl vyvíjen v 80. letech Frankem Robinsonem a týmem jeho spolupracovníků. Prototyp vzlétl poprvé 31. března 1990 a certifikace FAA byla verzi R44 Astro udělena v prosinci 1992. První dodávky zákazníkům byly zahájeny v lednu 1993. V lednu 2000 představila společnost Robinson Helicopter Company inovovanou verzi Raven s hydraulickými systémy pro řízení letu a nastavitelnými pedály. V červenci 2002 byla představena modernější verze Raven II se silnějším vstřikováním paliva motoru a se širšími listy rotoru. Verze Raven II disponovala vyšší maximální vzletovou hmotností a vyšším výkonem.\n\nPrvní ženou, která obletěla svět vrtulníkem, byla Jennifer Murray. V roce 1997 urazila se strojem Robinson R44 vzdálenost 36 000 km za 97 dnů. Chilský prezident Sebastián Piñera vlastní jeden stroj R44 a několikrát absolvoval veřejné lety. Belgický korunní princ Philippe vlastní stroj R44 s unikátní imatrikulační značkou \"OO-PFB\", kde zkratka PFB znamená „Prins Filip België.“ Britský zpěvák Jay Kay vlastní stroj R44 s imatrikulací \"G-JKAY\", který také pilotuje ve svém songu White Knuckle Ride.\n\nNeoficiální amatérská databáze eviduje celkem 89 smrtelných případů nehod vrtulníků R44 a celkem 296 nehod, na nichž mají podíl stroje R44.\n\nVrtulníky Robinson jsou vyšetřovány novozélandskými úřady pro příliš mnoho smrtelných nehod, které nebyly nikdy došetřeny. Informace se objevila krátce po nehodě vrtulníku OK-GES u Plzně (16. srpna 2016), kde zemřel zkušený pilot letecké záchranné služby a examinátor Českého leteckého úřadu. Tato nehoda vykazuje stejné znaky.\n\nVrtulníky R44 jsou užívány mnoha civilními leteckými společnostmi, leteckými kluby a pro jiné soukromé účely.\n\n Filipíny\n Jihoafrická republika\n\n Bolívie\n Dominikánská republika\n Estonsko\n Jordánsko\n Libanon\n Maďarsko\n\n\n\n\n\n"}
{"id": "803495", "url": "https://cs.wikipedia.org/wiki?curid=803495", "title": "Matúš Čonka", "text": "Matúš Čonka\n\nMatúš Čonka (* 15. října 1990, Košice) je slovenský fotbalový obránce, od roku 2014 hráč FC Spartak Trnava.\n\nSvoji fotbalovou kariéru začal v Lokomotívě Košice, odkud v roce 2006 zamířil ještě jako dorostenec do MFK Košic, kde se postupně propracoval přes mládežnické kategorie do prvního mužstva.\n\nV zimním přestupovém období sezony 2011–12 do Slavie Praha, kde podepsal tříletý kontrakt. 26. května 2013 v předposledním ligovém kole přispěl gólem k výhře Slavie 3:0 nad Hradcem Králové, jenž se tak stal jistým sestupujícím. V prosinci 2013 Slavia Čonkovi oznámila, že si může hledat nové angažmá, nakonec v klubu pokračoval do konce sezony 2013/14.\n\nV červnu 2014 podepsal dvouletý kontrakt se slovenským klubem FC Spartak Trnava. S Trnavou se představil v Evropské lize UEFA 2014/15.\n\nČonka působil v mládežnických reprezentacích Slovenska včetně týmu do 21 let. Zúčastnil se kvalifikace na Mistrovství Evropy hráčů do 21 let 2013 konaného v Izraeli, kde Slovensko obsadilo s 15 body druhé místo v konečné tabulce skupiny 9 za první Francií (21 bodů). Skóroval 11. října 2011 proti domácímu Lotyšsku (výhra Slovenska 6:0). Slovensko se na závěrečný šampionát neprobojovalo přes baráž, v níž vypadlo po prohrách 0:2 doma i venku s Nizozemskem.\n\nV lednu 2017 jej trenér Ján Kozák nominoval do slovenské reprezentace složené převážně z ligového výběru pro soustředění ve Spojených arabských emirátech, kde mužstvo Slovenska čekaly přípravné zápasy s Ugandou a Švédskem. Debutoval 12. ledna proti Švédsku (porážka 0:6).\n\n"}
{"id": "803501", "url": "https://cs.wikipedia.org/wiki?curid=803501", "title": "Jiří Musílek", "text": "Jiří Musílek\n\nJiří Musílek (18. května 1942 Česká Třebová – 19. září 2014 Ústí nad Orlicí) byl český pedagog, ochotnický herec, publicista a bývalý československý politik, po sametové revoluci poslanec Sněmovny lidu Federálního shromáždění za Občanské fórum, později za Občanské hnutí. Od 90. let komunální politik v České Třebové.\n\nAbsolvoval Pedagogický institut Pardubice a po 37 let pak učil na Základní škole Habrmanova v České Třebové. Po vojně se rovněž zapojil do činnosti ochotnického Divadelního souboru Hýbl, kde odehrál desítky rolí, zejména komediálního charakteru. Kromě toho vystupoval i jako konferenciér. Od roku 1994 spolupracoval i s lokální televizní stanicí OIKTV, kde uváděl publicistický pořad Třebovské minuty. V 90. letech 20. století také psal fejetony pro Českotřebovské noviny (později vydané souborně pod názvem \"Post scriptum\"). Podílel se rovněž na organizování Jabkancových poutí v Č. Třebové.\nProfesně je k roku 1990 uváděn jako učitel na základní škole, bytem Česká Třebová.\n\nV lednu 1990 zasedl v rámci procesu kooptací do Federálního shromáždění po sametové revoluci do Sněmovny lidu (volební obvod č. 82 – Česká Třebová, Východočeský kraj) jako bezpartijní poslanec, respektive poslanec za Občanské fórum. Mandát za OF obhájil ve volbách roku 1990. Po rozpadu Občanského fóra přešel do parlamentního klubu Občanského hnutí. Ve Federálním shromáždění setrval do konce funkčního období, tedy do voleb roku 1992. Po letech vzpomínal na svou parlamentní funkci následovně: „\"Můj nástup do poslanecké lavice vznikl po sametové revoluci jako rána z nebe díky mé spolupráci s místním a okresním Občanským fórem. Myslím, že to byla významná epizoda mého života, která trvala dva a půl roku. Svou práci jsem považoval za službu lidu. Tehdy nebylo ve Federálním shromáždění žádné velké politikaření, bylo více práce a také více skromnosti. Nebyly takové prebendy jako dnes, denně jsme jezdili metrem z ubytovny na Opatově, dnes je to úplně jinak\".“\n\nAngažoval se i v místní politice. V komunálních volbách roku 1994 byl zvolen členem zastupitelstva v České Třebové. Mandát obhájil v komunálních volbách roku 1998, komunálních volbách roku 2002, komunálních volbách roku 2006 a komunálních volbách roku 2010 a po několik volebních období byl i členem městské rady. Trvale byl do místní samosprávy volen jako nezávislý. V letech 2009 – 2014 působil také jako městský kronikář.\n\nZemřel v září 2014.\n\n"}
{"id": "803502", "url": "https://cs.wikipedia.org/wiki?curid=803502", "title": "Jiří Neubert", "text": "Jiří Neubert\n\nJiří Neubert (* 11. ledna 1933) byl český a československý odborář, politik Komunistické strany Československa a poslanec Sněmovny lidu Federálního shromáždění za normalizace.\n\nK roku 1986 se zmiňuje profesně jako tajemník Ústřední rady odborů.\nVe volbách roku 1986 zasedl za KSČ do Sněmovny lidu. Ač české národnosti, byl zvolen za slovenský obvod (volební obvod č. 184 - Košice IV, Východoslovenský kraj). Ve Federálním shromáždění setrval do ledna 1990, kdy rezignoval v rámci procesu kooptací do Federálního shromáždění po sametové revoluci.\n\n"}
{"id": "803503", "url": "https://cs.wikipedia.org/wiki?curid=803503", "title": "Deoxynivalenol", "text": "Deoxynivalenol\n\nDeoxynivalenol, DON, též vomitoxin, je jedovatá látka vytvářená plísněmi, které napadají zrno pšenice, ječmene, ovsa, žita, kukuřice i dalších obilnin. Při zpracování zaplísněných zrn deoxynivalenol kontaminuje potraviny a krmiva. U lidí se akutní otrava projevuje nevolností, zvracením, průjmem, bolestí břicha a hlavy, závratěmi a horečkou. Ze zvířat je k účinkům vomitoxinu zvláště citlivé prase, u kterého kromě zvracení a průjmu může způsobit i krváceniny na sliznicích nebo náhlý úhyn. I při nízkých dávkách však látka způsobuje snížení příjmu krmiva. U krav způsobuje snížení dojivosti, u drůbeže snižuje hmotnost vajec. Protože plísně netvoří jen jediný typ mykotoxinů, může přítomnost deoxynivalenolu posloužit i jako ukazatel přítomnosti dalších druhů.\n\nMaximální přípustné množství deoxynivalenolu v potravinách je stanoveno v Nařízení Komise (ES) č. 1881/2006, limity pro krmiva pak v Doporučení Komise ze dne 17. srpna 2006.\n\nDeoxynivalenol patří mezi trichotheceny, což jsou tetracklické seskviterpeny s 12,13 epoxy- skupinou. Funkční skupinou deoxynivalenolu je karbonylová skupina na C-8. Sloučenina je velmi stabilní, zůstává beze změny během skladování obilnin, mletí zrna i během tepelné přípravy potravin.\n"}
{"id": "803511", "url": "https://cs.wikipedia.org/wiki?curid=803511", "title": "České státní právo", "text": "České státní právo\n\nČeské státní právo byl český politický program v Habsburské monarchii, Rakouském císařství a Rakousko-Uhersku od konce 18. století. Vycházel z koncepce nepřerušené právní existence českého státu v rámci Habsburské monarchie (do roku 1804), Rakouského císařství (do roku 1867) a Rakousko-Uherska. Usiloval o obnovení spojení zemí Koruny české do samosprávného celku a požadoval rovnost češtiny s němčinou na celém území českých zemí.\n\nVznikl v opozici k tereziánským a josefinským reformám, v jejichž důsledku se Habsburská monarchie stala územím s jednotnou správou a tři české země (Čechy, Morava a zbytek Slezska, neodstoupený po prohraných válkách Prusku) ztratily politickou souvislost a byly spravovány zcela odděleně, jako od sebe navzájem odlišné korunní země, z Vídně.\n\nProgram českého státního práva byl zastáván českou šlechtou v opozici proti absolutistickému centralismu a stal se důležitým tématem českého národního obrození.\nV opozici proti programu českého státního práva stáli čeští Němci, kteří se nechtěli stát národnostní menšinou v českém státě a kteří proti programu českého státního práva stavěli požadavek na etnické rozdělení českých zemí na německou a českou část. Na zemské úrovni se tento odpor projevoval zejména ve Slezsku (s německou většinou obyvatelstva), ale i na Moravě (s českou většinou obyvatelstva, ale národnostně neuvědomělou, a s německou většinou na zemském sněmu).\n\nPo skončení první světové války předlitavští Němci vyhlásili republiku Německé Rakousko, Sudetští Němci vyhlásili připojení k tomuto státu a odmítli být součástí Československa. Československo Sudety obsadilo a na pařížské mírové konferenci české historické hranice vůči Německému Rakousku obhájilo. Naopak se Československu podařilo ještě získat malou část Pruského Slezska (Hlučínsko) a Dolních Rakous (západní Vitorazsko, Valticko a Dyjský trojúhelník, tzv. České Rakousy).\nHistorické hranice se nepodařilo obhájit ve vztahu k Polsku, které si činilo nárok na větší část Těšínska. Po krátkém vojenském střetnutí a Polskem odmítnutém plebiscitu došlo k rozdělení Těšínska mezinárodní arbitráží a menší část připadla Polsku.\n\n\n"}
{"id": "803513", "url": "https://cs.wikipedia.org/wiki?curid=803513", "title": "Duduk", "text": "Duduk\n\nDuduk (: դուդուկ), tradičně nazýván od starověku Ծիրանափող (Ciranapogh), je arménský tradičný hudební nástroj, který má historii více než 3000 let.\n\nV roce 2005 prohlásila světová organizace UNESCO arménský duduk za 'Mistrovské dílo nehmotného dědictví lidstva'.\n\n"}
{"id": "803514", "url": "https://cs.wikipedia.org/wiki?curid=803514", "title": "Muhu", "text": "Muhu\n\nMuhu může být:\n\n"}
{"id": "803519", "url": "https://cs.wikipedia.org/wiki?curid=803519", "title": "Antonín Dušek", "text": "Antonín Dušek\n\nJméno a příjmení Antonín Dušek se může vztahovat k následujícím osobnostem:\n\n"}
{"id": "803522", "url": "https://cs.wikipedia.org/wiki?curid=803522", "title": "Leisha Hailey", "text": "Leisha Hailey\n\nLeisha Hailey (* 11. července 1971, Okinawa, Japonsko) je americká herečka a hudebnice. Známá především díky roli Alice Pieszecki ze seriálu televizní stanice Showtime Láska je Láska. Působila v popovém duu The Murmurs. V současnosti je spoluhráčkou Camily Grey v hudební skupině Uh Huh Her. \n\nNarodila se v Japonsku, ale vyrostla v Bellevue, předměstí Omahy v Nebrasce. Ve svých 17 letech se přiznala ke své homosexuální orientaci a následně se přestěhovala do New Yorku, kde nastoupila na Americkou akademii dramatických umění.\n\nSe svou spolužačkou z Americké akademie dramatických umění Heather Grody založila v roce 1991 hudební skupinu The Murmurs. Po vydání několika alb se vydaly na putovní festival Lilith Fair. V roce 2001 se přejmenovaly na Gush. Kapela se rozpadla poté, co Leisha přijala roli v televizním seriálu Láska je Láska.\n\nV červenci roku 2007 Leisha Hailey a Camila Grey založily elektropopové duo Uh Huh Her a vydaly první EP s názvem \"I See Red\". O rok později vyšlo jejich plnohodnotné album \"Common Reaction\".\n\nLeisha Hailey spolupracovala na písni kolumbijské zpěvačky Shakiry \"Don't Bother\", která vyšla v roce 2007 jako součást alba \"Oral Fixation Vol. 2\".\n\nJejí nejznámější filmová role je Lucy z filmu \"All Over Me\", ve kterém hrála lesbickou rokerku. V roce 2003 se proslavila rolí Alice Pieszecki, bisexuálně zaměřenou postavou ze seriálu Láska je Láska (\"The L Word\"). V roce 2009 ztvárnila těhotnou novomanželku v cenami ověnčeném nezávislém filmu \"La Cucina\". \nNatočila několik reklam na jogurty značky Yoplait a také pro společnost BMW .\n\ns Uh Huh Her:\n\ns Gush:\n\ns The Murmurs:\n\n\n"}
{"id": "803527", "url": "https://cs.wikipedia.org/wiki?curid=803527", "title": "Platykodon velkokvětý", "text": "Platykodon velkokvětý\n\nPlatykodon velkokvětý (\"Platycodon grandiflorus\"), též zvonkovec, boubelík velkokvětý nebo boubelka velkokvětá, je trvalka s velkými, výraznými květy. Rostlina pochází z východní Asie. Je to jediný druh rodu platykodon.\n\nPlatykodon je bylina s lodyhou nesoucí přisedlé, střídavé listy. Každá lodyha nese jeden nebo několik květů, které jsou u divoce rostoucích rostlin modré. Existuje ovšem celá řada zahradních kultivarů s odlišnou barvou květů. Květy jsou pěticípé a až 8 cm velké. Kvete v červenci až srpnu. Plodem je hranatá tobolka. Celá rostlina je 30–40 cm vysoká, může ale dosáhnout výšky až 60 cm. Rostliny vyrůstá z členitého, bílého, řepovitého kořene, který slouží jako zásobní orgán, a při poranění z ní vytéká mléčná šťáva. Obsahuje inulin.\n\nV přírodě roste v mírném pásu v Číně a v Japonsku. V Česku je mrazuvzdorná. Vyžaduje propustnou a výživnou půdu a slunné stanoviště.\n\n"}
{"id": "803534", "url": "https://cs.wikipedia.org/wiki?curid=803534", "title": "Pilské údolí", "text": "Pilské údolí\n\nPilské údolí se nachází jižně od Boskovic a je dlouhé přibližně 3 kilometry. Údolím protéká říčka Bělá a ve střední části údolí se nachází rybník sloužící k rekreaci. Na sever od údolí se tyčí kopec, na kterém se nachází zřícenina hradu Boskovice.\n\nSkrze údolí vede modrá turistická trasa. Nabízí klidné posezení a atrakce umístěné na říčce Bělé protékající údolím.\n\nDříve se v údolí nacházely rybníky tři u kterých stál mlýn a několik dalších stavení (pila a sklárna). U křižovatky silnice Skalice nad Svitavou-Boskovice-Újezd u Boskovic stále stojí Pilský dvůr. Tzv. Pirochtův mlýn se dochoval do dnešní doby, ten se nachází na samém východním konci údolí, kde se nacházel i rybník, který však zanikl (tento rybník však ještě nespadá do Pilského údolí). V současné době se na jeho místě nachází fotbalové hřiště.\n\nPrvním rybníkem v údolí byl tzv. Puklův rybník u stejnojmenného mlýna. Z tohoto stavení zbylo jen torzo. Další dva rybníky poháněly pilu a a sklárnu. \n\nPři projektování tratě Skalice nad Svitavou - Velké Opatovice se uvažovalo o zřízení zastávky u Pilského dvora \"Pilský dvůr\" nakonec se však tato zastávka nezrealizovala.\n\n"}
{"id": "803535", "url": "https://cs.wikipedia.org/wiki?curid=803535", "title": "Súdán (rozcestník)", "text": "Súdán (rozcestník)\n\nSúdán je dnes již zastaralý název pro subsaharskou Afriku, tedy území Afriky bez severní Afriky. Slovo pochází z arabského \"bilád as-súdán\", země černých lidí. Po Berlínské konferenci se západní část Súdánu začala nazývat Francouzský Súdán a východní část Anglo-egyptský Súdán.\n\n\n\n"}
{"id": "803548", "url": "https://cs.wikipedia.org/wiki?curid=803548", "title": "Halogy", "text": "Halogy\n\nHalogy je obec v Maďarsku v župě Vas.\n\nRozkládá se na ploše 7,05 km² a v roce 2011 zde žilo 241 obyvatel.\n"}
{"id": "803552", "url": "https://cs.wikipedia.org/wiki?curid=803552", "title": "Muži v černém 3", "text": "Muži v černém 3\n\nMuži v černém 3 (stylizováno jako MIB³) je americká akční komedie založená na stejnojmenném komiksu vydaném u nakladatelstvích Malibu / Marvel. Film natočil režisér Barry Sonnenfeld v roce 2012. Jde o sequel k filmům \"Muži v černém\" z roku 1997 a \"Muži v černém 2\" z roku 2002. V hlavních rolích Tommy Lee Jones, Will Smith a Josh Brolin. Film byl vydán i ve 3D.\n\nÚvodní píseň k filmu \"Back in time\" nazpíval Pitbull.\n\nIntergalaktický zločinec Boris Bestie utekl z vězení na Měsíci (LunarMax), s plánem vrátit se v čase a zabít Agenta K, který mu v roce 1969 ustřelil ruku a zatkl ho. To se mu podaří. Agent J v současnosti zjišťuje, že všechny stopy po minulosti jeho parťáka mizí a agent J je jediný člen MIB, který si na něj vzpomíná.\n\nNový velitel agentury MIB, agentka O, která nahradila agenta Zed, uvěří tvrzení agenta J, že agent K nezemřel, a upozorní ho na možnou časovou anomálii. Agent J si sežene stejný přístroj k cestování v čase jako Boris a vrátí se do roku 1969 den předtím, než Boris agenta K zabije.\n\nAgent J má jasnou misi, zachránit agenta K a porazit Borise. Avšak dvacetidevítiletý agent K je stejně nedůvěřivý jako jeho starší já, čím se případ značně komplikuje!\n\nNakonec se podaří nejen záchrana K, ale i Země. Navíc se agent J dozví něco o svém otci.\n\nFilm byl nasazen v USA ve 4 248 kinech. Za první víkend vydělal 54,5 milionů amerických dolarů. K 13. červnu 2012 v USA vydělal $175 476 727, v ostatních zemích poté $443 440 123. Celkem tedy $618 916 850.\n\nV České republice byl film uveden do kin skrze distribuční společnost Falcon. Za první promítací víkend zhlédlo film 57 939 diváků a v kinech tak nechali kolem 9 milionů korun (445 000 $). K 22. červenci 2012 v českých kinech film vydělal 1 375 918 $, tedy přes 28 milionů korun.\n\n\n"}
{"id": "803555", "url": "https://cs.wikipedia.org/wiki?curid=803555", "title": "Bohumír Podlezl", "text": "Bohumír Podlezl\n\nBohumír Podlezl (8. listopadu 1897, Jaroměřice, Rakousko-Uhersko – 15. prosince 1975, Washington, USA) byl legionář, důstojník československé armády a člen Obrany národa. V roce 1946 byl povýšen na brigádního generála. Od roku 1949 žil v emigraci.\n\nNarodil se 8. listopadu 1897 v Jaroměřicích do rodiny místního rolníka Františka Podlezla a jeho ženy Kateřiny, rozené Dosedlové. Základní vzdělání získal na škole v Jaroměřicích a poté studoval v letech 1908–1915 na gymnáziu v Jevíčku.\n\nV září 1915 narukoval v Šumperku do Rakousko-Uherské armády k pěšímu pluku č. 93, který byl následně odvelen do města Radoma v Polsku. Jako jednoroční dobrovolník poté studoval v Opavě důstojnickou školu a v hodnosti četaře odešel na ruskou frontu. V roce 1916 byl zajat a skončil v zajateckém táboře v Darnici u Kyjeva. V lednu 1917 vstoupil v Rusku do Československých legií. V roce 1918 odjel v druhém a zároveň posledním transportu z Ruska do Francie, kde byl v hodnosti podporučíka přidělen k 22. československému střeleckému pluku. Ve Francii absolvoval v roce 1918 důstojnický kurz v Saint – Maixent.\n\nPo návratu do nově vzniklého Československa se stal důstojníkem z povolání s hodností nadporučíka. Zúčastnil se obsazení Těšínska, v letech 1922–1924 absolvoval ve Francii školu dělostřelectva ve Fontainebleau a zároveň učil na vojenské akademii v Hranicích na Moravě. Rok po sňatku s Pavlou Pragerovou, roku 1923, se trvale usadil v Praze, kde sloužil u 1. dělostřeleckého pluku v Praze – Ruzyni. V roce 1929 povýšen na majora.\n\n24. května 1934 byla z Československa vyslána vojenská mise do Bolívie. Úkolem mise bylo pomoci Bolívii ve válce o Gran Chaco, vojenském konfliktu s Paraguayí, který vznikl po sporech o území, údajně bohatého na ložiska ropy. Členem vojenské mise v Bolívii se stal i on sám. Jeho úkolem zde se stal výcvik místního dělostřelectva. Všichni českoslovenští důstojníci však v Bolívii oficiálně vystupovali jako soukromé osoby (v roce 1934 byli přeloženi do výslužby). Po katastrofální porážce bolivijských vojsk koncem roku 1934 došlo k uzavření příměří a v roce 1935 českoslovenští důstojníci postupně Bolívii opustili a opět byli přijati do Československé armády.\n\nOd roku 1936 působil u dělostřeleckého pluku v Jincích, v roce 1937 získal post velitele V. oddílu dělostřeleckého pluku 331 v Příbrami, 1938 povýšen na podplukovníka. Po zabrání Sudet (1938), dostal Bohumír Podlezl za úkol zajistit ukrytí speciálních vojenských přístrojů a dělostřelecké techniky před německou armádou. Po poradě s pplk. Josefem Mašínem měla být tato technika tajně ukryta ve stříbrných dolech v Březových Horách, ale tento plán byl nakonec změněn a technika byla ukryta v lesích. Po německé okupaci v roce 1939 byl Bohumír Podlezl přeřazen do civilní služby a přidělen na katastrální úřad do Kolína. Zároveň patřil k zakládajícím členům ilegální vojenské organizace Obrana národa na Příbramsku, kde měla místní pobočka krycí název \"Oliver\" a její ústředí se nacházelo v Berouně. V roce 1940 je zatčen gestapem přímo v kanceláři katastrálního úřadu a umístěn ve věznici v Kladně, poté na Pankráci. Před soud nakonec předstoupil v Drážďanech. Po odsouzení je umístěn v pracovním táboře v Bayreuthu v Bavorsku, kde se dočká roku 1945 osvobození americkou armádou. Během Pražského povstání, 5. května 1945, padl v bojích v pražských ulicích jeho dvacetiletý syn Vladimír Podlezl.\n\nPo válce se vrátil do činné služby jako plukovník dělostřelectva a velitel dělostřelectva I. divize I. sboru. 25. 10. 1946 povýšen na brigádního generála. Stal se velitelem dělostřelectva I. sboru, ale po komunistickém puči v únoru 1948 je jako odpůrce komunismu propuštěn z armády a poslán do výslužby. V roce 1948 byl pro svou protikomunistickou činnost zatčen a uvězněn ve věznici v Litoměřicích, odkud se mu podařilo uprchnout.\n\nPo útěku z vězení byl v říjnu 1949 ilegálně převeden přes střeženou státní hranici do SRN. Hranici přechází nedaleko Liščí za pomoci převaděčské skupiny, jejímž členem byl František Wiendl (ten byl za svou protikomunistickou odbojovou činnost oceněn v roce 2009 prezidentem republiky Řádem T. G. Masaryka). Po útěku z Československa žil nějaký čas v SRN, poté v Kanadě a nakonec v USA, kde získal v roce 1958 občanství. Celých 16 let pracoval jako hlavní urbanista a plánovač města Rochester ve státě New York. Od roku 1970 žil ve Washingtonu, kde 15. prosince 1975 zemřel. Místem jeho posledního odpočinku se nakonec stal hřbitov v jeho rodných Jaroměřicích. Jeho syn Voloďa Podlezl, který padl během Pražského povstání, je pochován na Olšanských hřbitovech v Praze.\n\n"}
{"id": "803556", "url": "https://cs.wikipedia.org/wiki?curid=803556", "title": "Rudolf Burkhardt", "text": "Rudolf Burkhardt\n\nRudolf Burkhardt (21. března 1925, Brno – 17. května 1975) byl český speleolog, geolog, petrograf, hydrogeolog, metodik a v letech 1968-1975 přednosta oddělení pro výzkum krasu Moravského muzea v Brně.\n\nRudolf se narodil do rodiny dělníků, v době první republiky byl jeho otec několik let bez zaměstnání. Rodina byla nucena žít v brněnské kolonii Písečník. Ve školních letech navštěvoval reálné gymnázium, které však nedokončil. V roce 1940 musel v kvartě studia zanechat, poté byl nucen přejít na dvouletou obchodní školu. Od prosince 1942 nastoupil jako úředník ve firmě Foit a Paiker v Brně.\n\nU této firmy zůstal do roku 1948. Poté nastoupil v Čs. stavebních závodech jako referent. Roku 1952 absolvoval kurz naftové geologie, díky čemuž mohl nastoupit do nového zaměstnání v Ústavu pro naftový výzkum. V roce 1960 dálkově odmaturoval na střední škole, o šest let později také dálkově ukončil promocí studium na Univerzitě J. E. Purkyně v oboru geologie. Roku 1969 mu byl udělen doktorát přírodních věd.\n\n1. srpna 1968 nastoupil jako přednosta oddělení pro výzkum krasu Moravského muzea.\n\nRudolf Burkhardt má na svém kontě přes 220 publikovaných prací a článků, a několik rozpracovaných děl. Výzkumné práce započal již ve svých 16 letech jako amatér. Velkou pozornost věnoval především střední části Moravského krasu, ve kterých společně s kolegy nalezli mnoho nových jeskynních prostorů. V roce 1945 stál při založení Českého speleologického klubu pro zemi Moravskoslezskou v Brně, také byl členem Speleologického klubu pro znovuzpřístupnění jeskyně Nová Býčí skála.\n\nTaké byl nápomocný při zakládání speleologických kroužků v Adamově při Adamovských strojírnách a Blansku při ČKD Blansko.\n"}
{"id": "803558", "url": "https://cs.wikipedia.org/wiki?curid=803558", "title": "Ruský chanát", "text": "Ruský chanát\n\nRuský chanát (rusky Русский каганат) nebo také Ruský kaganát (tj. od turkického titulu \"kagan\") je moderní pojem pro hypotetický raně středověký státní útvar v 9. století předcházející Kyjevské Rusi. Rozkládal se v severozápadních částech dnešního Ruska (vyloučeny nejsou ani jiné oblasti viz níže) a pro nedostatek pramenů zůstává zahalen tajemstvím. O jeho vznik se měli zasloužit skandinávští vikingové (nazývaní varjagové), kupci a osadníci původem ze Švédska, byli slovanským obyvatelstvem také přezdíváni jako Rusové, a to dle jejich plavé barvy vlasů. Sami Slované toto označení přijali postupně za své. Tito Skandinávci měli na slovanském území vytvořit elitní družiny a vládnout Slovanům jako šlechta. Dle některých západních a arabských historických zdrojů stál v čele tohoto státního útvaru panovník s titulem chán, resp. kagan (rusky \"каган\",\" хакан\"), odtud název „Ruský chanát“.\n\nTitul \"chán\" je turkického původu a vztahoval se tradičně k vůdcům turkických kočovných kmenů. Obdobný titul \"kagan\" (tj. „Velký chán“) je turkické označení pro významnějšího panovníka, který na rozdíl od chána vládne většímu státnímu útvaru nazývaného kaganát. Rusové mohli titul kagana převzít od sousedního turkického národa Chazarů. Pro Rusy mohl představovat snahu o vytvoření vlastního státu, čímž by se vyrovnali sousední konkurenční říši Chazarů a tak s Chazary lépe soupeřit o kontrolu nad slovanskými kmeny v oblasti. Podle méně známých zdrojů (Peter Golden, Omeľjan Josifovič Pricak) naopak titul symbolizoval vazalskou závislost Rusů na Chazarské říši. V historických pramenech z 10. století se titul ve vztahu k vládci Rusů nepoužíval. Předpokládá se, že v té době nebylo zvykem ho užívat nebo se ho užívalo neoficiálně, a to z důvodu jeho neevropského či nekřesťanského původu. Nicméně titul „chán“ se objevuje v řadě staroruských textů z 11. a 13. století. Titul byl totiž přiznán kyjevským knížatům.\n\nExistuje několik variant, kde se nacházelo území Ruského kaganátu:\n\nRuský kaganát vznikl pravděpodobně v 9. století a byl přímým předchůdcem staroruského státu. Název \"Ruský chanát\" se od tohoto období stal základním historickým termínem, který vznikl v dějinách Ruska v druhé polovině 9. století.\n\nUcelený pohled na dějiny Ruského kaganátu však neexistuje, a to ze dvou důvodů:\n\nNejstarší písemná zmínka o tomto \"chanátu\" pochází z roku 839, kdy podle staroruských letopisů ještě neexistovala Kyjevská Rus.\n\nV oficiální franské kronice je záznam textu s názvem Povídání o byzantském poslu. Text hovoří o tom, jak 18. května 839 přišel na dvůr posel Ludvíka I. Pobožného s požadavkem, aby uznal existenci \"Ruského chanátu\": \" ... že oni, t.j. národ, se nazývají Rusové (Rhos) a král (rex), který měl titul chán (chacanus) je poslal spolu s Teofilem za ním. On (Theofil) prosil ..., aby z milosti císaře a s jeho pomocí se přes jeho zemi bezpečně dostali do své vlasti, protože cesta, kterou do Konstantinopole přijeli ležela na území Barbarů. Sám Theofil si nepřál, aby se vrátili stejnou cestou, aby se jim něco špatného nestalo. Císař si důkladně prostudoval proč k němu Theofil s posly přišel a zjistil, že tito lidé jsou z národa Švédů (Sueones), proto je pokládal spíše za sabotéry (i v jejich, i ve své zemi), než za přátelský národ. Rozhodl se je tedy dlouho zadržet, dokud se nevyjasní jak to vlastně s nimi je - zda k němu přišli s čistými úmysly nebo ne\".\n\n\nV odpovědi na poselství byzantského císaře Basileia I. Ludvík II. vede spor o titulech zahraničních vládců a tvrdí, že Frankové - na rozdíl od Byzantinců - nazývali chanátem pouze stát Avarů, a ne Chazarů nebo Normanů: \"My nazýváme chanátu stát Avarů, a ne Chazarů ani Normanů a vládce Bulharů se nenazývá státníkem, ale králem nebo panovníkem\".\n\nO čem projednával v ztraceném listu Basileios I. není známo. Normani (doslovný překlad tzv. \"Severní lidé\") se v tomto případě ztotožnili s Rusy na základě antologických a latinských pramenů z toho období.\n\nV souhrnném díle Anonymní zeměpisné zápisky z 9. století se nachází nejstarší možná zmínka o východní Evropě z arabského světa. Na jeho stránkách se Ibn Ruste a Hubl Al-Alam shodují v názoru, že Rusové se od Slovanů liší tím, že žijí na ostrovech a jejich panovník má titul chán .\n\nMetropolita Kyjevské Rusi patriarcha Ilarion ve svých traktátech (Slovo o zákonu a milosti a Vyznání víry) nazývá chánem Vladimíra I. jako \"„Velkého chána naší země“\" a jeho syna Jaroslava I. Moudrého zase \"„Blahověrným chánem Jaroslavem“\".\n"}
{"id": "803560", "url": "https://cs.wikipedia.org/wiki?curid=803560", "title": "Peter Michalec", "text": "Peter Michalec\n\nPeter Michalec (*27. října 1956 Bratislava) je bývalý slovenský fotbalista, záložník.\n\nHrál za Inter Bratislava a DAC Dunajská Streda. V Poháru vítězů pohárů nastoupil ve 3 utkáních. V roce 1987 vyhrál s Dunajskou Stredou Československý pohár.\n\n"}
{"id": "803566", "url": "https://cs.wikipedia.org/wiki?curid=803566", "title": "Tibor Szaban", "text": "Tibor Szaban\n\nTibor Szaban [tybor saban] (* 21. července 1963 Rožňava) je bývalý slovenský fotbalista, obránce.\n\nHrál za Lokomotívu Košice, DAC Dunajská Streda a v Malajsii za Kedah FA. V Poháru vítězů pohárů nastoupil ve 4 utkáních a v Poháru UEFA ve 2 utkáních a dal 1 gól.\n\n"}
{"id": "803569", "url": "https://cs.wikipedia.org/wiki?curid=803569", "title": "Porta (rozcestník)", "text": "Porta (rozcestník)\n\nPorta (v latině brána) může také znamenat:\n\n\n\n\n\n"}
{"id": "803572", "url": "https://cs.wikipedia.org/wiki?curid=803572", "title": "Ivan Schulcz", "text": "Ivan Schulcz\n\nIvan Schulcz (* 14. června 1966) je bývalý slovenský fotbalista, obránce.\n\nHrál za Slovan Bratislava, na vojně za Duklu Praha, ZŤS Košice, Inter Bratislava, MFK Prievidza a DAC Dunajská Streda. V Poháru UEFA nastoupil v roce 1988 ve 2 utkáních.\n\n"}
{"id": "803574", "url": "https://cs.wikipedia.org/wiki?curid=803574", "title": "Maxwell Cabelino Andrade", "text": "Maxwell Cabelino Andrade\n\nMaxwell Scherrer Cabelino Andrade (* 27. srpna 1981, Cachoeiro de Itapemirim, Brazílie), známý jako Maxwell, je brazilský fotbalista, který hraje francouzskou Ligue 1 za klub Paris SG. Je to levý obránce, ale taky schopný záložník. V roce 2004 získal ocenění nizozemský fotbalista roku.\n\nTrenér Luiz Felipe Scolari jej vzal na domácí Mistrovství světa 2014 v Brazílii. Poprvé nastoupil až v zápase o bronz proti Nizozemsku (porážka 0:3). Brazilci obsadili konečné čtvrté místo a zůstali bez medaile.\n\nJde o jednoho z nejlepších přátel Zlatana Ibrahimoviće už od dob, kdy spolu hráli v Ajaxu a Barceloně. V Ibrahimovićově autobiografii se o Maxwellovi nachází spousta vtipů.\n\nAktualizováno: 20. května 2012\n"}
{"id": "803575", "url": "https://cs.wikipedia.org/wiki?curid=803575", "title": "Vladimír Siago", "text": "Vladimír Siago\n\nVladimír Siago (* 10. října 1968) je bývalý slovenský fotbalista, obránce.\n\nOdchovanec MFK Nová Baňa. Hrál za DAC Dunajská Streda, FC Baník Ostrava, Vác FC Samsung a FC Rimavská Sobota. V Poháru UEFA nastoupil v 1 utkání.\n\n"}
{"id": "803576", "url": "https://cs.wikipedia.org/wiki?curid=803576", "title": "Marc Faber", "text": "Marc Faber\n\nMarc Faber (* 28. února 1946 v Curychu), přezdívaný \"Doctor Doom\" („doktor Zkáza“), je švýcarský investor. Vystudoval ekonomii na Curyšské univerzitě. Pracoval v New Yorku, Hong Kongu a v roce 1990 založil vlastní společnost, Marc Faber Limited. Nyní sídlí v thajském Čiang Mai. Publikuje investiční měsíčník \"The Gloom Boom & Doom Report\".\n\n"}
{"id": "803578", "url": "https://cs.wikipedia.org/wiki?curid=803578", "title": "Cottage Lake", "text": "Cottage Lake\n\nCottage Lake je obec v okrese King v americkém státě Washington. V roce 2010 zde žilo 22 494 obyvatel. Zatímco jezero samotné se nachází v oblasti s poštovním směrovacím číslem 98072, domy východně od něj mají PSČ 98077. Podle důchodu na hlavu se jedná o 13. nejbohatší obec ve státě.\n\nZ 59,5 km² rozlohy obce tvoří necelé 1 % vodní plocha. Ze 22 494 obyvatel, kteří zde žili roku 2010, tvořili 89 % běloši, 5 % Asiaté a necelé 1 % Afro-Američané. 4 % obyvatelstva byla hispánského původu.\n\nPři prezidentských volbách roku 2004 obec inklinovala ke kandidátu za Demokraty, Johnu Kerrymu. Obec se ale vyznačuje velkou politickou nesloučeností, jelikož například v její části zvané Holiday Lake získal George Bush 62 procent, což bylo skoro nejvíce v celém státě.\n"}
{"id": "803579", "url": "https://cs.wikipedia.org/wiki?curid=803579", "title": "East Hill-Meridian", "text": "East Hill-Meridian\n\nEast Hill-Meridian je obec v okrese King v americkém státě Washington. V roce 2010 zde žilo 29 878, z čehož 57 % tvořili běloši, 24 % Asiaté a 8 % Afro-Američané. Z celkové rozlohy obce, která čítá 23,2 km², tvoří zhruba 0,5 % vodní plocha. Při prezidentských volbách roku 2004 zde Demokrat John Kerry získal 54% většinu.\n"}
{"id": "803580", "url": "https://cs.wikipedia.org/wiki?curid=803580", "title": "Karol Pecze", "text": "Karol Pecze\n\nKarol Pecze (* 7. února 1946, Košice) je slovenský fotbalový trenér.\n\nTrénoval Slovan Bratislava, DAC Dunajská Streda ještě v československé éře, poté maďarský Györi ETO FC, polský tým Wisla Krakow, Spartak Trnava, MŠK Žilina, turecké týmy Gençlerbirliği SK, Sivasspor a Çaykur Rizespor.\n\n"}
{"id": "803583", "url": "https://cs.wikipedia.org/wiki?curid=803583", "title": "Otakar Sviták", "text": "Otakar Sviták\n\nGenerál technické zbrojní služby letectva in memoriam Otakar Sviták (3. března 1894 Kopřivnice – 26. srpna 1942 Berlín, věznice Plőtzensee) byl československý důstojník, legionář a odbojář, syn konstruktéra Leopolda Svitáka.\n\nOtakar Sviták absolvoval vyšší průmyslovou školu v Brně, kde odmaturoval na výbornou. V roce 1915 byl odveden, později byl zajat a v roce 1917 se stal československým legionářem v Rusku. Přes Vladivostok a Kanadu se dostal Otakar Sviták v roce 1920 do své rodné vlasti. V armádě již zůstal – stal se velitelem Hlavních leteckých skladů v Olomouci. V roce 1936 dosáhl hodnosti plukovníka letectva (akademický malíř Sládek ve své vzpomínkové knížce o Hukvaldech vzpomíná, jak Otakar přelétával nad Hukvaldy a na pozdrav mával křídly letounu). A v roce 1929 se stal předsedou odborů MNO.\n\nPo rozpuštění armády v roce 1939 se zapojil do ilegální činnosti (působil ve vedení Obrany národa) a byl zatčen 27. července 1940 v Jindřišské ulici v Praze, vězněn v Drážďanech, na Pankráci a v Berlíně a dne 18. března 1942 byl odsouzen k trestu smrti za vlastizradu. Sťat byl 26. srpna téhož roku.\n\nV roce 1946 byl povýšen in memoriam na generála, jeho vdova převzala Československý válečný kříž a Jednota československé obce legionářské na Královských Vinohradech přijala jeho jméno.\n\n\n\n"}
{"id": "803584", "url": "https://cs.wikipedia.org/wiki?curid=803584", "title": "SARISTU Project", "text": "SARISTU Project\n\nSARISTU (Smart Intelligent Aircraft Structures) je velký integrovaný letecký výzkumný projekt částečně financovaný evropskou unií v rámci 5. výzvy 7. Rámcového programu. Je zaměřen na snížení letové hmotnosti, provozních nákladů a zlepšení letových výkonů cestou snížení odporu a hluku vytvářených drakem letounu.\n\nKonsorcium SARISTU tvoří 64 partnerů ze 16 evropských zemí. Projekt vedený společností AIRBUS je čtyřletý (09/2011 – 08/2015) a má rozpočet přibližně 51 mil. €.\n\nMezi 64 partnery jsou :\n\n"}
{"id": "803585", "url": "https://cs.wikipedia.org/wiki?curid=803585", "title": "Bohumil Šimonovský", "text": "Bohumil Šimonovský\n\nP. Bohumil Šimonovský CSsR (19. září 1913, Višňová – 4. července 1991, Litoměřice) byl český katolický kněz, člen řeholní kongregace redemptoristů. \n\nPocházel z Višňové u Příbrami. Na kněze byl vysvěcen 29. června 1938. V roce 1950 zažil v rámci Akce K zábor kláštera ve Filipově, kde byl duchovním správcem poutního kostela Panny Marie. Byl internován v Králíkách. Od 1. října 1950 do 31. prosince 1953 vykonával základní vojenskou službu u PTP. Jeho \"spolubojovník\" u PTP Josef Koláček na něho vzpomíná slovy: \"\"PTP bylo údajně za trest dokonce i pro jeho velitele. Průměrný typ pétépáckého velitele? To byl snad nejpodřadnější vojenský materiál. K pétépákům je dávali za trest. Buď za morální, nebo peněžní přečiny. Jeden zpronevěřil peníze, druhý byl velkej děvkař atd… To vyváděli i tam. Političtí politrukové byli omezení a zfanatizovaní lidé. My jsme si z nich jemným způsobem utahovali. Páter Šimonovský, redemptorista, měl takový krásný způsob. Oni ti politrukové často neuměli ani pořádně číst. Když přinesl příručku, zeptal se, kdo bude číst, a podal ji Šimonovskému. Ten, aby kryl své tajné studium, měl před sebou Rudé právo. Četl jednu větu z té příručky a druhou z Rudého práva. V jedné bylo nadávání na kapitalismus, ve druhé vychvalování socialismu. Museli jsme si cpát ruku do úst, abychom se nesmáli nahlas. Politruk seděl a nevěděl, co se děje. Jinak to bylo do zblbnutí opakování téhož… Oni nebyli schopni sami něco rozvinout nebo zdůvodnit. Když se někdo snažil diskutovat, odpověděl větou ze školení a nedebatoval dál. Když se někdo chtěl dál ptát, tak mu řekl, aby mlčel.“\"\nPodobně na jeho osobnost, která dovedla inteligentně vzdorovat totalitnímu útlaku vzpomíná i františkán Bernard Říský: \"\"V Plaveckém Podhradí jsme zažili krásnou vojnu. Instruktoři k nám jen docházeli, školení vedl redemptorista Šimonovský, a to tak, že vyhlásil: Až zavolám: Konec přestávky! – přijďte, protože to znamená ,škodná v revíru'.\"\"\n\nPo dokončení vojenské služby pracoval v dělnických profesích, naposled až do 30. listopadu 1968 pracoval jako zednický přidavač n. p. Bytex Rumburk. Od 1. prosince 1968 mu byl vrácen státní souhlas a nastoupil jako výpomocný duchovní na děkanském úřadu v Litoměřicích. Ovšem záhy státní souhlas ztratil, tak si našel práci v Litoměřicích jako kostelník v děkanském kostele. Všichni ovšem věděli, že kostelníkem je katolický kněz a tak ho rádi vyhledávali jako duchovního rádce. Jako kněz se stal oblíbeným zpovědníkem bohoslovců, kteří byli v litoměřickém semináři umístěni v době komunistické totality.\n\nStátní bezpečnost o jeho osobu jevila stále zájem a různými způsoby se ho snažila využít. V roce 1956 byl „rozpracován“ 3. odborem KS MV Liberec pro podezření z účasti na tajném vedení šluknovského vikariátu. StB se však podezření nepodařilo dokázat.\nDne 16. září 1974 byl na návrh kpt. Václava Sedláčka, operativního pracovníka O StB Litoměřice založen k osobě Šimonovského svazek důvěrníka vedený pod krycím jménem BOHUSLAV (r. č. 14 678 Ústí nad Labem). Operativní kontakt s ním byl navázán až 12. listopadu 1974. Dne 7. března 1975 byl svazek přeregistrován na svazek KTS a dne 22. května 1975 byl kpt. Sedláčkem podán návrh na získání KTS ke spolupráci.\nI přes nesouhlas náčelníka II. odb. S StB Ústí nad Labem, který požadoval, aby se kandidát dále „rozpracovával“ (do té doby s ním byly uskutečněny pouze 3 schůzky), vyslovil náčelník S StB plk. Josef Protiva s \"„verbovkou“\" souhlas. Ta se uskutečnila dne 26. května 1975 v soukromém bytě Josefa Ptáčníka v Sulejovicích (okres Litoměřice) a Šimonovský zde podepsal slib spolupráce. Dne 15. října 1984 podal \"BOHUMILŮV\" řídící orgán (v té době npor. Eduard Andrš, SR O StB Litoměřice) návrh na ukončení spolupráce. Mimo jiné v něm uvádí: \"„Informace, které spolupracovník podává jsou ... průměrné StB hodnoty. Úkoly, které jsou mu na schůzkách ukládány v podstatě neplní ... V poslední době odmítal docházet na schůzky. ... Odmítnutí ... zdůvodňoval svým věkem a tím, že pokud od něho něco potřebujeme, tak máme přijít my a nikoli on neboť on od nás nic nepotřebuje a prakticky mu v ničen ani nemůžeme pomoci.“\" Dne 29. října 1984 se o těchto skutečnostech osobně přesvědčil i náčelník O StB Litoměřice mjr. Josef Matuška. Poté byl svazek dne 22. prosince 1984 ukončen a uložen do archivu (a. č. 14 868 Ústí nad Labem).\n\nPro svou velkou laskavost a to, že každého oslovoval: \"\"zlatíčko\"\", si v Litoměřicích tak získal přezdívku \"\"Zlatíčko\"\". Od roku 1989 byl ustanoven výpomocným duchovním v Litoměřicích. Poslední léta trpěl sklerózou, která jej úplně vyřadila z jakékoli činnosti. Zemřel v Litoměřicích v 4. července 1991 v 78. roce svého života v 59. roce řeholního života a v 53. roce kněžství. Pohřben byl 12. července 1991 na litoměřickém hřbitově.\n\n\n\n"}
{"id": "803588", "url": "https://cs.wikipedia.org/wiki?curid=803588", "title": "Anton Raphael Mengs", "text": "Anton Raphael Mengs\n\nAnton Raphael Mengs (12. března 1728, Ústí nad Labem – 29. června 1779, Řím, Itálie) byl německý malíř raného klasicismu, malíř mytologických scén, náboženských obrazů a portrétů.\n\nNarodil se jako syn původem dánského malíře Ismaela Mengse, v době kdy byl otec saským dvorním malířem a rodina bydlela v Ústí nad Labem. První malířské školení získával spolu s bratrem Moritzem a sestrami Theresií Concordií a Julií Carlottou v ateliéru svého otce. Tyranské vyučovací metody otce dovedly Julii k sebevraždě. S otcem také v letech 1741 - 1744 podnikl první studijní cestu do Říma, kde se rodina na čas usadila a Anton Rafael dále studoval v ateliéru Antona Marona, oženil se s jeho dcerou. Na Akademii v Římě rovněž vyučoval malbu. Při pobytu tam vyzdobil freskami chrám sv. Eusebia na Esquilinu a Vatikánskou knihovnu. Papež Klement XIII. jej za zásluhy jmenoval rytířem Řádu zlaté ostruhy.\nRoku 1751 byl jmenován vrchním dvorním malířem saského kurfiřta Fridricha Augusta II. v Drážďanech, kterého portrétoval, i jeho manželku, a mj. namaloval Nanebevstoupení Páně pro hlavní oltář, a Navštívení Panny Marie a Josefův sen na postranní oltáře novostavby Dvorního chrámu Nejsvětější Trojice (Katholische Hofkirche der heiligsten Trinität). Roku 1759 pobýval na královském dvoře v Neapoli, kde vytvořil královské portréty a fresky v královském paláci.\nDvakrát pobýval ve Španělsku, v letech 1761 - 1769 vytvořil portrét krále Karla III., nástropní fresky v Palacio real v Madridu podle antických předloh z Herculanea a podobizny šlechticů. Stal se ředitelem Španělské královské akademie, na níž např. v roce 1770 vyučoval Francisca Goyu. Pro španělskou královskou kapli v Aranjuez vytvořil svůj poslední oltářní obraz \"Zvěstování P. Marie\" roku 1779. Pro anglický královský dvůr namaloval obraz \"Perseus osvobozuje Andromedu\". Mengsovým poslední nedokončeným dílem byla kresba ruky s lilií archanděla Gabriela. Po smrti byl se všemi poctami pohřben v Panteonu v Římě.\n\nProslul jako portrétista, malíř náboženských obrazů monumentálních rozměrů a nástěnných maleb. Myšlenkově vycházel z osvícenství. Stýkal se s mnoha intelektuály (např. bavorskou markraběnkou Vilemínou), vědci, výtvarnými umělci a literáty. Pobýval na malířských akademiích v Římě, Florencii, Benátkých, Boilogni či Augsburgu. Ve svých memoárech o něm píše Giacomo Casanova. Následoval společnost Johanna Joachima Winckelmanna a čerpal z jeho díla \"Myšlenky o nápodobě řeckých děl v malířství a sochařství\".\nPůvodně byl evangelík, ale roku 1756 pod vlivem Říma konvertoval ke katolicismu a s tolerancí se pohyboval v prostředí různých konfesí (v luteránském Sasku i v katolickém Římě a Španělsku). Prostřednictvím námětů z antické mytologie i z křesťanství, často alegorických scén monumentálního měřítka, prosazoval myšlenky kosmopolitní osvícenské kultury. V portrétní malbě se snažil o realistické vystižení charakteru osob.\n\nSám sebe považoval za proroka \"nového umění\" a tvrdil, že jeho úlohou je vdechnout \"skomírajícímu a pokleslému umění\" nový život. Ve freskové malbě jako kritizoval jako úpadek dílo pozdně barokního Benátčana Giovanniho Battisty Tiepola, který působil ve Španělsku a v Neapoli současně s Mengsem. Věřil v nápravu společnosti skrze umění. Zejména se věnoval olejomalbě, nástěnné malbě, kresbě pastelem a grafickým technikám. K jeho grafickým návrhům patří medaile papeže Klemenmta XIV.. Malbami je zastoupen především v mnoha kostelech, palácích a galeriích v Evropě, zejména v Drážďanech (32 děl), v Římě, ve Španělsku v Madridu, v USA v New Yorku nebo v Bostonu.\n\n\n\n"}
{"id": "803596", "url": "https://cs.wikipedia.org/wiki?curid=803596", "title": "Demižon", "text": "Demižon\n\nDemižon (z francouzského \"dame-jeanne\") je velká skleněná nádoba, která se používá k uskladňování a převozu tekutin (vody, vína, slivovice, kyselin, moštů, piva atd). \n\nV obecném smyslu může slovo demižon označovat každou velkou skleněnou nádobu, která má baňatý tvar a úzké hrdlo. Často bývá z důvodu ochrany a pohodlnější manipulace opletený bužírkou nebo proutím. Součástí opletení může být i ucho či dvě pro lepší držení.\n\nV domácnostech bývá obvykle používán pro kvašení vína nebo piva. Obsah demižonu se pohybuje od jednoho až do 50 litrů.\nPři kvašení se demižon utěsní kvasnou zátkou.\n\nNázev je odvozován z francouzského „damme Jeanne“ (paní Jana) na základě legendy, kdy se královna Johana I. Neapolská zastavila na nocleh u skláře nedaleko Draguignanu, který na její počest vyfoukl nádobu nebývalé velikosti a tvaru. Podle jiné verze je pojmenován podle perského města Dámghán, proslulého výrobou kvalitního skla. \n\n"}
{"id": "803598", "url": "https://cs.wikipedia.org/wiki?curid=803598", "title": "Okres Mór", "text": "Okres Mór\n\nOkres Mór ( ) je okres v Maďarsku v župě Fejér. Jeho správním centrem je město Mór.\n\nV okrese se nachází celkem 13 měst a obcí.\n"}
{"id": "803599", "url": "https://cs.wikipedia.org/wiki?curid=803599", "title": "Ya Know?", "text": "Ya Know?\n\n...ya know? je druhé a dosud poslední sólové studiové album Joeye Ramonea. Album vyšlo posmrtně 22. května 2012 pod značkou BMG Rights Management.\n\nVšechny skladby napsal Joey Ramone v letech 1977−2000.\n"}
{"id": "803601", "url": "https://cs.wikipedia.org/wiki?curid=803601", "title": "Muži v černém 2", "text": "Muži v černém 2\n\nMuži v černém 2 je americká akční komedie založená na stejnojmenném komiksu vydaného v nakladatelstvích Malibu / Marvel. Film natočil režisér Barry Sonnenfeld v roce 2002. Jde o sequel k filmu \"Muži v černém\" z roku 1997. V hlavních rolích Tommy Lee Jones a Will Smith.\n\nFilm se odehrává pět let od původního děje z prvního snímku. Agent J je nyní nejlepším agentem agentury MIB. Agent K odešel do důchodu a agentka L se vrátila k původní práci. Sám tedy brzy odhalí ďábelský plán kylothiánské královny Serleeny.\n\nJ ví, že na ní sám nestačí, a proto se pokusí znovu naverbovat agenta K, který však nyní pracuje jako Kevin Brown, běžný pošťák, ve státě Massachusetts. Navíc agent K jako jediný ví, kde se nachází artefakt Světlo Zarthy, který Serleena chce.\n\nV nebezpečí se ocitá Laura Vasquez, jelikož všichni věří, že onen artefakt je náramek na její ruce. Je jím však ona sama. Odlétá vesmírnou lodí do vesmíru a Serleena je zničena oběma agenty. \n\nFilm byl nasazen v USA ve 3 557 kinech. Za první víkend vydělal 52 milionů amerických dolarů. Celkem v USA vydělal $190 480 000, v ostatních zemích poté $251 400 000. Celkem tedy $441 818 000.\n\nNa DVD byl film vydán v listopadu 2002. Ještě v roce 2012 se v USA prodalo 73 000 kusů DVD. Což bylo způsobeno nasazením filmu \"Muži v černém 3\" do kin.\n\n"}
{"id": "803602", "url": "https://cs.wikipedia.org/wiki?curid=803602", "title": "Ron Killings", "text": "Ron Killings\n\nRonnie Aaron Killings (* 19. ledna 1972, Atlanta, Georgia, USA) je americký profesionální wrestler a rapper. Momentálně působí v WWE rosteru SmackDown, kde se prezentuje v teamu s Carmellou. Za svůj čas v této společnosti získal dvakrát United States šampionát a dvakrát Hardcore šampionát a to pod jménem K-Kwik. Nyní vystupuje jako R-Truth. Nějaký čas také pracoval pro Total Nonstop Action jako K-Krush a později Ron \"The Truth\" Killings. Stal se prvním Afroamerickým NWA World Heavyweight šampionem.\n\n\n"}
{"id": "803603", "url": "https://cs.wikipedia.org/wiki?curid=803603", "title": "Képi", "text": "Képi\n\nKépi (fr., původně z alemánského \"Käppi\", čepice) je lehká nízká vojenská čapka kruhovitého tvaru se štítkem tradičně spojená zejména se stejnokroji příslušníků francouzských ozbrojených složek. Právě ve francouzské armádě začala nahrazovat od 30. let 19. století při operacích v Alžíru těžší a méně praktickou čáku, poté byla adoptována i v samotné Francii a od druhé poloviny století až do začátku nového století našla velmi široké užití. Konec užívání képi v boji přinesla první světová válka a požadavek lepší ochrany, kdy ji začala vytlačovat helma Adrian.\n\nV druhé polovině 19. století se ale také široce prosadila képi i do výbavy jiných armád. Ve Spojených státech je například tento druh čapky neodmyslitelně spojen s americkou občanskou válkou (byť tam je někdy odlišována také \"forage cap\", která se z čáky vyvinula samostatně, je poněkud vyšší a tudíž válec nedrží tvar a poněkud se sune dopředu).\n\n\n"}
{"id": "803605", "url": "https://cs.wikipedia.org/wiki?curid=803605", "title": "Hyperbarická komora", "text": "Hyperbarická komora\n\nHyperbarická komora nebo také dekompresní komora je velká tlaková nádoba, kterou lze hermeticky uzavřít a vytvořit v ní přetlak několika atmosfér. Pozvolná změna tlaku v komoře umožňuje, aby se v ní lidé připravili na působení vysokého atmosférického tlaku, anebo naopak aby snesli dekompresi čili přechod z vysokého na normální tlak ovzduší, aniž by je postihla dekompresní nemoc. \n\n\n\n\n\n"}
{"id": "803612", "url": "https://cs.wikipedia.org/wiki?curid=803612", "title": "Odry (zámek)", "text": "Odry (zámek)\n\nZámek Odry je zaniklé panské sídlo, původně hrad, přestavěný na zámek. Zpočátku byly Odry součástí vévodství opavského, v roce 1377 pří dělení tohoto vévodství se staly příslušenstvím dílu, který tehdy připadl vévodům Přemkovi a Václavovi. Ovšem poprvé se Odry, tehdy ještě jako ves, připomínají v roce 1346.\n\nPo roce 1380 zde nechal Petr ze Šternberka v severovýchodním nároží městských hradeb a na okraji svahu k pravému břehy řeky Odry vybudovat hrad. Hrad využil vhodné místo v nároží městských hradeb a od areálu města byl oddělen příkopem. Proti městu byl hrad údajně uzavřen křídlem s vysokou věží.\n\nS původním hradem bylo možno opatrně spojovat jen některé zdi mezitraktové a to většinou jen pod úrovní terénu.\n\nV roce 1427 se města a hradu zmocnili husité a měli zde posádku až do roku 1433, kdy je odtud mocí vypudil opavský vévoda Přemek a Odry předal zpět Jiřímu ze Šternberka.\n\nV roce 1446 získali Odry příslušníci rytířského rodu z Ludéřova, kteří potom používali jméno Oderští z Ludéřova. Tento rod byl majitelem Oder až do roku 1519, kdy je vystřídali bratři Jan a Václav z Fulštejna. Roku 1535 byly Odry předány Hynkovi staršímu ze Zvole a příslušníkům tohoto rodu patřilo oderské panství do roku 1612. Za nich byl hrad v Odrách zřejmě přestavěn do podoby blížící se renesančnímu zámku. Pravděpodobně se jednalo o čtyřkřídlou stavbu uzavírající obdélníkový dvůr.\nV roce 1612 získali Odry příslušníci polského rodu Jiří a Jan Fridrich Síčové z Jagly, v letech 1616-1640 náleželo oderské panství Pražanům z Bílkova, kteří je velmi zadlužili, takže muselo být prodáno v dražbě. Odry tehdy koupil Jan Wintz, kterého však již roku 1642 vystřídala jeho dcera, která patřila do rodu Werdenberků. Werdenberkům Odry patřili do roku 1716,kdy pak přešli na Františka Leopolda Lichnovského z Voštic.\n\nFrantišek Leopold nechal v letech 1730-1736 přestavět renesanční zámek barokně, snad za účasti význačného vídeňského architekta J. L. Hildebrandta. Při této přestavbě bylo zbořeno západní, k městu obrácené křídlo renesančního zámku, a zkrácená křídla severní a jižní. Vznikla tak dvoupatrová budova na půdoryse písmene U, krytá mansardovou střechou. Kratší boční křídla, která byla pozůstatkem severního a jižního křídla původní renesanční dispozice, uzavírala po stranách nově vytvořený čestný dvůr.\n\nHlavní křídlo zámecké budovy bylo na západní straně směrem do čestného dvora zvýrazněno mohutným dvouapůlpatrovým osovým rizalitem. K západní straně tohoto křídla byly při zmíněných úpravách přistavěny ochozy, které byly v přízemí oblouky otevřeny do nádvoří. Zdivo rizalitu i arkádových chodeb patřilo nepochybně k baroknímu období.\nV interiéru se umělecky nejcennější částí stavby stala zámecká kaple Zvěstování Panny Marie umístěna v prvním patře v jižního bočního křídla a dokončena v roce 1734.\n\nLichnovští vlastnili oderské panství i s nově vybudovaným zámkem až do roku 1792, kdy bylo panství Marii Terezii Schlabrendorfové. Za její vlády byl v roce 1809 zámek změněn na vojenskou nemocnici.\nPo její smrti byl zámek opět upravován a to pod vlivem klasicismu, což bylo viditelné hlavně na fasádě a parku. Byl zrušen příkop a odstraněna zeď obklopující zámeckou zahradu. Celé okolí zámku bylo tehdy proměněno v anglický park v němž byly umístěny odlitky antických soch. Za posledních majitelů se již podoba oderského zámku neměnila.\n\nNa jaře roku 1945 byl zámek poškozen při bojích o město, ale již koncem roku 1950 byl opraven a využit pro správní a kulturní potřeby. V opravené budově byly umístěny kanceláře, hudební škola, městský archiv, knihovna a loutková scéna. V roce 1954 byla v zahradě před zámkem umístěna socha J. V. Stalina a K. Gottwalda. Počátek konce zámku nastal, když 17. ledna 1964 vyhořel. Přesto, že zámecká stavba byla poškozena, nejednalo se o škody nenapravitelné a zpočátku se počítalo s její obnovou. Avšak nakonec dne 7. července 1966 došlo rozhodnutí tehdejšího MěNV Odry přes odbor památkářů a kulturní veřejnosti k demolici zámku odstřelem. Poslední zbytky zámku (sklepy) byly odstraňovány ještě po roce 1970. Na místě zámku byl po té postaven obchodní dům ODRA s masivní betonovu konstrukcí, který byl otevřen roku 1978. \n\n\n"}
{"id": "803613", "url": "https://cs.wikipedia.org/wiki?curid=803613", "title": "Dočasné přidělení zaměstnance k jinému zaměstnavateli", "text": "Dočasné přidělení zaměstnance k jinému zaměstnavateli\n\nTermín dočasné přidělení znamená, že bude zaměstnanec svým kmenovým zaměstnavatelem přidělen na předem dohodnutou dobu k výkonu práce k jinému zaměstnavateli. Dočasné přidělení umožňuje zaměstnavateli zaměstnance půjčit v situace, kdy kmenový zaměstnavatel nemá momentálně pro zaměstnance práci, a jiný zaměstnavatel práci může nabídnout, přitom původní pracovní poměr zaměstnance nebude rozvázán. Dočasné přidělení předpokládá uzavření dohody o dočasném přidělení zaměstnance k výkonu práce k jinému zaměstnavateli.\nDočasné přidělení zaměstnance k výkonu práce k jinému zaměstnavateli právně vzniká na základě dohody o dočasném přidělení, která se uzavírá mezi kmenovým zaměstnavatelem a jeho zaměstnancem v pracovním poměru. Dohoda o dočasném přidělení musí být uzavřena písemně a obsahovat:\n\nPo dobu dočasného přidělení zaměstnavatel, ke kterému byl zaměstnanec dočasně přidělen, ukládá zaměstnanci pracovní úkoly, jeho práci organizuje, řídí a kontroluje, vytváří zaměstnanci příznivé pracovní podmínky, zajišťuje veškeré povinnosti, které vyplývají z bezpečnosti a ochrany zdraví při práci. Přijímající zaměstnavatel však nesmí činit vůči dočasně přidělenému zaměstnanci právní úkony jménem zaměstnavatele přiděleného zaměstnance, jako např. dát výpověď, uzavřít dohodu o ukončení pracovního poměru.\n\nZaměstnavatel nemůže jednostranně přidělit svého zaměstnance k jinému zaměstnavateli, je nutný předchozí souhlas zaměstnance. \nDohodu o dočasném přidělení zaměstnance k jinému zaměstnavateli smí zaměstnavatel uzavřít až po šesti měsících trvání pracovního poměru, aby zaměstnanec nebyl přijímán do pracovního poměru za účelem jeho okamžitého přidělení k jinému zaměstnavateli – v tomto případě jde o zprostředkování zaměstnání agenturou práce.\n\nMzdu zaměstnanci poskytuje zaměstnavatel, který zaměstnance dočasně přidělil. Za dočasné přidělení zaměstnance je zakázána jakékoli úplata, pokud nejde o úhradě přijímajícím zaměstnavatelem ve prospěch kmenového zaměstnavatele nákladů na mzdu nebo plat, případně též cestovní náhrady přiděleného zaměstnance.\n\nDočasné přidělení zaměstnance k jinému zaměstnavateli končí uplynutím doby, na kterou bylo sjednáno. Před uplynutím této doby dočasné přidělení je možné ukončit dohodou o ukončení dočasného přidělení nebo výpovědí dohody o dočasném přidělení z uvedením nebo bez uvedení důvodu. Dohoda o ukončení dočasného přidělení nebo výpověď musí být dány písemně a doručeny druhé smluvní straně, jinak jsou neplatný. Výpovědní doba stanoví patnáct dnů a začíná dnem, v němž byla výpověď druhé smluvní straně doručená.\n\nVysílá-li zaměstnavatel zaměstnance na pracovní cestu, zaměstnanec plní pracovní úkoly pro svého zaměstnavatele, i když zaměstnavatel pověřuje vedoucího zaměstnance jiného zaměstnavatele, aby zaměstnanci dával pokyny k práci, popřípadě jeho práci organizoval, řídil a kontroloval. Při dočasném přidělení zaměstnanec vykonává práci pro přijímajícího zaměstnavatele, na základě jeho příkazů a na jeho odpovědnost.\n\nDočasné přidělení přispívá k flexibilnímu využívání pracovní sily na trhu práce. Zaměstnavatel nemusí propouštět zaměstnance a platit odstupné. Na druhou stranu přijímající zaměstnavatel získá pracovní silu jen na dobu, kdy ji potřebuje, zbaví se starosti s nepřehlednou pracovní a mzdovou administrativou, ať se již jedná o sepsání smlouvy, zúčtování a výplaty mzdy, náboru personálu. Dočasné přidělení je nespornou výhodou také pro zaměstnance, kterému se dává možnost na dobu, po kterou je nedostatek práce u kmenového zaměstnavatele, pokračovat práce u jiného zaměstnavatele bez zrušení původního pracovního poměru.\n"}
{"id": "803614", "url": "https://cs.wikipedia.org/wiki?curid=803614", "title": "Materiálová derivace", "text": "Materiálová derivace\n\nUvažujme určitou fyzikální veličinu Φ spjatou s hmotnou částicí kontinua, která je obecně proměnná v čase. Podle uvažovaného popisu (lagrangeovského i eulerovského), lze definovat následující derivace:\n\nkde y značí prostorovou souřadnici. Tato derivace charakterizuje změnu veličiny Φ v pevném bodě prostoru.\n\ntato derivace značí změnu Φ dané hmotné částice. V této rovnosti x značí materiálovou souřadnici a je pevné (x=(x,x,x)).\n\nMezi oběma derivacemi existuje vztah, který získáme užitím transformačního vztahu popisujícího pohyb kontinua a vyjadřujícího časovou závislost mezi oběma souřadnicovými systémy:: y=y(x,x,x,t) (uvažujme pouze kartézský souřadnicový systém). Platí\n\nkde jsme derivaci: formula_4 označili, jak je to běžné, jako rychlost dané částice kontinua.\n"}
{"id": "803615", "url": "https://cs.wikipedia.org/wiki?curid=803615", "title": "Peter Jones (bubeník)", "text": "Peter Jones (bubeník)\n\nPeter Robert Jones (21. dubna 1963 Liverpool, Anglie − 18. května 2012 Melbourne, Austrálie) byl australský bubeník. V roce 1994 nahradil Paula Hestera ve skupině Crowded House. Byl též členem skupin Deadstar, Stove Top a Harem Scarem. Zemřel na rakovinu mozku.\n"}
{"id": "803617", "url": "https://cs.wikipedia.org/wiki?curid=803617", "title": "Chašuri", "text": "Chašuri\n\nChašuri (Gruzínsky: ხაშური) je město ve střední Gruzii, jež je součástí kraje Šida Kartli a nachází se na pravém břehu řeky Kura.\n\nChašuri byla dříve vesnice, která začala nabývat na významu v roce 1872 s výstavbou železnice. Tenkrát se jmenovala Michajlovo. V roce 1917 byla přejmenována na Chašuri a po ovládnutí Gruzie bolševiky bylo povýšeno na město a v roce 1928 znovu přejmenováno, tentokrát na Stalinisi. Název Chašuri se vrátil v roce 1934.\n\nChašuri se v 19. století rozvinulo jako důležitý železniční uzel. Roku 1884 zde byla postavena železniční trať Chašuri-Bordžomi. V roce 1896 se město stalo průchozí stanicí prvního produktovodu Baku-Batumi. Produktovod procházel podél železniční tratě a čerpal petrolej k nakládce do přístavu na Černém moři. V letech 1929 až 1930 byl postaven nový ropovod. Z toho je dnes v provozu 232 km dlouhý úsek mezi Chašuri a Batumi. Ropa se do Chašuri dováží po železnici z ázerbájdžánského Dubendi a zde se překládá.\n\nDůležitými zaměstnavateli ve městě jsou dnes továrna na skleněné nádoby, sklad ropy a blízká vodní elektrárna Suramula, postavená s pomocí Evropské unie.\n\nMěsto je domovem rodiny Džugašvili, z níž pocházel i Stalin. V květnu 2000 zde byl znovu vztyčen 2,5 m vysoký stalinův pomník, který byl z hlavního náměstí odstraněn roku 1956.\n"}
{"id": "803621", "url": "https://cs.wikipedia.org/wiki?curid=803621", "title": "WWE Diva Search", "text": "WWE Diva Search\n\nWWE Diva Search je talentová show pořádaná World Wrestling Entertainment. První vítězka byla Jaime Koeppe, ta ale nezískala kontrakt jako ostatní. Kromě vítězek WWE najala i několik soutěžících jako svoje wrestlerky. V současné době WWE chystá dát soutěž po čtyř roční pauze opět na televizní obrazovky ale po říjnu 2011 se už nic neohlásilo.\n\nV roce 2003 se uskutečnila první soutěž Diva Search. Nicméně, na rozdíl od ostatních Diva Search, první vítězka nezískala smlouvu s WWE. Nafotila akorát photoshoot pro WWE Magazín. Jaime Koeppe byla jmenována první vítězkou.\n\n\nV roce 2004 se WWE rozhodla o ceně v podobě 250.000$ a kontrakt na 1 rok. Soutěž byla vysílána jako součást show \"WWE Raw\". Na kastingu se přihlásilo více jak 7000 žen. 15. července se na Spike TV vybíraly finalistky a Triple H, Randy Orton, Chris Jericho a Edge byli speciální porotci. \n\nNavzdory tomu že vyhrála jen jedna žena, WWE vybrala několik soutěžících a podepsala s nimi smlouvu. Byly to Michelle McCool, Amy Weber, Candice Michelle, Maria Kanellis a Joy Giovanni. Některé soutěžící byly poslány do Ohio Valley Wrestling. Amy Weber později společnost opustila kvůli tomu, že prý na ní Randy Orton dělal kruté žerty. V prosinci 2005 byla vítězka Christy Hemme propuštěna kvůli škrtům v rozpočtu. Alespoň pózovala ten samý rok pro Playboy stejně jako Candice Michelle které se to podařilo o rok později. Maria Kanellis byla na obálce tohoto časopisu v roce 2008. Candice Michelle se v červnu 2007 stala první soutěžící Diva Search která kdy získala Women's titul a s Michelle McCool to samé, akorát s Divas titulem v červenci 2008. Přesto, že byla Joy Giovanni v roce 2005 propuštěna, účastnila se zápasu 25-Divas Battle Royal na WrestleManii XXV. Dne 19. června 2009 byla z WWE propuštěna i Candice Michelle. Maria Kanellis se stala první divou z Diva Search která vyhrála Slammy Awards 2009 (hlasovali sami fanoušci na webu WWE.com). Následovala ji Michelle McCool která tuto cenu získala v roce 2010 poté, co ten samý večer vyhrála Battle Royal Awards. Michelle se také stala poslední soutěžící z Diva Search 2004. Z WWE odešla po poražení Laylou El 1. května v zápase na Extreme Rules 2011 kde neplatila diskvalifikace ani únik, poražený musel opustit společnost.\n\n\nPro rok 2005 WWE informovala, že soutěžící nepodřebují mít žádné zkušenosti s wrestlingem nebo dokonce touhu zápasit. Osm finalistek se poprvé představilo na Raw 27. června. Každý týden vypadla jedna diva, dokud tam nezůstaly poslední tři. Soutěžící Leyla Milani byla ze soutěže \"diskvalifikována\" kvůli údajnému podvádění. \n\nAshley Massaro byla jako vítězka vyhlášena 15. srpna a získala 250.000 dolarů. Ashley byla wrestlingový nadšenec, možná to bylo tím, že půlka její rodiny se věnovala amatérskému wrestlingu. Stejně jako v roce 2004 nebyla do WWE najata jenom vítězka. V roce 2007 se Ashley objevila na titulní stránce magazínu Playboy a také se účastnila soutěže . Z ostatních soutěžících byla najata Kristal Marshall, Trenesha Biggers (vyřazena v Top 25) a Elisabeth Rouffaer. Dne 9. července 2008 Ashley požádala propuštění a bylo jí vyhověno. V roce 2008 Divy z této soutěže už nejsou s WWE aktivní.\n\n\nOsm finalistek se představilo 10. července na \"Raw\". V ten večer měly dívky nepříjemný segment s Mikem Mizaninem. Zdálo se, že zapomněl svou roli a několik minut jenom stál a koktal a to když se snažil vysvětlit hlasovací postupy soutěže. Každý týden se soutěžící ukazovaly jak na Raw, tak na SmackDown!. Finále s poslední trojkou bylo odvysíláno 16. srpna 2006 na USA Network a v Austrálii o tři dny později na Fox8. Tam byla vyhlášena vítězka, kterou se stala Layla El. \n\nLayla byla umístěna do rosteru \"SmackDown!\" a na konci roku 2006 do \"ECW\" jako součást krátce trvajícího tanečního tria Extreme Exposé. WWE opět najala několik vyřazeních soutěžících a to byly: Maryse Ouellet, Garcia Twins, Rebecca DiPietro, Brooke Adamsová, Amy Zidian a Milena Roucka. Rebecca DiPietro ve společnosti nepůsobila dlouho, byla jen chvilkovou backstage reportérkou na ECW. S Amy Zidian to bylo něco podobného, krátce byla manažerkou Jimmy Wang Yang, pak byla propuštěna kvůli špatnému chování. Brooke Adams byla poslána do Deep South Wrestling a později se také stala členkou Extreme Exposé, ale v roce 2007 byla také propuštěna a začala zápasit pro konkurenční Total Nonstop Action. Garcia Twins debutovaly na SmackDownu v srpnu 2008 jako Bella Twins. V prosinci 2008 vyhrála Maryse Divas šampionát když porazila Michelle McCool. Svůj druhý a poslední Divas titul získala Maryse v roce 2010 Tournament Finals poražením Gail Kim. Z Mileny Roucky ze později stala Rosa Mendes, největší fanynka Beth Phoenix, a debutovala v roce 2008. Stala se manažerkou Carlita, Zacka Rydera a v současné době týmu Primo & Epico. V květnu 2010 se Layla stala první vítězkou Diva Search která kdy získala Women's titul a to poté co se spojila s Michelle McCool a společně porazily tehdejší šampionku Beth Phoenix. Layla se stala šampionkou i podruhé a byla poslední Diva která titul držela předtím než byl z WWE dočista odstraněn. Ten samý rok společně s Michelle vyhrála cenu od Slammy Awards, Tvrdohlavci roku 2010 a tím se stala první Diva Search vítězkou která tuto cenu vyhrála. V dubnu 2011 vyhrála Brie Bella Divas titul když porazila vítězku z roku 2007, Eve Torres. Její sestra Nikki vyhrála ten samý titul v roce 2012. V roce 2012 získala tento titul i Layla když porazila Nikki na Extreme Rules. Vrátila se ze své roční neaktivity kvůli zranění. Dne 28. října 2011 byla Maryse Ouellet propuštěna z WWE a následovaly i Garcia Twins které byly propuštěny na konci dubna 2012. V současné době jsou Rosa Mendes a Layla jediné soutěžící z Diva Search 2006 které jsou stále aktivní.\n\n\nPrvní část byla odvysílána 10. září online na WWE.com. Vítězka byla ohlášena 29. října v epizodě \"Raw\". Na rozdíl od minulých Diva Search byla tato sezóna vysílána převážně jen na WWE.com. Tarryn Terrell, Angela Fong a Lena Yada byly najaty i přesto že byly vyřazeny. Lena pracovala jako zákulisní reportérka v \"ECW\" zatímco Angela podepsala vývojovou smlouvu a začala dělat ringovou hlasatelku v první sezóně \"WWE NXT\" – a to pod jménem Savannah. Tarryn se stala generální ředitelkou ECW pod jménem Tiffany. V ringu začala zápasit poté, co byla show ECW zrušena. Po vítězství v soutěži vyhrála Eve Torres Divas titul. Na Royal Rumble 2011 vyhrála titul podruhé. Od roku 2011, po propuštění Leny v roce 2008 a Angely s Tarryn v roce 2010, je Eve jediná z Diva Search 2007 která pořád působí ve WWE. V současné době slouží jako výkonná správkyně pro Raw a SmackDown a to poté, co dostala tuto nabídku od generálního ředitele Johna Laurinaitise. \n\n"}
{"id": "803624", "url": "https://cs.wikipedia.org/wiki?curid=803624", "title": "You're All Living in Cuckooland", "text": "You're All Living in Cuckooland\n\nYou're All Living in Cuckooland je jedenácté studiové album skupiny Budgie. Album vyšlo v listopadu 2006 a jedná se o první studiové album od roku 1982, kdy vyšlo album \"Deliver Us from Evil\".\n\nAutory všech skladeb jsou Burke Shelley a Simon Lees, pokud není uvedeno jinak.\n"}
{"id": "803629", "url": "https://cs.wikipedia.org/wiki?curid=803629", "title": "Stara Moravica", "text": "Stara Moravica\n\nStara Moravica ( , ) je vesnice v autonomní oblasti Vojvodina v Srbsku. Administrativně je součástí opštiny Bačka Topola. V roce 2011 zde žilo 5 013 obyvatel.\n\núdaje z roku 2002\n\n"}
{"id": "803630", "url": "https://cs.wikipedia.org/wiki?curid=803630", "title": "Joy Giovanni", "text": "Joy Giovanni\n\nVeronica Joy Giovanni (* 20. ledna 1978) je americká herečka, glamour modelka a bývalá profesionální wrestlingová manažerka. Nejvíce známa je pro svoji spolupráci s World Wrestling Entertainment kde působila v rosteru SmackDown!. Stala se první vítězkou ceny Rookie Diva roku.\n\nJoy se v roce 2004 účastnila soutěže Diva Search kde skončila třetí. I přesto ale podepsala kontrakt s WWE a debutovala na \"SmackDownu\". Tam měla feud s Dawn Marie a Melinou Perezovou. Byla propuštěna v létě 2005.\n\nVrátila se v roce 2009, ale jen jako speciální host na WrestleManii XXV, aby zničila první Miss WrestleManii. Nafotila fotky ve spodním prádle společně s Kelly Kellyovou, Terri Runnelsovou a Debrou Miceliovou.\n\n"}
{"id": "803631", "url": "https://cs.wikipedia.org/wiki?curid=803631", "title": "Marneuli", "text": "Marneuli\n\nMarneuli (gruzínsky: მარნეული) je město v Gruzii nacházející se jižně od hlavního města Tbilisi nedaleko gruzínsko-arménsko-ázerbájdžánské hranice kraje Kvemo Kartli.\n\nPřed rokem 1947 se tato osada jmenovalo Borčali a do roku 1952 Sarvan. V roce 1964 získalo Marneuli statut města a bylo zde vybudováno armádní letiště. Dnes zde proto působí vojáci gruzínského letectva. 8. srpna 2008 proto byla tato základna terčem ruských bombardérů během konfliktu o Jižní Osetii.\n\nDíky své poloze je město z velké většiny osídleno gruzínskými Ázerbájdžánci (tvoří přes 80 % populace). Ve městě v roce 2009 žilo na 22 tisíc obyvatel. V roce 2008 byla ve městě slavnostně zahájena výuka na Gruzínsko-ázerbájdžánské Heydar Alijevově humanitní univerzitě.\n"}
{"id": "803635", "url": "https://cs.wikipedia.org/wiki?curid=803635", "title": "Milan Sedláček", "text": "Milan Sedláček\n\nMilan Sedláček (1. října 1961 − 20. května 2012) byl český horolezec. V roce 2002 vystoupil na vrchol Šiša Pangmy. Později se dvakrát neúspěšně pokusil o výstup na K2 (2005 a 2007). V roce 2010 se pokusil vylézt na Lhoce, ale dosáhl pouze výšky 7800 m n. m. Na přelomu dubna a května 2012 se znovu účastnil expedice na Lhoce, kterou spolu s Radovanem Markem zdolal, ale na sestupu zahynul.\n\n"}
{"id": "803637", "url": "https://cs.wikipedia.org/wiki?curid=803637", "title": "Kobuleti", "text": "Kobuleti\n\nKobuleti (gruzínsky: ქობულეთი) je gruzínské město nacházející se v jihozápadní části autonomní republiky Adžarsko na pobřeží Černého moře.\n\nKobuleti se nachází na mořském pobřeží v průměrné výšce 5 metrů nad mořem. Od Batumi je vzdálen 32 km a od Tbilisi 329 km (po železnici). Ve městě stejně jako v celém regionu vládne subtropické vlhké podnebí. Obvyklá je teplá zima a horké léto. Průměrná celoroční teplota je 13,4 °C, v lednu 4,8 °C a v červenci 22,4 °C. Celoroční srážky jsou 2510 mm.\n\nV historii bylo město až do 19. století ve vlastnictví šlechtického rodu Tavdgiridze a spadalo administrativně pod knížectví Gurie, později Osmanské říše. Během turecké nadvlády se město jmenovalo Çürüksu. Po ovládnutí Gruzie bolševiky a nastolení sovětského systému se Kobuleti stalo vyhledávaným turistickým letoviskem jak pro Gruzínce, tak pro občany dalších sovětských republik. Statut města získalo Kobuleti roku 1944 a stalo se administrativním centrem kobuletského okresu. Kobuleti je spojeno železnicí na úseku Samtredia-Batumi.\n"}
{"id": "803638", "url": "https://cs.wikipedia.org/wiki?curid=803638", "title": "Cchaltubo", "text": "Cchaltubo\n\nCchaltubo (gruzínsky: წყალტუბო) je gruzínské lázeňské město nacházející se na západě země v kraji Imeretie. V roce 2009 v něm žilo 16 800 obyvatel.\n\nCchaltubo bylo zvláště populární v dobách Sovětského svazu díky svým unikátním pramenům minerální vody bohaté na radon a uhlík a zahřáté přírodně na optimální teplotu 35 °C. Ročně město přivítalo na 125 tisíc návštěvníků. Po osamostatnění Gruzie však město značně upadlo a lázeňský komplex ročně obslouží pouze minimum hostů. Většina lázeňských budov po prohrané válce s Abcházií byla přeměněna v byty pro uprchlíky.\n\nNedaleko města se nachází Přísná přírodní rezervace Sataplia.\n"}
{"id": "803639", "url": "https://cs.wikipedia.org/wiki?curid=803639", "title": "Ivan Gálfy", "text": "Ivan Gálfy\n\nIvan Gálfy (15. července 1933 – 19. července 2011) byl přední slovenský horolezec, organizátor a vedoucí himálajských expedicí a člen Horské služby.\n\nAbsolvoval kolem 700 výstupů v Tatrách, včetně několika desítek prvovýstupů. Působil též v Alpách a na Kavkaze (Džangitau, Dychtau, Šcheľda). Zúčastnil se dvou výprav do Hindúkuš: v roce 1965 vystoupil na čtyři šestitisícovky a v roce 1967 absolvoval slovenské prvovýstupy na Dir Zom a Tirič Mír (7708 m). Během výpravy na Nanga Parbat v roce 1971 zdolal Rakiotský štít (7074 m). V roce 1975 jako člen výpravy do And vystoupil na Illimani a Huascarán.\n\nV letech 1969 až 1987 vedl celkem devět himálajských expedic. Více než polovina expedic dosáhla vrcholu. Vedl i expedice na Nanga Parbat (1969 a 1971), Makalu (1973 a 1976), Jannu (1979 a 1981), Kančendženga (1981), Lhoce (1984) a Mount Everest (1987). Toto himalájské dobrodružství poutavě zmapoval slovenský režisér Pavol Barabáš v dokumentu Vábenie výšok (2017).\n\nByl dlouholetým členem Horské služby a od roku 1976 byl jejím náčelníkem. V letech 1983−1988 byl předsedou československého horolezeckého svazu. Spolupracoval na filmech a seriálech s horskou tematikou. Je též autorem dvou knih a většího množství článků.\n\nJeho syn Róbert Gálfy je také horolezcem.\n\nDokumenty\n\n\n\n"}
{"id": "803643", "url": "https://cs.wikipedia.org/wiki?curid=803643", "title": "Amy Weber", "text": "Amy Weber\n\nAmy Marie Weber (* 2. července 1970) je americká herečka, modelka, filmová producentka, bývalá profesionální wrestlingová manažerka a zpěvačka která je nejvíce známá pro svoje působení ve World Wrestling Entertainment v rosteru SmackDown!. Vydala úspěšný singl \"Let it Rain\" a stala se tváří kosmetické kampaně Shiseido.\n\nAmy ztvárnila televizní role např. v \"Kriminálka Las Vegas\", \"Pobřežní lýtka\", \"Andy Richter controls the Universe\", \"Saved by the Bell\", \"Melrose Place\", \"Pacific Blue\", \"The Young & The Restless\", \"Pobřežní hlídka\", \"Jenny\", \"USA High\" a \"City Guys\". Zahrála si i ve videoklipu od Tobyho Keitha k písni \"Whiskey Girl\". Pokud jde o filmy, Amy hrála v spíše v těch méně známých jako \"Scarlet Mirror\", \"The Bet\", \"Dr. Life\", \"Art House\", \"Krvavá lázeň\", \"Smlouva na papírovém ubrousku\", \"Starforce\", \"Crackerjack 3\", \"Becoming Pony Boi\", \"Pumpkin Karver\" a \"Transmorphers\".\n\nStala se producentkou filmu \"Pumpkin Karver\" kde si také zahrála. Dále produkovala filmy \"Reservations for Two\", \"110 in the Shade\", \"Apocalyptic Butterflies\", \"Kdo se bojí Virginie Woolfové?\" a \"Pomáda\".\n\nByla soutěžící Diva Search a později z ní byla záporná diva na \"SmackDownu\".\n\nS manželem Davidem Dgingerem se jí 28. května 2009 narodila dvojčata které pojmenovali Levi a Madison.\n\n"}
{"id": "803649", "url": "https://cs.wikipedia.org/wiki?curid=803649", "title": "Jacques-Germain Soufflot", "text": "Jacques-Germain Soufflot\n\nJacques-Germain Soufflot (22. července 1713 Irancy – 29. srpna 1780 v Paříži) byl francouzský architekt období klasicismu.\n\nV 19 letech odešel proti vůli rodičů z domova a odejel do Itálie, kde v letech 1731-1738 studoval na Académie de France à Rome antiku a dílo Andrea Palladia. Poté se usadil v Lyonu, kde realizoval především chrám Change a nemocnici Hôtel-Dieu. Následovala další cesta do Itálie, při které doprovázel markýze de Marigny, pozdějšího ředitele královských staveb, který se stal Soufflotovým ochráncem. V roce 1751 se vrátil do Lyonu, kde postavil divadlo Théâtre du quartier Saint-Clair a roku 1754 přesídlil do Paříže na žádost markýze de Marigny, který mu zadal výstavbu svého paláce (dnes již zbořeného).\n\nKdyž se markýz de Marigny stal ředitelem královských staveb, jmenoval Soufflota kontrolorem tohoto úřadu a rovněž byl jmenován ředitelem Manufacture des Gobelins. Dostal zadání na renovaci paláce Louvre, jeho návrhy však nebyly realizovány.\n\nJeho nejznámějším dílem se stal kostel Sainte-Geneviève v Paříži přejmenovaný v roce 1791 na Panthéon, kam byly jeho ostatky přeneseny v roce 1829.\n\nSoufflot byl jeden z nejvýznamnějších architektů 2. poloviny 18. století, období klasicismu, které se vymezovalo vůči rokoku. Jeho architektura představuje prvky gotické architektury uplatněné podle vzorů antiky a renesance.\n\n\n"}
{"id": "803653", "url": "https://cs.wikipedia.org/wiki?curid=803653", "title": "Tokamak T-15", "text": "Tokamak T-15\n\nToamak T-15 je výzkumný ruský fúzní tokamak. Byl prvním reaktorem, který pro uchování toku plazmatu používal supravodivé magnety. Nachází se v Kurčatovském institutu v Moskvě.\n\nT-15 byl vybudován v letech 1983–1988 a dosáhl svého první plazmatu v roce 1988. V roce 1992 nové podmínky ukázaly, že je provozování výzkumu na tomto reaktoru zcela mimo možnosti ruského státu. 1995 byl z finančních důvodů výzkum ukončen; do budoucna se očekává jeho modernizace a opětovné zapojení do výzkumu. Výzkum se má soustředit především na podporu návrhu pro reaktor ITER, který používá stejné technologie – tedy supravodivých magnetů.\n\n"}
{"id": "803656", "url": "https://cs.wikipedia.org/wiki?curid=803656", "title": "Hôtel de Bourgogne", "text": "Hôtel de Bourgogne\n\nHôtel de Bourgogne (česky \"Burgundský palác\") byl palác v Paříži, který byl do konce 15. století pařížskou rezidencí burgundských vévodů. V 16. a 17. století zde sídlila divadelní společnost, předchůdkyně Comédie-Française. Stavba se nacházela v dnešní ulici \"Rue Étienne-Marcel\" ve 2. obvodu. Z původního paláce se dochovala pouze gotická Věž Jana Nebojácného.\n\nPalác byl vybudován v roce 1270 jako Hôtel d'Artois pro Roberta II. z Artois, synovce Ludvíka IX. bezprostředně z vnější strany městských hradeb Filipa II. Augusta. V roce 1318 došlo v paláci ke svatbě dcery krále Filipa V., Johanny III., s Odou IV., burgundským vévodou. Vévoda Filip II. Burgundský utvořil z paláce v roce 1402 svou hlavní rezidenci. V letech 1409-1411 burgundský vévoda Jan I. nechal k paláci přistavět na obranu své pařížské rezidence věž.\n\nPalác zůstal rezidencí do roku 1493, kdy bylo Burgundské vévodství rozděleno mezi Kapetovce a Habsburky.\n\nV roce 1548 vybudovalo náboženské bratrstvo naproti paláci divadelní sál k hraní náboženských her. Bratrstvo mělo v Paříži monopol na divadelní představení a pronajímalo svůj sál kočujícím divadelním skupinám. První představení se konalo 30. srpna 1548.\n\nV roce 1624 se Pierre Le Messier se svou vlastní divadelní skupinou usídlil v paláci a v roce 1628 se zde usídlil Valleran Le Conte pod záštitou Ludvíka XIII. se svou \"Troupe royale\". Program se skládal z frašek i tragédií Alexandra Hardyho nebo Jeana Rotrou, především ale Jeana Racina.\n\nOd roku 1660 se po nějaký čas o palác dělila Comédie-Italienne s Troupe royale. V roce 1680 se na příkaz Ludvíka XIV. spojila Troupe royale a společnost z Hôtel de Guénégaud, která vznikla spojením Théâtre du Marais a Molièreovou společností a tak byla založena Comédie-Française.\n\n"}
{"id": "803657", "url": "https://cs.wikipedia.org/wiki?curid=803657", "title": "Čiatura", "text": "Čiatura\n\nČiatura (gruzínsky: ჭიათურა) je hornické město nacházející se v Imeretii, středozápadním kraji Gruzie. Ve městě se nachází jedny z největších nalezišť manganu na světě.\n\nČiatura se nachází na březích řeky Kvirily, vtěsnané do údolí mezi hřebeny úpatí Velkého Kavkazu. Díky své poloze a blízkosti subtropických nížin zde vládne horké suché léto a vlhká a mírná zima.\n\nMezi zdejší památky se řadí katedrála Mgvimevi z 10. století. Město je poměrně odlehlé a se zbytkem země je spojené železničním koridorem ze Zestaponi. V dřívějších dobách žilo v Čiatuře až 30 tisíc obyvatel, nyní však jejich počet prudce klesl na pouhých necelých 14 tisíc. Ve městě sídlí jedna z fakult Gruzínské technické univerzity.\n\nOblast byla osídlena už od pravěku, pozůstatky byly nalezeny v jeskyni Dzudzuana a v dalších jeskyních se v průběhu raného středověku ukrývali uprchlíci z nížin před arabskými nájezdníky.\n\nToto místo nabylo na významu v roce 1849, když zde byla objevena bohatá ložiska manganové rudy, a roku 1879 bylo založeno moderní město, které rychle rostlo, a zahájena těžba. V té době tvořil mangan z Čiatury více než polovinu světové produkce. Práce v dolech však byla velmi namáhavá a horníci byli často vykořisťováni nízkou mzdou, 18-hodinovou pracovní dobou, naprosto otřesnými sociálními podmínkami a žádnými právy. Situace vyvrcholila lidovými bouřemi v roce 1905 a 55denní generální stávkou v roce 1913, kdy požadovali zvýšení mezd a zkrácení pracovní doby, čemuž nakonec bylo vyhověno.\n\nV době Gruzínské SSR ve městě pokračovala těžba manganových rud. Přestože zde měly sovětské úřady největší podporu ze všech gruzínských měst, vypukly těžké boje při povstání v roce 1924 také zde a byly krvavě potlačené Rudou armádou. Po vyhlášení samostatnosti Gruzie začalo město i hornické odvětví velmi rychle upadat, což se projevilo snížením počtu obyvatel téměř na třetinu a zchátráním četných hornických panelových domů.\n\nMěsto je známé pro své naleziště manganu. V současné době pracuje v dolech na jeho těžbu přes 3500 obyvatel města a další pracují v dolech, kde se těží železná ruda, nebo v lomech na těžbu mramoru.\n\nDopravu ve městě zajišťuje soustava lanových drah, vybudovaná v roce 1954, jež zjednodušila horníkům přístup na pracoviště, a autobusy. V roce 1964 bylo vybudováno trolejové vedení do sousedního města Sačchere.\n\n\n\n"}
{"id": "803658", "url": "https://cs.wikipedia.org/wiki?curid=803658", "title": "Camille Andersonová", "text": "Camille Andersonová\n\nCamille Constance Andersonová (* 12. března 1977 v Dallasu, Texas), nepřechýleně \"Anderson\", je americká herečka a modelka. Byla jednou z účastnic v soutěži WWE Diva Search 2004 kde byla vyřazena jako druhá. Její zatím největší role byla ve filmu \"Nesvatbovi\" po boku Owena Wilsona. Vystudovala Texaskou univerzitu v Austinu v oboru vysílací žurnalistika.\n\nCamille se objevila v mnoha reklamách a časopisech. Momentálně bydlí v Los Angeles což je nejlepší pro její hereckou kariéru.\n\n\n"}
{"id": "803660", "url": "https://cs.wikipedia.org/wiki?curid=803660", "title": "Karel Novosad", "text": "Karel Novosad\n\nKarel Novosad (* 18. září 1953) je bývalý český a československý politik, po sametové revoluci poslanec Sněmovny lidu Federálního shromáždění za Občanské fórum, později za Občanskou demokratickou alianci.\n\nV listopadu 1989 se stal jedním ze tří mluvčích Občanského fóra v Žatci. Profesně je k roku 1990 uváděn jako vedoucí obvodní lékař, bytem Žatec.\n\nV lednu 1990 zasedl v rámci procesu kooptací do Federálního shromáždění po sametové revoluci do Sněmovny lidu (volební obvod č. 62 – Louny, Severočeský kraj) jako bezpartijní poslanec, respektive poslanec za Občanské fórum. Mandát za OF obhájil ve volbách roku 1990. Zasedal pak v parlamentním klubu Občanské demokratické aliance. Ve Federálním shromáždění setrval do konce funkčního období, tedy do voleb roku 1992.\n\nV komunálních volbách roku 1994 kandidoval neúspěšně za ODA do zastupitelstva v Žatci.\n\n"}
{"id": "803662", "url": "https://cs.wikipedia.org/wiki?curid=803662", "title": "Open de Nice Côte d’Azur 2012", "text": "Open de Nice Côte d’Azur 2012\n\nTenisový turnaj ATP Open de Nice Côte d’Azur 2012 se konal ve dnech 21. až 27. května ve nicejském areálu Nice Lawn Tennis Club, a to na otevřených antukových dvorcích. Turnaj patřil do kategorie ATP World Tour 250 series. Odměny činily 398 250 EUR.\n\nSinglový titul obhájil Španěl Nicolás Almagro.\n\nČtyři nejvýše nasazení měli volný los do druhého kola.\n\nNásledující hráči obdrželi do hlavní soutěže divokou kartu:\n\nNásledující hráči se probojovali do hlavní soutěže z kvalifikace:\n\n\n"}
{"id": "803664", "url": "https://cs.wikipedia.org/wiki?curid=803664", "title": "Leyla Milani", "text": "Leyla Milani\n\nLeyla Milani (* 2. dubna 1982) je íránsko-kanadská modelka, herečka, televizní moderátorka a módní návrhářka.\n\nByla jednou z účastnic v soutěži od World Wrestling Entertainment, \"Diva Search\" 2005 kde skončila druhá a hrála v \"Ber nebo neber, V utajení, , Krvavá volba, \"Attack of the Show!\", Larry, kroť se, Vincentův svět, Stacked, Desire, Hledaní, Noční show Jaye Lenoe, Extra\" a ve filmech \"Wrestlemaniac, Boys & Girls Guide To Getting Down\" a \"Drsňák Chopper\".\n\n"}
{"id": "803666", "url": "https://cs.wikipedia.org/wiki?curid=803666", "title": "Adéla zelená", "text": "Adéla zelená\n\nAdéla zelená je drobný denní motýl, v Česku je běžným druhem listnatých lesů.\n\nDospělci mají nápadná bělavá tykadla, která jsou u samců delší než u samic. Křídla jsou u obou pohlaví bronzová nebo kovově zelená. Rozpětí křídel je 14–18 mm. Dospělí motýli létají od dubna do června, kdy vytvářejí svatební roje kolem koncových větví stromů. Housenky žijí na zemi ve spadaném listí, kde si vytvářejí komůrky z úkrojků listů, ve kterých žijí. Živí se opadanými listy dubu, buku a lísky.\n\n"}
{"id": "803668", "url": "https://cs.wikipedia.org/wiki?curid=803668", "title": "Hydrogenperoxidy", "text": "Hydrogenperoxidy\n\nHydrogenperoxidy (též hydroperoxidy) jsou sloučeniny obsahující jednoduchou vazbu kyslík–kyslík–vodík. Jejich sirné analogy se nazývají hydrogendisulfidy. Superoxidy, dioxygenyly a ozonidy jsou samostatné skupiny sloučenin.\n\nOrganické hydrogenperoxidy jsou sloučeniny se specifickou funkční skupinou nebo molekulou obsahující jednoduchou vazbu kyslík–kyslík–vodík (R–O–O–H). Radikál HOO· se nazývá hydro(gen)peroxidový radikál a předpokládá se, že je přítomen při spalování uhlovodíků na vzduchu. Organické hydrogenperoxidy se snadno rozkládají na volné radikály:\n"}
{"id": "803674", "url": "https://cs.wikipedia.org/wiki?curid=803674", "title": "Dychtau", "text": "Dychtau\n\nDychtau (rusky Дыхтау, karačaj-balkarsky: Дых тау, v překladu rozeklaná/zubatá hora) je hora v Kabardsko-balkarské republice Ruské federace. Se svou výškou 5205 m je po Elbrusu (5642 m n. m.) druhou nejvyšší horou Kavkazu a současně Evropy, pokud za hranici mezi Evropou a Asií budeme považovat hlavní kavkazský hřeben. Vrchol se stejně jako většina nejvyšších hor Kavkazu nenachází přímo na hlavním kavkazském hřebenu, ale na bočním hřebenu, od hlavního kavkazského hřebenu odděleném sedlem ve výšce 3836 m. Vrchol se tyčí nad největším kavkazským ledovcem Bezengi a nachází se v povodí řeky Těrek.\n\nVšechny výstupové cesty jsou velmi náročné, objektivně nebezpečné a dosahují vysokých stupňů technické obtížnosti. Vrchol byl poprvé zdolán britským horolezcem J. G. Cokkinem v roce 1888 po severním hřebenu. Výstupové cesty na vrchol jsou:\n\n\n"}
{"id": "803677", "url": "https://cs.wikipedia.org/wiki?curid=803677", "title": "Veřejná služba", "text": "Veřejná služba\n\nVeřejná služba je služba ve veřejném zájmu, kterou poskytuje nebo objednává a financuje či spolufinancuje složka veřejné správy, tedy stát nebo územně-samosprávný celek (v Česku kraj nebo obec). Jejím specifickým znakem je, že pokud by nebyla finančně podporována veřejnými subjekty, nebyla by poskytována na trhu vůbec nebo by byla poskytována v nižší kvalitě či rozsahu. Tento termín je v přímém vztahu ke společenské shodě (většinou vyjádřené ve volbách) na tom, že některé druhy služeb mají být dostupné každému bez ohledu na jeho majetek a příjmy.\n"}
{"id": "803679", "url": "https://cs.wikipedia.org/wiki?curid=803679", "title": "Petr Krevňák", "text": "Petr Krevňák\n\nPetr Krevňák známý pod přezdívkami Qjeta a Jean Michel Qjeta je hudebník. V letech 1989–1996 skládal hudbu na počítačích Sinclair ZX Spectrum pro zvukový čip AY-3-8912. V době jeho působení na ZX Spectru byl členem MQM teamu, jeho vybavení bylo v té době tvořeno ZX Spectrem 128K a Betadiskem 128. Je autorem asi 70 skladeb. Je také autorem hudby ve hře B.A.D. Jeho hudba pro ZX Spectrum se objevuje mimo jiné v demech \"AY music demo 1\", \"AY music demo 2\", \"Macrobia demo\", MQM Demo 1 - 5, Quick Demo, Antares II AY and Beep Demo. Je také autorem nebo spoluautorem několika jednobitových skladeb: \"Enemies from Amiga\", \"Chaos in head\", \"Jolly mood\", \"A hard wedge into heart IV\".\n\nPo Petru Krevňákovi a Miroslavu Hlavičkovi (na ZX Spectru působícím pod přezdívkou \"Scalex\") je pojmenován hudební editor SQ-Tracker (Scalex Qjeta Tracker).\n\n\n"}
{"id": "803680", "url": "https://cs.wikipedia.org/wiki?curid=803680", "title": "Elena Olahová", "text": "Elena Olahová\n\nElena Olahová (* 3. května 1954) byla slovenská a československá politička a bezpartijní poslankyně Sněmovny lidu Federálního shromáždění za normalizace.\n\nK roku 1986 se profesně uvádí jako technička stavební skupiny JZD. Ve volbách roku 1986 zasedla do Sněmovny lidu (volební obvod č. 156 - Topoľčany, Západoslovenský kraj). Ve Federálním shromáždění setrvala do konce funkčního období, tedy do svobodných voleb roku 1990. Netýkal se jí proces kooptací do Federálního shromáždění po sametové revoluci.\n\n"}
{"id": "803681", "url": "https://cs.wikipedia.org/wiki?curid=803681", "title": "Adler's Appetite", "text": "Adler's Appetite\n\nAdler's Appetite, dříve Suki Jones byla americká rocková skupina, založená v roce 2003. Skupina se pojmenovala podle příjmení bubeníka Stevena Adlera, který dříve hrál s Guns N' Roses. V roce 2005 skupina vydala své první EP s názvem \"Adler's Appetite\" a v roce 2010 EP s názvem \"Alive\".\n"}
{"id": "803682", "url": "https://cs.wikipedia.org/wiki?curid=803682", "title": "Brussels Open 2012", "text": "Brussels Open 2012\n\nTenisový turnaj na okruhu WTA Brussels Open 2012 se konal ve dnech 1. až 26. května v Bruselu, hlavním městě Belgie na otevřených antukových dvorcích oddílu Royal Primerose Tennis Club. Turnaj byl součástí kategorie \"Premier\" a odměny činily 618 000 dolarů.\n\nDvě nejvýše nasazené hráčky měly volný los do druhého kola.\n\nNásledující hráčky obdržely do hlavní soutěže divokou kartu od pořadatelů:\n\nNásledující hráčky se probojovaly do hlavní soutěže z kvalifikace:\n\n\n"}
{"id": "803685", "url": "https://cs.wikipedia.org/wiki?curid=803685", "title": "Choice of Weapon", "text": "Choice of Weapon\n\nChoice of Weapon je deváté studiové album skupiny The Cult. Album vyšlo 22. května 2012 u vydavatelství Cooking Vinyl. Producenty alba byli Chris Goss a Bob Rock.\n\n"}
{"id": "803690", "url": "https://cs.wikipedia.org/wiki?curid=803690", "title": "French Open 2012 – mužská dvouhra", "text": "French Open 2012 – mužská dvouhra\n\nObhájcem titulu byl druhý hráč světa Španěl Rafael Nadal, jenž pařížský grandslam vyhrál v letech 2005, 2006, 2007, 2008, 2010 a 2011.\n\nŠvýcar Roger Federer vytvořil výhrou ve druhém kole nad Rumunem Adrianem Ungurem nový rekord, když zvítězil celkově ve 234. grandslamovém zápase. Překonal tak 233 výher Američana Jimmyho Connorse. Federerova celková bilance výher–proher na Grand Slamu po tomto utkání činila 234–35, když odehrál 52 turnajů velké čtyřky. Connorsův již konečný poměr z 57 odehraných událostí představoval 233 vyhraných a 49 prohraných zápasů.\n\nVítězem se posedmé stal druhý nasazený Rafael Nadal, jenž ve finále porazil srbskou světovou jedničku Novaka Djokoviće ve čtyřech setech. Sedmým titulem tak překonal rekord Švéda Björna Borga z Roland Garros a současně vyrovnal nejvyšší počet vítězných grandslamů ve dvouhře z jediného turnaje, když se zařadil po bok sedmi wimbledonských výher Američana Peta Samprase. Djoković by titulem získal, jako první tenista po 43 letech a třetí hráč v historii, čtvrtý grandslamový titul za sebou (nekalendářní grandslam). Do tohoto finále se tento výkon podařil pouze Donu Budgeovi a Rodu Laverovi.\n\nFinále bylo poprvé od roku 1973 odloženo pro déšť na pondělí. V roce 1973 zdolal ve finále mužské dvouhry až v úterní dohrávce Rumun Ilie Năstase Jugoslávce Nikiho Piliče. K nedělnímu přerušení došlo z pohledu vedoucího Nadala za stavu 6–4, 6–3, 2–6, 1–2, kdy šel Djoković na podání. V pondělí 11. června bylo utkání obnoveno od 13. hodiny.\n\n\n"}
{"id": "803692", "url": "https://cs.wikipedia.org/wiki?curid=803692", "title": "Vodní ptactvo", "text": "Vodní ptactvo\n\nVodní ptactvo je souhrnný termín pro ptáky, kteří žijí v blízkosti vody nebo mokřadu. Většinou jsou tímto názvem označováni ptáci žijící v blízkosti sladkých vod, ale někdy se uvádí do této skupiny i ptáci mořští. Tyto druhy bývají k životu u vody přizpůsobeni blanami mezi prsty u nohou, nepromokavým peřím, zobákem uzpůsobeným k lovení ryb a schopnost ponoru i do několikametrové hloubky. Některé druhy ptáků se sice u vody zdržují, např. kvůli koupeli, pití, nebo lovu ryb či jiných vodních živočichů, i když vodní prostředí není jejich domovským stanovištěm. Do této skupiny můžeme zařadit některé druhy dravců (např. orel mořský) nebo pěvců (např. skorec vodní)\n\nMezi tzv. vodní ptáky se řadí:\n\n"}
{"id": "803704", "url": "https://cs.wikipedia.org/wiki?curid=803704", "title": "Jetel inkarnát", "text": "Jetel inkarnát\n\nJetel inkarnát (\"Trifolium incarnatum\") je druh jetelu z čeledi bobovitých charakteristický výraznou červenou barvou květu. Jedná se zpravidla o jednoletou, občas dvouletou bylinu s přímou lodyhou dosahující délky 20 až 50 centimetrů. Květenství je tvořeno vejcovitým až válcovitou hlávkou s růžovými až červenými květy.\n\nJetel inkarnát původně rostl na území jižní a západní Evropy, odkud byl rozšířen téměř do celé Evropy, do Severní Ameriky, jižní Afriky a Austrálie. Někdy se vysévá na polích a na silničních náspech. Vyskytuje se také v osivech - směs pro květnatou louku. Občas zplaňuje. Je to pomalu rostoucí rostlina, která poskytuje dobrou zelenou píci. V České republice se pěstuje od první poloviny 19. století, v USA od roku 1955.\n\nOdpuzuje běláska zelného (\"Pieris brassicae\"). Roste na písčitých půdách bohatých na živiny. Dává přednost teplejším stanovištím, nesnáší dlouhotrvacící sněhový pokryv a nízké teploty.\n\nJetel inkarnát se pěstuje jako čistá kultura nebo ve směskách. Lze ho využít jako předplodinu, meziplodinu, jarní pícninu nebo i na zelené krmení.\n\nJetel inkarnát poskytuje včelám nektar i pyl. Nektar včely sbírají především v dopoledních hodinách. Nektarium květu jetele inkarnátu vyprodukuje za 24 hodin 0,18 mg nektaru s cukernatostí 43 %. Cukerná hodnota, tedy množství cukru vyprodukovaného v květu za 24 hodin, je 0,8 mg. Květy produkují menší množství pylu, které včely sbírají hlavně odpoledne. Pylové rousky mají narůžovělou barvu.\n\nDruhový med jetele inkarnátu není tvořen.\n\nPokud jsou v blízkosti kvetoucí kultury jetele inkarnátu 2–4 včelstva, výnosy semen se zvyšují o 35–40 %.\n\n \n"}
{"id": "803711", "url": "https://cs.wikipedia.org/wiki?curid=803711", "title": "Jamné (zámek)", "text": "Jamné (zámek)\n\nZámek Jamné stojí v obci Jamné v okrese Jihlava v Kraji Vysočina. Je chráněn jako kulturní památka České republiky.\n\nNejstarším jádrem zámku je gotická věžovitá tvrz, rozšířená na konci 16. století (kolem roku 1591) Janem Šleklovským z Šicndorfu v renesanční podobě. Právě v roce 1591 prodal tvrz i ves Jamné spolu s vsi Rybné \"Zuzaně Lvové z Lisova\" za 9000 moravských zlatých. Od roku 1593 se spolumajitelem stal její manžel Fridrich Mičan z Klinštejna a od roku 1601 se píše jako Zuzana Mičanová z Lisova. V témže roce nechala zapsat tvrz Matouši Grýnovi ze Sturzenbergu a na Lukách. Roku 1609 mění tvrz majitele znovu, tentokrát se jím stal Jan Kundrát Šleglovský ze Šicndorfu, kterému ji prodal Karel Grýn ze Sturzenbergu. Od Jana Kundráta tvrz obratem kupuje jihlavský občan a protestant Daniel Neumaier z Wintenberku. Po porážce na Bílé hoře mu však byl majetek zkonfiskován a ten přešel do vlastnictví jezuitů. Ti ji nechali ve druhé polovině 17. století (kolem roku 1650) barokně upravit. Jako sídlo členů řádu však zámek sloužil pouze velmi omezeně, využívali jej především úředníci řádu a také zde byl letní byt jezuitů. Po zrušení řádu došlo k rychlému střídání majitelů. V letech 1860-1890, kdy jej vlastnili Schillerové, došlo k jeho úpravě do dnešní pseudogotické podoby. Dnes se v budově nachází pošta.\n\n\n"}
{"id": "803715", "url": "https://cs.wikipedia.org/wiki?curid=803715", "title": "Ivica Dačić", "text": "Ivica Dačić\n\nIvica Dačić (v srbské cyrilici Ивица Дачић, * 1. ledna 1966, Prizren) je srbský politik za socialistickou stranu Srbska (předseda strany), prozatímní předseda srbské vlády a ministr zahraničních věcí. Do svého jmenování prozatímním předsedou vlády zastával funkci místopředsedy vlády, v letech 2012 až 2014 již jako předseda vlády působil.\n\nDačić pochází z Prizrenu, významného historického města v Kosovu. Gymnázium vystudoval v Niši, poté se zapsal na Fakultě politických věd v Bělehradě, kde vystudoval žurnalistiku.\n\nSvá studia zakončil Dačić roku 1989 a již o rok později se stal předsedou bělehradské organizace Socialistické strany Srbska (která se nedlouho předtím vytvořila transformací Svazu komunistů Srbska. V letech 1992-2000 byl mluvčím Socialistické strany. Mezi lety 1992 a 2004 byl poslancem svazového parlamentu (skupštiny) v Bělehradě.\n\nVe vládě Mirka Cvetkoviće (2008-2012) zastával Dačić pozici ministra vnitra a vicepremiéra. V roce 2004 také kandidoval na úřad prezidenta a skončil pátý, v roce 2012 pak v prezidentských volbách opět nepostoupil do druhého kola a skončil na devátém místě.\n\nOd prosince 2006 je předsedou Socialistické strany.\n\nKvůli jeho aktivitám z 90. let spojují některá média Dačiće s politickým režimem bývalého jugoslávského prezidenta Slobodana Miloševiće. Dačić se od tohoto spojení distancoval se slovy, že ho minulost nezajímá, neboť ji nelze na rozdíl od budoucnosti změnit.\n\nV letech 2012-2014 byl Dačić předsedou vlády Srbska. Po tříměsíčních vyjednáváních o nové vládě se často diskutovalo o tom, že se premiérem stane bývalý prezident Boris Tadić. Nakonec vládu sestavil předseda socialistů Dačić. Vedl kabinet složený z několika politických stran. Ve vládě zastával zároveň post ministra vnitra.\n\nNa podzim 2012 se v Srbsku rozhořela tzv. odposlouchávací aféra. Premiér Dačić se rozhodl nařídit vyšetřování, kdo v ministerstvu vnitra je zodpovědný za odposlech prezidenta Nikoliće a ministra obrany Aleksandra Vučiće. Veřejně dementoval, že by sám jako ministr vnitra, odpovědný za policejní složky, měl s aktivitami spojenými okolo odposlouchávání něco společného. Po volbách v roce 2014 se stal prvním místopředsedou vlády Aleksandara Vučiće. Po jmenování Aleksandara Vučiće srbským prezidentem 31. května 2017 se z úřadu prvního místopředsedy stal prozatímním předsedou vlády, dokud prezident Vučić nejmenuje trvalého předsedu.\n\n"}
{"id": "803718", "url": "https://cs.wikipedia.org/wiki?curid=803718", "title": "Večírek (film, 1980)", "text": "Večírek (film, 1980)\n\nVečírek (\"La Boum\") je francouzský hraný film z roku 1980, který režíroval Claude Pinoteau podle vlastního scénáře. Film popisuje osudy dospívající dívky ve Francii na počátku 80. let.\n\nVic je 13 let a právě se přistěhovala s rodiči z Versailles do Paříže, kde začíná navštěvovat Lyceum Jindřicha IV. Její rodiče, otec François zubař a matka Françoise, kreslířka komiksů mají starosti především se svými zaměstnáními a posléze i se svým vztahem a nemají čas hovořit se svou dcerou o jejich problémech. Pro Vic se stává její nejlepší rádkyní její prababička přezdívaná Boubelka, která má pro mladou generaci pochopení. Po mnohém přemlouvání dovolí rodiče Vic, aby šla na večírek pořádaný spolužákem Raoulem. Zde se seznámí s o rok starším Mathieu, který studuje na stejném lyceu a zamilují se do sebe.\n\nU Françoise se v ordinaci objeví jeho bývalá milenka Vanessa a chce od něj poslední noc na rozloučenou. François se vymluví na přednášku o anestezii a Vanessa, aby mohl zůstat celou noc, zavolá jeho ženě, že má zlomenou nohu a zůstane přes noc v nemocnici. François musí předstírat frakturu nohy. Když François vidí, jak se o něj Françoise stará, řekne jí pravdu o své bývalé milence. Ta mu nechce odpustit a proto se dohodnou na odděleném bydlení. Françoise se blíže seznámí s Éricem Lehmanem, profesorem němčiny na lyceu. Pénélope, nejlepší kamarádka Vic, jí řekne, že viděla Mathieu se starší dívkou Lydií. Jednou večer zjistí François, že se Françoise stýká s Éricem, který ji doprovodil domů. Na prázdniny Vic doprovází prababičku na cestě do Bruselu. Mathieu je na prázdninách v Cabourgu. Vic s prababičkou se tedy ubytují v hotelu v Deauville a Vic se setká s Mathieu a ptá se ho na dívku Lydii. Pak se vrátí do hotelu. Ráno si objednají na pokoj snídani, kterou jim donese Mathieu, který zde pracuje na brigádě.\n\nFrançois najde za dveřmi svého bytu kreslený vzkaz, že je jeho žena těhotná. Myslí si ale, že Françoise čeká dítě s Éricem, což ji rozzlobí. Rozhodne se strávit dovolenou s Éricem v Agadiru.\n\nFrançois, aby ji udobřil, koupí dvě letenky na výlet do Benátek. Doma ji potká, jak se balí na cestu do Afriky. Odveze ji tedy na letiště a řekne jí, že pro ně má letenky do Itálie. Françoise nakonec s Éricem neodletí, ale vrátí se do města a usmíří se.\n\nV tu dobu Vic pořádá večírek na oslavu svých 14. narozenin a doufá, že přijde i Mathieu.\n"}
{"id": "803724", "url": "https://cs.wikipedia.org/wiki?curid=803724", "title": "Stupeň tělesového rozšíření", "text": "Stupeň tělesového rozšíření\n\nStupeň tělesového rozšíření je v matematice, zejména teorii těles, koncept zachycující jakousi „velikost“ tělesového rozšíření. Je důležitý a používaný zejména v abstraktní algebře a teorii čísel, ale vyskytuje se i jinde, kde se více pracuje s tělesy.\n\nJe-li dáno tělesové rozšíření \"V\"/\"T\", pak \"V\" může být uvažována jako vektorový prostor nad tělesem skalárů \"T\". Dimenze takto chápaného vektorového prostoru se nazývá stupeň tělesového rozšíření a označuje se [V:T].\n\nStejně jako může být dimenze vektorového prostoru konečná nebo nekonečná, může být také konečný nebo nekončený stupeň tělesového rozšíření. Pak se mluví o konečném rozšíření nebo o nekonečném rozšíření.\n\nStupeň tělesového rozšíření, je nutno nezaměňovat se stupněm transcendence, jedná se o jiné koncepty. Například těleso racionálních funkcí Q(\"X\") je nekonečného stupně nad tělesem racionálních čísel Q, ale je stupně transcendence jedna.\n\nPokud jsou tři tělesa uspořádána do \"věže\", tedy \"S\" je podtělesem \"T\" a \"T\" je podtělesem \"R\", pak existuje jednoduchý vztah mezi stupni rozšíření \"R\"/\"T\", \"T\"/\"S\" a \"R\"/\"S\", totiž:\nJinými slovy řečeno, stupeň rozšíření mezi „největším“ a „nejmenším“ tělesem je součinem stupně „největšího“ nad „středním“ se stupněm „středního“ nad „nejmenším“. Jedná se tedy o podobný vztah, který v teorii grup pro řády grup uvádí Lagrangeova věta — hlubší souvislost mezi těmito vztahy odhaluje Galoisova teorie.\n\nVzorec platí nejen pro rozšíření konečného stupně, ale i pro nekonečná rozšíření. V takovém případě je možné jeho součin chápat jako součin kardinálních čísel. Tedy například platí, že je-li \"R\"/\"S\" konečné, jsou konečná i rozšíření \"T\"/\"S\" a \"R\"/\"T\".\n\nPokud je \"R\"/\"S\" konečné, pak vzorec poměrně výrazně omezuje, jaká tělesa mohou existovat „mezi“ \"R\" a \"S\", a to na základě jednoduché aritmetiky. Například je-li [\"R\":\"S\"] prvočíslo, pak každé mezitěleso \"T\" musí splňovat buď [\"R\":\"T\"] = 1 (ale pak tedy \"R\"=\"T\"), nebo [\"T\":\"S\"]=1 (ale pak tedy \"T\"=\"S\"). Jinými slovy, žádné vlastní mezitělesa v takovém případě existovat nemohou.\n\n\"R\", \"T\" a \"S\" je věž těles uvedená výše a že \"d\"= [\"T\":\"S\"] a \"e\"=[\"R\":\"T\"] jsou konečná. To podle definice stupně rozšíření znamená, že je možno zvolit konečné báze, {\"u\", …, \"u\"} pro \"T\" nad \"S\" a {\"w\", …, \"w\"} pro \"R\" nad \"T\". Jak se ukáže, tak prvky \"u\"\"w\" pro \"m\" od jedné do \"d\" a \"n\" od jedné do \"e\" tvoří bázi \"R\" nad \"S\". Ta udává dimenzi \"R\"/\"S\" a protože je jich právě \"d·e\", bude tímto důkaz hotov.\n\nNejprve důkaz, že lineárním obalem daných prvků je skutečně celé \"R\"/\"S\". Je-li \"x\" prvek \"R\", pak je možné jej zapsat jako nějakou lineární kombinaci prvků z {\"w\", …, \"w\"}, tedy existují prvky \"a\" z \"T\" takové, že \nProtože prvky \"u\" zase tvoří bázi \"T\" nad \"S\", pro každé \"n\" lze najít \"b\", že\nZ distributivity a asociativity násobení v \"S\" pak vyplývá\ncož ukazuje, že \"x\" lze napsat jako lineární kombinaci \"u\"\"w\" koeficientů z \"S\", tedy lineárním obalem zmíněných prvků je skutečně celé \"R\".\n\nZbývá dokázat, že \"u\"\"w\" jsou lineárně nezávislé nad \"S\". Předpokládejme\npro nějaké koeficienty \"b\" z \"S\". Pomocí distributivity a asociativity můžeme rovnost přepsat jako \na vidíme, že výrazy v kulatých závorkách musí být nulové, neboť se jedná o prvky \"T\" a \"w\" jsou v \"T\" lineárně nezávislé.\nTedy\npro všechna \"n\". Pak z toho, že \"b\" jsou prvky \"S\", a \"u\" jsou v \"S\" lineárně nezávislé, plyne, že musí být \"b\" = 0 pro všechna \"m\" a všechna \"n\". Z toho plyne že \"u\"\"w\" jsou lineárně nezávislé nad \"S\", čímž je důkaz dokončen.\n\n"}
{"id": "803729", "url": "https://cs.wikipedia.org/wiki?curid=803729", "title": "Robinson R22", "text": "Robinson R22\n\nRobinson R22 je dvoumístný lehký vrtulník vyráběný americkou společností Robinson Helicopter Company. Stroj byl vyvíjen Frankem Robinsonem od roku 1973 a je vyráběn od roku 1979. První let proběhl v roce 1975.\n\nRobinson R22 je jednomotorový lehký vrtulník s dvoulistým hlavním rotorem a dvoulistým vyrovnávacím tlačným rotorem. Vrtulník je běžně dodáván s ližinovým podvozkem, ale námořní verze mohou disponovat také plováky. \n\nPrvní prototyp byl vyroben jako R22 a brzy poté byl následován dalšími verzemi R22 HP, R22 Alpha, R22 Beta a R22 Beta II. Verze R22 HP byla vybavená motorem Lycoming 0-320-B2C o výkonu 160 koní a překonala tak verzi R22 o 10 koní (7,5 kW). Verze R22 Alpha disponovala upravenými ližinami na podvozku, které zlepšily jak přístupnost kokpitu pro osádku vrtulníku, tak také stabilitu stroje na zemi i při letu v nízké nadmořské výšce s osádkou na palubě. Verze R22 Beta měla zvýšený počet otáček motoru a volitelně bylo možno vybavit vrtulník brzdou rotoru a doplňkovou palivovou nádrží. Baterie byla přemístěna z přední části vrtulníku do zadní části poblíž motoru, čímž se zlepšila stabilita stroje. Tato verze byla nabízená jako cvičný letoun a s doplňkovými plováky byla prodávána jako R22 Mariner určený pro armádní a policejní účely. Verze R22 Beta II byla vybavena novým motorem Lycoming 0-360 z odlehčených materiálů. To umožnilo manipulovat se strojem snáze ve vyšších nadmořských výškách, a tak byl tento stroj určen především pro lety nad hladinou moře. Vrtulníky Robinson R22 se staly vývojovým předchůdcem většího modelu Robinson R44.\n\nOd prosince 1975 do června 2010 bylo zaznamenáno na 1230 případů nehod vrtulníků R22. Z těchto nehod bylo 182 smrtelných.\n\nDíky své lehké konstrukci a nízké setrvačnosti rotorů R22 nikdy neodpouští jakoukoliv chybu nebo zaváhání pilota. Pokud dojde k vysazení motoru, ať skutečnému nebo simulovanému, tak má pilot 1,6 vteřiny, než dojde k poklesu a autorotaci. Jakékoliv další zpomalení rotoru po tomto čase vedoucímu k poklesu rotace pod 80 % má fatální následky a je nezvratné. Frank Robinson nenavrhoval R22 jako cvičný stroj, ale pro jeho rychlou cestovní rychlost a nízkou spotřebu paliva. R22 je naprosto nevhodný jako cvičný vrtulník. Přesto ho letecké školy v hojné míře využívají pro jeho nízké provozní náklady.\n\n\nVrtulníky R22 jsou užívány mnoha civilními leteckými společnostmi, leteckými kluby a pro jiné soukromé účely.\n\n Dominikánská republika\n Filipíny\n\n\n\n\n\n"}
{"id": "803734", "url": "https://cs.wikipedia.org/wiki?curid=803734", "title": "MathJax", "text": "MathJax\n\nMathJax je javascriptová knihovna pro zobrazování matematických výrazů a rovnic ve webových prohlížečích za pomoci LaTeXu a MathML. Jedná se o multiplatformní a otevřený software, je uvolněna pod licencí Apache license.\n\nMathJax se začal vyvíjet v roce 2009 jako následník starší javascriptové knihovny pro zobrazování matematických vzorců, jsMathu, a jeho vývoj je ve správě společnosti Design Science. Kromě ní vývoj podporují American Mathematical Society, Society for Industrial and Applied Mathematics, American Physical Society, Elsevier a Project Euclid.\n\nMathJax je používán na řadě webových portálů, mezi které patří MathSciNet, GitHub, n-category cafe, MathOverflow nebo Scholarpedia.\n\nMathJax je stažen zároveň s obsahem webu, prohledá stránku, zda obsahuje nějaké vzorce a postará se o zobrazení matematiky. MathJax tedy nepotřebuje žádné dodatečné instalace písem nebo softwaru na straně čtenáře. Jediné, co potřebuje, je podpora Javascriptu v prohlížeči, což mu umožňuje běžet i na mobilních zařízeních. \n\nMathJax může k zobrazení matematiky využít kombinací možností HTML a kaskádových stylů nebo využít podporu MathML v prohlížeči. Jakým způsobem bude matematika zobrazována, to závisí na možnostech prohlížeče, na písmech dostupných v čtenářově počítači a na nastavení. Od verze v2.0-beta je navíc zahrnuta možnost zobrazování pomocí SVG. \n\nV případě zobrazování pomocí HTML a CSS se MathJax snaží použít dostupná matematická písma, případně se u starších prohlížečů uchýlí k obrázkům. Pro nové prohlížeče, které podporují webová písma, MathJax stáhne přes web potřebná písma z předpřipraveného souboru. Pro prohlížeče nepodporující stahování písem MathJax zkusí najít použitelná písma v čtenářově systému. Pokud se ani to nepodaří, MathJax stáhne v potřebných případech obrázky patřičných symbolů. Chování je navíc konfigurovatelné, je možné zapnout či vypnout stahování písem, použití místních písem i použití obrázkového písma.\n\nMathJax umí zobrazit matematické výrazy napsané podle pravidel LaTeXu nebo MathML. Vzhledem k tomu, že MathJax je určený pouze pro zobrazování matematických výrazů, zatímco LaTeX je určený pro sazbu celých dokumentů, nejsou podporovány všechny LaTeXové konstrukce – pouze ty, které sází matematiku.\n\nV nejpoužívanějších prohlížečích funguje MathJax dobře. Příklady takových prohlížečů jsou: Internet Explorer 6, Mozilla Firefox 3, Google Chrome 0.3, Safari 2.0 nebo Opera 9.5. Některé starší verze zmíněných prohlížečů fungují, ale nepodporují webová písma, takže se MathJax uchýlí k obrázkům.\n\nPlný výpis kompatibility s prohlížeči je k disposici na stránkách MathJaxu.\n\nMathJax je možné doinstalovat do řady populárních publikačních systémů, například MediaWiki, Drupalu, WordPressu a Joomla!.\n\nMathJax umí zpracovat příkazy matematického prostředí LaTeXu. Navíc jsou skrze rozšíření podporovány i příkazy AMS-LaTeXu. MathJax také podporuje TeXová makra a některé formátovací příkazy jako \\color (\"barva\") nebo \\underline (\"podtržení\").\n\nVe verzi beta 2 přidal MathJax částečnou podporu pro MathML 2.0 (a některé konstrukce MathML 3.0), přičemž podporuje pouze prezentační MathML.\n"}
{"id": "803735", "url": "https://cs.wikipedia.org/wiki?curid=803735", "title": "Volejbal na Letních olympijských hrách 1980", "text": "Volejbal na Letních olympijských hrách 1980\n\nTurnaj se odehrál v rámci XXII. olympijských her ve dnech 20. července - 1. srpna 1980 v Moskvě.\n\nTurnaje se zúčastnilo 10 mužstev, rozdělených do dvou pětičlenných skupin. První dvě mužstva postoupili do play off, týmy na třetím a čtvrtém místě hráli o páté až osmé místo, týmy na pátém místě hráli o deváté místo. Olympijským vítězem se stalo mužstvo Sovětského svazu.\n\n Kuba - Itálie 3:0 (15:7, 15:8, 15:6)\n\n20. července 1980 (19:30) – Moskva\n\n20. července 1980 (19:30) – Moskva\n\n22. července 1980 (19:30) – Moskva\n\n22. července 1980 (19:30) – Moskva\n\n24. července 1980 (19:30) – Moskva\n\n24. července 1980 (19:30) – Moskva\n\n26. července 1980 (17:30) – Moskva\n\n26. července 1980 (19:30) – Moskva\n\n28. července 1980 (17:30) – Moskva\n\n28. července 1980 (19:30) – Moskva\n\n Rumunsko - Libye 3:0 (15:3, 15:1, 15:1)\n\n20. července 1980 (17:30) – Moskva\n\n20. července 1980 (17:30) – Moskva\n\n22. července 1980 (17:30) – Moskva\n\n22. července 1980 (17:30) – Moskva\n\n24. července 1980 (17:30) – Moskva\n\n24. července 1980 (17:30) – Moskva\n\n26. července 1980 (17:30) – Moskva\n\n26. července 1980 (19:30) – Moskva\n\n28. července 1980 (17:30) – Moskva\n\n28. července 1980 (19:30) – Moskva\n\n Bulharsko - Polsko 3:0 (15:13, 15:13, 15:7)\n\n31. července 1980 (17:30) – Moskva\n\n31. července 1980 (19:30) – Moskva\n\n SSSR - Bulharsko 3:1 (15:7, 15:13, 14:16, 15:11)\n\n31. července 1980 (21:30) – Moskva\n\n Rumunsko - Polsko 3:1 (15:10, 9:15, 15:13, 15:9)\n\n31. července 1980 (19:30) – Moskva\n\n Brazílie - Československo 3:0 (16:14, 15:11, 15:9)\n\n31. července 1980 (17:30) – Moskva\n\n31. července 1980 (19:30) – Moskva\n\n Brazílie - Jugoslávie 3:2 (14:16, 15:9, 8:15, 15:10, 15: 8)\n\n31. července 1980 (20:20) – Moskva\n\n Kuba - Československo 3:1 (14:16, 15:7, 15:10, 15:6)\n\n31. července 1980 (17:30) – Moskva\n\n Itálie - Libye 3:0 (15:2, 15:1, 15:4)\n\n30. července 1980 (11:00) – Moskva\n\n8. Československo\nTurnaj se odehrál v rámci XXII. olympijských her ve dnech 20. července - 1. srpna 1980 v Moskvě.\n\nTurnaje se zúčastnilo 8 družstev, rozdělených do dvou čtyřčlenných skupin. První dva postopili do play off, týmy na třetím a čtvrtém místě hrály o 5. resp. 7. místo. Olympijským vítězem se stalo družstvo Sovětského svazu.\n\n NDR - Kuba 3:1 (15:11, 15:13, 10:15, 15:4)\n\n21. července 1980 (19:30) – Moskva\n\n21. července 1980 (19:30) – Moskva\n\n23. července 1980 (19:30) – Moskva\n\n23. července 1980 (19:30) – Moskva\n\n25. července 1980 (19:30) – Moskva\n\n25. července 1980 (19:30) – Moskva\n\n Bulharsko - Rumunsko 3:1 (15:9, 7:15, 15:5, 15:4)\n\n21. července 1980 (17:30) – Moskva\n\n21. července 1980 (17:30) – Moskva\n\n23. července 1980 (17:30) – Moskva\n\n23. července 1980 (17:30) – Moskva\n\n25. července 1980 (17:30) – Moskva\n\n25. července 1980 (17:30) – Moskva\n\n NDR - Bulharsko 3:2 (15:10, 12:15, 15:9, 7:15, 15:6)\n\n27. července 1980 (17:30) – Moskva\n\n27. července 1980 (19:30) – Moskva\n\n SSSR - NDR 3:1 (15:12, 11:15, 15:13, 15:7)\n\n29. července 1980 (19:30) – Moskva\n\n Bulharsko - Maďarsko 3:2 (15:5, 13:15, 6:15, 15:4, 15:8)\n\n29. července 1980 (17:30) – Moskva\n\n Peru - Rumunsko 3:0 (15:12, 15:9, 15:11)\n\n27. července 1980 (17:30) – Moskva\n\n27. července 1980 (19:30) – Moskva\n\n Kuba - Peru 3:1 (15:9, 15:7, 12:15, 15:5)\n\n29. července 1980 (18:00)– Moskva\n\n Brazílie - Rumunsko 3:0 (15:8, 15:12, 15:12)\n\n29. července 1980 (16:00) – Moskva\n\nDo bojů o medaile zasáhlo 204 sportovců ze 13 zemí:\n\n"}
{"id": "803737", "url": "https://cs.wikipedia.org/wiki?curid=803737", "title": "Longjumeau", "text": "Longjumeau\n\nLongjumeau je francouzské město v departementu Essonne v regionu Île-de-France.\n\nLongjumeau se nachází asi 80 km jihozápadně od Paříže. Obklopují jej obce Chilly-Mazarin na severu, Morangis na severovýchodě, Savigny-sur-Orge na východě, Épinay-sur-Orge na jihovýchodě, Ballainvilliers na jihu a jihozápadě, Saulx-les-Chartreux na západě a Champlan na severozápadě.\n\n\n\"Počet obyvatel\"\n\n\n"}
{"id": "803745", "url": "https://cs.wikipedia.org/wiki?curid=803745", "title": "Robinson R66", "text": "Robinson R66\n\nRobinson R66 je pětimístný lehký vrtulník vyráběný od roku 2010 americkou společností Robinson Helicopter Company. Jedná se o první vrtulník společnosti Robinson Helicopter Company, který má samostatný oddělený zavazadlový prostor. Vrtulníky jsou poháněny motory Rolls-Royce RR300. Model R66 získal certifikaci FAA 25. října 2010 a od listopadu téhož roku jsou vrtulníky dodávány zákazníkům.\n\nV roce 2007 bylo oznámeno, že společnost Robinson Helicopter Company vyvíjí vrtulník R66. Jednalo se o první vrtulník této společnosti, který využívá turbínový motor k pohonu. Vrtulník měl svými parametry konkurovat především strojům společností Bell Helicopter Textron a Eurocopter. Velká část konstrukce modelu R66 je založena na menším vrtulníku Robinson R44. Pro nový model R66 neexistoval vhodný turbohřídelový motor, proto společnost Rolls-Royce vyvinula nový motor Rolls-Royce RR300.\n\nV červnu 2009 oznámila společnost Robinson Helicopter Company, že vývoj stroje trvá déle, než se předpokládalo, ale že očekává, že k prvním dodávkám zákazníkům dojde na počátku roku 2010. Certifikace FAA byla vrtulníku udělena 25. října 2010 a od listopadu 2010 jsou vrtulníky dodávány zákazníkům. \n\nRobinson R66 je jednomotorový lehký vrtulník s dvoulistým hlavním rotorem, dvoulistým vyrovnávacím tlačným rotorem a ližinovým podvozkem. Konstrukce vrtulníku je vyrobena z kompozitních materiálů, využívá hliníkové slitiny a chromovou ocel. R66 disponuje, stejně jako menší model R44, elektromechanickou přístrojovou deskou a jako první Robinson nákladovým prostorem, který pojme až 140 kg.\n\nVrtulník je poháněn motorem Rolls-Royce RR300, který byl vyvinut speciálně pro R66. Tento motor je kompaktnější než pístový motor Lycoming O-540, který pohání menší model R44. I díky novému motoru má R66 nižší prázdnou hmotnost než R44.\n\nVrtulníky R44 jsou užívány mnoha civilními leteckými společnostmi, leteckými kluby a pro jiné soukromé účely.\n\nBěhem prvních dvou let výroby došlo ke dvěma vážným nehodám, které měly za následek tři mrtvé. Jedna z nehod nese znaky tzv. „in-flight break-up“, tedy rozpadnutí ve vzduchu.\n\n\n\n\n\n"}
{"id": "803750", "url": "https://cs.wikipedia.org/wiki?curid=803750", "title": "Hyvinkää", "text": "Hyvinkää\n\nHyvinkää ( ) je město a zároveň také obec ve Finsku v provincii Uusimaa. Hyvinkää se odtrhla od ostatních obcí (Hausjärvi a Nurmijärvi) v roce 1917 a v roce 1960 získala statut města. Má 45 572 obyvatel a 336,76 km². Zhruba 95 % obyvatel má jako mateřský jazyk finštinu.\n\nNejznámější stavbou v Hyvinkää je moderní kostel postavený v roce 1961 finským architektem Aarnem Ruusuvuorim. V Hyvinkää se nachází také Finské železniční muzeum.\n\n\n\n"}
{"id": "803752", "url": "https://cs.wikipedia.org/wiki?curid=803752", "title": "Tales from Topographic Oceans", "text": "Tales from Topographic Oceans\n\nTales from Topographic Oceans je šesté studiové album britské skupiny Yes. Jedná se o dvojalbum, vydané ve většině zemích v prosinci roku 1973 pod značkou Atlantic Records, v Severní Americe album vyšlo v lednu 1974. Autorem obalu alba je Roger Dean.\n\nAutorem veškeré hudby jsou Anderson, Howe, Squire, Wakeman a White. Autory textů jsou Anderson a Howe.\n\n"}
{"id": "803753", "url": "https://cs.wikipedia.org/wiki?curid=803753", "title": "El Capitan", "text": "El Capitan\n\nEl Capitan je 900 m vysoká skalní stěna v západní části Yosemitského údolí v kalifornském pohoří Sierra Nevada. Představuje jednu z významných oblastí skalního lezení.\n\nJeště ve 30. letech 20. století bylo zdolání stěny považováno za nemožné. S vývojem lepšího horolezeckého vybavení si však mnozí lezci od 50. let stále častěji pohrávali s myšlenkou, že by stěna přece jen mohla být přelezena. První, komu se podařilo takřka kilometr svislou stěnu zdolat, byl americký lezec Warren Harding. Po jeho přelezu v roce 1958 následoval přelez Royala Robbinse, který se svým týmem ustanovil nepsaný, dodnes respektovaný standard pro lezení na El Capitan: rychlé lezení za pomocí co nejmenšího počtu fixních jistících bodů.V roce 2017 stěnu zdolal Alex Honnold, a tentokrát úplně bez jištění, o jeho výkonu byl natočený oscarový dokument Free Solo. Od té doby patří El Capitan k vyhledávaným horolezeckým lokalitám Severní Ameriky a od konce sedmdesátých let patří mezi padesát klasických severoamerických lezeckých cest. El Capitan je klasickým místem pro big wallové lezení.\n\nKlasická lezecká cesta na vrchol se nazývá The Nose (\"Nos\"), poprvé ji volně přelezla Lynn Hill v roce 1993. Cesta The Nose je také vyhledávaným cílem rychlostních lezců. Tabulka níže zachycuje vývoj rychlostních rekordů. (Ačkoliv výstupy cest v této stěně trvají obvykle několik dní, nejvýkonnější lezci tuto cestu zdolali rychleji než za tři hodiny.)\n\n"}
{"id": "803755", "url": "https://cs.wikipedia.org/wiki?curid=803755", "title": "Dělnická strana Maďarska 2006", "text": "Dělnická strana Maďarska 2006\n\nDělnická strana Maďarska 2006, zkráceně MMP 2006, ( ) je maďarská levicová politická strana.\n\nStrana vznikla v lednu 2006 z vnitřní opozice v ultralevicové Maďarské komunistické dělnické straně. Důvodem byla nespokojenost umírněnější frakce chování MKMP (bolševismus, euroskepticismus). Na rozdíl od ní je Dělnická strana 2006 spíše neomarxistická a eurokomunistická.\n\n\n"}
{"id": "803756", "url": "https://cs.wikipedia.org/wiki?curid=803756", "title": "Icon 3", "text": "Icon 3\n\nIcon 3 je čtvrté společné studiové album Johna Wettona a Geoffa Downese. Album vyšlo v roce 2009 v Evropě u vydavatelství Frontiers Records.\n\nVšechny skladby napsali John Wetton a Geoff Downes.\n"}
{"id": "803762", "url": "https://cs.wikipedia.org/wiki?curid=803762", "title": "Wetton Downes", "text": "Wetton Downes\n\nWetton/Downes je první studiové album dvojice Wetton/Downes. Album vyšlo v roce 2002 pod značkou Stallion Records. Producenty alba byli John Wetton a Geoff Downes.\n\n"}
{"id": "803763", "url": "https://cs.wikipedia.org/wiki?curid=803763", "title": "Solideo", "text": "Solideo\n\nSolideo nebo též pileolus či zucchetto je malá kulatá čepička, kterou nosí katoličtí duchovní. \nSolideo dříve používali hlavně řeholníci, jako ochranu v zimě na vyholené kolečko na temeni hlavy. Dnes se používá spíše jako znak hodnosti duchovních podle barev. Solideo kněz či biskup může nosit spolu s klerikou při běžném nošení, a při mši svaté. Ne však na celou mši. Po prefaci (tj. po první části eucharistické modlitby) se solideo sundává jako projevení pokory a úcty k samotnému Bohu (\"„pouze (před) Bohem“\" - lat. „\"soli Deo\"“), který je zde přítomen v eucharistii, a nasazuje se opět po uložení nejsvětější svátosti oltářní do svatostánku. Solideo se může nosit pod biretem, v případě biskupů (či jiných infulovaných duchovních) pod mitrou. Kněz nosí solideo černé barvy, biskupové fialové barvy, kardinálové červené barvy a papež bílé barvy. Též premonstrátští opati nosí solideo bílé barvy, tento zvyk není oficiálně povolen, správně podle původních platných předpisů mají užívat barvu černou. Můžeme vidět také solideo černé lemované fialovou nití, to nosí kněží s titulem monsignore.\n"}
{"id": "803765", "url": "https://cs.wikipedia.org/wiki?curid=803765", "title": "Srdcovka jedlá", "text": "Srdcovka jedlá\n\nSrdcovka jedlá (\"Cerastoderma edule\", též \"Cardium edule\") či také srdcovka obecná je jedlý mořský mlž z čeledi srdcovkovitých.\n\nVyskytuje se na mělčinách ve všech evropských mořích, ve východním a severním Atlantiku a i na západu Afriky. Žije pár centimetrů pod povrchem v bahnitých nebo písčitých dnech. \n\nLastura srdcovky jedlé je vápenitá, mohutná se značnými rýhami v linii růstu a skládá se ze dvou stejně velkých částí, které mají tvar srdce. Barva lastury je béžová, hnědá, někdy i více do bíla. Je dlouhá až 5 cm. V jejím vnitřku se nachází samotné měkké tělo, které se skládá z trupu a nohy. Tělo srdcovky má žlutou barvu. Srdcovky mají dva sifony, kterými nasávají a vysávají vodu. Pomocí žaber získávají z vody kyslík a filtrují plankton.\n\nSrdcovky jsou gonochoristé, jedinci se tedy rozmnožují oddělenými pohlavími. Vajíčka a spermie jsou uvolňovány do vody na konci května, kdy dochází k oplodnění. Samička produkuje 5 000–50 000 vajíček. Vývoj srdcovek je nepřímý, z oplodněných vajíček se vylíhne larva. Larvy žijí 2–3 týdny volně ve vodě poté jako dospělci klesnou ke dnu. Srdcovky se dožívají většinou 3 let, za příznivých podmínek i 9 let.\n\nSrdcovky jedlé jsou kořistí ptáků jako je ústřičník velký, ale živí se jimi například i surmovka vražedná. Ta používá svou ostrou radulu na vyvrtání malé dírky v lastuře, kterou poté tělo oběti vysaje. \n\nJsou součástí gastronomie, kde jsou považovány za specialitu. Konzumují se hlavně v Evropě a podávají se už tepelně zpracované nebo v přímořských oblastech, kde jsou čerstvě nasbírané i syrové. Prodávají se i v konzervách. Jejich maso je tuhé, ale chuť vynikající. Dají se péct, vařit, grilovat a přidávat do salátů.\n\n"}
{"id": "803767", "url": "https://cs.wikipedia.org/wiki?curid=803767", "title": "Základová deska", "text": "Základová deska\n\nZákladová deska je jeden z druhů plošných základů. Používá se v případech, kdy mezi základovými pásy zbývá již tak málo rostlé zeminy, že je technicky nerealizovatelné či neekonomické zeminu mezi pásy ponechat. Dále v případech, kdy není jinak možné zajistit při nestejnorodé základové půdě rovnoměrné sedání budoucího objektu, ale s výhodou jí lze použít třeba k bezpečné izolaci stavby proti pronikání spodní vody. Tloušťka základové desky se dle statického návrhu pohybuje ve stejných hodnotách jako pasy tedy 500 až 1200 mm.\n\nMezi zásadní nevýhody patří především velká spotřeba materiálu a to nejen betonu ale i armatur pro zajištění alespoň minimálního vyztužení. Z toho vyplývá i velké zatížení od vlastní hmotnosti základové desky a fakt že jí lze jen těžko navrhnout z empirických zkušeností. Její návrh proto vždy provádí osoba s odbornou způsobilostí. \n\nPojem základová deska bývá mezi laickou veřejností často nesprávně užíván i pro vrstvu podkladního betonu o obvyklé mocnosti 100 až 150 mm, která se ukládá na základové pasy, slouží jako podklad pod nenosné konstrukce stavby (příčky, podlahy, jiné lehké konstrukce a zařízení) a z empirických zkušeností u ní lze zvolit i vhodný druh betonu (např C12/15 během letní betonáže) a zvolit způsob vyztužení (KARI sítě 6/100/100 v celém rozsahu a pod příčky ve dvou vrstvách). \n\nDůležitým krokem před stavbou nemovitosti na základové desce je její správná izolace. Tu nutno provést kvalitně, protože po dostavění je tento stavební prvek prakticky nedostupný.\n\nPro správné provedení izolace je obvykle třeba pracovat s betonem, který je již 5-7 dní starý, prostupy ZTI (zdravotně technická izolace) procházející deskou musí být vytaženy alespoň 100 mm nad povrch betonu a chráničky musí být umístěny alespoň 100 mm od svislých konstrukcí, aby je bylo možné opravovat izolační manžetou.\n\nK izolaci se nejčastěji používají asfaltové modifikované pasy, hydroizolační folie a do náročných podmínek bentonitové rohože.\n\n"}
{"id": "803768", "url": "https://cs.wikipedia.org/wiki?curid=803768", "title": "Ladislav Vik", "text": "Ladislav Vik\n\nLadislav Vik SDB (25. března 1923, Vysoké nad Jizerou – 22. července 2011, Praha), byl český katolický kněz, člen řádu salesiánů, provinciál české salesiánské provincie a politický vězeň komunistického režimu.\n\nByl pokřtěn v katolické církvi jako malé dítě, ale v době svých středoškolských studií prožil náboženskou konverzi a intenzivně přilnul ke katolické církvi. Rozhodl se pro Bohu zasvěcený život a vstoupil do noviciátu k salesiánům Dona Bosca. První řeholní sliby skládal těsně po II. světové válce v Hodoňovicích v roce 1947 do rukou P. Antonína Dvořáka. Jako salesiánský asistent působil v Přestavlkách u Přerova a ve Fryštáku.\nV roce 1950 prožil v rámci Akce K násilné akce pořádané Státní bezpečností proti příslušníkům církevních řádů. Jeho následující bohoslovecká léta jsou poznamenány právě obdobím v letech 1950-1955, kdy došlo k rozehnání klášterů a řeholních domů. Vik byl spolu s mnoha jinými řeholníky internován v klášterech v Oseku u Duchcova a v Želivi u Humpolce.\nPo propuštění z internace pracoval jako skladník, stavební dělník na přehradách Křimov, Jirkov, Hracholusky u Plzně a Skalka u Chebu. Ovšem v té době se z internace propuštění salesiáni znovu začali scházet a Vik mezi nimi vyučoval filozofii.\n\nDne 10. prosince 1960 byl tajně vysvěcen na kněze biskupem Štěpánem Trochtou v jeho soukromém bytě. V raných šedesátých letech působil jako chemik ÚKZÚZ v Plzni, později jako vychovatel v Domově mládeže s trestnou činností v Obořišti. V době pražského jara se po návratu biskupa Štěpána Trochty do litoměřické diecéze stal jeho sekretářem.\nKdyž v roce 1974 kardinál Štěpán Trochta zemřel, pracoval jako měřič u VDUP v Praze. V utajení pak jako magistr noviců SDB a novicek FMA a salesiánský ředitel v Praze.\n\nV letech 1981–1993 se stal, po Františkovi Míšovi, provinciálem českých Salesiánů Dona Boska.\nByl organizačně činný, takže již před sametovou revolucí v roce 1989 a krátce po ní se pustil do zakládání několika klíčových děl, která mu ležela na srdci: nakladatelství Portál, tiskárna Adalbert, vyšší odborná škola Jabok a do mnoha dalších pastoračních aktivit.\nJako kněz byl vyhledávaným zpovědníkem a moudrým kazatelem. Byl horlivým mariánským ctitelem a šiřitelem úcty k Donu Boskovi a sv. Františku Saleskému. Jako nadšený konvertita se nedal v křesťanské víře zlomit ani v těžkých padesátých letech, ani v dobách komunistické normalizace v letech sedmdesátých.\n\nV závěru života věnoval mnoho úsilí procesu blahořečení P. Ignáce Stuchlého a kardinála Štěpána Trochty, které osobně velmi dobře znal. Zemřel v komunitě pražských salesiánů zaopatřen svátostí nemocných ve věku 88 let v pátek 22. července 2011. Jeho pohřeb se konal v pátek 29. července 2011 v kostele sv. Terezie z Lisieux na Kobyliském náměstí v Praze 8; poté byly jeho tělesné ostatky uloženy do salesiánského hrobu na ďáblickém hřbitově v Praze.\n\n\n\n"}
{"id": "803769", "url": "https://cs.wikipedia.org/wiki?curid=803769", "title": "Deutsches Album", "text": "Deutsches Album\n\nDeutsches Album je druhé album Petera Gabriela s německými texty, vydané v roce 1982. Jedná se o stejné album jako album \"Peter Gabriel\" z téhož roku, s tím rozdílem, že je zpívané německy.\n\n"}
{"id": "803772", "url": "https://cs.wikipedia.org/wiki?curid=803772", "title": "Kryzové", "text": "Kryzové\n\nKryzové (rusky: Крызы, крызцы) jsou etnikum žijící v současném Ázerbájdžánu. Podle sčítání lidu jich v roce 2009 bylo okolo 4400.\n\nKryzský jazyk nemá písemnou formu. Kryzové, tak jakoo mnohá malá kavkazská etnika, strácejí postupně svoji národní identitu, tradice a nakonec i svůj jazyk, kterému hrozí zánik vlivem majoritní ázerbájdžánštiny.\n\nZa první písemnou zmínku o Kryzech je možné považovat zápis ruského důstojníka německého původu I. Gerbera, účastníka perského tažení Petra I. v letech 1722-1723.\n\nHlavním způsobem obživy Kryzů byl chov zvířat (hlavně ovec), dále také zelinářství a zemědělství. Hlavní úlohu při rozhodování sehrávala komunitní rada starších. Zbytky tradičních kmenových zvyků a patriarchální národní kultury přetrvaly až do současnosti. \n\nVětšinové náboženství zde představuje sunnitský islám.\n"}
{"id": "803775", "url": "https://cs.wikipedia.org/wiki?curid=803775", "title": "Krannerova kašna", "text": "Krannerova kašna\n\nPomník Františka I. neboli Krannerova kašna či Hold českých stavů je stavební a výtvarná novogotická památka nacházející se v parku Národního probuzení na Smetanově nábřeží na Starém Městě v městské části a obvodu Praha 1 hlavního města Prahy.\n\nNápad postavit císaři Františku I. pomník v Praze vzešel z řad Českého zemského sněmu, jehož členové o tom rozhodli už v dubnu 1835. Základní kámen byl položen v srpnu 1845; realizace se ale značně protáhla, také kvůli revolučním událostem v letech 1848/1849. Teprve dne 30. května 1850 byla v Praze na Vojtěchem Lannou nedávno zbudovaném (dnes Smetanově) nábřeží uprostřed malého parčíku odhalena kašna v novogotickém stylu, jejímiž autory byli architekt Josef Kranner, spolutvůrce dostavby katedrály sv. Víta, a sochař Josef Max. Do pomníku ve tvaru vysoké fiály, vyrůstající z mělké nádrže osmicípého půdorysu, byla pod baldachýn vsazena bronzová jezdecká socha císaře, okolo níž stojí v kruhu postavy představující ideální stavy (mír, hojnost) a různé obory lidské činnosti (věda, umění, průmysl, obchod, orba, hornictví). V nižším patře pak stojí sochy symbolizující všechny tehdejší české kraje a město Prahu.\n\nVztyčení pomníku panovníkovi, který byl symbolem reakce a potlačování všech liberálních a národních snah, vzbudilo v českých vlasteneckých kruzích nechuť; Karel Havlíček Borovský dokonce na něj napsal posměšný epigram: „Kol dokola Čechů chlouba a uprostřed stojí trouba.“ V červnu 1919, krátce po vyhlášení samostatného Československa, byla v atmosféře národního osvobození jezdecká socha sňata a odstěhována do lapidária Národního muzea. V následujících desetiletích se nenašel nikdo, koho by veřejně napadlo sochu na její místo vrátit.\n\nAž v souvislosti s opravou kašny byla z iniciativy Vladimíra Vihana, tehdejšího starosty městské části Prahy 1 za ODS, tato jezdecká socha znovu vsazena do kašny (2003), protože prý je čas skončit s ideologickými pohledy na historické památky. Reinstalace sochy proběhla v tichosti a navzdory očekávání se nesetkala s výraznějším zájmem či dokonce odporem veřejnosti. Do kašny však byla vsazena jen moderní kopie, originál sochy zůstal v lapidáriu. Současně s tím byla opět do kašny přivedena voda a kašna začala opět sloužit svému původnímu účelu.\n\n"}
{"id": "803776", "url": "https://cs.wikipedia.org/wiki?curid=803776", "title": "Mrazuvzdornost", "text": "Mrazuvzdornost\n\nMrazuvzdornost je vlastnost materiálu, které nasákají vodu odolat střídavému zmrazování a rozmrazování. U tzv. suchých materiálů není takové tepelné namáhání příliš nebezpečné, jelikož vzniká jen v důsledku tepelné roztažnosti. Mrazuvzdornost se mimo jiné posuzuje u dlaždiček, které jsou vystavovány extrémním podmínkám. Při nedodržení pracovních postupů a porušení meze mrazuvzdornosti by mohlo dojít k popraskání a následnému rozpadu onoho materiálu.\n"}
{"id": "803782", "url": "https://cs.wikipedia.org/wiki?curid=803782", "title": "Gary Cahill", "text": "Gary Cahill\n\nGary Cahill (* 19. prosince 1985, Sheffield, Anglie, Spojené království) je anglický profesionální fotbalista, který hraje na postu středního obránce za anglický klub Chelsea a anglický národní tým.\n\nSvoji kariéru zahájil v mládežnickém klubu AFC Dronfield. V roce 2000 přestoupil do akademie Aston Villy, kde pokračoval ve svém vývoji. V roce 2004 šel na hostování do týmu Burnley FC. Po sezóně se vrátil zpět do Aston Villy, aby zde mohl debutovat. V roce 2007 se upsal na tříměsíční hostování klubu Sheffield United F.C. Dne 30. ledna 2008 podepsal smlouvu s týmem Bolton Wanderers FC. Bolton za něj zaplatl 5 miliónů liber. V Boltonu hrál dobře a během jeho působení v týmu se stal zástupcem kapitána.\n\nV lednu 2012 se upsal Chelsea, ta za něj zaplatila 7 miliónů liber. Během jeho první sezóny v Chelsea dokázala Chelsea vyhrát Ligu Mistrů a FA Cup.\n\n31. srpna 2012 nastoupil v Monaku v základní sestavě Chelsea k utkání o evropský Superpohár proti španělskému Atléticu Madrid, v němž se střetli vítěz Ligy mistrů (Chelsea FC) a Evropské ligy (Atlético Madrid). Cahill odehrál celý zápas, ale porážce zabránit nedokázal, ačkoli v 75. minutě snižoval na konečných 1:4. 25. září 2012 v utkání anglického ligového poháru proti Wolverhamptonu Wanderers vstřelil gól, Chelsea zvítězila 6:0.\n\nDo jarního šestnáctifinále Evropské ligy 2012/2013 byl Chelsea přilosován český klub AC Sparta Praha, Cahill nastoupil 14. února 2013 v Praze v základní sestavě, anglický celek zvítězil 1:0 gólem mladého brazilského fotbalisty Oscara. O týden později se představil v odvetě na Stamford Bridge, Sparta dlouho vedla 1:0, ale gól Edena Hazarda na konečných 1:1, ve druhé minutě nastaveného času, znamenal postup Chelsea do osmifinále Evropské ligy. 15. května 2013 slavil se spoluhráči titul v Evropské lize po vítězství 2:1 ve finále nad Benfikou Lisabon.\n\n3. května 2015 tři kola před koncem sezóny 2014/2015 získal s Chelsea ligový titul, v téže sezóně vyhrál i Football League Cup.\n\nMohl si vybrat, jestli chce hrát na mezinárodní úrovni za Irsko nebo za Anglii, vybral si Anglii. 6. února 2007 debutoval v reprezentaci Anglie U21 proti Španělsku, když přišel na hřiště jako náhradník.\n\n4. června 2009 byl povolán do seniorské reprezentace Anglie proti Kazachstánu. Nicméně debutoval až v zápase proti Bulharsku dne 3. září 2010, když přišel na hřiště ve 2. poločase jako náhradník (Anglie vyhrála 4:0). Dne 29. března 2011 si připsal první start v základní sestavě za národní tým v přátelském utkání proti Ghaně (remíza 1:1). První reprezentační gól v A-mužstvu si připsal během utkání v Sofii 2. září 2011 proti Bulharsku v kvalifikaci na EURO 2012 (výhra Anglie 3:0), když otevíral skóre zápasu. V přípravě na EURO 2012 si však zlomil čelist při kolizi s Joe Hartem a na turnaj tak s týmem neodcestoval.\n\nTrenér Roy Hodgson jej vzal na Mistrovství světa 2014 v Brazílii, kde Angličané vypadli již v základní skupině D, obsadili s jedním bodem poslední čtvrtou příčku.\nPod vedením trenéra Roye Hodgsona se zúčastnil i EURA 2016 ve Francii, kam se Anglie suverénně probojovala bez ztráty bodu z kvalifikační skupiny E.\n\nChelsea FC\n\n\n"}
{"id": "803783", "url": "https://cs.wikipedia.org/wiki?curid=803783", "title": "Nasákavost", "text": "Nasákavost\n\nNasákavost je schopnost materiálu přijímat vodu. Nasákavost vyjadřujeme v procentech hmotnosti, jako poměr přijatého hmotnostního množství kapaliny k hmotnosti vysušeného vzorku v procentech objemu jako objem přijaté kapaliny vyjádřený v procentech objemu vzorku.\n\nHmotnostní nasákavost \"n\" je dána vztahem:\nkde m je hmotnost nasáklé kapaliny,\nm je hmotnost nasáklého vzorku,\nm je hmotnost vysušeného vzorku\n\nObjemová nasákavost \"n\" je dána vztahem:\nkde V je objem nasáklé kapaliny,\nV je objem vzorku, \nρ je hustota nasákavé kapaliny\n\n"}
{"id": "803784", "url": "https://cs.wikipedia.org/wiki?curid=803784", "title": "Večírek 2", "text": "Večírek 2\n\nVečírek 2 (\"La Boum 2\") je francouzský hraný film z roku 1982, který režíroval Claude Pinoteau podle vlastního scénáře. Film je pokračováním úspěšného snímku \"Večírek\".\n\nVic, které je 15 let, se vrací do Paříže z jazykového pobytu v Rakousku. Ve vlaku si na hranicích omylem vymění pas s mladíkem Philippem. Jde mu v Paříži vrátit doklady a on ji pozve do kina. Postupně se do sebe zamilují. Philippovi je 18 a hraje savate za univerzitní klub. Otec Vicy, François se rozhodne zrušit svou zubařskou ordinaci a věnovat se vědeckému výzkumu v laboratoři. Matka Françoise začíná pracovat na celovečerním kresleném filmu. Aby si odpočinuli, odlétají na týden do Tuniska a nechají doma Vici s dvouletým Lucem. Vic zjistí, že Philippe má jinou dívku, se kterou se však právě rozešel. Nechce se s ním stýkat, ale odpustí mu. Jdou spolu na večírek, který pořádá Mathieu, se kterým kdysi chodila. Zde se Vic seznámí s Félixem, kterému je 25 let. Jdou spolu na večeři s jeho přáteli, kde si Vic uvědomí, že je pro ni příliš starý. François dostane nabídku na práci v Lyonu a proto se domluví s Françoise, že každý bude pracovat v jiném městě. Vic se od své kamarádky Pénélope dozví, že Philippe odjíždí na léto do Stuttgartu. Běží proto na Gare de l'Est, kde ho zastihne ve vlaku. Phillip stihne ještě na poslední chvíli vyskočit.\nSophie Marceau získala za svou roli cenu \"César\" v kategorii herecký objev.\n\n"}
{"id": "803787", "url": "https://cs.wikipedia.org/wiki?curid=803787", "title": "Pozorovatelna (album)", "text": "Pozorovatelna (album)\n\nPozorovatelna je druhé studiové album skupiny Jazz Q Praha. Původní vinylová LP deska vyšla v roce 1973 ve vydavatelství Panton pod katalogovým číslem 11 0285. Na CD bylo album vydáno v letech 2001, 2007 a 2018 (Sony Music/Bonton, Supraphon Music a.s., GAD records 2018).\n\n"}
{"id": "803790", "url": "https://cs.wikipedia.org/wiki?curid=803790", "title": "VAZ 1111", "text": "VAZ 1111\n\nLada Oka (VAZ-1111, ВАЗ-1111 Ока) je miniautomobil vyráběný mezi lety 1988 a 2008. Byl vyprojektován v automobilce VAZ, jako předloha posloužil vůz Daihatsu Cuore – typ z roku 1980. Oka se nejdříve jako vůz pro invalidy vyráběl v Togliatti v továrně VAZ. Vyráběl se v průběhu let také v továrnách KamAZ ve městě Naberežnyje Čelny a SeAZ v Serpuchově.\n\nVůz měl sice téměř stejnou karoserii a různá konstrukční řešení stejná jako Cuore, ale zbytek automobilu byl vytvořen nově. Zvláště pohonné ústrojí a podvozek. Stejně jako Daihatsu Cuore, měla mít Oka tříválcový motor, ale z důvodu zpoždění vývoje tohoto motoru, bylo rozhodnuto použít dvouválec, jehož původ je v čtyřválci motoru 1,3 litru z vozu Lada 2108 Samara. Tříválec byl dokončen na začátku 90. let, ale krize v průmyslu nedovolila realizovat tento projekt.\n\nVýroba Oky v továrně VAZ byla zastavena v roce 1995. V té době byl dokončen silnější motor 0,75 litru (11113), dvouválec (33 koní), na místo starého 0,65 litru (29 koní). I tento motor je polovinou motoru ze Samary, tentokrát silnějšího, o objemu 1,5 litru (21083).\n\nV roce 2006 přestal AvtoVAZ vyrábět motory, které nyní potřebovaly úpravu na Euro-2. Výměna klasického karburátoru za drahé elektronické vstřikování a katalyzátor by se závodu nevyplatila. V té době byla také ukončena výroba v továrně KamAZ, kterou koupila skupina Sollers (UAZ a další značky)\n\nZávod SeAZ začal montovat do Oky čínský importní motor se vstřikováním (modifikace SeAZ-11116, tříválec, 1,0 litru, licence od Daihatsu Charade). V roce 2007 se na základě Oky začal vyrábět pickup a furgon. Od ledna 2008 splňovala Oka Euro-3. Na konci roku 2008 se přestala Oka vyrábět, protože se to již nevyplatilo. V roce 2009 se zbytek vozů rozprodal a kromě galvanovny a některých oddělení již celá továrna stojí. V roce 2010 mělo být vyrobeno několik pickupů.\n"}
{"id": "803792", "url": "https://cs.wikipedia.org/wiki?curid=803792", "title": "Okres Gárdony", "text": "Okres Gárdony\n\nOkres Gárdony ( ) je okres v Maďarsku v župě Fejér. Jeho správním centrem je město Gárdony.\n\nOkres se rozkládá jihozápadně zhruba 45 km od středu Budapešti. Prochází jím Dálnice M7 směrem k Balatonu a dále až do Chorvatska. Také zde vede železniční trať z Budapešti do Székesfehérváru.\n\nNadmořská výška území je zhruba od 100 m u jezera Velence až po více než 350 m při severozápadním okraji.\n\nV okrese se nachází celkem 10 měst a obcí. Gárdony, Kápolnásnyék, Nadap, Pákozd, Pázmánd, Sukoró, Szabadegyháza, Velence, Vereb, Zichyújfalu\n"}
{"id": "803793", "url": "https://cs.wikipedia.org/wiki?curid=803793", "title": "Wenzel Frind", "text": "Wenzel Frind\n\nWenzel Frind, česky Václav Frind, někdy též Václav Antonín Frind (26. ledna 1843 Lipová – 2. srpna 1932 klášter Chotěšov), byl český římskokatolický kněz německé národnosti a pomocný biskup pražské arcidiecéze.\n\nKněžské svěcení přijal 29. června 1866, v roce 1873 získal doktorát teologie ve Vídni. Působil jako profesor teologie (od roku 1872 v Litoměřicích a od roku 1878 v Praze), v letech 1885–1886 zastával funkci rektora Německé univerzity v Praze. Od roku od roku 1890 jako kanovník Metropolitní kapituly u sv. Víta v Praze (od roku 1906 její děkan, od roku 1907 probošt). Dne 15. června 1901 jej papež Lev XIII. jmenoval pomocným biskupem pražským a titulárním biskupem gadarským, konsekrován byl 17. května 1902. Na úřad pomocného biskupa rezignoval v roce 1917.\n\nV roce 1929 onemocněl. Zbytek života prožil v chotěšovském klášteře sester Navštívení Panny Marie, kde 2. srpna 1932 zemřel. Podle přání byl pochován ve hřbitovní kapli ve své rodné obci. Biskupa Frinda připomíná keramický znak pražské arcidiecéze s iniciálami A. F., umístěný na pravé stěně kaple, a novodobá mramorová deska umístěná vpravo od vchodu. Dvojjazyčný německo-český nápis uvádí: „\"V této kapli odpočívá biskup Dr. Wenzel Anton Frind, světící biskup pražské arcidiecéze, * 26. 1. 1843 Hainspach/Lipová, † 2. 8. 1932 Chotieschau/Chotěšov.\"“\n\n\n"}
{"id": "803796", "url": "https://cs.wikipedia.org/wiki?curid=803796", "title": "František Brusák", "text": "František Brusák\n\nFrantišek Xaver Brusák (1. listopadu 1840, Ohaveč – 5. dubna 1918, Praha-Staré Město (nemocnice Na Františku)), byl český římskokatolický kněz a pomocný biskup pražské arcidiecéze.\n\nKněžské svěcení přijal 25. července 1868. Od roku 1884 byl spirituálem pražského kněžského semináře, od roku 1888 jeho rektorem. Od roku 1890 působil jako kanovník Metropolitní kapitula u sv. Víta v Praze a později též jako její děkan. V letech 1899 až 1908 byl generálním vikářem pražské arcidiecéze. Dne 1. května 1908 jej papež Pius X. jmenoval pomocným biskupem pražským a titulárním biskupem akmonijským, konsekrace se uskutečnila 17. května 1908.\n\n"}
{"id": "803798", "url": "https://cs.wikipedia.org/wiki?curid=803798", "title": "Days Go By", "text": "Days Go By\n\nDays Go By je deváté studiové album americké punk rockové hudební skupiny The Offspring, které vyšlo 26. června 2012. Ve spolupráci s Bobem Rockem a vydavatelstvím Columbia Records nahrála kapela 12 nových písní. Jedná se o jejich první studiové album za čtyři roky od vydání alba \"Rise and Fall, Rage and Grace\" z roku 2008. Poprvé se na jejich albu objeví bubeník Pete Parada, který do skupiny přišel těsně před vydáním osmého alba, ale do nahrávání nezasáhl. Na albu vystupuje také bubeník John Freese, se kterým spolupracovala kapela již dvakrát, nejprve při vydání alba \"Splinter\" v roce 2003 a poté \"Rise and Fall, Rage and Grace\".\n\nKapela na albu začala pracovat už v roce 2009 a plánovala jeho vydání na rok 2010. Nahrávání se však protahovalo a datum vydání bylo několikrát posouváno, nejprve na jaro a podzim 2011 a poté na polovinu roku 2012. Před vydáním celého alba kapela vydala dva singly, 27. dubna 2012 titulní skladbu „Days Go By“ a 30. dubna 2012 „Cruising California (Bumpin' in My Trunk)“ se zřetelnými hip hopovými prvky.\n\nV květnu roku 2009 Noodles v rozhovoru uvedl, že Dexter Holland s producentem Bobem Rockem pracovali na Havaji na novém materiálu pro deváté album. V témže rozhovoru naznačil, že se na novém albu možná objeví některé písně z nahrávání osmého alba \"Rise and Fall, Rage and Grace\", které se však na albu nikdy neobjevily.\n\nDexter Holland v několika rozhovorech uvedl, že doufá, že nahrávání nebude trvat tak dlouho jako u \"Rise and Fall, Rage and Grace\".\nV rozhovoru na téma nového alba pro časopis Rolling Stone uvedl, že se skupina rozhodla spolupracovat znovu s Bobem Rockem a nové album mají v plánu vydat někdy v roce 2010.\n↵Noodles pro deník Edmonton Sun uvedl, že skupina hodlá začít s nahráváním někdy na podzim roku 2009 a že sice zatím nemají nic natočeno, ale že možná otřepají i nějaké staré hity. \nV červnu roku 2009 Noodles v rozhovoru pro Billboard uvedl, že Dexter Holland a producent Bob Rock prošli několik nedokončených věcí z alba \"Rise and Fall, Rage and Grace\", a dokonce i nějaké nahrávky pro \"Splinter\" a \"Conspiracy of One\" a s kritickým pohledem zkoumali, co by se na nich dalo vylepšit. Dále řekl, že by si kapela hrozně přála vydat album již v roce 2010, ale že se pravděpodobně do ledna roku 2010 nedostanou do studia. Na otázku, zdali se bubeník Pete Parada zapojí do nahrávání odpověděl: „Je skvělý. Zatím jsme s ním sice nic nenahrávali, ale moc se na to těšíme. Je to skvělý bubeník. Má dobré nápady a je opravdu nad věcí. Nic ho nerozhodí a když před něj hodíme nějakou práci se slovy ,udělej tohle', tak řekne jen ,Dobře'. Pete je opravdu milý chlapík.“ Nehledě na předchozí zprávy, že nahrávání začne na začátku roku 2010, v lednu roku 2010 řekl bubeník Pete Parada:„Zatím nejsme připraveni o tom mluvit“\n\nV březnu roku 2010 skupina uvedla, že se připojí ke skupinám 311 a Pepper na turné po Spojených státech, kam vyrazili hned po dvou koncertech v Kanadě. Při turné si dala kapela pauzu od studiové práce a na vystoupeních zahrála některé nové skladby. Na koncertě v Las Vegas 18. června 2010 zahráli první novou skladbu „You Will Find a Way“, která se původně měla objevit na novém albu, nicméně v nejnovějším seznamu uvedena není. Někteří fanoušci ji kritizují, že zní podobně jako skladba „Times Like These“ od Foo Fighters.\n\nV únoru roku 2010 kapela uveřejnila odkaz na tzv. „Offspring Studio Cam“, kde zveřejňovala záběry ze studia, jak kapela pracuje na devátém albu.\n\n3. května 2010 uveřejnil Holland zprávu, ve které si pochvaluje spolupráci s producentem Bobem Rockem. Zároveň řekl, že kapela pracuje na další várce písní a každá je v jiném stádiu. Některé teprve rozpracované, některé už skoro hotové. Zároveň řekl, že některé písně kapela představí na letním turné. Holland také odhalil název jedné písně „It's All Good“ s tím, že si není jistý, zda se objeví na albu.V červnu 2010 vystoupili Holland a Noodles v interview Loveline, kde zmínili letní pauzu od nahrávání kvůli nastávajícím koncertům. Na otázku jak bude album znít Noodles odpověděl, že bude podobné albu \"Rise and Fall, Rage and Grace\", respektive albu \"Smash\", zatímco Holland řekl, že album bude „straight-up rockin“ – opravdově rockové. V tom samém rozhovoru oba uvedli, že po novém albu kapela možná vydá jedno koncertní album.\n\nNa konci turné s kapelou 311 Noodles prohlásil, že kapela se teď vážně pustí do nahrávání dalšího materiálu. Pro Billboard Magazine však uvedl, že práce postupuje pomalu, hotovou mají pouze jednu píseň a pět až šest je ve fázi ladění. Baskytarista Greg Kriesel uvedl, že snad bude nové album vydané do konce roku 2010, ale že to možná bude trvat i déle. 4. října 2010 Holland uvedl na profilu na Twitteru zprávu:„good to be back in the studio (je dobré být zpět ve studiu)“. Vznikly tak spekulace, že kapela pokračuje s nahráváním alba. Ovšem 20. prosince 2010 Holland znovu skrz Twitter profil řekl, že strávili dva týdny nahráváním a do studia se vrátí až po vánočních svátcích, aby album v roce 2011 vydali. V novoročním projevu Noodles s Hollandem uvedli, že album bude mít 12 až 13 skladeb. K datu vydání Holland uvedl: „Můžeme to vydat zítra, ale nebude to hotové, nebude to dobré,“ ale že doufá, že do konce března album vydají.\n\nV dalším projevu v dubnu roku 2011 Noodles uvedl, že album snad bude vydané do letního turné, že teď čekají na připomínky od svého speciálního týmu kritiků. Řekl, že podle něj bude znít album skvěle a fanouškům se bude líbit. Znovu upřesnil, že na albu bude 12 až 13 písní. Bubeník Josh Freeze a klávesista Ronnie King na svých internetových stránkách uvedli, že spolupracují s kapelou The Offspring a právě jsou v nahrávacím studiu. Mezitím kapela na svých stránkách uvedla, že bude celé léto a podzim cestovat a hrát v Evropě, 29. května 2011 uvedla, že svoje letní turné zahájí v Průmyslovém paláci v Praze 16. srpna 2011. \n\nNa začátku srpna 2011 Dexter Holland uvedl, že si kapela udělá krátkou pauzu, protože potřebuje napsat ještě nějaké texty. Fanoušky ujistil, že je kapela opravdu hodně blízko vydání a rozhodně nenastane podobná situace jako kolem alba \"Chinese Democracy\" (od Guns N' Roses), teď už kapela vše nezahodí a nezačne znovu.\n\n4. září 2011 Noodles v rozhovoru po koncertě v Bologni, že nové album nebude vydáno dříve než v roce 2012, ale že do konce roku budou hotovi s nahráváním a pustí se do obalu a ostatních záležitostí. 14. září 2011 kapela The Offspring uvedla na facebooku, že do týdne budou zpět ve studiu a album dokončí do dvou až tří měsíců. V tentýž den kapela oznámila, že vyjede na turné na podporu alba. Později Noodles uvedl, že turné začne někdy na jaře roku 2012. Na přelomu března a dubna se kapela vrátí do Japonska na PunkSpring Festival, kde vystoupí v Tokiu a v Osace společně s kapelami Sum 41, New Found Glory a All Time Low a potvrzena byla i účast na červnovém festivalu Rock am Ring and Rock im Park. V lednu roku 2012 Noodles na Twitteru uvedl, že album snad bude dokončeno do konce ledna, ale Holland uvedl, že první termín je až na konci února 2012. V únoru kapela pracovala na pořadí skladeb. 24. března 2012 Dexter Holland řekl, že je album hotové. Na konci dubna 2012 vydala kapela první singl „Days Go By“, který je zároveň titulní skladbou alba a v rozhovoru pro rádio KROQ-FM upřesnili členové datum vydání. Nové album vyšlo 26. června 2012.\n\n\n"}
{"id": "803799", "url": "https://cs.wikipedia.org/wiki?curid=803799", "title": "East Renton Highlands", "text": "East Renton Highlands\n\nEast Renton Highlands je obec v okrese King v americkém státě Washington. Nachází se mezi městy Issaquah a Renton a žije v ní 11 140 obyvatel. Obec je také částí oblasti, která byla navržena k anexi městem Renton, ale v únoru 2007 bylo připojení k městu ve volbách zamítnuto.\n\nZ celkové rozlohy obce, která činí 32,8 km², tvoří necelé 1 % vodní plocha. Z 11 140 obyvatel, kteří zde žili roku 2010, tvořili 86 % běloši, 5 % Asiaté a 1 % Afro-Američané. 7 % obyvatelstva bylo hispánského původu.\n"}
{"id": "803800", "url": "https://cs.wikipedia.org/wiki?curid=803800", "title": "Něvská maškaráda", "text": "Něvská maškaráda\n\nNěvská maškaráda (Neva Masquerade, , Něvskaja maskaradnaja) je sibiřská kočka ve zbarvení s odznaky (neboli colorpoint). V mateřské zemi tohoto plemene, v Rusku, jsou něvské maškarády považovány za barevnou varietu sibiřské kočky. Takto je uznávají felinologické organizace WCF, TICA a CFA. Největší evropská felinologická organizace FIFe, pod kterou spadá většina českých chovatelů koček, colorpoint zbarvení u sibiřských koček nepovažuje za přírodní barvu, a proto jsou v této organizaci od roku 2009 něvské maškarády vyčleněny jako sesterské plemeno sibiřských koček, nicméně stále je povoleno vzájemné křížení obou plemen. Díky recesívnímu charakteru dědičnosti colorpoint zbarvení se tak občas stane, že se plnobarevným sibiřským kočkám narodí potomek v barvě s odznaky.\n\nV popisu postavy a charakteru srsti je standard něvské maškarády shodný se sibiřskou kočkou. Jedná se tedy o polodlouhosrstou střední až velkou dobře stavěnou a osvalenou kočku. Mezi zimním a letním osrstěním je výrazný rozdíl. Krycí srst odpuzuje vodu a je příjemná na dotek. Přední a zadní packy jsou ochlupené, aby se tato kočka mohla jednoduše brodit sněhem.\n\nPro colourpoint zbarvení je charakteristická modrá barva očí, upřednostňována je co nejtmavší v jednotném odstínu. Barvy odznaků jsou povoleny ve stejných přírodních odstínech jako u plnobarevných sibiřských koček, tedy čokoládově černá (seal), červená, želvovinová, ředěné barvy modrá a krémová, častá je kresba, možné jsou stříbřité variety a bílá skvrnitost.\n\nNěvské maškarády bývají milé a přítulné. Rády si hrají i do vysokého věku. Řadí se mezi aktivní plemena. Mnoho českých chovatelů upřednostňuje v chovu vyrovnaný a přátelský charakter něvských maškarád. Je citlivá a velmi čistotná. Toto plemeno je doporučováno pro felinoterapii.\n\nMajitelem dvou něvských kocourů je bývalý ruský prezident a současný premiér Ruské federace Dmitrij Medveděv. Kocouři Dorofej a Jenisej pocházejí z moskevské chovatelské stanice Velikij Ochotnik.\n\n"}
{"id": "803803", "url": "https://cs.wikipedia.org/wiki?curid=803803", "title": "Znaková galerie", "text": "Znaková galerie\n\nZnaková galerie (též erbovní galerie) je v heraldice označení pro soubor znaků či erbů, které jsou dochované jako architektonické prvky (malované či tesané) v interiérech či exteriérech budov.\n\nNejstarší znaková galerie v českých zemích se nachází na zámku Jindřichův Hradec a vznikla v roce 1338. Nejvýznamnější galerie pro českomoravskou heraldiku se však nachází mimo české území na hradě Laufu u Norimberka, který nechal postavit Karel IV. na ochranu obchodní cesty. V roce 1934 byla pod vrstvou omítky objevena polychromovaná galerie znaků vytesaná do stěn sálu pocházející z 50. let 14. století. Erbovní sál obsahuje celkem 112 znaků: znaky Českého království, Moravského markrabství, Opavského knížectví, Svídnického, Slezského a Opolského knížectví, sídelních míst biskupů a měst Praha, Vratislav a Kutná Hora. Nejobsáhlejší část ovšem tvoří erby české, moravské a slezské šlechty. Mnohá vyobrazení se poprvé objevují právě na Laufu.Další galerie se nacházejí na hradech a zámcích Točník, Blatná, Třeboň, Zvíkov, Písek aj., v Praze pak např. na Staroměstské mostecké věži, Staroměstské radnici nebo v areálu Pražského hradu.\n\nV roce 2006 byla v městském paláci v rakouské Kremži objevena znaková galerie ze 70. let 13. století, která obsahuje též nejstarší známé barevné vyobrazení českého lva a moravské orlice ve znaku.\n\n\n"}
{"id": "803806", "url": "https://cs.wikipedia.org/wiki?curid=803806", "title": "LG Optimus Black", "text": "LG Optimus Black\n\nLG Optimus Black je smartphone od korejské firmy LG.\n\nTento model se řadí díky své dobré hardwarové výbavě, slušné optimalizaci a kvalitnímu dílenskému zpracování mezi jedny z nejpovedenějších telefonů tohoto korejského výrobce. Sice nedisponuje dvoujádrovým procesorem jako podobný typ smartphone LG Optimus 2X, ale i tak má dobře odladěný systém, rychlé reakce, nízkou hmotnost a kvalitní displej s úhlopříčkou čtyři palce.\n\nLG Optimus Black byl oficiálně představen v České republice 19. května 2011 a samotné uvedení na trh bylo naplánováno na začátek června za doporučenou cenu 9 999 Kč. Dostupný ve dvou barvách: černá a bílá.\n\nSmartphone LG Optimus Black je vybaven operačním systémem Android 2.2.2 (možnost aktualizace na Android 2.2.3), 1 GHz procesor TI OMAP 3630. Rozměry telefonu: 122 x 64 x 9,2 mm a hmotnost 109 gramů včetně baterie. Na přední straně telefonu je multi-touch dotykový displej s rozlišením WVGA (480 × 800 px), 16 miliónů barev, 4 palce úhlopříčka.\n\nDále v telefonu nalezneme hudební a video přehrávač, bluetooth, GPS s pravidelně aktualizovanými mapami Google, Wi-Fi připojení k internetu, 5 MPx fotoaparát, záznam videa v HD rozlišení, přední 2MPx fotoaparát pro videohovory.\n\n\n"}
{"id": "803807", "url": "https://cs.wikipedia.org/wiki?curid=803807", "title": "Grand Prix Monaka 2012", "text": "Grand Prix Monaka 2012\n\nGrand Prix Monaka 2012 (oficiálně Formula 1 Grand Prix de Monaco 2012) se jela na okruhu Circuit de Monaco v Monte Carlu v Monaku dne 27. května 2012. Závod byl šestým v pořadí v sezóně 2012 šampionátu Formule 1.\n\n\n{|class=\"wikitable\" style=\"font-size: 85%;\"\n!\n! Pořadí\n! Konstruktér\n! Body\n"}
{"id": "803808", "url": "https://cs.wikipedia.org/wiki?curid=803808", "title": "Villemoisson-sur-Orge", "text": "Villemoisson-sur-Orge\n\nVillemoisson-sur-Orge je francouzská obec v departementu Essonne v regionu Île-de-France.\n\nObec Villemoisson-sur-Orge se nachází asi 21 km jihozápadně od Paříže. Obklopují ji obce Épinay-sur-Orge na severozápadě. a na severu, Savigny-sur-Orge na severovýchodě, Morsang-sur-Orge na východě a jihovýchodě a Sainte-Geneviève-des-Bois od jihu na západ.\n\n\"Počet obyvatel\"\n\n"}
{"id": "803809", "url": "https://cs.wikipedia.org/wiki?curid=803809", "title": "Green Line", "text": "Green Line\n\nGreen Line nebo Green Unit byla pětice sovětských ledních hokejistů sestávající z Igora Larionova, Vladimira Krutova, Sergeje Makarova, Vjačeslava Fetisova a Alexeje Kasatonova. Jejich řada byla pojmenována podle zelených nátělníků, které nosili na trénincích. V 80. letech patřili k oporám \"sborné\".\n\nVe své éře byla tato pětice hráčů téměř neporazitelná. Jejich úspěchy byly dosaženy talentem, spontánní a inteligentní hrou. Hráči dobře bruslili a jejich nahrávky byly většinou přesné.\n\nGreen Line rozdělil pád Sovětského svazu (do té doby to byli velcí přátelé). Jeden z hráčů byl proti rozpadu SSSR a zbývající byli pro rozpad Sovětského svazu.\n"}
{"id": "803813", "url": "https://cs.wikipedia.org/wiki?curid=803813", "title": "Frank McGee", "text": "Frank McGee\n\nFrank McGee (4. listopadu 1882, Ottawa, Kanada - 16. září 1916, Courcelette, Francie) byl kanadský hokejista.\n\nJednou z kuriozit o tomto hráči je fakt, že hrál s jedním okem (o oko přišel v roce 1900 při charitativním zápase proti týmu Hawkesbury, kde ho nešťastně zasáhl jeden z vysoko letících puků) a i přes svůj handicap dokázal v letech 1903–1906 v 23 zápasech dát 71 gólů a ve 22 zápasech o Stanley Cup dokázal vsítit 63 branek. V roce 1906 vyhrál s Ottawou Federální amatérskou hokejovou ligu, kde dokázal pouze v 6 zápasech dát 17 gólů.\n\nVe finálové sérii předvedl nejúžasnější kousek v historii zámořského hokeje. V zápase proti Dawson City Klondikers stanovil asi nepřekonatelný rekord NHL, kdy k výhře svého klubu (23:2) přispěl 14 góly.\n\nFrank Patrick se o něm vyjádřil takto: \"„Měl všechno: rychlost, techniku, střelecké dispozice a nebál se hrát tvrdě.“\"\n\nKariéru ukončil již ve 24 letech i přesto dal ve 45 utkáních neuvěřitelných 135 gólů. Nadále však sportoval, stal se amatérským šampiónem v golfu a velice obstojně hrál ragby.\n\nMcGee měřil 167 cm a vážil 63 kg.\n\nPo ukončení aktivní hokejové kariéry bojoval v první světové válce, do které se přihlásil dobrovolně. Byl jednooký, takže neměl v armádě co dělat, jenže McGee to vyřešil takto: při čtení textu si nejdříve zakryl oko, na které neviděl a potom jen přehodil ruce. Doktor nebyl tak hloupý, aby to neodhalil, ale McGeeho nakonec nechal projít. Padl na francouzské frontě.\n\nByl jako jeden z prvních hráčů uveden do Hokejové síně slávy v roce 1945.\n\n"}
{"id": "803818", "url": "https://cs.wikipedia.org/wiki?curid=803818", "title": "Chilly-Mazarin", "text": "Chilly-Mazarin\n\nChilly-Mazarin je francouzská obec v departementu Essonne v regionu Île-de-France.\n\nMěsto Chilly-Mazarin se nachází asi 17 km jihozápadně od Paříže. Obklopují ho obce Wissous na severu a severovýchodě, Morangis na východě, Longjumeau na jihovýchodě, na jihu a na jihozápadě, Champlan na západě a Massy na severozápadě.\n\n\"Počet obyvatel\"\n\n\n"}
{"id": "803819", "url": "https://cs.wikipedia.org/wiki?curid=803819", "title": "Panenský potok (přítok Ploučnice)", "text": "Panenský potok (přítok Ploučnice)\n\nPanenský potok je vodní tok na severu Čech, pravý přítok Ploučnice. Jeho tok je dlouhý 28,8 km, začíná v okrese Liberec a končí soutokem s Ploučnicí v Mimoni ve východní části okresu Česká Lípa. Průměrný průtok u ústí v Mimoni dosahuje 1,10 m³/sec.\n\nPramení ve výšce 505 m n. m. východně od městečka Jablonné v Podještědí v okrese Liberec. Blízko prameniště je obec Jítrava. Z lesů na úbočí kopce Vápenný (790 m n. m.) teče na západ, později se v Zákupské pahorkatině u Lvové stáčí k jihu. Ústí zprava do Ploučnice v Mimoni u zámeckého parku ve výšce 273 m n. m. Plocha celého povodí je udána 133,2 km². \n\nV roce 1984 byl označován jako pstruhová voda s čistotou vody II.–III. třídy. Hydrologická stanice byla v Pertolticích.\n\nNa svém toku protéká řadou zajímavých míst: Lemberk, Rynoltice, Jablonné v Podještědí, Velký Valtinov a Mimoň. Napájí několik rybníků, u Lvové Dvorní a Pivovarský rybník, u Jablonného Markvartický rybník, v Brništi nevelký Brništský rybník. Ve Velkém Valtinově býval na toku potoka dnes již neexistující zámecký rybník. V prostoru mezi Rynolticemi a Jablonným v Podještědí vytváří přirozenou osu krajinné památkové zóny Lembersko. \n\nPanenský potok se poměrně často rozvodňuje a pak působí mezi Brništěm a Mimoní velké škody. \n\n\n"}
{"id": "803820", "url": "https://cs.wikipedia.org/wiki?curid=803820", "title": "Rena", "text": "Rena\n\nRena je ženské křestní jméno nejasného významu a původu. Jméno v hebrejštině znamená \"radostná\", \"melodie\". V japonském přepisu může znamenat \"herec z Nary\". Může být též zdrobnělina řeckého jména Irena.\n\n\n"}
{"id": "803826", "url": "https://cs.wikipedia.org/wiki?curid=803826", "title": "Chirivel", "text": "Chirivel\n\nChirivel je španělská obec, která se nachází v provincii Almería, autonomního společenství Andalusie. Obec se nachází v comarce Los Vélez, 143 km od hlavního města provincie. Její rozloha je 197 km². V roce 2011 měl Chirivel 1846 obyvatel, což znamenalo hustotu zalidnění 9,37 obyvatel/km².\n\nNázev Chirivel pochází z latinského slova Silvella, které znamená „malý les“.\n\nVývoj počtu obyvatel v posledních letech.\n\n\n\n"}
{"id": "803828", "url": "https://cs.wikipedia.org/wiki?curid=803828", "title": "Charlie Gardiner", "text": "Charlie Gardiner\n\nCharlie \"Chuck\" Gardiner (31. prosince 1904, Skotsko – 13. června 1934) byl vynikající hokejový brankář skotského původu. Hrál za Winnipeg a Chicago.\n\nNikdy o svém zdraví nemluvil a to ho stálo život. V sezóně 1932/33 se u něj začaly projevovat vážnější zdravotní problémy. Pár měsíců o nich nikomu neřekl, až den před vánocemi se přiznal spoluhráčům. Den poté odchytal zápas s vysokými horečkami. Gardiner měl zánět krčních mandlí, to by nebylo nic až tak vážného, jenže po delší době neléčení přešel zánět v chronický problém. Tato doba byla skoupá na léky (př: neexistoval penicilín) a jeho zdravotní stav se stále zhoršoval. V další sezoně spoluhráčům nalhal že ho jen bolí hlava. Stále hrál a začaly mu selhávat ledviny, infekce se rozšířila do celého těla.\nTo že dokázal v tomto stavu odchytat celou sezónu je zázrak. Celou dobu žil jakoby byl zdravý. Zkolaboval cestou na hodinu zpěvu a upadl do kómatu. Zemřel na krvácení do mozku 13. června 1934.\nV tomto roce vyhrál Stanley Cup. Osudným mu bylo to že se bál že přijde o práci (v zemi byla deprese a nedostatek práce) a proto neustále chytal.\n\n\n"}
{"id": "803833", "url": "https://cs.wikipedia.org/wiki?curid=803833", "title": "Slavětín (Radvanice)", "text": "Slavětín (Radvanice)\n\nSlavětín () je malá vesnice, součást (základní sídelní jednotka) obce Radvanice v okrese Trutnov. Nachází se asi 2¼ km severozápadně od Radvanic a 8 km vsv. od města Trutnov. Sídlo je rozloženo podél horního toku potoka Jívka při severním úpatí Slavětínského kopce (658 m) na severozápadě Jestřebích hor. V roce 2001 zde bylo evidováno 9 domů a trvale zde žilo 30 obyvatel.\n\nSlavětín leží v katastrálním území Slavětín u Radvanic o rozloze 2,93 km².\n\nV písemných pramenech se vesnice poprvé připomíná k roku 1521 (\"ves Slawietin\").\nExistuje také pověst, že obec založil jistý Simon Blatoskol již v 11. století.\n\n\n"}
{"id": "803835", "url": "https://cs.wikipedia.org/wiki?curid=803835", "title": "Bartův nový hrdina", "text": "Bartův nový hrdina\n\nBartův nový hrdina (v původním jazyce \"Bart Stops to Smell the Roosevelts\") je druhý díl 23. řady seriálu \"Simpsonovi\". V USA byl odvysílán 2. října 2011, v Česku 19. dubna 2012 na Prima Cool.\n\nBart má zase průšvih, a tak Chalmers seřve Skinnera. Jenže Skinner si to výjimečně nenechá líbit a navrhne Chalmersovi, aby si sám vyzkoušel, jaké je to učit Barta. Bart pod vedením Chalmerse ale prospívá a přesvědčí i další lumpy, aby se učili u Chalmerse. Na naučném výletě se ale zraní Nelson a Chalmers přijde o práci. Bart v běžných hodinách trpí, a tak se s ostatními kumpány rozhodne obsadit školu, dokud Chalmers práci nedostane zpět.\n"}
{"id": "803844", "url": "https://cs.wikipedia.org/wiki?curid=803844", "title": "Emil Škurka", "text": "Emil Škurka\n\nJUDr. Emil Škurka SDB (25. července 1911 Žerotín – 18. prosince 1990 Olomouc), byl český katolický kněz, člen řádu salesiánů a politický vězeň komunistického režimu.\n\nJako mladý student se zájmem o salesiánskou spiritualitu odejel v roce 1926 na výzvu Dr. Augustina Štancla ve třetí skupině českých chlapců do Itálie, do Perozy. Za rok se salesiánští chovanci prvního ročníku z Perozy stěhovali na Moravu do Fryštáku. Mezi nimi byl i Škurka. Po třech letech studií ve Fryštáku vstoupil do noviciátu ve Sv. Beňadiku, kde 6. srpna 1932 složil první řeholní sliby.\nPo složení slibů se vrátil do Fryštáku. Po dvou letech začal v roce 1934 ve Fryštáku \"asistenci\" (další stupeň řeholní formace). Další dva roky byl na asistenci v Ostravě. Na podzim roku 1936 je poslán na studium teologie do Říma v Itálii. Dne 23. září 1939 byl v Římě vysvěcen na kněze. Jelikož návrat do vlasti nebyl ve válečných letech žádoucí, pokračoval ve studiu církevního práva v Turíně na papežské salesiánské univerzitě (\"Pontificio Ateneo Salesiano - PAS\"). V roce 1943 přešel do Říma na Lateránskou univerzitu a pokračoval ve studiu všeobecného práva, pokud to válečné události dovolily.\nKdyž Itálie kapitulovala a přešla na stranu spojenců, zapojil se do zahraničního odboje a sloužil v duchovní službě v Československé armádě v Anglii. Po válce ještě rok dokončoval studium na Lateránské univerzitě v Římě. Dosáhl doktorátu práv a stal se členem římského církevního soudu, Římské Roty. V roce 1946 se vrátil do vlasti. Začal přednášet na teologickém učilišti inspektorie v Oseku u Duchcova. Podílel se na pastoraci v osecké oblasti. Dojížděl také přednášet církevní právo do litoměřického semináře. Byl členem diecézního církevního soudu. Zůstal korespondujícím členem posvátné Roty. Zapsal se také jako dálkový student práv na Univerzitě Karlově v Praze. Po komunistickém puči v únoru 1948 byl při čistkách na vysokých školách ze studia vyloučen.\n\nKdyž byly v roce 1950 v rámci Akce K likvidovány Státní bezpečností řehole, byl Škurka internován v klášteře Osek. Jeho internace se však proměnila ve vězení. Jako osoba nebezpečná komunistickému režimu byl odsouzen za čtení pastýřského listu, který četl v roce 1949 na Boží Tělo. Z vězení putoval zase do internačního kláštera Želiv. Byl propuštěn v roce 1955. Odešel do Olomouce a manuálně pracoval. V roce 1956 byl při zatýkání spolubratří opět zatčen o odsouzen za salesiánskou činnost a za podání zprávy o situaci církve u nás do zahraničí. Po propuštění se vrátil do Olomouce, kde pak pracoval do roku 1968. Vyučil se elektromontérem, avšak nepřestal se zajímat o svůj obor a o teologii. Stále obcházel antikvariáty, kde se v té době ještě občas objevily teologické knihy z různých pozůstalostí. Nakupoval, protože věřil, že jednou budou opět potřeba.\nPřišel rok 1968 a s ním pražské jaro. Biskup Štěpán Trochta se vrací z internace do Litoměřic a povolává Škurku, aby mu pomáhal v právních záležitostech. Stěhuje se tedy do Litoměřic, provází biskupa Trochtu při jeho návštěvách v Římě, kde má v různých kongregacích své spolužáky. Připravuje biskupu Trochtovi různé materiály, ale neváhá navléknout montérky a uplatnit svou elektrikářskou profesi, když je třeba v biskupské residenci nebo jinde pomoci. V té době také pomáhá různým řeholním rodinám sester při úpravě stanov po II. vatikánském koncilu.\nV roce 1973 se Trochta stává kardinálem, ale v následujícím roce po jednom vyčerpávajícím rozhovoru s církevním tajemníkem Karlem Dlabalem náhle umírá.\n\nPo Trochtově smrti, v období normalizace, se Škurka vrací na Moravu do Nákla, kde má svůj domek a své knihy. Časem dostává souhlas k výpomoci v duchovní správě. Věnuje se dále svému oboru, překládá a píše. Dočkal se sametové revoluce a obnovení legální činnosti salesiánů.\nHlásí se ale stáří. Bílé vlasy už měl Škurka dávno, ale slábne mu sluch a přicházejí různé zdravotní potíže. Musí na operaci se žlučníkem, avšak z operační narkózy se nemůže dlouho probudit. Jsou obavy, že tak dlouhé bezvědomí nezůstane bez následků. Jeho zdravotní stav se rapidně zhoršuje a 18. prosince 1990 umírá. Pohřben byl v na hřbitově v Olomouci v Holicích do společného hrobu spolubratří salesiánů za účasti arcibiskupa Františka Vaňáka, který byl rovněž odborník na církevní právo a spolupráce se Škurkou si velmi cenil.\n\n\n\n\n"}
{"id": "803846", "url": "https://cs.wikipedia.org/wiki?curid=803846", "title": "Zdeněk Juračka (obchodník)", "text": "Zdeněk Juračka (obchodník)\n\nZdeněk Juračka (* 29. března 1945 Benátky nad Jizerou) je český obchodník, předseda Svazu českých a moravských spotřebních družstev (Skupina COOP) a v letech 2008 až 2014 prezident Svazu obchodu a cestovního ruchu České republiky. Aktivně působí pro zlepšení kvality potravin a podporuje regionální podnikatele.\n\n\nVe volbách do Senátu PČR v roce 2012 kandidoval jako nestraník za TOP 09 a STAN v obvodu č. 44 – Chrudim. Se ziskem 1,53 % hlasů (tj. 646 hlasů) skončil na posledním desátém místě a do druhého kola nepostoupil.\n\nZa úspěšnou implementaci strategických projektů získala skupina COOP řízená Zdeňkem Juračkou prestižní ocenění Zlatý dukát 2009 v kategorii „Obchod“.\nOsobně získal v roce 2009 ocenění Velký modrý delfín – Marketér roku 2008.\nDále cenu Anežky Žaludové za rok 2009 udělenou pro mimořádný osobní přínos k rozvoji a péči o kvalitu v ČR.\n\nZdeněk Juračka je ženatý, otec čtyř dětí. Ve volném čase se věnuje svým vnoučatům. Mezi jeho hlavní záliby patří tenis a vaření (návrat k původní profesi).\n"}
{"id": "803852", "url": "https://cs.wikipedia.org/wiki?curid=803852", "title": "Morangis (Essonne)", "text": "Morangis (Essonne)\n\nMorangis je francouzská obec v departementu Essonne v regionu Île-de-France.\n\nObec Morangis se nachází asi 16 km jižně od Paříže. Obklopují ji obce Wissous na severu, Paray-Vieille-Poste na severovýchodě a na východě, Savigny-sur-Orge na jihovýchodě a na jihu, Longjumeau na jihozápadě a Chilly-Mazarin na západě a severozápadě.\n\n\"Počet obyvatel\"\n\n"}
{"id": "803854", "url": "https://cs.wikipedia.org/wiki?curid=803854", "title": "Doubrava (les)", "text": "Doubrava (les)\n\nDoubrava (přezdívaná Moravská Sahara) je rovinaté zalesněné území o rozloze 12 000 ha (120 km², 17 km na délku a 12 km na šířku) v Dolnomoravském úvalu v okrese Hodonín, které se rozprostírá mezi obcemi Bzenec, Strážnice, Ratíškovice, Dubňany, Vacenovice, Vracov a Milotice (tzv. \"Bzenecká Doubrava\") a svým jižním cípem zasahuje až k Rohatci a Hodonínu (\"Hodonínská Doubrava\"). Ještě ve 13. století zde byl hustý dubový porost. Lidskou činností, především kácením a intenzivní pastvou dobytka, však bylo do začátku 19. století plně odkryto písčité podloží a vítr začal písek rozšiřovat i na pole. O opětovné zalesnění území o rozloze 5000 hektarů borovicovými monokulturami se v letech 1825–1852 zasloužil lesní inspektor Jan Bedřich Bechtel.\n\nPůdní prostředí Doubravy je tvořeno čtvrtohorními vátými písky, které kontrastují s hlinitojílovitými naplaveninami v sousedící nivě řeky Moravy, na mnoha místech zde zachované v původní meandrující podobě (přírodní park Strážnické Pomoraví, přírodní památka Osypané břehy). Tyto váté písky propouštějí vodu a snadno vysychají. Výskyt písečných dun a zvláštní složení písku, ne nepodobné tomu v asijské poušti Gobi, vynesl oblasti přezdívku \"Moravská Sahara\". Většina písčitého území dnes porostlá borovicovými monokulturami, jen úzký protipožární pruh podél železniční trati na východním okraji území je bez vegetace a byla zde vyhlášena národní přírodní památka Váté písky. Ke kácení lesa dnes dochází především u Vracova, Bzence-Přívozu (lesnická škola) a Strážnice. Území lesa Doubravy je od roku 2004 součástí ptačí oblasti \"Bzenecká Doubrava – Strážnické Pomoraví\" v rámci soustavy Natura 2000.\n\nNa území Doubravy se nachází celkem 7 maloplošných zvláště chráněných území. Jsou to dvě národní přírodní památky, jedna přírodní rezervace a čtyři přírodní památky.\n\n\nOd 1. poloviny 19. století prochází okrajem oblasti těleso severní dráhy císaře Ferdinanda, dnes mezinárodní železniční koridor spojující Rakousko a Slovensko s Polskem. V blízkosti jejího křížení se silnicí II. třídy z Bzence do Strážnice se nachází pískovna, cihelna s železniční stanicí Bzenec-Přívoz. Uvnitř lesa, souběžně se směrem železniční trati, prochází lesem účelová silnička Příčná, využívaná též pěšími turisty a cykloturisty.\n\nOkrajem lesa, souběžně se stávající železnicí a národní přírodní památkou Váté písky, je v současnosti plánována stavba dálnice D55 spojující Břeclav s Olomoucí. Proti tomuto vedení dálnice D55 protestují některá občanská sdružení, která se obávají devastující role projektu na přírodu a přirovnávají jej ke stavbě vodního díla Nové Mlýny. Česká společnost ornitologická a Děti Země podaly proti plánu stavby stížnost Evropské komisi a předložily návrh alternativního vedení silnice, které by se území Doubravy vyhnulo.\n\nNejvýznamnější byla těžba lignitu z Dubňanské lignitové sloje, která je částí Jihomoravské lignitové pánve. Nejstarší byl důl Adolf (1824-1871) ležící mezi obcemi Dubňany a Ratíškovice. Ve druhé polovině 19. století docházelo k nárůstu počtu tzv. malodolů v Dubňanech a Miloticích. Dalším impulzem pro těžbu bylo vybudování nových dolů firmou Baťa v Ratíškovicích Tomáš (1933-1952) a Theodor (1940-1954), stavba 6 km dlouhé železnice z Ratíškovic do Rohatce (1933-1934) a Baťova kanálu dlouhého 52 km z Rohatce do Otrokovic (1934-1938) pro transport vytěženého lignitu do továren Baťových závodů v Otrokovicích a ve Zlíně. Dalšími doly z této doby jsou Littner (1939-1948) v Bzenci a Jan (1939-1941) v Rohatci. Další rozvoj těžby nastal po druhé světové válce, kdy byly otevřeny doly 1. máj I (1951-1983), 1. máj II (1981-1994) v Dubňanech nebo důl Osvobození (1959-1991) v Hodoníně. Těžba lignitu vrcholila v 80. letech 20. století a byla ukončena na začátku 90. let.\n\nTěžba rašeliny ve Vracově. Místní slatinné rašeliniště s plochou 19 ha mocností až 8 m bylo zcela vytěženo roku 1962. Prostor se samovolně zatopil vodou a vzniklá vodní plocha se nyní nazývá Rašelina nebo Vracovský rybník.\n\nTěžba cihlářské hlíny v Ratíškovicích (1886-1981).\n\nV roce 2016 v Doubravě probíhá těžba písku v Bzenci-Přívozu (od roku 1964), cihlářské hlíny v Hodoníně (od roku 1860) a ropy a zemního plynu u Vracova a Vacenovic.\n\n\nVe čtvrtek 24. května 2012 před čtvrtou hodinou odpolední vznikl v Bzenecké Doubravě nedaleko turistické základny Littner požár, který se díky vyschlému prostředí a silnému větru rychle začal nekontrolovatelně šířit. Kouř z ohně bylo brzy možné pozorovat ze vzdálenosti 20 kilometrů a byl vyhlášen 4. (zvláštní) stupeň požárního poplachu. Hasičský záchranný sbor České republiky vyslal k zásahu hasičské jednotky z Jihomoravského i Zlínského kraje. Pohyb zásahových vozidel znesnadňoval písčitý terén a několikakilometrová vzdálenost k nejbližšímu zdroji vody, řece Moravě. Do boje s ohněm byly ze základen v Brně a v Praze přivolány i dva vrtulníky Letecké služby Policie České republiky a jeden vrtulník Armády ČR. Letecká hasičská služba poskytla tři letadla (ze Zlína, Žamberka a Jihlavy). U požáru se vystřídalo více než 250 hasičských jednotek (1500 hasičů) z Jihomoravského, Zlínského, Středočeského kraje, Královéhradeckého, Plzeňského, Jihočeského a Moravskoslezského kraje a z Kraje Vysočina. Svou techniku dali k dispozici i hasiči z Olomouckého a Pardubického kraje. V rámci mezistátní pomoci se do akce zapojilo také 30 hasičů a 10 kusů techniky ze slovenského Trnavského kraje (z Malacek, Trnavy a Skalice). Na místě došlo také k prvnímu nasazení požárního tanku v dějinách České republiky – vozidlo SPOT 55 ze Záchranného útvaru v Hlučíně bylo použito ke skrápění terénu a vytahování pařezů. Spotřebováno bylo 20 milionů litrů hasební vody a pohonné hmoty za více než milion korun českých.\n\nV pátek 25. května ve 20:30 se hasičům podařilo požár lokalizovat, zastavit jeho další šíření a odstranit viditelný plamen. Dále hořely již jen kořeny a hrabanka. V sobotu 26. května dopoledne již byl požár ze všech stran obestoupen jednotkami hasičů a ve středu 30. května ráno bylo požářiště předáno zpět vlastníkovi lesa. Osm hasičů však na místě dohlíželo ještě do 7. června. Zasažena byla plocha o výměře 200 hektarů, na které shořelo 184 hektarů borového lesa ve vlastnictví Lesů České republiky. Šlo o největší lesní požár v České republice od roku 1998. Škoda byla odhadnuta na miliony korun českých, obdobně zásah hasičů si vyžádal náklady v řádech několika milionů korun. Koncem července byl hasiči za pravděpodobnou příčinu vzniku požáru označen odhozený cigaretový nedopalek, naopak úmyslné zapálení bylo označeno za nepravděpodobné.\n\n"}
{"id": "803861", "url": "https://cs.wikipedia.org/wiki?curid=803861", "title": "Adéla Akvitánská", "text": "Adéla Akvitánská\n\nAdéla Akvitánská (francouzsky \"Adélaïde d'Aquitaine\" nebo \"Adélaïde de Poitiers\"; 945- 1004) byla francouzská královna a pramáti rodu Kapetovců.\n\nNarodila se jako jediná dcera akvitánského vévody Viléma zvaného Koudelová hlava a Adély, dcery vikinského hraběte Rolla z Rouenu. Roku 970 byla provdána za pařížského hraběte Huga Kapeta a porodila mu minimálně tři děti. Syn Robert začal na její naléhání navštěvovat katedrální školu v Remeši, kde vyučoval Gerbert z Aurillacu. \n\nPo náhlé smrti mladého krále Ludvíka V. byl jeho dosavadní rádce Hugo Kapet zvolen králem. 1. června 987 byl v Noyonu korunován a 3. července pomazán v remešské katedrále. Hugo se snažil o založení vlastní královské dynastie, na konci téhož roku nechal syna Roberta povýšit na spolukrále. Robert začal vystupovat samostatně zřejmě od roku 992 a v říjnu 996 převzal po Hugově skonu vládu úplně.\n\nZdá se, že Adéla se na manželově vládě podílela, podle Gerberta ji Hugo nazýval \"\"průvodkyní a účastnicí našeho panování\"\". Roku 993 založila v Senlis královskou kapli, dnes kostel sv. Frambourga.\n\n"}
{"id": "803863", "url": "https://cs.wikipedia.org/wiki?curid=803863", "title": "Copa del Rey 2011/12", "text": "Copa del Rey 2011/12\n\nCopa del Rey 2011/12 byl již 108. ročník fotbalového španělského královského poháru Copa del Rey. Soutěže se zúčastnilo celkem 84 týmů ze čtyř nejvyšších lig Španělska. Soutěž začala 31. srpna 2011 a finálový zápas byl odehrán 25. května 2012.\n\nNejprve byla odehrána tři předkola mezi týmy nižších soutěží a postupně se přidávaly týmy ze soutěží vyšších. Dvacet klubů působících v Primera División vyslalo své zástupce až do čtvrtého kola, kam měly zajištěný postup. Dva největší favorité a finalisté minulého ročníku – FC Barcelona a Real Madrid se potkali již ve čtvrtfinále a z postupu se radovala Barcelona, která pak prošla až do finále. Tam narazila na finalistu Evropské ligy UEFA – Athletic Bilbao. Finálový zápas se odehrál na stadionu Estadio Vicente Calderón 25. května 2012. Od samého počátku měl převahu katalánský klub a v 25. minutě vedl již 3-0, když se 2× trefil Pedro Rodríguez a jednou Lionel Messi. Jejich klub FC Barcelona se tak mohl radovat ze zisku této cenné trofeje opět po 3 letech. Pro barcelonský klub to bylo již 26. vítězství (rekordní) ve Španělském národním poháru.\n\n"}
{"id": "803866", "url": "https://cs.wikipedia.org/wiki?curid=803866", "title": "Edgewood (Washington)", "text": "Edgewood (Washington)\n\nEdgewood je město v okrese Pierce v americkém státě Washington. V roce 2010 v něm žilo 9 387 obyvatel. Sousedí s městy Milton na severozápadě, Federal Way na severu a Puyallup na jihu.\n\nPočátky historie města souvisí s indiánským kmenem Pujalupů, kteří obývali břehy řeky Puyallup. Dr. William Tolmie, zaměstnanec Společnosti Hudsonova zálivu původem ze Skotska, územím dnešního Edgewoodu prošel už roku 1833, krátce poté, co se stal obchodním náčelníkem ve Fort Nisqually. Do státu se dostal v květnu téhož roku na lodi z Británie, která směřovala k Fort Vancouveru. Ještě ve 30. letech zdejší území začali osídlovat trapeři se svými indiánskými ženami, od 50. let sem přicházeli i osadníci z východu.\n\nPrvní telegrafní linka celého státu procházela i Edgewoodem, konkrétně souběžně s ulicí Military Road, která procházela srdcem města. V roce 1858 žilo na území dnešního okresu Pierce už asi 420 bílých Američanů, do roku 1862 toto číslo stouplo na 681. Jedním z prvních známých obyvatel Edgewoodu je Peter Nyholm, který se zde usadil roku 1895.\n\nV říjnu 1902 byla otevřena první meziměstská dráha spojující Seattle a Tacomu, vedoucí údolím řeky Puyallup. V roce 1903 zakoupili tábořiště v Edgewoodu Spiritualisté, kteří měli na západě Washingtonu už šest kostelů. V roce 1927 zde dokonce postavili hotel, ten však roku 1948 zničil požár.\n\nEdgewood byl oficiálně začleněn jako město v únoru 1996.\n\nEdgewood a sousední Milton jsou v regionu známé pod souhrnným názvem North Hill. Na druhé straně údolí řeky Puyallup se zase nachází South Hill.\n\nMěsto má rozlohu 22,1 km², ze kterých vše tvoří souš.\n\nZ 9 387 obyvatel, kteří zde žili roku 2010, tvořili 90 % běloši, 3 % Asiaté a 1 % Afro-Američané. 4 % obyvatelstva byla hispánského původu.\n\nVětšina zdejších žáků navštěvuje školy školního obvodu Puyallup, někteří však patří pod školní obvody Fife nebo Sumner. Ve městě samotném se nachází tři základní školy a střední škola Edgemont Junior High, která patří do školního obvodu Puyallup.\n\nNyholmův větrný mlýn, který se nachází na ulici Meridian Avenue, je jedinou památkou v celém městě. Původně se na zdejším místě nacházela farma, která produkovala seno, zeleninu, ovoce a mléčné výrobky. Mlýn sem byl přesunut z místa, kde je dnes křižovatka ulic Meridian Avenue (Washington State Route 161) a Jovita Boulevard, v 70. letech minulého století. O mlýn se stará především Edward Barth a další dobrovolníci ze zdejšího dobrovolného hasičského sboru, který Barth založil. Mlýn byl také přijat jako formální symbol města.\n"}
{"id": "803868", "url": "https://cs.wikipedia.org/wiki?curid=803868", "title": "Doubrava (příjmení)", "text": "Doubrava (příjmení)\n\nPříjmení Doubrava nosí více různých osobností:\n\n"}
{"id": "803874", "url": "https://cs.wikipedia.org/wiki?curid=803874", "title": "Kanton Belley", "text": "Kanton Belley\n\nKanton Belley (fr. \"Canton de Belley\") je francouzský kanton v departementu Ain v regionu Rhône-Alpes. Skládá se z 37 obcí. Před reformou kantonů 2014 se skládal z 24 obcí.\n\nod roku 2015:\npřed rokem 2015:\n\nAmbléon, Andert-et-Condon, Arbignieu, Belley, Brégnier-Cordon, Brens, Chazey-Bons, Colomieu, Conzieu, Cressin-Rochefort, Izieu, Lavours, Magnieu, Massignieu-de-Rives, Murs-et-Gélignieux, Nattages, Parves, Peyrieu, Pollieu, Prémeyzel, Saint-Bois, Saint-Champ\n, Saint-Germain-les-Paroisses, Virignin\n\n"}
{"id": "803875", "url": "https://cs.wikipedia.org/wiki?curid=803875", "title": "Kanton Brénod", "text": "Kanton Brénod\n\nKanton Brénod (fr. \"Canton de Brénod\") byl francouzský kanton v departementu Ain v regionu Rhône-Alpes. Skládal se z 12 obcí. Zrušen byl po reformě kantonů 2014.\n\n"}
{"id": "803877", "url": "https://cs.wikipedia.org/wiki?curid=803877", "title": "Klášter Vardzia", "text": "Klášter Vardzia\n\nVardzia (gruzínsky ვარძია) je jeskynní klášterní město západně od města Achalkalaki v kraji (mchare) Samcche-Džavachetie, okrese Aspindza. Město bylo vybudováno na levém břehu řeky Kury v Malém Kavkazu na jihu Gruzie ve 12. století ve stěně hory Erušetu.\n\nPod skalním městem, v údolí řeky Kury, se nachází tradiční sirné lázně.\n\nStavebníkem byl gruzínský král Giorgi III. (gruzínsky გიორგი III; † 27. březen 1184) - Bagration. Město chtěl zřídit jako hraniční pevnost proti nájezdům Turků a Peršanů. Jeho dcera, královna Tamara Gruzínská, stavbu dokončila a zřídila v ní klášter. Za válečného konfliktu se seldžuckými Turky zde sama žila v letech 1193 až 1195 i se svým dvorem.\n\nVardzia byla vytesána do skalní stěny vyčnívající v délce asi 500 metrů do obloukovitého údolí řeky Kury. Stavitelé přitom využívali skalních výstupků a zákoutí k vyhloubení hlubokých jeskyní, které mezi sebou spojovali tunely, schodišti, terasy a galeriemi. Původně bylo pro obyvatele zřízeno na 3000 bytů v až sedmi patrech, které mohly poskytnout bydlení až pro 50 tisíc lidí. Každý byt sestával ze tří místností. Kromě bytů zde byla i pokladnice, kostel, knihovna, pekárny, stáje a koupací nádrže. Voda byla rozvedena keramickým potrubím.\n\nPo zemětřeseních je dnes zachováno ještě 750 místností na ploše 900 m². Hlavní turistickou atrakcí je klášterní kostel se sloupovým portálem, velký sál s valenou klenbou, apsidou a nartexem, který je vyzdoben barevnými freskami ztvárňujícími mimo jiné i krále Giorgi III. a královnu Tamaru. Ještě dnes zde žije několik mnichů, kteří fungují jako průvodci návštěvníků.\n\n"}
{"id": "803878", "url": "https://cs.wikipedia.org/wiki?curid=803878", "title": "Kanton Bourg-en-Bresse-Est", "text": "Kanton Bourg-en-Bresse-Est\n\nKanton Bourg-en-Bresse-Est (fr. \"Canton de Bourg-en-Bresse-Est\") byl francouzský kanton v departementu Ain v regionu Rhône-Alpes. Skládal se pouze z východní části města Bourg-en-Bresse. Zrušen byl po reformě kantonů 2014.\n"}
{"id": "803879", "url": "https://cs.wikipedia.org/wiki?curid=803879", "title": "Kanton Bourg-en-Bresse-Nord-Centre", "text": "Kanton Bourg-en-Bresse-Nord-Centre\n\nKanton Bourg-en-Bresse-Nord-Centre (fr. \"Canton de Bourg-en-Bresse-Nord-Centre\") byl francouzský kanton v departementu Ain v regionu Rhône-Alpes. Skládal se pouze z centrální a severní části města Bourg-en-Bresse. Zrušen byl po reformě kantonů 2014.\n"}
{"id": "803880", "url": "https://cs.wikipedia.org/wiki?curid=803880", "title": "Kanton Bourg-en-Bresse-Sud", "text": "Kanton Bourg-en-Bresse-Sud\n\nKanton Bourg-en-Bresse-Sud (fr. \"Canton de Bourg-en-Bresse-Sud\") byl francouzský kanton v departementu Ain v regionu Rhône-Alpes. Skládal se pouze z jižní části města Bourg-en-Bresse. Zrušen byl po reformě kantonů 2014.\n"}
{"id": "803881", "url": "https://cs.wikipedia.org/wiki?curid=803881", "title": "Kanton Ceyzériat", "text": "Kanton Ceyzériat\n\nKanton Ceyzériat (fr. \"Canton de Ceyzériat\") je francouzský kanton v departementu Ain v regionu Rhône-Alpes. Skládá se z 22 obcí. Před reformou kantonů 2014 se skládal z 11 obcí.\n\nod roku 2015:\npřed rokem 2015:\n\n"}
{"id": "803882", "url": "https://cs.wikipedia.org/wiki?curid=803882", "title": "Kanton Chalamont", "text": "Kanton Chalamont\n\nKanton Chalamont (fr. \"Canton de Chalamont\") byl francouzský kanton v departementu Ain v regionu Rhône-Alpes. Skládal se z osmi obcí. Zrušen byl po reformě kantonů 2014.\n\n"}
{"id": "803883", "url": "https://cs.wikipedia.org/wiki?curid=803883", "title": "Kanton Champagne-en-Valromey", "text": "Kanton Champagne-en-Valromey\n\nKanton Champagne-en-Valromey (fr. \"Canton de Champagne-en-Valromey\") byl francouzský kanton v departementu Ain v regionu Rhône-Alpes. Skládal se ze 14 obcí. Zrušen byl po reformě kantonů 2014.\n\n"}
{"id": "803884", "url": "https://cs.wikipedia.org/wiki?curid=803884", "title": "Kanton Châtillon-sur-Chalaronne", "text": "Kanton Châtillon-sur-Chalaronne\n\nKanton Châtillon-sur-Chalaronne (fr. \"Canton de Châtillon-sur-Chalaronne\") je francouzský kanton v departementu Ain v regionu Rhône-Alpes. Skládá se z 26 obcí. Před reformou kantonů 2014 se skládal ze 16 obcí.\n\nod roku 2015:\npřed rokem 2015:\n\nL'Abergement-Clémenciat, Biziat, Chanoz-Châtenay, Châtillon-sur-Chalaronne, Chaveyriat, Condeissiat, Dompierre-sur-Chalaronne, Mézériat, Neuville-les-Dames, Sandrans, Sulignat, Saint-André-le-Bouchoux, Saint-Georges-sur-Renon, Saint-Julien-sur-Veyle, Romans, Vonnas\n\n"}
{"id": "803886", "url": "https://cs.wikipedia.org/wiki?curid=803886", "title": "Kanton Coligny", "text": "Kanton Coligny\n\nKanton Coligny (fr. \"Canton de Coligny\") byl francouzský kanton v departementu Ain v regionu Rhône-Alpes. Skládal se z devíti obcí.\n\n"}
{"id": "803887", "url": "https://cs.wikipedia.org/wiki?curid=803887", "title": "Boryt barvířský", "text": "Boryt barvířský\n\nBoryt barvířský (\"Isatis tinctoria\") je jediný druh rodu boryt rostoucí v České republice. Je to rostlina, která byla po několik století důležitá pro barvení textilií, ale v současnosti je téměř zapomenutá.\n\nMísta původu se nacházejí v jihovýchodní Evropě a okolo Středozemního moře. Postupně se tato teplomilná rostlina rozšířila do střední i východní Evropy, do Pobaltí i na jih Skandinávie. Dále byla lidmi zavlečena do Makaronézie a do Severní i Jižní Ameriky. Roste nejčastěji na slunných a sušších místech podél cest a železničních tratích, na trávnících s porušeným krytem nebo v opuštěných pískovnách a lomech.\n\nJednoletá až krátce vytrvalá, slabě ojíněná rostlina namodralé barvy s lodyhou která vyrůstá z kůlovitého vícehlavého kořene. Lysá nebo při bázi krátce chlupatá lodyha, dorůstající do výšky 50 až 100 cm, bývá v horní části bohatě větvená. U rostliny se objevují dva druhy listů, spodní v listové růžici mají řapíky a jejich čepele jsou celokrajné, obkopinaté a dosahují délky až 15 cm. Z růžice vyrůstá lodyha a její střední a horní listy s modravým nádechem jsou přisedlé, úzce kopinaté se střelovitým, objímavým spodem tak, že po nich voda dobře stéká k lodyze a po ní ke kořeni. Rozvětvená rostlina je široká až 45 cm.\n\nPokud semeno vzklíčí z jara, vytvoří se přízemní růžici listů a z ní vyroste ještě tohoto roku lodyha s květy. Když semeno vyklíčí až koncem léta, vyroste téhož roku jen růžice listů, případně i krátká lodyha a teprve druhým rokem z ní vyroste rozvětvená květná lodyha. Druhá varianta přináší vzrůstnější rostliny s více květy a semeny. Je to hemikryptofyt, obnovovací pupen má u povrchu půdy a přes zimu ho kryjí odumřelé listy.\n\nZářivě žluté, čtyřčetné, drobné květy na krátkých stopkách jsou sestaveny do latovitě větvených hroznů. Kališní lístky jsou podlouhlé, mívají délku okolo 2,5 mm. Korunní lístky jasně žluté barvy jsou delší, až ke 4 mm a jsou rozeklané. V květu je šest tyčinek nestejné délky s nitkami dlouhými do 2,5 mm a prašníky 0,5 až 0,7 mm. Na květním lůžku jsou nektaria lákající opylující hmyz. Kvete v květnu a červnu.\n\nPlody visící na převislých, zesílených stopkách jsou silně zmáčknuté, úzce obvejčité až eliptické, černé nebo hnědé jednopouzdré, nepukavé šešule (někdy nazývané nažky) s jedním, výjimečně dvěma semeny. Průměrně bývají dlouhé okolo 10 mm a jejich šíře bývá jen třetinová. Druh je variabilní co do velikosti a tvaru plodů.\n\nBoryt barvířský obsahuje v celé rostlině přírodní, ekologicky nezávadné barvivo které se používalo k barvení tkanin, převážně na modro. K barvení se používaly fermentované listy, z kterých se získával pigment indigo. (Při smíchání s kamencem se získá barva růžová). Později se k barvení začalo využívat stálejší barvivo, chemicky téměř identické, získávané z indigovníku pravého. V současnosti je i toto v převážné většině nahrazováno chemicky syntetizovanými pigmenty.\n\nV některých státech USA (např. v Arizoně a Montaně) se boryt barvířský rozšířil na velikých plochách a je považován za invazivní plevel, na mnoha místech se přistoupilo k jeho totální likvidaci.\n\nČeské zdroje uvádějí v české floře dva poddruhy borytu barvířského:\nZahraniční prameny, např. považují \"Isatis praecox\" Kit. ex Tratt. za samostatný druh.\n\n \n"}
{"id": "803888", "url": "https://cs.wikipedia.org/wiki?curid=803888", "title": "Ers", "text": "Ers\n\nErs (také Erš, Erz) je oblý zalesněný vrch ležící v okrese Praha-západ v Pražské plošině asi 1 km západně od obce Tursko, nejvyšší bod Turské plošiny. Dosahuje výšky 345 metrů nad mořem.\n\nMísto vrcholu je poprvé zmiňováno v roce 1622 v rámci záznamu o lesích velkostatku Tursko, kde však místo nenese žádné jméno.\n\nAni o více než 200 let později není v soupise lesních pozemků v Tursku les pojmenovaný, ačkoliv většina ostatních lesů jméno nese. Název Ers je poprvé doložen až v mapě II. vojenského mapování (1810–1866), kde je toto místo označeno jako „Háj (Ers)“, podobný název trigonometrického bodu na stejném místě – Haj (Ers) – uvádí v němčině i geodetická mapa z roku 1880. Rozlišovací dodatek je užíván z důvodu, že v okolí existovalo množství lokalit s pomístním jménem „háj“ (Telecí háj, Prostřední háj, Kozinecký háj…).\n\nZ toho je usuzováno, že název „Ers“ byl vytvořen uměle kartografy až v průběhu 19. století. Etymologickou motivací pro toto pojmenování bylo pravděpodobně pojmenování za základě výskytu železité půdy, která se „rez“ nazývala. Tomu napovídá i složení půdy v okolí vrchu, kde se vyskytují spraše a sprašové hlíny okrové (narezlé) barvy.\n\nOd tohoto názvu užíváním ve vazbě „ve rzi“ či „pode rzí“ a následným odsunutím \"-e\" v předložce došlo k vytvoření umělého tvaru „Erz“. Ten byl dále komolen pod vlivem výslovnosti na „Ers“. V lidovém jazyce bylo slovo „rez“ místy vyslovováno i „rež“, čímž pravděpodobně došlo k fonetické obměně názvu „Erš“. Je tedy nutné odmítnout lidové teorie o starším původu názvu opírající se o legendární bitvu na turském poli mezi Čechy a Lučany, kterou zaznamenal mj. Kosmas či Alois Jirásek ve Starých pověstech českých.\n\nDo budoucna by měla kolem Erzu vést silnice spojující dálnice D7 a D8, která Erz obkrouží z východu a přiblíží se Holubicím.Samotná stavba by měla začít u Tuchoměřic a končit by měla po přemostění Vltavy před Kralupami u Chvatěrub.\n\nBěhem 70. a 80. let 20. století v Erzu vyrostly bunkry sloužící jako cvičné, v současnosti jsou patrné známky vandalizmu a velké množství odpadu. Z okolí je patrné, že místo jednou za čas navštíví squatteři a byly zde pořádány i techno party.\n\n"}
{"id": "803890", "url": "https://cs.wikipedia.org/wiki?curid=803890", "title": "Kanton Collonges", "text": "Kanton Collonges\n\nKanton Collonges (fr. \"Canton de Collonges\") byl francouzský kanton v departementu Ain v regionu Rhône-Alpes. Skládal se z 10 obcí. Zrušen byl po reformě kantonů 2014.\n\n"}
{"id": "803893", "url": "https://cs.wikipedia.org/wiki?curid=803893", "title": "Kanton Ferney-Voltaire", "text": "Kanton Ferney-Voltaire\n\nKanton Ferney-Voltaire (fr. \"Canton de Ferney-Voltaire\") byl francouzský kanton v departementu Ain v regionu Rhône-Alpes. Skládal se z osmi obcí. Zrušen byl po reformě kantonů 2014.\n\n"}
{"id": "803895", "url": "https://cs.wikipedia.org/wiki?curid=803895", "title": "Kanton Gex", "text": "Kanton Gex\n\nKanton Gex (fr. \"Canton de Gex\") je francouzský kanton v departementu Ain v regionu Rhône-Alpes. Skládá se ze sedmi obcí. Před reformou kantonů 2014 se skládal z 11 obcí.\n\nod roku 2015:\n\npřed rokem 2015:\n\n"}
{"id": "803896", "url": "https://cs.wikipedia.org/wiki?curid=803896", "title": "Kanton Hauteville-Lompnes", "text": "Kanton Hauteville-Lompnes\n\nKanton Hauteville-Lompnes (fr. \"Canton d'Hauteville-Lompnes\") je francouzský kanton v departementu Ain v regionu Rhône-Alpes. Skládá se z 41 obcí. Před reformou kantonů 2014 se skládal ze 6 obcí.\n\nod roku 2015:\npřed rokem 2015:\n\n"}
{"id": "803897", "url": "https://cs.wikipedia.org/wiki?curid=803897", "title": "Kanton Izernore", "text": "Kanton Izernore\n\nKanton Izernore (fr. \"Canton d'Izernore\") byl francouzský kanton v departementu Ain v regionu Rhône-Alpes. Skládal se z 10 obcí. Zrušen byl po reformě kantonů 2014.\n\n"}
{"id": "803901", "url": "https://cs.wikipedia.org/wiki?curid=803901", "title": "Anamorfóza", "text": "Anamorfóza\n\nSlovo anamorfóza má několik významů:\n"}
{"id": "803903", "url": "https://cs.wikipedia.org/wiki?curid=803903", "title": "Kanton Lagnieu", "text": "Kanton Lagnieu\n\nKanton Lagnieu (fr. \"Canton de Lagnieu\") je francouzský kanton v departementu Ain v regionu Rhône-Alpes. Skládá se z 26 obcí. Před reformou kantonů 2014 se skládal z 13 obcí.\n\nod roku 2015:\npřed rokem 2015:\n\nAmbutrix, Blyes, Chazey-sur-Ain, Lagnieu, Leyment, Loyettes, Saint-Sorlin-en-Bugey, Saint-Vulbas, Sainte-Julie, Sault-Brénaz, Souclin, Vaux-en-Bugey, Villebois\n\n"}
{"id": "803904", "url": "https://cs.wikipedia.org/wiki?curid=803904", "title": "Zdeněk Juračka", "text": "Zdeněk Juračka\n\nJméno Zdeněk Juračka má několik významů:\n\n"}
{"id": "803905", "url": "https://cs.wikipedia.org/wiki?curid=803905", "title": "Kanton Lhuis", "text": "Kanton Lhuis\n\nKanton Lhuis (fr. \"Canton de Lhuis\") byl francouzský kanton v departementu Ain v regionu Rhône-Alpes. Skládal se z 12 obcí. Zrušen byl po reformě kantonů 2014.\n\n"}
{"id": "803906", "url": "https://cs.wikipedia.org/wiki?curid=803906", "title": "Kanton Meximieux", "text": "Kanton Meximieux\n\nKanton Meximieux (fr. \"Canton de Meximieux\") je francouzský kanton v departementu Ain v regionu Rhône-Alpes. Skládá se z 15 obcí. Před reformou kantonů 2014 se skládal ze 12 obcí.\n\nod roku 2015:\n\npřed rokem 2015:\n\n"}
{"id": "803908", "url": "https://cs.wikipedia.org/wiki?curid=803908", "title": "Kanton Pont-de-Vaux", "text": "Kanton Pont-de-Vaux\n\nKanton Pont-de-Vaux (fr. \"Canton de Pont-de-Vaux\") byl francouzský kanton v departementu Ain v regionu Rhône-Alpes. Skládal se z 12 obcí. Zrušen byl po reformě kantonů 2014.\n\n"}
{"id": "803911", "url": "https://cs.wikipedia.org/wiki?curid=803911", "title": "Kanton Pont-d'Ain", "text": "Kanton Pont-d'Ain\n\nKanton Pont-d'Ain (fr. \"Canton de Pont-d'Ain\") je francouzský kanton v departementu Ain v regionu Rhône-Alpes. Skládá se z 24 obcí. Před reformou kantonů 2014 se skládal z 11 obcí.\n\nod roku 2015:\n\npřed rokem 2015:\n\n"}
{"id": "803912", "url": "https://cs.wikipedia.org/wiki?curid=803912", "title": "Svatost", "text": "Svatost\n\nSvatost křesťanská a obecně náboženská je pojem, který se nachází již ve Starém zákoně i Novém zákoně ve významu čistoty neboli života bez hříchu. Obrazně vyjádřeno citátem: \"Svatí jsou ti, kdo neříkají ne lásce, jež se pokouší do nich proniknout\". \nKe svatosti vybízejí věřící jak texty Bible , tak také církevní představitelé. \n\nObecně je svaté, co je uznaně obecně dobré, pravé, blahodárné, následování hodné, například svatý muž, svatá slova, svatá hora, odkaz nebo příkaz je nám svatý. Pojem souvisí se světlostí, tj. zářivostí, v (zejména náboženských) obrazech často znázorňující právě svatost.\n\n"}
{"id": "803913", "url": "https://cs.wikipedia.org/wiki?curid=803913", "title": "Kanton Saint-Trivier-sur-Moignans", "text": "Kanton Saint-Trivier-sur-Moignans\n\nKanton Saint-Trivier-sur-Moignans (fr. \"Canton de Saint-Trivier-sur-Moignans\") byl francouzský kanton v departementu Ain v regionu Rhône-Alpes. Skládal se ze 13 obcí. Zrušen byl po reformě kantonů 2014.\n\n"}
{"id": "803924", "url": "https://cs.wikipedia.org/wiki?curid=803924", "title": "Ingurská přehradní nádrž", "text": "Ingurská přehradní nádrž\n\nIngurská přehradní nádrž () je přehradní nádrž, která je součástí vodního díla na řece Inguri v Gruzii. S výškou hráze 272 m se jedná o přehradu s druhou nejvyšší klenutou hrází na světě a současně čtvrtou nejvyšší dostavěnou přehradu na světě (2012).\n\nNikita Sergejevič Chruščov, generální tajemník ústředního výboru KSSS a předseda rady ministrů Sovětského svazu, původně navrhl stavbu velké hydroelektrárny na řece Bzipi (), jelikož oblast Picundy, kde Bzipi ústí do Černého moře byla jeho oblíbeným místem. Odborníky byl však varován, že velká přehrada na Bzipi by způsobila katastrofální erozi v oblasti Picundy, takže místo toho bylo rozhodnuto o výstavbě na řece Inguri, kde byl dopad na pobřeží posouzen jako méně výrazný.\n\nStavba trvala celkem 26 let. Stavba hráze byla zahájena roku 1961, přehrada byla částečně zprovozněna v roce 1978 a dostavěna teprve v roce 1987. Do roku 2010 se jednalo o přehradu s nejvyšší klenutou hrází na světě. V roce 2010 přebrala toto prvenství hráz Siao-wan v Číně.\n\nNa přehradu navazuje kaskáda vodních elektráren. Jde o celkem 5 vodních elektráren:\n\n\n\nNádrž s hrází Ingurské přehrady je na území Samegrelo-Horní Svanetie, tedy na území pod kontrolou Gruzie. Všech 5 stupňů kaskády se nachází na území Abcházie.\n\nKvůli špatné údržbě byla hráz i kaskáda elektráren dlouho ve špatném provozním stavu. Kvůli vadnému uzávěru hráze (tzv. stoplog) docházelo ke ztrátě kolem 500 TWh ročně, což představuje asi čtvrtinu spotřeby hlavního města Tbilisi. Ingurská vodní elektrárna tak byla schopna dodat jen 40 % možného výkonu. Provozuschopné byly jen 4 z pěti generátorů. Na straně Abcházie byl ve 2. stupni kaskády prvozuschopný od roku 1993 jen jeden generátor ze tří.\n\nV roce 2006 měla být hráz i Ingurská vodní elektrárna na gruzínské straně v plném rozsahu opravena a zprovozněna. Rozpočet činil 147 miliónů amerických dolarů. Evropská banka pro obnovu a rozvoj dala k dispozici 38,8 miliónů dolarů na opravu čtyř generátorů. Evropská unie dala k dispozici dalších 9,4 miliónu dolarů z programu TACIS ke zprovoznění dalšího generátoru a opravě uzávěru hráze.\n\nPo opravách se zvýšil výkon Ingurské vodní elektrárny na 950 MW (z dosažitelných 1300 MW) při dosažené výšce vodního sloupce 510,1 m (rok 2010).\n\nIngurská vodní elektrárna (1. stupeň kaskády) má celkem 20 turbín s výkonem po 66 MW.\nCelkový instalovaný výkon má oficiálně činit 1 320 MW.\nRoční výroba oficiálně dosahuje 3800 GWh.\nV roce 2007 stačila pokrýt 46% spotřeby elektrické energie celé Gruzie.\n\nDruhý stupeň kaskády Vardnili - 1 (dříve Pěrepad - 1; ) sestává z:\n\nVoda z tohoto stupně odtéká odtokovým kanálem, na kterém jsou instalovány postupně další tři stupně kaskády Vardnili 2 až 4.\n\nStupně 3 až 5 kaskády Vardnili - 2 až 4 (dříve Pěrepad - 2 až 4; ) se nachází na odtokovém kanálu ze stupně Vardnili - 1 jeden za druhým. Všechny stupně se nachází na území Abcházie, mají stejnou konstrukci a v důsledku zanedbané údržby není žádný provozuschopný. Každý sestává z:\n\nZa stupněm Vardnili - 4 ústí odtokový kanál do Černého moře.\n\n\n"}
{"id": "803926", "url": "https://cs.wikipedia.org/wiki?curid=803926", "title": "French Open 2012 – kvalifikace mužské dvouhry", "text": "French Open 2012 – kvalifikace mužské dvouhry\n\nKvalifikace mužské dvouhry French Open 2012 probíhala před zahájením hlavní soutěže. Postoupilo z ní sedmnáct tenistů, z toho šestnáct z nich po výhrách ve třech kvalifikačních kolech a jeden jako šťastný poražený.\n\n\n\n"}
{"id": "803928", "url": "https://cs.wikipedia.org/wiki?curid=803928", "title": "Řád staré sekery", "text": "Řád staré sekery\n\nŘád staré sekery ( \"Orden der alten Hacke\") byl slezský světský rytířský řád, založený v r. 1290 v Lehnickém knížectví. Jednalo se o jednu z prvních takových organizací ve střední Evropě. Úkolem řádu bylo především zvýšení tělesné a duševní připravenosti svých členů na válku; po založení řádu už ale nejsou známy jeho další osudy a jeho existence zřejmě byla jen krátkodobá.\n\nŘád byl založen v roce 1290 skupinou šlechticů z Lehnického knížectví ve Slezsku. Není přitom známo, zda se na založení podílel i jejich tehdejší panovník Jindřich V. Břichatý (vl. 1278-1296) nebo zda ke vzniku řádu došlo bez jeho účasti; literatura podíl knížete neuvádí, existence světského rytířského řádu bez příslušníka panovnické dynastie jako jeho hlavy je ale málo pravděpodobná.\n\nAčkoliv v jižní a západní Evropě už obdobné organizace v dané době existovaly, na východ od Labe se jednalo o jednu z prvních.\n\nŘádovým odznakem bylo vyobrazení zlaté sekery se stříbrným toporem. Sekera jako zbraň hrála v soudobém válečnictví vedle meče nezastupitelnou roli.\n\nSymbol měli členové řádu nosit na všech místech, určených v běžné rytířské výbavě pro umístění erbovního znamení – na plášti, na varkoči, na helmě i na štítu.\n\nŘád byl založen s představou, že jeho členové budou společným cvičením zvyšovat svou připravenost na tělesné a duševní strádání, které pro bojovníka vyplývá z účasti ve válce. Lehnicko v dané době vedlo aktivní výbojnou politiku, směřující k ovládnutí jiných částí Slezska (právě v roce vzniku řádu se např. Jindřichu V. podařilo vojenskou akcí úspěšně získat významnou část Vratislavského knížectví včetně hlavního města), a právě domácí šlechta, k níž členové řádu příslušeli, tvořila jádro knížecího vojska.\n\nMimo samotný fakt založení ovšem nejsou o řádu známy žádné další skutečnosti a je tedy možné, že existoval pouze krátkodobě, aniž by dosáhl zásadnějšího významu.\n\n\n"}
{"id": "803930", "url": "https://cs.wikipedia.org/wiki?curid=803930", "title": "French Open 2012 – kvalifikace ženské dvouhry", "text": "French Open 2012 – kvalifikace ženské dvouhry\n\nKvalifikace ženské dvouhry French Open 2012 probíhala před zahájením hlavní soutěže. Postoupilo z ní dvanáct tenistek po výhrách ve třech kvalifikačních kolech.\n\n\n\n"}
{"id": "803932", "url": "https://cs.wikipedia.org/wiki?curid=803932", "title": "Hutnost", "text": "Hutnost\n\nHutnost je stupeň vyplnění objemu určitého materiálu pevnou látkou. Hutnost můžeme definovat pouze u pevných látek. Hutnost vyjadřujeme jako poměr objemu pevné fáze k celkovému objemu či poměr objemové hmotnosti k hustotě. Hutnost vyjadřujeme v procentech:\n\nkde \"h\" je hutnost v %, \"V\" je celkový objem vzorku v m³, V je objem vlastní pevné fáze v m³, \"ρ\" je objemová hmotnost v kgm, \"ρ\" je hustota materiálu v kg m\n"}
{"id": "803936", "url": "https://cs.wikipedia.org/wiki?curid=803936", "title": "Mezerovitost", "text": "Mezerovitost\n\nMezerovitost je vlastnost zrnitých sypkých materiálů. Mezerovitost vypočítáme ze vztahu:\n\nkde \"M\" je mezerovitost v %, \"V\" je objem mezer mezi zrny v m³, \"ρ\" je sypká hustota v kgm-3, \"V\" je celkový objem v m³, \"ρ\" je objemová hmotnost zrn v kgm-3.\n"}
{"id": "803944", "url": "https://cs.wikipedia.org/wiki?curid=803944", "title": "Conway Twitty", "text": "Conway Twitty\n\nConway Twitty (* jako Harold Lloyd Jenkins; 1. září 1933 Friars Point, Mississippi, USA – 5. června 1993 Springfield, Missouri) byl americký zpěvák a kytarista. \n\nVe svých deseti letech se přestěhoval do Heleny v Arkansasu, kde později i zahájil svou hudební kariéru. Za svou kariéru měl několik úspěšných hitů, mezi největší patří píseň \"Hello Darlin\"'.\n"}
{"id": "803946", "url": "https://cs.wikipedia.org/wiki?curid=803946", "title": "Kanton Miribel", "text": "Kanton Miribel\n\nKanton Miribel (fr. \"Canton de Miribel\") je francouzský kanton v departementu Ain v regionu Rhône-Alpes. Skládá se z osmi obcí. Před reformou kantonů 2014 se skládal z pěti obcí.\n\nod roku 2015:\n\npřed rokem 2015:\n\n"}
{"id": "803947", "url": "https://cs.wikipedia.org/wiki?curid=803947", "title": "Kanton Montluel", "text": "Kanton Montluel\n\nKanton Montluel (fr. \"Canton de Montluel\") byl francouzský kanton v departementu Ain v regionu Rhône-Alpes. Skládal se z devíti obcí. Zrušen byl po reformě kantonů 2014.\n\n"}
{"id": "803948", "url": "https://cs.wikipedia.org/wiki?curid=803948", "title": "Flowers in the Dirt", "text": "Flowers in the Dirt\n\nFlowers in the Dirt je osmé sólové studiové album Paula McCartneyho, vydané v roce 1989. Vydání alba doprovázelo turné The Paul McCartney World Tour.\n\n"}
{"id": "803949", "url": "https://cs.wikipedia.org/wiki?curid=803949", "title": "Základový pas", "text": "Základový pas\n\nZákladové pasy tvoří základ pro budoucí zdivo. Pásy většinou tvoří prostý beton, železobeton či ložný kámen. Pásy většinou nejsou izolovány. Železobeton je výhodný z ekonomické stránky. Nejmenší šířkou u ložného kamene je 500 mm, u betonu je šířka 300 mm.\n\nVodorovná rovina, ve které se stýká se zeminou základ, se nazývá základová spára. Musí být umísťována v nezamrzavé hloubce a proto je minimální hloubka založení 800 mm pod upravovaným terénem. Menší hloubka je používána pod vnitřními zdmi či sloupy. Hloubka spáry se dále odvíjí od lokality umístění budoucí konstrukce.\n\n"}
{"id": "803951", "url": "https://cs.wikipedia.org/wiki?curid=803951", "title": "Kanton Montrevel-en-Bresse", "text": "Kanton Montrevel-en-Bresse\n\nKanton Montrevel-en-Bresse (fr. \"Canton de Montrevel-en-Bresse\") byl francouzský kanton v departementu Ain v regionu Rhône-Alpes. Skládal se ze 14 obcí. Zrušen byl po reformě kantonů 2014.\n\n"}
{"id": "803952", "url": "https://cs.wikipedia.org/wiki?curid=803952", "title": "Kanton Nantua", "text": "Kanton Nantua\n\nKanton Nantua (fr. \"Canton de Nantua\") je francouzský kanton v departementu Ain v regionu Rhône-Alpes. Skládá se z 18 obcí. Před reformou kantonů 2014 se skládal z 12 obcí.\n\nod roku 2015:\npřed rokem 2015:\n\n"}
{"id": "803953", "url": "https://cs.wikipedia.org/wiki?curid=803953", "title": "Kanton Péronnas", "text": "Kanton Péronnas\n\nKanton Péronnas (fr. \"Canton de Péronnas\") byl francouzský kanton v departementu Ain v regionu Rhône-Alpes. Skládal se z osmi obcí. Zrušen byl po reformě kantonů 2014.\n\n"}
{"id": "803954", "url": "https://cs.wikipedia.org/wiki?curid=803954", "title": "Kanton Poncin", "text": "Kanton Poncin\n\nKanton Poncin (fr. \"Canton de Poncin\") byl francouzský kanton v departementu Ain v regionu Rhône-Alpes. Skládal se z devíti obcí. Zrušen byl po reformě kantonů 2014.\n\n"}
{"id": "803957", "url": "https://cs.wikipedia.org/wiki?curid=803957", "title": "Kanton Oyonnax-Nord", "text": "Kanton Oyonnax-Nord\n\nKanton Oyonnax-Nord (fr. \"Canton d'Oyonnax-Nord\") byl francouzský kanton v departementu Ain v regionu Rhône-Alpes. Skládal se z pěti obcí. Zrušen byl po reformě kantonů 2014.\n\n"}
{"id": "803958", "url": "https://cs.wikipedia.org/wiki?curid=803958", "title": "Heřman z Miličína", "text": "Heřman z Miličína\n\nHeřman z Miličína byl válečník krále Jana Lucemburského. Pocházel z původem českého rodu z Miličína u Votic, o němž jsou první zmínky z roku 1283. Heřman z Miličína bojoval po boku krále Jana v bitvě u Mühldorfu v roce 1322. Hovoří se o tom, že s takovou odvahou, že \"„dvě dlouhé ulice mrtvol po sobě zanechal“\". Za svou odvahu si od Jana Lucemburského vysloužil mimo jiné i hrad Kamýk. V erbovníku české šlechty je uvedeno, že jeho syn, též Heřman, který byl posledním z české větve rodu, padl s králem Janem Lucemburským v bitvě u Kresčaku.\n\nHeřman z Miličína měl jako erb pokosem dělený černozlatý štít.\n"}
{"id": "803959", "url": "https://cs.wikipedia.org/wiki?curid=803959", "title": "Kanton Oyonnax-Sud", "text": "Kanton Oyonnax-Sud\n\nKanton Oyonnax-Sud (fr. \"Canton d'Oyonnax-Sud\") byl francouzský kanton v departementu Ain v regionu Rhône-Alpes. Skládal se z pěti obcí. Zrušen byl po reformě kantonů 2014.\n\n"}
{"id": "803960", "url": "https://cs.wikipedia.org/wiki?curid=803960", "title": "Music from Another Dimension", "text": "Music from Another Dimension\n\nMusic from Another Dimension je patnácté studiové album americké rockové skupiny Aerosmith, které vyšlo 6. listopadu 2012. Album vyšlo pod značkou Columbia Records. Jde o první studiové album složené z vlastního materiálu od roku 2001, kdy vyšlo album \"Just Push Play\" (album \"Honkin' on Bobo\" obsahuje coververze).\n\n"}
{"id": "803961", "url": "https://cs.wikipedia.org/wiki?curid=803961", "title": "Kanton Pont-de-Veyle", "text": "Kanton Pont-de-Veyle\n\nKanton Pont-de-Veyle (fr. \"Canton de Pont-de-Veyle\") byl francouzský kanton v departementu Ain v regionu Rhône-Alpes. Skládal se z 12 obcí. Zrušen byl po reformě kantonů 2014.\n\n"}
{"id": "803962", "url": "https://cs.wikipedia.org/wiki?curid=803962", "title": "Kanton Reyrieux", "text": "Kanton Reyrieux\n\nKanton Reyrieux (fr. \"Canton de Reyrieux\") byl francouzský kanton v departementu Ain v regionu Rhône-Alpes. Skládal se ze 13 obcí. Zrušen byl po reformě kantonů 2014.\n\n"}
{"id": "803963", "url": "https://cs.wikipedia.org/wiki?curid=803963", "title": "Kanton Saint-Rambert-en-Bugey", "text": "Kanton Saint-Rambert-en-Bugey\n\nKanton Saint-Rambert-en-Bugey (fr. \"Canton de Saint-Rambert-en-Bugey\") byl francouzský kanton v departementu Ain v regionu Rhône-Alpes. Skládal se z 12 obcí. Zrušen byl po reformě kantonů 2014.\n\n"}
{"id": "803965", "url": "https://cs.wikipedia.org/wiki?curid=803965", "title": "Supercopa de España 2012", "text": "Supercopa de España 2012\n\nSupercopa de España 2012 byl 29. ročník tradičního fotbalového duelu o španělský Superpohár. Zápas se odehrál mezi vítězem Primera División za sezonu 2011/12, kterým se stal Real Madrid, a vítězem španělského poháru Copa del Rey, kterým se za tentýž rok stala FC Barcelona. Souboj byl rozdělen na dva zápasy, přičemž na hřišti obou zástupců se odehrál jeden. Oba zápasy byly na programu v srpnu 2012, první z nich na hřišti Camp Nou (Barcelona).\n\nPrvní zápas se odehrál 23. srpna 2012 na Camp Nou (Barcelona). Odveta byla na programu 29. srpna 2012 na Estadio Santiago Bernabéu (Madrid).\n\n"}
{"id": "803967", "url": "https://cs.wikipedia.org/wiki?curid=803967", "title": "Kanton Saint-Trivier-de-Courtes", "text": "Kanton Saint-Trivier-de-Courtes\n\nKanton Saint-Trivier-de-Courtes (fr. \"Canton de Saint-Trivier-de-Courtes\") byl francouzský kanton v departementu Ain v regionu Rhône-Alpes. Skládal se z 12 obcí. Zrušen byl po reformě kantonů 2014.\n\n"}
{"id": "803968", "url": "https://cs.wikipedia.org/wiki?curid=803968", "title": "Brázda (příjmení)", "text": "Brázda (příjmení)\n\nPříjmení Brázda (Brázdová) nosí více osobností:\n"}
{"id": "803969", "url": "https://cs.wikipedia.org/wiki?curid=803969", "title": "František Vitásek (kněz)", "text": "František Vitásek (kněz)\n\nFrantišek Vitásek SDB (15. července 1915 Břuchotín – 12. června 1979 Šluknov), byl český katolický kněz, člen řádu salesiánů, chrámový hudebník, hudební pedagog, varhaník a hudební skladatel, autor chrámové hudby, operet a tanečních skladeb, politický vězeň komunistického režimu.\n\nPocházel z Hané z rolnické rodiny. Dnes už nevíme, jak se dověděl o salesiánech, ale je zřejmé, že po dokončení obecné školy studoval na gymnáziu, protože jeho jméno se poprvé objevuje v katalogu fryštackých salesiánských chovanců ve školním roce 1932-1934 mezi kvintány. V následujícím roce byl přijat do noviciátu ve Sv. Beňadiku na Slovensku.\n\nPrvní řádové sliby složil 31. července 1934 v roce svatořečení zakladatele řádu Dona Boska. Filozofii studoval v nově otevřeném domě v Ostravě. Na podzim roku 1936 byl poslán na \"asistenci\" (stupeň řádové formace) do noviciátu ve Sv. Beňadiku. Prožil zde celé tři roky. Vrátil se na podzim roku 1939, už do Protektorátu Čechy a Morava. Začal studovat teologii v Ostravě. V roce 1942, když byl ve třetím ročníků došlo záboru ostravského ústavu a salesiáni se stěhovali do Fryštáku. Jelikož bohoslovcům hrozilo nucené pracovní nasazení, byli bohoslovci v posledním ročníku, ve kterém byl také Vitásek, vysvěceni na kněze v nejkratším možném termínu, tedy 22. listopadu 1942. Jelikož byl nacisty na podzim roku 1943 zabrán i fryštacký ústav, dokončoval teologická studia v Brně.\nKdyž se na podzim roku 1943 přemístili kvintáni zabraného fryštackého ústavu do Dvorku u Přibyslavi byl sem poslán jako zpovědník. V posledním roce války byl opět v Brně u bohoslovců. Po válce s nimi přešel do Mníšku pod Brdy. Posléze se salesiánští teologové odstěhovali z Mníšku do Oseka, avšak Vitásek zůstal, jako ředitel nového díla ústavu pro pozdně povolané, v Mníšku pod Brdy.\n\nDne 25. února 1948 se stal tehdejší magistr noviců Antonín Dvořák, po Ignáci Stuchlém, řádovým inspektorem. Na místo magistra byl vybrán on. Rozloučil se s Mníškem během školního roku a odstěhoval se do Hodoňovic. Bylo mu popřáno vychovat pouze jeden ročník. Když přišel, dokončil ten rok pouze práci svého předchůdce a následující ročník po tom úplném už nedokončil. V roce 1950 v dubnu v noci ze 13. na 14. byl v rámci Akce K, kterou provedla Státní bezpečnost, odvezen do internačního kláštera Želiv, zatímco ostatní salesiánští představení do oseckého kláštera. Jemu svěření novici byli po několika dnech rozehnání do svých domovů.\n\nV Želivské internaci byl ve velké vážnosti pro svoje hudební nadání. Komponoval a řídil sbory, pokud mohli mít internovaní účast na společné bohoslužbě. Z Želiva byl propuštěn v roce 1955. Po krátkém čase ho spolubratři pozvali na křímovskou přehradu. Zde dělal topiče na ubikacích a mohl alespoň částečně pokračovat ve svém poslání magistra. Dlouho to ovšem netrvalo. V následujícím roce začalo na Moravě zatýkání salesiánských spolubratří. Na křímovskou přehradu tato vlna dorazila v říjnu 1957. StB si vybrala čtyři spolubratry P. Kubína, P. Zerzána, P. Vitáska a pana Jaroslava Kopeckého. Odvezli je do Litoměřic do vazby. Soud měli v následujícím roce v lednu. Soud mu vyměřil rok vězení. Jeho vina byla, že pro spolubratry celebroval (sloužil mši svatou), že se s nimi společně modlil a míval večerní slůvka; že žil společně s ostatními na ubikacích stavby. Tím nebezpečně podvracel republiku, jak stálo v rozsudku.\n\nPo propuštění se už na stavbu nevrátil. Zůstal na Moravě a pracoval v JZD jako skladník a uplatňoval své ojedinělé hudební nadání. Působil jako varhaník ve Zdounkách a pak v Luhačovicích. Tam ho zastihl rok 1968 a následující uvolnění v církevní politice státu. Již v roce 1969 ho pozval Vojtěch Fuglík, který začal působit v Trmicích, aby se zapojil do jeho díla. Dělal varhaníka a dokud to šlo i vypomáhal v duchovní správě. Normalizační tlak to brzy znemožnil. Bydlel v domku na proti faře a učil toho, kdo měl zájem hlavně děti, hrát na různé nástroje. Vydržel v Trmicích až do roku 1974 i po odchodu Fuglíka a návratu biskupa Otčenáška na trmickou faru. Poté se Vitásek odstěhoval do Šluknova. Zde dělal varhaníka p. Václavu Teplému. Bydlel v domku, který faře odkázal předchůdce p. Teplého. Měl však potíže ze srdcem a 12. června 1976 vyšel nakoupit limonády pro řemeslníka, který mu v domku něco opravoval. Před krámem se mu udělalo nevolno a než se dostavila pomoc skonal.\n\nŠluknovští farníci, které si získal za krátkou dobu, co zde žil svou tichostí a svatostí, která z něj vyzařovala, se s ním rozloučili 18. června 1979 ve farním kostele zádušní bohoslužbou. Následně byl převezen a pochován 19. června 1979 ve svém rodném Břuchotíně.\n\nPro salesiány byl svatým spolubratrem. Byl nenápadný tichý, ale přesný v plnění povinností, zachovávání stanov a pravidel. Měl od Boha vzácný dar, ojedinělé hudební nadání, absolutní hudební sluch, který nepotřeboval žádné ladičky a vždy přesně intonoval. Byl autorem řady sborů, několika mší, z nichž jednu napsal v Želivě v internaci. Napsal také velmi úspěšnou operetku na libreto od P. Stanislava Dvořáka \"\"Do Betléma\"\" a hudbu k jiným divadelním hrám. Bylo škoda, že se mu vlivem válečných událostí v době jeho formace nedostalo patřičného odborného hudebního vzdělání. Měl dar invence a spoustu nápadů, dovedl psát překrásné melodie. Doplňoval ho P. Januš, který měl možnost během teologických studií v Lublani získat odborné hudební vzdělání. Úspěšně instrumentoval některé skladby Vitáska a pomohl jim k rozšíření a úspěchu. Vitásek měl také přirozený tenorový hlas, který dovedl, kde bylo třeba, dobře uplatnit. Jeho skladby ovšem leží dnes takřka zapomenuty, i když znalci považují jeho hudební práce, dosud ne zcela probádané, za dílo s trvalou hodnotou. Jako magistr dal, novicům které vedl, osobní příklad, ze kterého jeho svěřenci čerpali v následujících svých osobních životních zkouškách.\n\n\n\n"}
{"id": "803975", "url": "https://cs.wikipedia.org/wiki?curid=803975", "title": "Ash Atalla", "text": "Ash Atalla\n\nAsh Atalla (* 1972, Egypt) je britský televizní producent původem z Egyptu, jenž se podílel na vzniku různých britských seriálů, např. \"Partička IT\" (zde si i zahrál cameo roli), \"Kancl\" nebo \"Man Stroke Woman\". Psal i scénáře k seriálům \"Man Stroke Woman\" a \"Trollied\".\n\nAtalla se poprvé objevil na televizní obrazovce v roce 1999 v dokumentu mapujícím životy různě postižených lidí. On sám je postižen od útlého věku 6 měsíců dětskou obrnou a používá invalidní vozík. Vyrůstal v Káhiře a později emigroval do Londýna.\n\nAsh Atalla založil v roce 2007 nezávislou produkční společnost Roughcut TV, s níž připravil pro stanici ITV2 britský seriál \"Trinity\".\n\nAsh Atalla se pod svým jménem objevuje v několika dokumentárních cyklech a televizních seriálech, např. \"Freak Out\", \"Ricky Gervais Live 2: Politics\", \"Who Killed the Sitcom?\", \"Imagine\", \"Graham Linehan: Funny Business\", \"The Greatest TV Shows of the Noughties\", \"Are You Having a Laugh? TV and Disability\", \"Catherine Tate: Laughing at the Noughties\" a dalších.\n\n\n\n\n"}
{"id": "803976", "url": "https://cs.wikipedia.org/wiki?curid=803976", "title": "František Vitásek", "text": "František Vitásek\n\nJméno a příjmení František Vitásek se může vztahovat k následujícím osobnostem:\n\n"}
{"id": "803978", "url": "https://cs.wikipedia.org/wiki?curid=803978", "title": "Ostře sledované vlaky (novela)", "text": "Ostře sledované vlaky (novela)\n\nOstře sledované vlaky je novela z druhé vlny poválečné prózy Bohumila Hrabala. Poprvé byla vydána roku 1965. Nakladatelství Československý spisovatel.\n\nPři tvorbě Ostře sledovaných vlaků se Bohumil Hrabal inspiroval skutečnou událostí z období Protektorátu Čechy a Morava, a to odpálením německého muničního vlaku podskupinou partyzánské skupiny Podřipsko nedaleko stanice Stratov. Zároveň se v knize odrážejí Hrabalovy zkušenosti ze stanice Kostomlaty nad Labem, kde Bohumil Hrabal zastával na konci druhé světové války funkci výpravčího.\n\nÚstředním tématem Hrabalovy knihy je přechod chlapce v muže v době, kdy druhá světová válka zasahovala do každodenního života běžných lidí a měnila jejich charakter.\nPříběh se odehrává v protektorátních Čechách za druhé světové války v roce 1945 v prostoru malé železniční stanice.\n\nMladý hrdina novely, Miloš Hrma, má před začátkem příběhu vztah s přítelkyní průvodčí Mášou, který končí sexuálním nezdarem při pokusu o první pohlavní styk. Po tomto neúspěchu se pokusí o sebevraždu, naštěstí je však zachráněn. Později se Miloš zaškoluje na výpravčího na železniční stanici, kterou pravidelně projíždějí ostře sledované německé vlaky, převážně z fronty a na frontu, převážející zásoby nebo vojáky. Během své služby pod svým perverzním a bezostyšným školitelem výpravčím Hubičkou a přednostou stanice, který chová holuby a sní o povýšení, pozná manželku pana přednosty, která ale odmítne Milošovi pomoci získat erotickou zkušenost. Miloš se nakonec seznamuje s partyzánkou Viktorií, která se mu líbí, a má s ní první zdařený sexuální zážitek. Miloš se rozhodne zúčastnit se sabotážní akce a na jeden z projíždějících německých vlaků shodí z návěstidla bombu, kterou na stanici doručila Viktorie. Při této akci se navzájem postřelí s německým vojákem a umírá.\nPodle této novely byl v roce 1966 natočen známý oscarový stejnojmenný film, režie: Jiří Menzel, hlavní role Václav Neckář.\n"}
{"id": "803980", "url": "https://cs.wikipedia.org/wiki?curid=803980", "title": "Templars: In Sacred Blood", "text": "Templars: In Sacred Blood\n\nTemplars: In Sacred Blood je studiové album Johna Zorna, v pořadí šesté s projektem Moonchild. Album vyšlo v květnu 2012 pod značkou Tzadik Records.\n\nAutorem všech skladeb je John Zorn.\n"}
{"id": "803988", "url": "https://cs.wikipedia.org/wiki?curid=803988", "title": "Onward", "text": "Onward\n\nOnward je 25. studiové album britské space rockové skupiny Hawkwind. Album vyšlo v dubnu 2012 u vydavatelství Eastworld Recordings.\n\n"}
{"id": "803990", "url": "https://cs.wikipedia.org/wiki?curid=803990", "title": "Fife (Washington)", "text": "Fife (Washington)\n\nFife je město v okrese Pierce v americkém státě Washington. V roce 2010 mělo 9 173 obyvatel.\n\nV roce 1940 bylo město popsáno jako „obec na údolní křižovatce uprostřed hustě osídlené komunity pěstující plody a zahrady a mezi obchody, hospodami a velkým tanečním sálem s balonovou střechou“. Tehdy zde žilo pouhých 135 lidí. Oficiálně bylo město začleněno v únoru 1957.\n\nJedná se o malé město kousek na východ od Tacomy, ve kterém se nachází podniky jako obchody s auty a podobné spjaté s tudy procházející dálnicí. Fife Heights, část města nacházející se na kopci na hranicích obce, je její obytnou oblastí.\n\nKvůli zvyšujícímu se provozu na zdejší dálnici mezi Puyallupem a Tacomou se muselo město začlenit a stát se samostatnou obcí, nejen osídleným územím mezi Interstate 5 a Washington State Route 167.\n\nJméno město získalo po Williamu J. Fifovi, kdysi důležitém tacomském politikovi, významném zlatokopovi při zlaté horečce na řece Yukon, bývalém vůdci státní stráže a podplukovníkem při povstáních na Filipínách.\n\nZ celkové rozlohy 14,7 km² tvořila 2 % vodní plocha. Fife se nachází zčásti na wattových pobřežích východně od tacomského přístavu. Hladina podzemní vody je tedy na místech už 3 až 5 metrů pod povrchem. Příliv a odliv na Pugetově zálivu, která tvoří zdejší pobřeží, každý den zaplavuje část půdy patřící pod město.\n\nZ 9 173 obyvatel, kteří zde žili roku 2010, tvořili 55 % běloši, 16 % Asiaté a 8 % Afro-Američané. 17 % obyvatelstva bylo hispánského původu.\n\nZdejší školní obvod neobsluhuje jen Fife, ale také okolní města Milton, Edgewood a Federal Way, avšak ne celá. Ve městě se nachází jedna střední škola, a to Fife High School.\n\n"}
{"id": "803991", "url": "https://cs.wikipedia.org/wiki?curid=803991", "title": "Hatice Sultan (dcera Selima I.)", "text": "Hatice Sultan (dcera Selima I.)\n\nHatice Sultan \"[hatydže sultán]\" (kolem roku 1494–1538) byla osmanská princezna, dcera sultána Selima I. a jeho manželky Ayşe Hafsa Sultan. Byla sestrou sultána Suleymana I.\n\nDatum narození Hatice není známý, ale předpokládá se, že to bylo kolem roku 1494. Byla dcerou prince Selima (budoucího sultána Selima I.) a jeho manželky Ayşe Hafsy Sultan. V roce 1509 byla provdána za Iskendera Pašu, osmanského guvernéra a pozdějšího admirála, který byl však v roce 1515 popraven. \n\nDlouho se věřilo tomu, že byla Hatice provdána za blízkého přítele sultána a velkovezíra Ibrahima Pašu. Nicméně po roce 2000 historik Ebru Turan zjistil, že zprávy o jejich sňatku nejsou založeny na záznamech z harémových knih a kronik, ale spíše z povídek a pověstí. Někteří historikové tvrdí, že se Ibrahim mohl oženit s jinou ženou, Muhsine Hatun a nikoliv s Hatice Sultan. \n\nPostava Hatice Sultan se objevuje v tureckém seriálu Velkolepé století a ztvárňuje ji herečka Selma Ergeç.\n\n\n"}
{"id": "803992", "url": "https://cs.wikipedia.org/wiki?curid=803992", "title": "Stezka hastrmanů", "text": "Stezka hastrmanů\n\nStezka hastrmanů je naučná stezka vybudovaná v obci Brniště na Českolipsku v roce 2011.\nJe zaměřená hlavně na děti, případně rodiny s dětmi. Vedená a vyznačená je ze středu obce od kostela kolem obou zdejších rybníků a při Panenském potoce.\n\nNaučnou stezku vč. informačních tabulí a úpravy stanovišť na trase zajistila obec Brniště za pomoci Podralského nadačního fondu a ZOD Brniště. Potřebné finance byly získány ze zdrojů Evropské unie (Program rozvoje venkova). Práce byly dokončeny na podzim 2011, poté byla stezka slavnostně otevřena. Každoročně na jaře se koná zábavná akce zaměřená na děti Jarní otevírání Stezky hastrmanů.\n\nNa trase stezky je 11 očíslovaných naučných tabulí a řada směrovek. Délka trasy je 6 km. Forma vyznačení okruhu i směrovek odpovídá směrovkám užívaným Klubem českých turistů. Stezka začíná ve středu obce Brniště poblíž obecního úřadu a kostela sv. Mikuláše. Odtud pokračuje na jihovýchod kolem rybníka Vratislav, kde začíná území kdysi samostatné vesničky Jáchymov, která s Brništěm splynula. Zde vede poblíž Panenského potoka k dalšímu, Brništskému rybníku. Odtud vede k nejvzdálenějšímu místu, železniční stanici Brniště pod kopcem Tlustec, odtud se vrací směrem na Brniště, až k okraji další bývalé vesnice Hlemýždí, také již s Brništěm stavebně spojená. Končí v parčíku před hlavním sídlem zemědělského družstva ZOD Brniště.\n\nTrasa je určená hlavně pro děti a pěší turistiku, lze ji bez problémů projet i na kole. Na trase je řada dětských pískovišť, lavičky, ze dřeva vyřezávané sochy.\n\n\n"}
{"id": "803993", "url": "https://cs.wikipedia.org/wiki?curid=803993", "title": "Osmany Laffita", "text": "Osmany Laffita\n\nOsmany Rodriguez Laffita (* 3. října 1965 Havana) je kubánský modní návrhář žijící a působící v Česku. Vystudoval uměleckou akademii San Alejandro v Havaně a poté pracoval jako redaktor kubánského módního časopisu. Jeho tetou byla zpěvačka kubánské lidové hudby Celina González.\n\nV roce 1987 se přestěhoval do Československa. V roce 1999 začal pracovat jako modní návrhář na volné noze. Je uveden v \"Who is Who 21. století\" za své zásluhy v české módě. Své kolekce předvádí v New Yorku, Paříži, Miami a mnoha dalších městech. Jeho dlouholetým přítelem je Guy P. Gheysens. Učinkoval v pořadu \"Popelka\" na TV Barrandov. Se svým partnerem se účastnili reality show \"Výměna manželek\" na TV Nova.\n"}
{"id": "804006", "url": "https://cs.wikipedia.org/wiki?curid=804006", "title": "Anna-Marie Valentová", "text": "Anna-Marie Valentová\n\nAnna-Marie Valentová (* 14. října 2001 Praha) je česká herečka. Poprvé ji v roce 2007 obsadil režisér Hynek Bočan do televizního seriálu \"Zdivočelá země\". Se svým bratrem Matyášem Valentou hraje v českém seriálu \"Ulice\". Za roli princezny Fialky v pohádce \"Začarovaná láska\" získala v roce 2008 na dětském filmovém festivalu Oty Hofmana v Ostrově cenu \"Zlatý dudek\".\n\n\n\n"}
{"id": "804009", "url": "https://cs.wikipedia.org/wiki?curid=804009", "title": "Rob Tognoni", "text": "Rob Tognoni\n\nRob Tognoni (* 30. října 1960 Ulverstone, Tasmánie, Austrálie) je australský rockový kytarista a zpěvák. O hudbu se začal zajímat už v dětství. Počátkem roku 1974 mu zahynul otec. Ve stejném navštívil koncert skupiny AC/DC, což se stalo významným milníkem v jeho životě. V roce 1976 ukončil školu a postupně pracoval v několika zaměstnáních. V roce 1982 se oženil a v následujícím roce se mu narodila dcera Anastasia. Později se stal členem skupiny Skidrow Boys, kterou po dvou letech opustil a stal se členem skupiny The Outlaws. Když se skupina rozpadla, Tognoni začal hrát na akustickou kytaru v různých restauracích. Své první sólové album vydal v roce 1995 a pomohl mu s ním kytarista Dave Hole. V současné době koncertuje převážně po Austrálii a Evropě. Již několikrát hrál i v Česku.\n\n\n"}
{"id": "804012", "url": "https://cs.wikipedia.org/wiki?curid=804012", "title": "Josef Pekárek (salesián)", "text": "Josef Pekárek (salesián)\n\nJosef Pekárek SDB (12. července 1930 Boršice – 4. března 2009 Zlín), byl český katolický kněz, člen řádu salesiánů, politický vězeň komunistického režimu.\n\nPocházel z Boršic z rodiny jejíž otec měl pronajatý mlýn. V roce 1930 se však rodina z důvodu hospodářské krize musela přestěhovat do Kvítkovic u Otrokovic, kde Pekárek prožil své dětství. Na radu duchovního správce šel v roce 1942 studovat do salesiánského ústavu ve Fryštáku. Dále byl ve Dvorku u Přibyslavi a po skončení II. světové války v roce 1945 nastoupil do salesiánského noviciátu v Hodoňovicích. Své první řeholní sliby složil 16. srpna 1946. Filosofický studentát absolvoval v Ořechově u Polešovic a v Přestavlkách u Přerova. Po maturitě na holešovském gymnáziu v roce 1949 nastoupil na asistenci (praxi) do Prahy–Kobylis.\n\nV noci z 13. na 14. dubna 1950 byl spolu s ostatními spolubratry salesiány v rámci Akce K, která byla organizována Státní bezpečností, zatčen a odvezen do internačního tábora pro řeholníky v Oseku u Duchcova. 28. září 1950 byl přemístěn do internace v Hájku u Prahy a 15. ledna 1951 na Klíčavu u Zbečna, kde byl nakrátko zařazen k PTP a odkud byl 9. května 1951 propuštěn na svobodu. Vystudoval pražskou Vyšší hudebně-pedagogickou školu. Musel však ještě absolvovat řádnou vojenskou službu v Dubnici nad Váhom. Po jejím skončení, namísto propuštění do civilu, byl zatčen a odsouzen k trestu 18 měsíců nepodmíněně za „protistátní činnost v ilegálním salesiánském řádu“.\n\nPo propuštění 11. června 1959 se vrátil k rodičům do Kvítkovic. Pracoval v dělnických zaměstnáních v Moravanu Otrokovice a později ve Svitu Otrokovice. Při práci pokračoval ve studiu teologie. Kněžské svěcení přijal tajně 28. září 1965 z rukou biskupa Štěpána Trochty v jeho pražském bytě. Již jako kněz, o kterém to však jeho okolí nevědělo, dělal varhaníka a sbormistra ve zlínském kostele v letech 1967-1968. Teprve v létě 1968 mohl toto tajemství zveřejnit. V době pražského jara 1968 si ho biskup Trochta vyvolil jako jednoho ze svých čtyř sekretářů. Působil u něho v Litoměřicích až do Trochtovy smrti v roce 1974. V Litoměřicích založil společenství mladých lidí, které se koncentrovalo v kostele v blízkých Žitenicích. Kardinál Štěpán Trochta mu v těchto aktivitách nechával „volnou ruku“, takže s pomocí těchto mladých lidí Pekárek žitenický kostel také opravil.\n\nPo smrti kardinála Trochty se v roce 1974 vrátil na Moravu a postupně působil jako duchovní správce ve farnostech Napajedla, Švábenice, Hoštice, Nová Lhota, Tlumačov. K 1. listopadu 1982 nastoupil do farnosti Slušovice, kde působil 23 let až do odchodu do důchodu v roce 2005. Ve Slušovicích bydlel i nadále a podle svých možností a sil vypomáhal v duchovní službě. Zemřel na Popeleční středu 25. února 2009 ve zlínské nemocnici ve věku 78 let. Pohřební obřady za zesnulého kněze vykonal ve farním kostele sv. Jana Křtitele ve Slušovicích ve středu 4. března 2009 pomocný biskup pražský Karel Herbst za účasti asi padesáti kněží. Poté byly jeho ostatky uloženy do kněžského hrobu ve Slušovicích.\n\n\n\n"}
{"id": "804018", "url": "https://cs.wikipedia.org/wiki?curid=804018", "title": "Lední hokej na Zimních olympijských hrách 2014 – turnaj ženy", "text": "Lední hokej na Zimních olympijských hrách 2014 – turnaj ženy\n\nHokejový turnaj žen na Zimních olympijských hrách 2014 se hrál od 8. do 17. února v Soči na stadionech Balšaja ledovaja arena a Šajba arena.\n\nPoslední tým konečného pořadí turnaje odehraje kvalifikační sérii nejvíce tři zápasů na dva vítězné s vítězem První A divize Mistrovství světa 2014. Nejpozdější termín této kvalifikace je stanoven 15. listopad 2014.\n\nDo turnaje se přímo kvalifikovalo 5 nejlepších týmů podle žebříčku IIHF žen 2012 a hostitelská země. O zbylá dvě místa se utkalo ve třech fázích kvalifikačních turnajů celkem 20 zemí.\n\n^Burlington byl místem konání MS žen 2012, tedy události, ve které bylo rozhodnuto o nasazení, resp. přímém postupu na OH.\n\nCelkem 8 účastníků bylo podle umístění v žebříčku IIHF 2012 nasazeno do dvou skupin po čtyřech týmech, přičemž do skupiny A byly nasazeny týmy z 1. až 4. místa žebříčku IIHF 2012, do skupiny B týmy z 5., 6. místa a dva postupující z kvalifikačních turnajů. Ve skupinách se utká každý s každým. První dva týmy skupiny A postoupí přímo do semifinále, zatímco týmy na třetím a čtvrtém místě skupiny A a první dva ze skupiny B čeká čtvrtfinále playoff.\n\nVšechny časy jsou místní (UTC+4), tj. SEČ+3.\n\nVšechny časy jsou místní (UTC+4), tj. SEČ+3.\n\nVšechny časy zápasů jsou místní (UTC+4), tj. SEČ+3.\n"}
{"id": "804019", "url": "https://cs.wikipedia.org/wiki?curid=804019", "title": "Kanton Seyssel (Ain)", "text": "Kanton Seyssel (Ain)\n\nKanton Seyssel (fr. \"Canton de Seyssel\") byl francouzský kanton v departementu Ain v regionu Rhône-Alpes. Skládal se z pěti obcí. Zrušen byl po reformě kantonů 2014.\n\n"}
{"id": "804022", "url": "https://cs.wikipedia.org/wiki?curid=804022", "title": "Kanton Seyssel (Horní Savojsko)", "text": "Kanton Seyssel (Horní Savojsko)\n\nKanton Seyssel (fr. \"Canton de Seyssel\") je francouzský kanton v departementu Horní Savojsko v regionu Rhône-Alpes. Skládá se z 11 obcí.\n\n"}
{"id": "804024", "url": "https://cs.wikipedia.org/wiki?curid=804024", "title": "Kanton Thoissey", "text": "Kanton Thoissey\n\nKanton Thoissey (fr. \"Canton de Thoissey\") byl francouzský kanton v departementu Ain v regionu Rhône-Alpes. Skládal se z 12 obcí. Zrušen byl po reformě kantonů 2014.\n\n"}
{"id": "804025", "url": "https://cs.wikipedia.org/wiki?curid=804025", "title": "Kanton Treffort-Cuisiat", "text": "Kanton Treffort-Cuisiat\n\nKanton Treffort-Cuisiat (fr. \"Canton de Treffort-Cuisiat\") byl francouzský kanton v departementu Ain v regionu Rhône-Alpes. Skládal se z devíti obcí. Zrušen byl po reformě kantonů 2014.\n\n"}
{"id": "804028", "url": "https://cs.wikipedia.org/wiki?curid=804028", "title": "Kanton Trévoux", "text": "Kanton Trévoux\n\nKanton Trévoux (fr. \"Canton de Trévoux\") je francouzský kanton v departementu Ain v regionu Rhône-Alpes. Skládá se z 12 obcí. Před reformou kantonů 2014 se skládal ze 6 obcí.\n\nod roku 2015:\n\npřed rokem 2015:\n\n"}
{"id": "804029", "url": "https://cs.wikipedia.org/wiki?curid=804029", "title": "Kanton Villars-les-Dombes", "text": "Kanton Villars-les-Dombes\n\nKanton Villars-les-Dombes (fr. \"Canton de Villars-les-Dombes\") je francouzský kanton v departementu Ain v regionu Rhône-Alpes. Skládá se z 25 obcí. Před reformou kantonů 2014 se skládal z 10 obcí.\n\nod roku 2015:\n\npřed rokem 2015:\n\n"}
{"id": "804030", "url": "https://cs.wikipedia.org/wiki?curid=804030", "title": "Kanton Viriat", "text": "Kanton Viriat\n\nKanton Viriat (fr. \"Canton de Viriat\") byl francouzský kanton v departementu Ain v regionu Rhône-Alpes. Skládal se ze šesti obcí. Zrušen byl po reformě kantonů 2014.\n\n"}
{"id": "804031", "url": "https://cs.wikipedia.org/wiki?curid=804031", "title": "Kanton Virieu-le-Grand", "text": "Kanton Virieu-le-Grand\n\nKanton Virieu-le-Grand (fr. \"Canton de Virieu-le-Grand\") byl francouzský kanton v departementu Ain v regionu Rhône-Alpes. Skládal se ze 13 obcí. Zrušen byl po reformě kantonů 2014.\n\n"}
{"id": "804032", "url": "https://cs.wikipedia.org/wiki?curid=804032", "title": "French Open 2012 – ženská dvouhra", "text": "French Open 2012 – ženská dvouhra\n\nObhájkyně titulu, sedmá nasazená Číňanka Li Na, podlehla v osmifinále Kazašce Jaroslavě Švedovové.\n\nTřináctinásobná grandslamová vítězka ve dvouhře, nasazená pětka a bývalá světová jednička Serena Williamsová byla poprvé v kariéře vyřazena již v úvodním kole Grand Slamu, když nestačila na 111. hráčku světa Francouzku Virginii Razzanovou. Debutový grandslam odehrála v šestnácti letech na Australian Open 1998. French Open 2012 představoval její 47. turnaj velké čtyřky v pořadí. V předchozí části sezóny vyhrála všech sedmnáct utkání na antuce. Po prohře sdělila: \"„Nebyla jsem schopna dostat se pořádně do hry. Míče jsem trefovala pozdě. Jak můžete odehrávat míče na antuce pozdě? Bylo to divné.“\"\n\nSvětová jednička Viktoria Azarenková vypadla ve 4. kole, když prohrála se slovenskou hráčkou Dominikou Cibulkovou 0–2 na sety.\n\nDruhá nasazená Ruska Maria Šarapovová si semifinálovou výhrou nad Petrou Kvitovou ve dvou sadách zajistila v následné pondělní klasifikaci 11. června 2012 návrat na pozici světové jedničky ve dvouhře. První hráčkou světa již byla čtyřikrát předtím. Poprvé se jí stala v osmnácti letech 22. srpna 2005 a počtvrté toto místo opustila po devíti týdnech 8. června 2008.\n\nPrvní vítězství na French Open získala favoritka finále Maria Šarapovová, když zvítězila nad Italkou Sarou Erraniovou po setech 6–3, 6–2. Tím také zkompletovala kariérní Grand Slam jako desátá žena historie tenisu. Pohár Suzanne Lenglenové jí předala trojnásobná šampiónka pařížské události Monika Selešová.\n\n\n"}
{"id": "804033", "url": "https://cs.wikipedia.org/wiki?curid=804033", "title": "Riot", "text": "Riot\n\nRiot byla americká heavy metalová skupina, kterou v roce 1975 založil kytarista Mark Reale, ten byl také jediným stálým členem skupiny a po jeho smrti se skupina rozpadla. Jako předkapela skupina hrála například s AC/DC, Molly Hatchet, Sammy Hagarem, Kiss nebo Black Sabbath.\n\n"}
{"id": "804038", "url": "https://cs.wikipedia.org/wiki?curid=804038", "title": "Kanton La Voulte-sur-Rhône", "text": "Kanton La Voulte-sur-Rhône\n\nKanton La Voulte-sur-Rhône (fr. \"Canton de La Voulte-sur-Rhône\") je francouzský kanton v departementu Ardèche v regionu Rhône-Alpes. Skládá se z 10 obcí.\n\n"}
{"id": "804040", "url": "https://cs.wikipedia.org/wiki?curid=804040", "title": "Sword Beach", "text": "Sword Beach\n\nSword Beach bylo kódové označení pro pláž, na které se 6. června vylodily britské jednotky jako součást Operace Overlord. Sword byla nejvýchodnější pláží, 8 kilometrů široký úsek od Saint-Aubin-sur-Mer na západě po ústí řeky Orne na východě. Oblast byla poseta chatami a turistickými lokacemi za pobřežní hrází, ležela také nedaleko města Caen. Všechny silnice této oblasti směřovaly do Caen, což bylo klíčové město pro obě bojující strany, co se týče zásobování a strategického významu.\n\nNěmci se opevnili v této oblasti relativně lehkou obranou skládající se z pobřežních překážek a opevněných pozic v písečných dunách. Hlavní obranou ale byla baterie houfnic umístěných u Merville, zhruba 8 kilometrů východně za řekou Orne, a 155mm děly asi 30 km dále na východ u Le Havre. Několik kilometrů ve vnitrozemí byla baterie 88mm děl schopných podporovat palbu kulometů a minometů umístěných v dunách. Byly zde také protitankové příkopy a překážky, miny a velké betonové zdi blokující ulice měst. Oblast bránily jednotky německé 716. divize, 736. a 125. prapor, spolu s jednotkami 21. tankové divize. Východně za řekou Dives byla 711. divize.\n\nPláž Sword byla přidělena britské 2. armádě pod velením generála Milese Dempseyho, rozdělena na 4 sektory (od západu na východ) Oboe, Peter, Queen a Roger. Útok byl zahájen v 7:25 jednotkami 3.pěší divize spolu s britskými a francouzskými oddíly commandos. Části jiholancashirského regimentu útočily napravo v sektoru Peter, ve středu – sektoru Queen útočil suffolkský regiment a východoyorkshirský regiment útočil v sektoru Roger nalevo. Cílem útoku bylo obsadit Caen a nedaleké letiště Carpiquet. Oddíly Commandos měly za úkol obsadit mosty přes řeku Ornu a Caenský kanál zhruba 5 kilometrů ve vnitrozemí. Měly se spojit s příslušníky 6. výsadkové divize, která obsadila mosty během kluzákového výsadku krátce po půlnoci.\n\nPřistávající jednotky byly vítány nepříliš prudkou palbou. Byly schopné účinně potlačit hnízda odporu a v 8:00 byly již téměř ve vnitrozemí. V 13:00 dosáhly jednotky Commandos nejdůležitějšího cíle, spojily se s výsadkáři majora Johna Howarda, kteří drželi mosty Pegasus a Horsa přes řeku Ornu. Na západní straně se Britové nedokázali spojit s Kanaďany z pláže Juno, a v 16:00 obrněné jednotky německé 21. tankové divize zahájily protiútok. Německý 192. prapor pancéřových granátníků dosáhl pláže v 20:00, ale 98 tanků bylo zastaveno protitankovými zbraněmi, leteckými útoky a spojeneckými tanky. Německý protiútok byl zastaven.\n\nDo konce dne vylodili Britové celkem 29 000 mužů a ztratili 630 mužů. Německé ztráty byly výrazně vyšší, mnoho německých vojáků bylo zajato. Nepodařilo se dosáhnout velmi optimistického cíle, ani Caen, ani letiště v Carpiquet nebylo 6. června dobyto.\n"}
{"id": "804044", "url": "https://cs.wikipedia.org/wiki?curid=804044", "title": "Lední hokej na Zimních olympijských hrách 2014 – kvalifikace ženy", "text": "Lední hokej na Zimních olympijských hrách 2014 – kvalifikace ženy\n\nKvalifikace na olympijský turnaj ledního hokeje žen 2014 rozhodla o zbylých dvou účastnících turnaje.\n\n^Burlington byl místem konání MS žen 2012, tedy události, ve které bylo rozhodnuto o nasazení, resp. přímém postupu na OH.\n\nAby se země přímo kvalifikovala na olympijský turnaj bez nutnosti hrát kvalifikaci, musela se v žebříčku IIHF vydaném po MS 2012 umístit mezi nejlepšími 5 týmy (přímo se kvalifikovala také hostitelská země). Poslední mistrovství mělo bodovou váhu 100%, zatímco každý předchozí rok měl hodnotu o 25% nižší.\n\nNásledující žebříček je aktuální ke dni skončení MS žen 2012.\n\nV následujících kvalifikačních skupinách se utkalo celkem 20 zemí o 2 místa zajišťující účast na finálovém turnaji v ledním hokeji žen na Zimních olympijských hrách 2014.\n\nKvalifikace do předkvalifikace se hrála ve dvou termínech:\nDánsko a Slovinsko (tj. země na 19. a 20. místě v ženském žebříčku IIHF 2012) se vzdali pořadatelství. Vítězové obou skupin postoupili do předkvalifikace.\n\nPředkvalifikace se hrála v termínu od 8. do 11. listopadu 2012. Přednostní právo na hostitelství jednotlivých turnajů měly týmy na 13. a 14. místě v žebříčku IIHF 2012 (Čína a Lotyšsko). Vítězové obou skupin postoupili do hlavní části kvalifikace.\n\nMísto konání:  Šanghaj\nVšechny časy jsou místní (UTC+8).\n\nMísto konání:  Valmiera \nVšechny časy jsou místní (UTC+2).\n\nHlavní kvalifikace byla hrána v termínu od 7. do 10. února 2013. Země v žebříčku IIHF po MS žen 2012 na 7. a 8. pozici měly přednostní právo tyto turnaje hostit (Slovensko a Německo). Vítězové obou skupin postoupili na OH.\n\nMísto konání:  Poprad \nVšechny časy jsou místní (UTC+1).\n\nMísto konání:  Weiden\nVšechny časy jsou místní (UTC+1).\n"}
{"id": "804045", "url": "https://cs.wikipedia.org/wiki?curid=804045", "title": "Proteze", "text": "Proteze\n\nProteze (předsouvání) se v lingvistice nazývá předsunutí hlásky před slovo beze změny významu, předsunutá hláska se pak nazývá protetická hláska. Opakem proteze je afereze, kdy je naopak počáteční hláska odstraněna. Proteze funguje pro lepší odlišení jednotlivých slov v proudu řeči, často hrála roli při formování slov dnešních jazyků z protojazyků. Takto vznikl francouzský \"esprit\" z lat. \"spiritus\", v češtině např. \"jablko\" z praslovanského \"ablъko\", polské \"wątroba\" z praslovanského \"ǫtroba\". Protetické \"v-\" je typickým prvkem současné obecné češtiny (před náslovným \"o-\" – \"voko\", \"vokno\" místo spisovného \"oko\", \"okno\"), v některých středomoravských a jihozápadočeských dialektech se vyskytuje protetické \"h-\" (\"hale\", \"halmara/harmara\" místo spisovného \"ale\" a obecněčeského \"almara\"). Zřídka se vyskytuje ještě protetické obalované \"l-\" a obouretné polosamohláskové \"u-\" (jež je někdy zapisováno jako \"w\"). Ve spisovné češtině plní funkci proteze zvuku ráz.\n\nV češtině je protetické V běžným fenomenem už minimálně od 14. století, kdy bylo doloženo například v Žaltáři Wittenberského (vovce). Kromě češtiny se objevila tato protetická hláska také v ukrajinštině, horní a dolní lužické srbštině nebo v běloruštině, nejméně se objevuje ve slovenštině.\n\nProtetické V (vokno, voko, vopice, ...) bylo v minulých staletích v češtině tak běžné, že se dostávalo i do psaného jazyka. Například v 16. století bylo v psaném textu rozšířené. Naopak v dnešní době je spíše na ústupu. Tvary s V jsou považovány za nespisovné. Podle výzkumu lingvisty Jana Chromého z Ústavu českého jazyka a teorie komunikace Filozofické fakulty Univerzity Karlovy, který zkoumal situaci v pěti českých městech – v Praze, Plzni, Českých Budějovicích, v Brně a v Hradci Králové – tato protetická hláska ustupuje a užívají ji více starší než mladší generace.\n\n"}
