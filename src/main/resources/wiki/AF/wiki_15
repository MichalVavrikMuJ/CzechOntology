{"id": "788712", "url": "https://cs.wikipedia.org/wiki?curid=788712", "title": "Slezská kalvárie", "text": "Slezská kalvárie\n\nSlezská Kalvárie je označení pro křížovou cestu vedoucí z Hradce nad Moravicí na vrchol kopce Kalvárie (415 m n. m.), který se nachází východně od zámku Hradec nad Moravicí. Délka křížové cesty je přibližně 1 km, ale při výstupu je překonáno převýšení 150 metrů.\n\nZačátek křížové cesty je v Hradci nad Moravicí v ulici \"Pod Kalvárií\". Na křížovou cestu se v její horní části lze také napojit zelenou turistickou značkou vedoucí z Kajlovce. Na konci křížové cesty, tedy na vrcholu Kalvárie, se nacházejí pozůstatky kamenných šancí a mramorová deska, do které je vytesán tento nápis:\"Pochybovači, jenž o Bohu a jeho všemohoucnosti mudruješ, rozhlédni se, rozvaž a umlkni!\". Z vrcholu je výhled na Hradec nad Moravicí a Opavu. Naskýtá se i pohled na hradecký zámek.\n\nKřížová cesta byla založena v roce 1774 Annou Marií Magdalénou Thomagniniovou na základě jejího „živého“ snu, ve kterém vystupovali věřící na ozářený vrchol kopce Kalvárie. Křížová cesta je tvořena 13 zděnými bílými kapličkami z roku 1856, které nahradily původní dřevěné sloupy. Tradiční pouť s více než dvěstěletou tradicí se koná 14. září na svátek Povýšení sv. Kříže. Tradice poutí byla po 2. světové válce v září roku 1945 obnovena, v roce 1950 přerušena, krátce znovu obnovena v letech 1968 až 1970, poté opět přerušena a v roce 1990 opět znovu obnovena.\n\nKřížová cesta je chráněna jako nemovitá Kulturní památka České republiky.\n\nPřes křížovou cestu každoročně vede trasa cyklistického Silesia bike maratonu. Na úpatí Kalvárie se nachází lyžařský vlek. Slezská Kalvárie hostila také závody v orientačním běhu.\n\nPři rekonstrukci v roce 1889 byla obnovena krytina všech kapliček a původní plechové obrazy Kristova utrpení nahradily kamenné reliéfy. Poslední rekonstrukce křížové cesty proběhla v letech 2004 až 2009. Akademický sochař a restaurátor Mgr. Jakub Gajda provedl restaurování reliéfů.\n\n"}
{"id": "788724", "url": "https://cs.wikipedia.org/wiki?curid=788724", "title": "Štefan Bartalos", "text": "Štefan Bartalos\n\nŠtefan Bartalos, též Štefan Bartaloš (9. října 1926 – ???), byl slovenský a československý bezpartijní politik maďarské národnosti, poslanec Sněmovny lidu Federálního shromáždění za normalizace.\n\nK roku 1971 se profesně uvádí jako svářeč. Ve volbách roku 1971 zasedl do Sněmovny lidu (za Západoslovenský kraj). Mandát obhájil ve volbách roku 1976 (obvod Komárno) a ve FS setrval do konce funkčního období, tedy do voleb roku 1981.\n"}
{"id": "788732", "url": "https://cs.wikipedia.org/wiki?curid=788732", "title": "John Francis Wade", "text": "John Francis Wade\n\nJohn Francis Wade (1711 – 16. srpna 1786) byl anglický hudební skladatel, který pravděpodobně složil církevní chorál Adeste fideles.\n\nJohn Francis Wade se narodil buď v Anglii nebo v severofrancouzském Douai. Žil v Anglii, ze které po svržení krále Jakuba II. roku 1745 jakožto katolík unikl. Žil poté ve Francii mezi anglickými katolickými emigranty a živil se vyučováním hudby a opisováním not pro soukromé účely.\n\nProfesor Bennett Zon, vedoucí oddělení hudby na University of Durham, uvádí, že Wadeho liturgické sbírky jsou často zdobeny jakobitskou květinovou ornamentikou, ve které jsou zakódovány jakobitské názory. Hymnus \"Adeste Fideles\" je podle něj ódou na narození pretendenta na anglický trůn Karla Eduarda Stuarta, zvaného Bonnie.\n\n\n"}
{"id": "788733", "url": "https://cs.wikipedia.org/wiki?curid=788733", "title": "Australian Open 1999 – ženská čtyřhra", "text": "Australian Open 1999 – ženská čtyřhra\n\nobhájcem titulu byl švýcarsko-chorvatský pár Martina Hingisová a Mirjana Lučićová, který ovšem do soutěže nezasáhl společně. Lučićová, která startovala s Francouzkou Mary Pierceovou, vypadla v úvodním kole s dvojicí Christina Singerová a Helena Vildová.\n\nHingisová nastoupila s Ruskou Annou Kurnikovovou z pozice třetího nasazaného páru. Ve finále přehrály americko-běloruské turnajové jedničky Lindsay Davenportovou hrající s Natašou Zverevovou ve dvou sadách 7–5 a 6–3 a získaly titul.\n\nMartina Hingisová tak vyhrála pátý grandslam v ženské čtyřhře v řadě a současně se stala první tenistkou historie, jež dokázala zvítězit třikrát za sebou v ženské dvouhře i ženské čtyřhře na Australian Open.\n\n"}
{"id": "788736", "url": "https://cs.wikipedia.org/wiki?curid=788736", "title": "Jozef Belko", "text": "Jozef Belko\n\nJozef Belko (* 1. listopadu 1929) byl slovenský a československý politik Komunistické strany Slovenska, poslanec Sněmovny lidu Federálního shromáždění za normalizace.\n\nVe volbách roku 1971 zasedl do Sněmovny lidu (Středoslovenský kraj). Mandát obhájil ve volbách roku 1976 (obvod Brezno), volbách roku 1981 a volbách roku 1986. Ve Federálním shromáždění setrval i po sametové revoluci. Netýkal se ho tedy proces kooptace do Federálního shromáždění a zasedal zde až do konce funkčního období, tedy do svobodných voleb v roce 1990.\n\nK roku 1971 se profesně uvádí jako ředitel závodu. K roku 1986 se uvádí jako podnikový ředitel n.p. \"Smrečina\".\n"}
{"id": "788737", "url": "https://cs.wikipedia.org/wiki?curid=788737", "title": "Maňáskové divadlo", "text": "Maňáskové divadlo\n\nMaňáskové divadlo je specifická odnož loutkového divadla. Veškeré postavy (\"maňásky\") zde ztvárňují návleky na prstech ruky či na celou ruku, které uvádějí do pohybu lidé (tzv. \"vodiči\"). Historie toho druhu divadelního projevu je nejasná, ale nejspíše koření již v dobách dávných, kde se tímto způsobem bavily děti vládců.\n"}
{"id": "788738", "url": "https://cs.wikipedia.org/wiki?curid=788738", "title": "Less than Perfect", "text": "Less than Perfect\n\nLess than Perfect je americký sitcom, vysílaný v letech 2002 – 2006 na ABC. Má 4 série a 81 dílů. Tvůrcem seriálu je Terri Minsky.\n\nClaudia Casey miluje svou práci asistentky televizního moderátora v GNB Network, Willa Butlera. Po několika letech už je více než zběhlá v odrážení povýšeneckých spolupracovníků, Kippa a Lydie, kteří jsou odhodlaní se jí zbavit a prosadit si své vlastní ambice. Kromě těchto nepřátel má Claudia v kanceláři také své přátele, a to Ramonu, Owena a Carla. Ráz věcí později změní nový moderátor, Jeb, energický, zábavný, vážný, tichý a hamižný budoucí přítel Claudiiny nemesis, Lydie.\n"}
{"id": "788741", "url": "https://cs.wikipedia.org/wiki?curid=788741", "title": "Veronika Hladíková", "text": "Veronika Hladíková\n\nVeronika Hladíková (* 22. června 1993 Šternberk) je česká modelka a Česká Miss posluchačů Frekvence 1.\n\nPochází ze Šternberka, kde také studovala místní gymnázium.\n\nZúčastnila se celostátního finále soutěže Dívka roku 2009 a umístila se na 2. místě. Zúčastnila se také soutěže Miss Zrcadlo 2010, kde získala titul I. vicemiss. Poté absolvovala tříměsíční pobyt na Jakartě. Při tomto pobytu nafotila kampaň pro kosmetiku PAC.\n\nV roce 2012 se přihlásila do soutěže krásy Česká Miss, kde soutěžila s č. 3. Získala titul \"Česká Miss posluchačů Frekvence 1\" a přitom hlavním titul \"Česká Miss 2012\" ji utekl jen o vlásek. A tímto získala i moderátorský kurz za nejlepší projev na rádiu Frekvence 1.\n\n"}
{"id": "788746", "url": "https://cs.wikipedia.org/wiki?curid=788746", "title": "AC Milán v ročníku 2011/12", "text": "AC Milán v ročníku 2011/12\n\nTento článek se podrobně zabývá událostmi ve fotbalovém klubu AC Milán v sezoně 2011/12 a jeho působení v nejvyšší lize, domácího poháru, domácím superpoháru a v Liga mistrů UEFA.\n\nTabulka\n\nKonečná tabulka skupiny H\nPlay off\n"}
{"id": "788748", "url": "https://cs.wikipedia.org/wiki?curid=788748", "title": "Šárka Štembergová-Kratochvílová", "text": "Šárka Štembergová-Kratochvílová\n\nŠárka Štembergová-Kratochvílová (8. července 1924, Praha – 22. května 2005, Praha) byla česká herečka a významná učitelka dramatické výchovy. V profesním životě používala zkrácený tvar svého jména Šárka Štembergová.\n\nPůvodní profesí byla herečka. Po válce vystudovala Státní konzervatoř (1947), krátce pokračovala na DAMU, studia zanechala v roce 1949. Poté působila na několika scénách:\n\nVytvořila několik menších filmových a televizních rolí, v 90. letech pak účinkovala v několika reklamách.\n\nByla zejména odbornicí na hlasovou a mluvní výchovu dětí a mládeže.\nPracovala jako učitelka na LŠU v Praze – Dejvicích a LŠU v Praze – Radlicích. Později jako pedagožka na katedře výchovné dramatiky DAMU.\nPůsobila rovněž jako vedoucí souboru literárně-dramatického oboru LŠU v Radlicích a vedoucí Recitačního studia Šrámkova domu v Sobotce.\n\nSouběžně se podílela i na výchově frekventantů tzv. lidových konzervatoří zaměřených na dětské divadlo a výchovnou dramatiku. A byla členkou porot a lektorských sborů na mnoha přehlídkách dětských divadelních a loutkářských souborů a recitátorů.\n\n"}
{"id": "788749", "url": "https://cs.wikipedia.org/wiki?curid=788749", "title": "Nedum Onuoha", "text": "Nedum Onuoha\n\nNedum Onuoha (* 4. listopadu 1986 ve Warri, Nigérie) je anglicko-nigerijský fotbalový obránce v současnosti hrající Premier League za Queens Park Rangers. V minulosti hrál i za Anglickou reprezentaci do jednadvaceti let. Nedum byl již od dětství fanouškem Manchesteru City a od roku 1996 také patřil do jejich mládežnické akademie.\n\nV sezóně 2003/04 hrával Onuoha pravidelně za rezervní tým City, v prvním týmu se poprvé představil v přípravě před sezónou 2004/05 v zápase proti Bury FC. První soutěžní zápas za \"Citizens\" odehrál v rámci Carling Cupu proti Arsenalu, 27. října 2004, ve věku sedmnácti let.\n\nAčkoliv je Nedum Onuoha stoper, manažer Kevin Keegan jej na začátku jeho kariéry stavěl na pozici pravého obránce, aby zlepšil jeho přihrávky. Kvůli různým zraněním odehrál v prvních dvou sezónách pouze 30 soutěžních zápasů. V sezóně 2006/07 naopak díky zraněním několika hráčů základní sestavy dostal více šancí a nakonec také novou čtyřletou smlouvu.\n\n16. března 2008 vstřelil Nedum svůj první gól za Manchester City a to v domácím zápase s Tottenhamem Hotspur. 29. června 2009 se s Manchesterem City dohodl na nové pětileté smlouvě.\n\nV srpnu 2010 se Nedum připojil k týmu Sunderlandu pod vedením manažera Steva Bruce, aby s týmem strávil celou sezónu 2010/11. Jeho první start za \"Černé kočky\" byl v zápase s Birminghamem City na Stadium of Light, 14. srpna. Svůj první gól vstřelil na Stamford Bridge, při výhře 0:3 nad londýnskou Chelsea. Nedum za Sunderland vstřelil sice pouze jeden gól, nicméně ten byl vyhlášen jako nejlepší gól Sunderlandu za celou sezónu.\n\n26. ledna 2012 se Nedum dohodl s londýnskými QPR na čtyřapůlleté smlouvě. Nedum se tak znovu setkal se svým bývalým manažerem z Manchesteru City Markem Hughesem. Přestupová částka nebyla zveřejněna, spekuluje se o cifře okolo 3 miliónu liber.\n\nManchester City\n\n\n"}
{"id": "788754", "url": "https://cs.wikipedia.org/wiki?curid=788754", "title": "Henryk Skolimowski", "text": "Henryk Skolimowski\n\nHenryk Skolimowski (4. května 1930, Varšava, Polsko – 6. dubna 2018) byl polský filosof.\n\nVystudoval techniku, muzikologii a filosofii ve Varšavě. Roku 1964 získal na Oxfordské univerzitě titul Ph.D. z filosofie. Specializoval se na logiku a filosofii jazyka. Dnes je považován za předního myslitele v oblasti ekofilosofie.\n\n\n\n\n"}
{"id": "788755", "url": "https://cs.wikipedia.org/wiki?curid=788755", "title": "Provincie Jaén", "text": "Provincie Jaén\n\nProvincie Jaén [\"chaén\"] je jedna z osmi provincií španělského autonomního společenství Andalusie. Sousedí s provinciiemi Albacete, Ciudad Real, Córdoba a Granada. Velká část provincie je tvořena rozlehlým údolím řeky Guadalquivir, které je ze severu ohraničeno pohořím Sierra Morena, na západě pak pohořím Sierra de Cazorla a Sierra de Segura, ve kterých pramení řeka Segura. Nacházejí se zde renesanční města Úbeda a Baeza, která jsou zapsána do seznamu světového dědictví UNESCO.\n\nProvincie je známá produkcí olivového oleje. Zdejší háje olivovníků (v roce 2009 o rozloze 512 589 ha) představují téměř 25% veškerých španělských olivových hájů.\n\nKrálovství Jaén (španělsky \"Reino de Jaén\") bylo územní korporací Kastilské koruny v dnešním Španělsku.\nZaloženo bylo roku 1246, když král Ferdinand III. Svatý Kastilský dobyl během reconquisty islámsko-maurské království (\"Taifa\") Jaén. Jako křesťanské království bylo vždy institucionálně spojeno s Kastilií.\n\nTvořilo s královstvími Córdoba (1236), Sevilla (1248) a Granada (1492) jedno ze Čtyř království andaluských (\"cuatro reinos de Andalucía\") Kastilské koruny. Územní reformou z roku 1833 (ministr Francisco Javier de Burgos) byla z království Jaén zřízena stejnojmenná provincie, jež s provinciemi Granada, Almería, Málaga, Córdoba, Cádiz, Huelva a Sevilla tvoří historický region Andalusie, který je od roku 1982 jedním ze 17 autonomních společenství Španělska (\"Comunidad Autónoma\").\n\nZnak provincie sestává z čtvrceného červeno-zlatého štítu v jehož středu je tváří Ježíše Krista (\"Santo Rostro\" – „Svatá tvář“), po jehož obvodu je kouskovaný lem zdobený znaky Leónu a Kastilie a v horní části znaku pak uzavřené královské koruny. Jedná se o znak města Jaén, doplněný okrouhlým štítkem. Znak nebyl provincii nikdy udělen. Městský znak používala deputace od roku 1871, na současné podobě se usnesla deputace na zasedání dne 10. ledna 1957. Kristova tvář souvisí se zdejším biskupstvím. Znaky města i provincie byly zapsány do Andaluského registru místních entit (RAEL) v roce 2003 (publikováno v oblastním věstníku B.O.J.A. č. 210 31. října 2003). Znak Jaénu (bez Svaté tváře) byl udělen městu kastilskými králi. Původně šlo o čtvrcení červeno stříbrné, podle polí kastilského praporu, později zlato červené podle figur.\n"}
{"id": "788756", "url": "https://cs.wikipedia.org/wiki?curid=788756", "title": "Family Circle Cup 2012", "text": "Family Circle Cup 2012\n\nTenisový turnaj WTA Family Circle Cup 2012 se konal ve dnech 31. března až 8. dubna v Charlestonu ve Spojených státech amerických, venku na zelené antuce. Turnaj patřil do kategorie WTA Premier. Odměny činily 749 160 USD.\n\nAmeričanka Serena Williamsová získala ve dvouhře jubilejní 40. titul kariéry, z toho čtvrtý na antuce. Finalistka Lucie Šafářová vyhrála v semifinále nad Slovinkou Polonou Hercogovou dvakrát 6–0, na turnajích okruhu WTA poprvé v kariéře.\n\nObhájkyně titulu Dánka Caroline Wozniacká chtěla do turnaje zasáhnout, ale pro omezení pravidel WTA, kdy v soutěži hrály již dvě hráčky z první šestky žebříčku WTA, nemohla nastoupit.\n\nNejvýše osm nasazených hráček mělo v 1. kole volný los.\n\nNásledující hráčky obdržely divokou kartu do turnaje:\n\nNásledující hráčky se probojovaly do hlavní soutěže z kvalifikace:\n\n\n"}
{"id": "788759", "url": "https://cs.wikipedia.org/wiki?curid=788759", "title": "Ondrej Beňo", "text": "Ondrej Beňo\n\nOndrej Beňo (4. června 1920 Turany – 25. března 1976 Bratislava) byl slovenský a československý politik Komunistické strany Slovenska a poslanec Sněmovny lidu Federálního shromáždění za normalizace.\n\nByl účastníkem Slovenského národního povstání. Bojoval v partyzánské jednotce M. R. Štefánika. V období let 1945–1951 pracoval jako velitel závodní stráže a vychovatel učňovského dorostu v podniku \"Drevina Turany\". V letech 1951–1957 byl účetním v JZD Turany a pak v letech 1958–1976 předsedou tohoto JZD, které pod jeho vedením dosahovalo dobrých výsledků. V letech 1965–1966 absolvoval funkcionářský kurz s maturitou při SPTŠ v Žilině. K roku 1971 se profesně uvádí jako předseda JZD.\n\nAngažoval se i politicky. V roce 1948 vstoupil do KSČ. V letech 1949–1953 se Ondrej Beňo uvádí jako účastník zasedání Ústředního výboru Komunistické strany Slovenska. V letech 1950–1960 byl členem pléna Krajského výboru KSS v Žilině. V letech 1968–1976 členem předsednictva Krajského výboru KSS pro Středoslovenský kraj. V roce 1945 získal Československý válečný kříž 1939, roku 1967 vyznamenání Za vynikající práci, roku 1969 vyznamenání Za zásluhy o výstavbu a roku 1974 mu byl udělen Řád práce.\n\nVe volbách roku 1971 zasedl do Sněmovny lidu (Středoslovenský kraj). Ve Federálním shromáždění setrval až do své smrti roku 1976. Kromě toho zasedal v ONV v Martině.\n\n"}
{"id": "788765", "url": "https://cs.wikipedia.org/wiki?curid=788765", "title": "František Bill", "text": "František Bill\n\nFrantišek Bill (* 1. února 1930) byl český a československý politik Komunistické strany Československa a poslanec Sněmovny lidu Federálního shromáždění za normalizace. Po roce 1989 komunální politik KSČM.\n\nVe volbách roku 1971 zasedl do Sněmovny lidu (Severomoravský kraj). Ve Federálním shromáždění setrval do konce funkčního období, tedy do voleb v roce 1976.\n\nK roku 1971 se profesně uvádí jako podnikový ředitel. V roce 1975 se Ing. František Bill, ředitel novojičínského podniku \"Autopal\" stal generálním ředitelem ČAZ Praha. V roce 1989 se připomíná jako předseda ONV v Novém Jičíně. V komunálních volbách roku 1998 byl Ing. František Bill, tehdy důchodce ve věku 68 let, zvolen za KSČM do zastupitelstva Nového Jičína.\n"}
{"id": "788767", "url": "https://cs.wikipedia.org/wiki?curid=788767", "title": "Another Green World", "text": "Another Green World\n\nAnother Green World je třetí sólové studiové album Briana Eno, vydané v září 1975 pod značkou Island Records. Album produkovali Rhett Davies a Brian Eno. Mezi hudebníky, kteří na albu hrají, patří například John Cale a Phil Collins. Oba i s Enem spolu hráli ve stejný rok i na Caleovo sólovém albu \"Helen of Troy\". V roce 2005 bylo album zařazeno do knihy \"1001 alb, která musíte slyšet, než umřete\".\n\nAutorem všech skladeb je Brian Eno.\n"}
{"id": "788769", "url": "https://cs.wikipedia.org/wiki?curid=788769", "title": "Rusko na Zimních olympijských hrách 2002", "text": "Rusko na Zimních olympijských hrách 2002\n\nRusko na Zimních olympijských hrách 2002 v Salt Lake City reprezentovalo 155 sportovců, z toho 87 mužů a 68 žen. Nejmladším účastníkem byla Anna Zukal (16 let, 133 dní), nejstarší pak Igor Larionov (41 let, 68 dní) . Reprezentanti vybojovali 13 medailí, z toho 5 zlatých, 4 stříbrné a 4 bronzé.\n\n"}
{"id": "788773", "url": "https://cs.wikipedia.org/wiki?curid=788773", "title": "Kanton Burie", "text": "Kanton Burie\n\nKanton Burie (fr. \"Canton de Burie\") je francouzský kanton v departementu Charente-Maritime v regionu Poitou-Charentes. Skládá se z 10 obcí.\n\n"}
{"id": "788776", "url": "https://cs.wikipedia.org/wiki?curid=788776", "title": "Steve Bruce", "text": "Steve Bruce\n\nStephen Roger \"Steve\" Bruce (* 31. prosinec 1960, Corbridge) je anglický fotbalový trenér a bývalý hráč. V současné době vede anglický prvoligový tým Newcastle United FC.\n\nSteve Bruce byl nadějným fotbalistou již od školních let, ale odmítlo jej několik profesionálních klubů. Když mu byla nabídnuta zkouška v Gillinghamu, chtěl již téměř s fotbalem skončit. Nakonec za Gillingham odehrál přes 200 zápasů, než v roce 1984 přestoupil do Norwiche.\n\nV roce 1987 Steve Bruce opět měnil působiště, tentokrát mířil do týmu Manchesteru United, s nímž vyhrál jak Premier League, tak i FA Cup, ligový pohár a také Pohár vítězů pohárů. Stal se také prvním anglickým hráčem dvacátého století, který dovedl svůj tým k doublu. I přes své úspěchy na hřišti, nebyl nikdy povolán k anglickému národnímu týmu. Komentátory byl označován za jednoho z nejlepších hráčů 80. a 90. let, který nikdy nehrál za reprezentaci.\n\nSvou manažerskou kariéru započal Steve Bruce s týmem Sheffield United, poté strávil nějaký čas také v týmech Huddersfieldu, Wiganu Athletic a Crystal Palace, předtím, než se v roce 2001 dohodl na angažmá v Birminghamu City. Během své šestileté štace s Birminghamem postoupil do Premier League, ale v roce 2007 rezignoval na svou pozici, aby se znovu stal manažerem Wiganu. Na konci sezóny 2008/09 znovu rezignoval na post manažera a odešel k týmu Sunderlandu, kde zastával funkci manažera až do listopadu 2011, kdy byl odvolán a nahrazen Martinem O'Neillem. V červnu 2012 podepsal tříletý kontrakt v druholigovém Hull City a hned ve své první sezóně postoupil z druhého místa do Premier League. V následující sezóně dovedl \"Tygry\" poprvé v jejich historii do finále FA Cupu, kde ovšem v prodloužení podlehli Arsenalu.\n\n\n\n\n\n\n\n\n\n"}
{"id": "788780", "url": "https://cs.wikipedia.org/wiki?curid=788780", "title": "Anna Blisková", "text": "Anna Blisková\n\nAnna Blisková (24. července 1936 – 1989) byla slovenská a československá politička Komunistické strany Slovenska, poslankyně Sněmovny lidu Federálního shromáždění za normalizace.\n\nK roku 1971 se profesně uvádí jako dělnice. Ve volbách roku 1971 zasedla do Sněmovny lidu (volební obvod č. 186 – Košice-jih, Východoslovenský kraj). Ve Federálním shromáždění setrvala do konce funkčního období, tedy do voleb v roce 1976.\n"}
{"id": "788782", "url": "https://cs.wikipedia.org/wiki?curid=788782", "title": "Slezská Wikipedie", "text": "Slezská Wikipedie\n\nSlezská Wikipedie ( ) je jazyková verze Wikipedie v slezštině. Byla založena v roce 2008. V lednu 2020 obsahovala přes 51 000 článků a pracovali pro ni 2 správci. Registrováno bylo přes 16 000 uživatelů, z nichž bylo asi 30 aktivních. V počtu článků byla 92. největší Wikipedie.\n\n"}
{"id": "788783", "url": "https://cs.wikipedia.org/wiki?curid=788783", "title": "Adolf Bohuslav", "text": "Adolf Bohuslav\n\nAdolf Bohuslav (17. června 1925 - ???) byl český a československý politik Komunistické strany Československa a poslanec Sněmovny lidu Federálního shromáždění za normalizace.\n\nV roce 1964 i k roku 1971 se uvádí jako předseda JZD v obci Kuroslepy. V roce 1968 zde v JZD ve funkci předsedy přivítal na oficiální návštěvě prezidenta ČSSR Ludvíka Svobodu.\n\nVe volbách roku 1971 zasedl do Sněmovny lidu (volební obvod č. 106 - Náměšť nad Oslavou, Jihomoravský kraj). Mandát obhájil ve volbách v roce 1976 (obvod Třebíč-Jihlava). Ve Federálním shromáždění setrval do konce funkčního období, tedy do voleb v roce 1981.\n"}
{"id": "788785", "url": "https://cs.wikipedia.org/wiki?curid=788785", "title": "Metro v Barceloně", "text": "Metro v Barceloně\n\nMetro v Barceloně, neboli Barcelonské metro (katalánsky a španělsky \"Metro de Barcelona\") tvoří základ městské hromadné dopravy v Barceloně. Je to rozsáhlá síť elektrifikovaných železnic, které se nachází v centru Barcelony pod zemí, na předměstích potom nad zemí. Od 20. září 2011 se Barcelonské metro skládá z 11 linek v celkové délce 125 kilometrů. V roce 2002 oznámila společnost ATM, že v budoucnu budou postaveny další dvě linky – L12 a L13. Od roku 2009 jsou linky L11, L9 a L10 (chronologicky) bez strojvedoucího.\n\nBarcelonské metro bylo založeno v roce 1924 s výstavbou \"Gran Metra\" mezi Lesseps a Náměstím Katalánska. Dnes je součástí linky L3. O dva roky později bylo postaveno \"Metro Transversal\" (dnes součást linky L1) mezi Plaça de Catalunya a la Bordeta. To zajistilo spojení centra města s Plaça d'Espanya.\n\nDnes se síť metra skládá z jedenácti linek, které jsou zprostředkované dvěma společnostmi. První společností je Transports Metropolitans de Barcelona, zkráceně TMB. TMB zajišťuje provoz na hlavních podzemních linkách. Druhou společností je Ferrocarrils de la Generalitat de Catalunya, zkráceně FGC, nebo Katalánské vládní dráhy. FGC zajišťuje provoz tří integrovaných, příměstských linek, které vedou až do metropolitní oblasti. Ceny jsou integrovány do městského systému Autoritat del Transport Metropolità, jenž zahrnuje místní a regionální autobusovou a vlakovou dopravu. 98% tratí je pod povrchem země.\n\nSíť metra provozovaná společností TBM se skládá z osmi linek. Konkrétně linky L1 až L5 a L9 až L11. Linky jsou na mapách metra odlišovány pomocí různých barev. Společnost FGC spravuje linky L6, L7 a L8. Žádná z linek Barcelonského metra nemá svůj vlastní název. Obecně se rozlišují podle jejich barev nebo podle počtu a jména jejich zastávek. Pozemní lanová dráha de Montjuïc je na mapách uvedena jako součást barcelonského sítě metra. Dráha je přímo připojena k metru ve stanici Paral•lel. Takto vypadá linkové vedení:\n\nV současné době probíhají na linkách L9/L10 stavební práce. Tyto práce budou probíhat od Badalony až po Barcelonské letiště. Linky, které sdílejí prostřední úsek mezi Bon Pastorem a Torrassou (linka L1) budou jedním z nejdelších automatizovaných linek metra v Evropě. Jejich celková délka bude 47,8 kilometrů a budou mít 55 stanic. K červnu 2010 je otevřeno 11 stanic. Projekt byl schválen v roce 2010, ale byl zpochybněn kvůli technickým problémům a některé jeho části budou podrobeny další geologické analýze.\n\nLinky L12 a L13 jsou momentálně plánovány jako přídavky ke stávající síti.\n\nProjekt pro linku L12 byl nedávno pojmenován \"R3\" a měl by propojit některé městské části v oblasti Baix Llobregat jako například: Esplugues de Llobregat, Sant Joan Despí nebo Sant Just Desvern mnohem efektivněji, než podle původní myšlenky. Tyto oblasti by se přiblížily k Barceloně optimalizací dopravních spojů (autobusy, tramvaje a vlaky). Projekt má rozpočet skoro 870 milionů € a má být dokončen v roce 2015.\n\nTato linka by se stala spolu s linkou L11 jednou ze dvou podzemních rychlodrážních tramvajových linek, jenž by byla součástí sítě metra. Stejně jako u linky L11 je záměrem poskytnout přístup v kopcovitém území metropolitní oblasti: Nemocnice v Can Ruti v Badaloně. Původní projekt počítal pouze se třemi stanicemi, což nevylučuje další rozšíření.\n\nNová městská linka byla na konci roku 2010 navržena společností FGC. V případě dokončení povede z městské čtvrti Poblenou k Barcelonské univerzitě. Tato linka zatím nemá jméno ani číslo.\n\nKromě výše zmíněných současných projektů byly od 60. let 20. století předloženy další. Například projekt linky číslo VI (v té době se dodržovala konvence římských číslic). V 80. letech byl představen projekt, kde linka vedla diagonálně od severozápadu k jihovýchodu.\n\nOd poloviny roku 2007 má Barcelonské metro v provozu 150 stanic obsluhované devíti linkami metra. Počet stanic vzroste po dokončení linek L9 a L10 na 209. Průměrná vzdálenost mezi jednotlivými stanicemi je 650 metrů.\n\nDrtivá většina stanic trpí nedostatkem budov nebo venkovních vstupů, na rozdíl třeba od Londýnského metra. Vstup do stanice zajišťují schody, eskalátory a někdy i výtahy. Na cedulích Barcelonského metra se v horní části objevuje červený kosočtverec s písmenem M uvnitř. To je znak společnosti TMB. Dolní část cedule zůstává nevyužita. Druhý zprostředkovatel dopravních služeb, společnost FGC, má své firemní logo v podobě jiného kosočtverce uvnitř jednotlivých stanic. Jejich výzdoba v útrobách stanic je velmi decentní s výjimkou několika stanic.\n\nPřístup pro lidi s tělesným postižením na invalidním vozíku nebo pro rodiče s kočárky se v posledních letech zlepšil, ale stále se nedá mluvit jako o zcela přístupném metru. Existuje projekt pro výstavbu výtahů, které dostanou tyto lidi z úrovně ulice k pokladně a od pokladny k jednotlivým nástupištím. Každopádně mnoho stanic stále zůstává bez bezbariérového přístupu.\n\nMetro v Barceloně je součástí celkové dopravní sítě. Jednotlivé jízdní tarify určuje Metropolitní dopravní úřad.\n\nMezi tyto služby patří dva rozsáhlé systémy, které fungují uvnitř i mimo hranice Barcelony. Jedním ze systémů je provozování příměstské vlakové dráhy společností Renfe. Druhým systémem je taktéž příměstská vlaková dráha, tentokrát provozovaná společností FGC. Tato dráha vždy začíná v místě stanice metra, kterou provozuje FGC (linky L6, L7 a L8, jenž obsluhuje většinu metropolitní oblasti).\n\n\n"}
{"id": "788789", "url": "https://cs.wikipedia.org/wiki?curid=788789", "title": "Antonín Brabec (politik)", "text": "Antonín Brabec (politik)\n\nAntonín Brabec (27. ledna 1928 Stranný – 25. listopadu 1984 Praha) byl český a československý generál, náčelník Hlavní politické správy ČSLA, politik Komunistické strany Československa a poslanec Sněmovny lidu Federálního shromáždění za normalizace.\n\nPocházel z dělnické rodiny, vyučil se strojním zámečníkem a pracoval v obci Brodce nad Sázavou. V roce 1946 vstoupil do KSČ. Od roku 1951 působil jako voják z povolání. Absolvoval Vojenskou akademii Klementa Gottwalda v Praze a Vojenskou akademii generálního štábu ozbrojených sil SSSR. V letech 1976–1977 zastával funkci zástupce ministra národní obrany ČSSR a náčelníka Civilní obrany ČSSR. Byla mu udělena četná vyznamenání (například Řád práce). V letech 1977–1984 působil na postu náčelníka Hlavní politické správy Československé lidové armády (předtím v letech 1970–1972 coby zástupce náčelníka a náčelník stranicko-organizační správy).\n\nDne 1. prosince 1977 byl kooptován za člena Ústředního výboru Komunistické strany Československa. XVI. sjezd KSČ ho ve funkci potvrdil. Zasedal zde až do své smrti.\n\nPo volbách roku 1971 zasedl do Sněmovny lidu (volební obvod č. 55 - Ústí nad Labem-Litoměřice, Severočeský kraj). Křeslo ve FS nabyl až dodatečně v červnu 1972 poté, co zemřel poslanec Jan Kalíšek. Mandát obhájil ve volbách v roce 1976 (obvod Louny) a volbách v roce 1981. Ve Federálním shromáždění setrval do své smrti roku 1984. Nahradil ho pak Václav Šípek.\n"}
{"id": "788791", "url": "https://cs.wikipedia.org/wiki?curid=788791", "title": "Seznam hradů v Jihočeském kraji", "text": "Seznam hradů v Jihočeském kraji\n\nSeznam hradů nacházejících se v Jihočeském kraji, seřazených podle abecedy:\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "788792", "url": "https://cs.wikipedia.org/wiki?curid=788792", "title": "Radomír Bubeník", "text": "Radomír Bubeník\n\nRadomír Bubeník (* 29. dubna 1929) byl český a československý politik Komunistické strany Československa a poslanec Sněmovny lidu Federálního shromáždění za normalizace.\n\nVe volbách roku 1971 zasedl do Sněmovny lidu (volební obvod č. 102 - Koryčany, Jihomoravský kraj). Mandát obhájil ve volbách v roce 1976 (obvod Kroměříž). Ve Federálním shromáždění setrval do konce funkčního období, tedy do voleb v roce 1981.\n\nV roce 1971 i 1976 se profesně uvádí jako předseda JZD.\n\n"}
{"id": "788794", "url": "https://cs.wikipedia.org/wiki?curid=788794", "title": "Kupa (přítok Lėvuo)", "text": "Kupa (přítok Lėvuo)\n\nKupa je řeka 3. řádu na severovýchodě Litvy, v okrese Kupiškis (který dostal jméno podle této řeky), levý přítok řeky Lėvuo, do které se vlévá 2 km západojihozápadně od okresního města Kupiškis, 107,2 km od jejího ústí do Mūši. Pramení v lese \"Vaduvų miškas\", východně od vsi Obonys, 19 km na východ od okresního města Kupiškis, nedaleko západně od řeky Aluotis na vrcholu stráně jejího říčního údolí. Teče zpočátku směrem severozápadním, od obce Tatkonys se odklání mírně k západu, od jihu míjí obec Naiviai, křižuje silnici č. 122 Kupiškis - Rokiškis, vzápětí i železniční trať, spojující tatáž města. Míjí od jihu obec Mirabelis, kde jsou zbythy opevnění Mirabelského dvora. Dále pokračuje paralelně se železnicí, která se od řeky poněkud vzdaluje až ve městě Kupiškis, které řeka protíná jeho středem ve směru východo-západním a za jeho západním okrajem se ostře stáčí k severu a vzápětí ústí do řeky Lėvuo. Přes řeku vede 8 mostů, z nichž 5 je pro pěší. Část řeky při jejím ústí spadá do rezervace \"Lėvens kraštovaizdžio draustinis\". Šířka koryta je 5 – 8 m, hloubka je v průměru 0,3 – 0,8 m, místy až 3 m. Průměrný spád je 1,25 m/km, rychlost toku je 0,1 – 0,2 m/s.\n\na mnoho dalších bezejmenných levých i pravých přítoků; další z nich nebo z výše písmenem K a číslem označených toků se jmenují Čiviškis a Vaga. \n\n"}
{"id": "788795", "url": "https://cs.wikipedia.org/wiki?curid=788795", "title": "Ján Buocik", "text": "Ján Buocik\n\nJán Buocik (* 17. listopadu 1941) byl slovenský a československý bezpartijní politik, poslanec Sněmovny lidu Federálního shromáždění za normalizace.\n\nVe volbách roku 1971 zasedl do Sněmovny lidu (volební obvod č. 175 - Považská Bystrica, Středoslovenský kraj). Ve Federálním shromáždění setrval do konce funkčního období, tedy do voleb v roce 1976.\n\nK roku 1971 se profesně uvádí jako samostatný vývojářský pracovník.\n"}
{"id": "788796", "url": "https://cs.wikipedia.org/wiki?curid=788796", "title": "Slunečnice (album)", "text": "Slunečnice (album)\n\nSlunečnice je šesté studiové album české hudební skupiny Lucie, vydané v roce 2000. Obsahuje celkem 11 písní, z větší části autorských (jen u tří písní jsou jako spoluautoři uvedeni externí spolupracovníci, viz níže). Na kompilační album \"The Best of Lucie\" (2009) byly z tého desky zařazeny písně \"Ona ví,\" \"Zakousnutej do tebe\" a \"Hvězda\".\n\n\n\n\nPodle přehledu prodejnosti zveřejněného v deníku MF Dnes dne 6. listopadu 2004 na s. 2 se v roce vydání (tedy cca za pouhé dva měsíce) alba Slunečnice prodalo 62 000 kusů a stalo se druhou nejprodávanější českou deskou roku (první místo obsadil Těžkej Pokondr s albem Ježek v kleci, kterého se prodalo 69 000 kusů).\n\nNové album skupina prezentovala publiku na turné Slunečnice Tour, v jehož rámci odehrála během května a června 2001 celkem 12 koncertů vesměs ve velkých arénách nebo pod širým nebem. \n"}
{"id": "788797", "url": "https://cs.wikipedia.org/wiki?curid=788797", "title": "Drahomíra Cabalková", "text": "Drahomíra Cabalková\n\nDrahomíra Cabalková (* 5. července 1936) byla česká a československá politička Komunistické strany Československa a poslankyně Sněmovny lidu Federálního shromáždění za normalizace.\n\nK roku 1971 se profesně uvádí jako dělnice. Ve volbách roku 1971 byla zvolena do Sněmovny lidu Federálního shromáždění (volební obvod č. 61 – Jablonec nad Nisou, Severočeský kraj). Mandát obhájila ve volbách roku 1976 a volbách roku 1981. Ve FS setrvala do konce funkčního období, tedy do voleb roku 1986.\n\nV roce 2010 se připomíná jako funkcionářka levicových organizací žen v Jablonci nad Nisou. Aktivní je v KSČM.\n\n"}
{"id": "788798", "url": "https://cs.wikipedia.org/wiki?curid=788798", "title": "Lewis and Clark National Wildlife Refuge", "text": "Lewis and Clark National Wildlife Refuge\n\nLewis and Clark National Wildlife Refuge je rezervace nedaleko ústí řeky Columbie do Tichého oceánu, kde ochraňuje zimoviště pro 1 tisíc labutí malých, 5 tisíc hus a 30 tisíc kachen. Také se zde vyskytují bahňáci a orli bělohlaví.\n\nZdejší estuární vody poskytují životně důležité zdroje stravy pro dospívající lososy, kteří se zde zastavují v plavbě do oceánu, aby si zvykli na slanou vodu. Orli bělohlaví se zde vyskytují po celý rok a celá rezervace obsahuje 30 až 35 hnízdišť tohoto ceněného druhu.\n\nEstuár využívají kromě lososů také jiné druhy ryb, jako jsou placka chutná, koruškovití, okouni, platýs hvězdnatý, sumci a mihule trojzubá. Za odlivu odpočívají ve zdejších mělčinách tuleni obecní, blíže k vodě loví ryby lachtani kalifornští. Mezi další obyvatele rezervace patří bobři, mývalové, mustely, norkové, ondatry pižmové a vydry severoamerické.\n"}
{"id": "788799", "url": "https://cs.wikipedia.org/wiki?curid=788799", "title": "Little Pend Oreille National Wildlife Refuge", "text": "Little Pend Oreille National Wildlife Refuge\n\nLittle Pend Oreille National Wildlife Refuge je rezervace východně od města Colville v americkém státě Washington, na západním svahu Selkirkových hor. Leží především v okrese Stevens, ale její malá část dosahuje okresu Pend Oreille na východě. Jedná se nejen o největší rezervaci svého druhu ve státě, ale také jedinou hornatou rezervaci s různými druhy jehličnanů mimo Aljašku.\n\nMezi zdejší chráněné druhy patří pěvci, orel bělohlavý, wapiti, medvěd baribal, los evropský a jelenec běloocasý. Lidé zdejší půdu využívají k lovu, rybaření, pěší turistice a jízdě na koni.\n"}
{"id": "788800", "url": "https://cs.wikipedia.org/wiki?curid=788800", "title": "Miroslav Čapka", "text": "Miroslav Čapka\n\nMiroslav Čapka (13. června 1925 Rakodavy – 27. listopadu 1983 Praha) byl český a československý politik Komunistické strany Československa a poslanec Sněmovny lidu Federálního shromáždění za normalizace.\n\nVyučil se dřevomodelářem v Přerovských strojírnách. Zde pracoval do roku 1949. Od roku 1946 byl členem KSČ a v roce 1949 byl povolán na post tajemníka Okresního výboru KSČ v Přerově. V letech 1951–1953 následovala funkce vedoucího tajemníka OV KSČ v Litovli a Přerově. Zastával pak trvale stranické i státní posty. V letech 1955–1958 byl tajemníkem Krajského výboru KSČ v Olomouci, pak od roku 1958 do roku 1960 zastával post náměstka předsedy KNV, v letech 1963–1968 byl vedoucím tajemníkem Okresního výboru KSČ v Olomouci (v letech 1960–1963 zároveň předsedou ONV v Olomouci), v období let 1968–1972 tajemníkem Krajského výboru KSČ pro Severomoravský kraj a v letech 1972–1974 předseda KNV Severomoravského kraje.\n\nXII. sjezd KSČ ho zvolil za kandidáta Ústředního výboru Komunistické strany Československa. XIII. sjezd KSČ ho v této funkci potvrdil. Členem ÚV KSČ se stal převodem k 5. lednu 1968. XIV. sjezd KSČ ho zvolil členem Ústřední kontrolní a revizní komise KSČ a v této funkci ho potvrdil i XV. sjezd KSČ a XVI. sjezd KSČ. V období prosinec 1977 – listopad 1983 zastával funkci předsedy Ústřední kontrolní a revizní komise KSČ.\n\nBěhem pražského jara a po invazi vojsk Varšavské smlouvy do Československa patřil ke konzervativní skupině v KSČ, která souhlasila s invazí. V oficiálním nekrologu jsou jeho postoje z let 1968–1969 popsány následovně: „\"ideovou principiálností, osobní statečností a svou prací přispěl k porážce pravicově oportunistických a antisocialistických sil\".“\n\nPo volbách roku 1971 zasedl do Sněmovny lidu (volební obvod č. 119 - Orlová, Severomoravský kraj). Křeslo ve FS nabyl až dodatečně v prosinci 1972. Mandát získal i ve volbách v roce 1976 a volbách v roce 1981. Ve Federálním shromáždění setrval do své smrti roku 1983. Nahradil ho pak Oldřich Blažek.\n\nV roce 1970 a 1975 mu byl udělen Řád práce, v roce 1973 Řád Vítězného února.\n\n"}
{"id": "788801", "url": "https://cs.wikipedia.org/wiki?curid=788801", "title": "Wilsonův most", "text": "Wilsonův most\n\nWilsonův most v Plzni převádí Americkou třídu přes řeku Radbuzu mezi Anglickým a Denisovým nábřežím. Byl postaven v roce 1913 podle projektu Ing. V. Mencla, zhotovitelem byli „úředně autorizovaní stavební inženýři Müller & Kapsa, podnikatelé staveb v Plzni“ (Ing. dr. František Müller a Vojtěch Kapsa). Od roku 1988 je chráněn jako kulturní památka České republiky.\n\nKamenný most se dvěma segmentovanými klenbami a nárožními pavilónky s vyhlídkami nad středním pilířem byl původně pojmenován jako most císaře Františka Josefa I., po první světové válce byl přejmenován na Wilsonův. Od roku 1948 se jmenoval Stalinův most, později byl navrácen jeho dřívější název. V letech 2012 až 2013 uskutečnila se jeho rekonstrukce.\n"}
{"id": "788808", "url": "https://cs.wikipedia.org/wiki?curid=788808", "title": "Most U Jána", "text": "Most U Jána\n\nŽelezobetonový Most U Jána v Plzni převádí Tyršovu ulici přes řeku Radbuzu. \n\nNázev je odvozen od sochy sv. Jana Nepomuckého, kterou vytvořil roku 1685 sochař Ottavio Motta jako kopii Brokoffovy sochy tohoto světce na pražském Karlově mostě. V roce 1889 byla socha, stojící na tomto mostě minimálně od roku 1839, přemístěna ke křižovatce na východním břehu Radbuzy, kde se stýkaly silnice směrem do Prahy a do Českých Budějovic. Od roku 1933 se pak nachází u Masných krámů.\n\n"}
{"id": "788813", "url": "https://cs.wikipedia.org/wiki?curid=788813", "title": "Děkanát Uherské Hradiště", "text": "Děkanát Uherské Hradiště\n\nDěkanát Uherské Hradiště je územní část Olomoucké arcidiecéze. Tvoří ho 25 farností, ve kterých se nachází 58 kostelů a kaplí. Děkanem je R. D. Josef Říha, farář v Uherském Hradišti. Místoděkanem je R. D. Karel Šenk, farář v Uherském Ostrohu. V děkanátu působí 25 diecézních a 10 řeholních kněží. Rozloha děkanátu je 530 km² a na jeho území žije 92 000 obyvatel; ke katolictví se hlásí 52 000 obyvatel (56,52 %) a 11 000 (21,15 %) z nich se pravidelně účastní nedělních mší svatých.\n\nExistence hradišťského děkanátu je doložena už k roku 1601, jeho tehdejší rozsah ovšem není známý. V roce 1644 se území děkanátu přibližně shodovalo s územím tehdejšího hradišťského kraje. V následujících letech z něj byly vyčleňovány nově zakládané děkanáty: 1658 uherskobrodský, 1665 strážnický a 1730 bzenecký (ten se později vyvinul v děkanát kyjovský).\n\nÚřad hradišťského děkana zastával v období mezi lety 1601 a 1813 vždy uherskohradišťský farář. Až v roce 1813 se děkanem stal hlucký farář Rafael Tučapský a po něm už nikdy tyto dvě funkce nebyly pevně svázány. První zmínky o viceděkanech se objevují v 18. století.\n\nOd roku 1778 náleží hradišťský děkanát pod kroměřížské arcikněžství, které tehdy bylo ustaveno.\n\nV lednu 1691 zahrnoval děkanát tyto farnosti: Uherské Hradiště, Derfle, Uherský Ostroh, Hluk, Bílovice, Kostelec, Bohuslavice, Spytihněv, Napajedla, Blatnice, Bzenec, Osvětimany, Ježov, Střílky, Koryčany, Buchlovice, Vracov; řád cisterciáků spravoval ještě farnosti na Velehradě, v Boršicích a v Polešovicích.\n\nV roce 1745 děkanát tvořily tyto farnosti: Uherské Hradiště, Bílovice, Buchlovice, Derfla, Hluk, Napajedla, Uherský Ostroh; navíc opět některé své farnosti spravovali cisterciáci. Roku 1751 byla založena první lokální kaplanství, a to Ostrožská Nová Ves (farnost Uherský Ostroh) a Dolní Němčí (farnost Hluk). V roce 1753 byla přenesena farnost z Derfle do Kunovic.\n\nNa počátku roku 1778 tvořily děkanát tyto farnosti: Uherské Hradiště, Bílovice, Boršice, Buchlovice, Hluk, Jalubí, Kunovice, Napajedla, Uherský Ostroh; řeholní farnosti Polešovice, Spytihněv, Velehrad; lokální kaplanství Dolní Němčí, Derfle a Ostrožská Nová Ves. V roce 1781 vzniklo i lokální kaplanství Boršice u Blatnice (z farnosti Hluk).\n\nPo dokončení formace brněnské diecéze v roce 1787 tvořily uherskohradišťský děkanát tyto duchovní správy: Uherské Hradiště, Halenkovice, Bílovice, Buchlovice, Hluk, Jalubí, Kunovice, Uherský Ostroh, Velehrad, Březolupy, Sady (Derfle), Ostrožská Nová Ves. Toto složení platilo až na chybějící Halenkovice i v roce 1813, kdy se stal děkanem hlucký farář Rafael Tučapský.\n\nV 19. století vznikly dvě nové farnosti – Jankovice a Stupava – a na počátku 20. století pak další čtyři – Huštěnovice, Kostelany, Popovice a Stříbrnice.\n\nV modrém poli stříbrné desky Desatera s černým církevněslovanským nápisem. Na deskách vzpřímeně zlatý arcibiskupský procesní dvojitý kříž, doprovázený v hlavě štítu dvěma zlatými liliemi.\n\nÚzemí uherskohradišťského děkanátu je spojeno s působením věrozvěstů sv. Cyrila a Metoděje, jejichž atributem jsou desky desatera, na kterých jsou jednotlivá přikázání reprezentována jednotlivými písmeny abecedy hlaholice. Dvojramenný (patriarchální) kříž je dalším odkazem na jejich působení v době Velké Moravy. Lilie zase značí příslušnost velehradského kláštera k řádů cisterciáků.\n\n"}
{"id": "788819", "url": "https://cs.wikipedia.org/wiki?curid=788819", "title": "Věník", "text": "Věník\n\nVěník může být:\n\n"}
{"id": "788820", "url": "https://cs.wikipedia.org/wiki?curid=788820", "title": "Nicol Čupková", "text": "Nicol Čupková\n\nNicol Čupková (* 4. listopadu 1992 v Košicích) je slovenská lední hokejistka, hrající na pozici útočnice.\n\nNarodila se v Košicích, ale od raného dětství vyrůstala v Michalovcích, kde jako čtyřletá začala s hokejem v žákovských družstvech chlapců. Jednu sezónu (2000/2001) jako žákyně druhého ročníku základní školy odehrála na hostování v družstvu chlapců čtvrtého ročníku v klubu HK Trebišov. Ve věku necelých třinácti let začala hostovat ve slovenských ženských ligových týmech v Prešově (2005/06), Popradu (2006/07) a opět v Prešově (2007/08). Ve třinácti letech v březnu 2006 dostala také první pozvánku do seniorské ženské reprezentace na přátelské utkáni s Rakouskem. \n\nV sezóně 2008/09 ještě stále jako kmenová hráčka týmu HK Mládež Michalovce začala hostovat v ženském HC Slovan Bratislava, který je pravidelným účastníkem mezinárodní Elitní ženské hokejové ligy (EWHL) a který je střediskem přípravy slovenské ženské reprezentace. \n\nZačátkem sezóny 2011/12 přestoupila z Michalovců do týmu tehdy úřadujícího mistra Slovenska HC OSY Spišská Nová Ves, který měla posilnit zejména v zápasech Evropského poháru mistrů a vedle toho hostovala nadále v ženském HC Slovan Bratislava. Zanedlouho ale dostala nabídku z ruského klubu Agidel Ufa, který je součástí klubu KHL HC Salavat Julajev. V polovině října 2011 absolvovala v týmu Ufy svou hráčskou premiéru a v sezóně 2011/12 získala s tímto týmem bronzovou medaili v ruské ženské profesionální lize. Stejné medailové umístění s Agidelem zopakovala v sezóně 2012/13.\n\n\n"}
{"id": "788824", "url": "https://cs.wikipedia.org/wiki?curid=788824", "title": "Rusko na Zimních olympijských hrách 2006", "text": "Rusko na Zimních olympijských hrách 2006\n\nRusko na Zimních olympijských hrách 2006 v Turíně reprezentovalo 176 sportovců, z toho 102 mužů a 74 žen. Nejmladším účastníkem byla Mariya Prusakova (16 let, 51 dní), nejstarší pak Sergej Chepikov (39 let, 27 dní). Reprezentanti vybojovali 22 medailí, z toho 8 zlatých, 6 stříbrných a 8 bronzových.\n\n\n"}
{"id": "788825", "url": "https://cs.wikipedia.org/wiki?curid=788825", "title": "Koutníkovití", "text": "Koutníkovití\n\nKoutníkovití je čeleď pavouků. Patří do ní 122 druhů pavouků rozdělených do rodů \"Loxosceles\" a \"Sicarius\". Kromě specificky uspořádaných šesti očí je jejich hlavním poznávacím znamením skvrna ve tvaru houslí na hlavohrudi a silný jed způsobující nekrózu tkáně, loxoscelismus.\n\nPavouci rodu \"Loxosceles\" jsou rozšířeni téměř po celém světě, především pak v teplejších oblastech (jih Severní Ameriky, oblast Středozemního moře). Zástupci rodu \"Sicarius\" jsou pouštní pavouci rozšířeni především v Africe a Jižní Americe.\n"}
{"id": "788826", "url": "https://cs.wikipedia.org/wiki?curid=788826", "title": "Václav Weinzettl", "text": "Václav Weinzettl\n\nVáclav Weinzettl (4. ledna 1862 Stráž nad Nežárkou – 24. dubna 1930 Praha) byl architekt a dlouholetý ředitel státní průmyslové školy sochařské a keramické v Hořicích.\n\nPo maturitě v letech 1882–1887 studoval pozemní stavitelství na Českém vysokém učení technickém v Praze (ČVUT). Svou praxi vykonával u rakouského architekta Achilleho Wolfa.\n\nV letech 1895–1897 byl pověřen řízením rodinných císařských statků ve Vídni. Na velkostatku v Orthu, zejména v Esslingen řídil výstavbu hospodářských budov. Pracovní činností byl zaměřen na sochařství a kamenictví. Od 1. března 1897 vyučoval v c. k. odborné škole sochařsko-kamenické v Hořicích v Podkrkonoší, kde se roku 1904 stal v pořadí druhým ředitelem a školu vedl až do roku 1929, kdy odešel do penze.\n\nByl také technickým referentem \"Spolku pro udržování válečných hrobů na královédvorském bojišti z roku 1866\", který byl jedním z místních spolků sdružených v \"Ústředním spolku pro udržování válečných pomníků z r. 1866 v Čechách,\" založeném v roce 1892.\n\nZa jeho působení na hořické škole vznikla v roce 1908 jako pobočka místního průmyslového muzea \"Galerie plastik\", která je i v současné době sbírkou moderního českého sochařství.\n\n\n\n"}
{"id": "788832", "url": "https://cs.wikipedia.org/wiki?curid=788832", "title": "Seznam rozhleden v Královéhradeckém kraji", "text": "Seznam rozhleden v Královéhradeckém kraji\n\nSeznam rozhleden v Královéhradeckém kraji představuje výčet rozhleden a vyhlídkových věží, které se nachází v Královéhradeckém kraji.\n\nVzhledem k nejednoznačné definici rozhleden a stále přibývajících staveb tohoto druhu je pravděpodobné, že seznam nebude úplný.\n\n"}
{"id": "788833", "url": "https://cs.wikipedia.org/wiki?curid=788833", "title": "Petrov (příjmení)", "text": "Petrov (příjmení)\n\nPříjmení Petrov, Petrova nosí více různých osobností:\n\n\nŽenský tvar (\"česky přechýleně Petrovová\"):\n\n"}
{"id": "788837", "url": "https://cs.wikipedia.org/wiki?curid=788837", "title": "Bedřich Šindelář", "text": "Bedřich Šindelář\n\nBedřich Šindelář (7. července 1917 – 28. dubna 1996) byl český marxistický historik, který působil na Masarykově Univerzitě v Brně. \n\nZabýval se především dějinami Evropy a Českých zemí v raném novověku. Od roku 1953 byl docentem Filozofické fakulty MU, profesorem (obor obecné dějiny kapitalismu) v letech 1963-1988. V období 1976-1980 byl děkanem Filozofické fakulty MU. Po únoru 1948 a v době normalizace se aktivně podílel na čistkách v řadách zaměstnanců Filozofické fakulty. Hlavním polem jeho působnosti byly čarodějnické procesy, třicetiletá válka a dějiny Nizozemí. Jeho interpretace čarodějnických procesů je považována za značně tendenční. Šindelář napadá západní křesťanství a vyzdvihuje přednosti východního na základě toho, že v ortodoxních oblastech bylo daleko méně procesů s čarodějnicemi. V letech 1952–1986 byl šéfredaktorem Časopisu Matice moravské. \n\nČeskoslovenská akademie věd mu v roce 1977 udělila stříbrnou oborovou \"plaketu F. Palackého\" za zásluhy ve společenských vědách.\n\n\n\n\n"}
{"id": "788841", "url": "https://cs.wikipedia.org/wiki?curid=788841", "title": "Blauburger", "text": "Blauburger\n\nBlauburger je středně pozdní moštová odrůda révy vinné (\"Vitis vinifera\"), používaná k výrobě červených vín. Odrůda byla vyšlechtěna v roce 1923 ve Spolkovém ústavu pro vinařství a ovocnářství v rakouském Klosterneuburgu. Odrůdu vyšlechtil Fritz Zweigelt křížením odrůd \"Modrý Portugal\" (\"Portugieser blau\") a \"Frankovka\" (\"Blaufränkisch\").\n\nRéva vinná (\"Vitis vinifera\") odrůda \"Blauburger\" je jednodomá dřevitá pnoucí liána, dorůstající v kultuře až několika metrů. Kmen tloušťky až několik centimetrů je pokryt světlou borkou, která se loupe v pruzích. Úponky révy jsou středně dlouhé, umožňují této rostlině pnout se po pevných předmětech. Růst je středně bujný se vzpřímenými až polovzpřímenými letorosty. Vrcholky letorostů jsou otevřené, středně silně pigmentované antokyaniny, zelené s jemným bronzovým nádechem, slabě pavučinovitě ochmýřené až takřka lysé. Internodia a nodia jsou zelená s bronzově červenými pruhy až bronzovočerveně zbarvená, takřka bez ochmýření, pupeny jsou středně silně pigmentované antokyaniny. Mladé lístky jsou zelené s bronzovými skvrnami, slabě pigmentované antokyaniny, takřka lysé. Jednoleté réví je eliptického průřezu, rýhované, žlutavě hnědé.\n\nList je středně velký, okrouhlý až pentagonální, tří- až pětilaločnatý s mělkými výkroji, na líci sytě zelený, jemně síťovitě vrásčitý, slabě zvlněný, středně silně puchýřnatý, na rubu jemně plstnatý až ochlupený, okraj listu je tupě zoubkovaný. Řapíkový výkroj je lyrovitý, otevřený až mírně překrytý s průsvitem, většinou s ostrým, ale někdy se zaobleným dnem, řapík je kratší než medián listu, načervenalý, žilnatina listu je obrvená, v oblasti napojení řapíku je na rubu slabě pigmentovaná antokyaniny. Listy se na podzim zbarvují červenooranžově až tmavočerveně.\n\nOboupohlavní pětičetné květy v hroznovitých květenstvích jsou žlutozelené, samosprašné. Hrozny jsou středně velké až velké (146 g, 14-18 cm), válcovitě-kuželovité a husté, občas s křidélky, s delší (5-7 cm), průměrně lignifikovanou stopkou, bobule jsou středně velké až velké (14-20 mm, 2 g), okrouhlé, černomodré, silně ojíněné, se silnou a pevnou slupkou, dužina je šťavnatá a rozplývavá, nezbarvená, plné, neutrální chuti. Stopečky bobulí jsou krátké, obtížně oddělitelné.\n\n\"Blauburger\" je středně pozdní, moštová odrůda révy vinné (\"Vitis vinifera\"). Byla vyšlechtěna roku 1923 bývalým ředitelem vinařské školy a vinařského ústavu (HBLAuBA) v rakouském Klosterneuburgu, Fritzem Zweigeltem, křížením odrůd \"Modrý Portugal\" (\"Portugieser blau\") a \"Frankovka\" (\"Blaufränkisch\").\nV Rakousku byla odrůda pěstována roku 2009 na 903 hektarech, což činí 2 % rozlohy rakouských vinic. Celá polovina osazených ploch se nachází v regionu Niederösterreich (Dolní Rakousko), čtvrtina je potom v regionu Burgenland. Menší plochy vinic jsou též v Maďarsku, na Novém Zélandu, kde se nachází cca 20 ha, v Německu bylo roku 2004 necelých 5 ha.\n\nVe Státní odrůdové knize České republiky není odrůda zapsána, probíhá registrační řízení, které by mělo být ukončeno v roce 2012. Vinařský zákon povoloval u nás z této odrůdy vyrábět víno v kategorii zemských vín (byla uvedena ve vyhlášce č. 437/2005 Sb.), nicméně ve vyhlášce č. 323/2004 Sb. po novele vyhláškou č. 28/2010 Sb. již mezi odrůdami, ze kterých je dovoleno vyrábět zemská vína, není uvedena.\n\nV poslední době se vína z odrůdy \"Blauburger\" objevují i v ČR, zejména na oblastních výstavách na Moravě. Pokusná výsadba byla nedávno provedena ve vinohradech vinařství Mikrosvín Mikulov v Dolních Dunajovicích.\n\nNázev odrůdy je složený ze slov „blau“ (modrý) a „burger“ (ve významu „pocházející z Klosterneuburgu“). Pracovní názvy odrůdy jsou Klosterneuburg 181-2 či Zweigeltrebe 181-2.\n\nMrazuodolnost je střední až nižší, odrůda někdy trpí zasycháním třapiny. Hodí se pro většinu vedení, snáší dobře i krátký řez, vhodné jsou podnože SO-4, T 5C, 125 AA i K 5BB. Výnosy jsou vyšší, 9-14 t/ha při cukernatosti moštu 17-19 °NM (v Německu 75-90 °Oe) a aciditě 8-10 g/l.\n\nRašení je středně pozdní až pozdní, stejně jako doba květu, sklizňové zralosti dosahuje tato středně pozdní odrůda koncem září až v polovině října.\n\nOdolnost k houbovým chorobám je obecně průměrná, zvýšená náchylnost je k padlí révovému (\"Uncinula necator\"), plísní révovou (\"Plasmopara viticola\") odrůda příliš netrpí, velmi dobře odolává plísni šedé (\"Botrytis cinerea\").\n\nOdrůda není příliš náročná na půdy, vyžaduje střední až lepší polohy, snáší i půdy s vyšším obsahem vápníku.\n\nOdrůda poskytuje vína neutrálního typu, hluboké tmavočervené barvy s černým odstínem, sametová, bohatá na extrakt a obsah alkoholu, ale s nižší aciditou a nižším obsahem taninů, s příjemným, nevtíravým buketem, připomínajícím vína odrůdy \"Frankovka\". Jsou vhodná pro zrání v nových dubových sudech typu barrique, ale rychle vyzrávají a nejsou příliš vhodná k delší archivaci. Typická odrůdová vína mají v aroma červené bobulové ovoce.\n\nVína z hroznů, pěstovaných v nepříliš výhodných polohách či z neredukovaných výnosů mohou být nevýrazná, proto je \"Blauburger\" nejčastěji používán jako barvířka pro povýšení barvy různých cuvée červených vín.\n\n\n\n"}
{"id": "788842", "url": "https://cs.wikipedia.org/wiki?curid=788842", "title": "Lázeňský dub (Sedmihorky)", "text": "Lázeňský dub (Sedmihorky)\n\nLázeňský dub, označovaný též jako Dub letní v Sedmihorkách či Dub v autokempu Sedmihorky, je památný strom poblíž bývalých lázní Sedmihorky, které se nacházejí zhruba 4 km jihovýchodně od Turnova a tvoří jednu z místních částí obce Karlovice v okrese Semily. Dub letní (\"Quercus robur\") roste na okraji lesa při severozápadní straně autokempu Sedmihorky, zhruba 250 metrů západně od rybníka \"Bažantník\". Terén v okolí stromu představuje nevýrazný plochý hřbet, vvbíhající z podnoží Hruboskalských skal k severovýchodu do úvalu říčky Libuňky. Dub roste v nadmořské výšce 264 metrů prakticky na temeni této vyvýšeniny. Ze severozápadní strany je památný strom lemován lesem, zatímco směrem k jihovýchodu se prostírá otevřené louka, jež se zvolna svažuje do údolní nivy (relativní převýšení stromu vůči rybníku činí zhruba 10 metrů). \n\nDub požívá ochrany od roku 1990 s poukazem na jeho vzrůst, kterým se řadí mezi nejmohutnější stromy na území CHKO Český ráj. Měřený obvod kmene v době vyhlášení dosahoval 550 centimetrů; výška stromu činila 24 metry. Věk se v době vyhlášení odhadoval na 250 až 300 roků, což přepočteno na současnost dává aktuální odhad až let.\n\nOkolo stromu prochází Dětská lesní naučná stezka Sedmihorky. V blízkosti se prostírají přírodní rezervace Hruboskalsko a Bažantník. \n\n"}
{"id": "788844", "url": "https://cs.wikipedia.org/wiki?curid=788844", "title": "Döhlau", "text": "Döhlau\n\nDöhlau je obec v německé spolkové zemi Bavorsko, v zemském okrese Hof. Leží šest kilometrů jihovýchodně od Hofu na spolkové silnici 15.\n\nObec je oficiálně rozdělena na sedm částí.\nPrvní písemná zmínka o obci pochází z roku 1348. Je pojmenováno po šlechtickém rodu Rabensteinů z Döhlau. Několikrát změnila majitele, od roku 1810 patří pod Bavorsko. Současná obec vznikla ediktem v roce 1818. V roce 1978 k ní byly připojeny dosud samostatné obce Kautendorf a Tauperlitz.\n\nMěstská rada má 16 členů:\n\n\nStav: komunální volby 2008\n\n\n\n"}
{"id": "788862", "url": "https://cs.wikipedia.org/wiki?curid=788862", "title": "Fiona", "text": "Fiona\n\nFiona je ženské křestní jméno keltského původu. Pochází z gaelského slova fionn s výchozím významem \"bílý, světlý\", respektive \"oheň\". Fionn mac Cumhail byl legendární irský hrdina, který se stal vševědoucí tím, že snědl kouzelného lososa.\n\nFionn(g)uala znamená \"bílé rameno\". V Irské pověsti Fionnuala byla jedna ze čtyř dětí Lira, kteří byli přeměněny do labutě po dobu 900 let.\n\nFia, Fifi, Fion\n\n\n\n\n"}
{"id": "788863", "url": "https://cs.wikipedia.org/wiki?curid=788863", "title": "Alice (album, Tom Waits)", "text": "Alice (album, Tom Waits)\n\nAlice je soundtrack Toma Waitse. Album vyšlo roku 2002 pod značkou ANTI-. Jedná se o hudbu ke hře \"Alice\" v adaptaci Roberta Wilsona.\n\nAutory všech skladeb jsou Tom Waits a Kathleen Brennan.\n"}
{"id": "788864", "url": "https://cs.wikipedia.org/wiki?curid=788864", "title": "Rusko na Zimních olympijských hrách 2010", "text": "Rusko na Zimních olympijských hrách 2010\n\nRusko na Zimních olympijských hrách 2010 v Vancouvru reprezentovalo 177 sportovců, z toho 96 mužů a 81 žen. Nejmladším účastníkem byla Anna Prugova (16 let, 86 dní), nejstarší pak Sergej Fjodorov (40 let, 66 dní) . Reprezentanti vybojovali 15 medailí, z toho 3 zlaté, 5 stříbrných a 7 bronzových.\n"}
{"id": "788866", "url": "https://cs.wikipedia.org/wiki?curid=788866", "title": "Mistrovství světa v rychlobruslení juniorů 2007", "text": "Mistrovství světa v rychlobruslení juniorů 2007\n\nMistrovství světa v rychlobruslení juniorů 2007 se konalo od 23. do 25. února 2007 na otevřené rychlobruslařské dráze v rakouském Innsbrucku. Celkově se jednalo o 36. světový šampionát pro chlapce a 35. pro dívky. Českou výpravu tvořili Zdeněk Haselberger, Pavel Kulma, Milan Sáblík a Andrea Jirků.\n\n<nowiki>*</nowiki> pád\n\n"}
{"id": "788867", "url": "https://cs.wikipedia.org/wiki?curid=788867", "title": "Ochozský potok (přítok Šlapanky)", "text": "Ochozský potok (přítok Šlapanky)\n\nOchozský potok je pravostranný přítok říčky Šlapanky v okrese Jihlava v Kraji Vysočina. Délka jeho toku činí 10,5 km. Plocha povodí měří 19,1 km².\n\nPotok pramení v Arnoleckých horách na západním úbočí Sádku (698 m), nedaleko silnice spojující obce Stáj a Rudolec, v nadmořské výšce okolo 680 m. Kromě horního toku, kde teče západním směrem, směřuje tok potoka převážně na severozápad. Jeho hladinu vzdouvá řada rybníků, které se nazývají \"Boháčkův rybník\", \"Horní Ochoz\", \"Dolní Ochoz\", \"Čihadlo\", \"Panák\", \"Podleský rybník\" a \"Podhorský rybník\". Na dolním toku potok protéká Polnou, kde se zprava vlévá do říčky Šlapanky na jejím 22,5 říčním kilometru.\n\n\n"}
{"id": "788869", "url": "https://cs.wikipedia.org/wiki?curid=788869", "title": "Hasan Salihamidžić", "text": "Hasan Salihamidžić\n\nHasan Salihamidžić (* 1. leden 1977, Jablanica, Jugoslávie) je bývalý bosenský fotbalista, jeden z nejlepších bosenských fotbalistů vůbec. Nejdéle působil v německém klubu Bayern Mnichov (v letech 1998–2007).\n\n"}
{"id": "788870", "url": "https://cs.wikipedia.org/wiki?curid=788870", "title": "Josef Doležal (politik KSČ)", "text": "Josef Doležal (politik KSČ)\n\nJosef Doležal (* 2. února 1930) byl český a československý politik Komunistické strany Československa a poslanec Sněmovny lidu Federálního shromáždění za normalizace.\n\nK roku 1971 se profesně uvádí jako ředitel podniku.\n\nVe volbách roku 1971 zasedl do Sněmovny lidu (volební obvod č. 162 - Litoměřice, Severočeský kraj). Mandát obhájil ve volbách v roce 1976 (obvod Litoměřice-jih). Ve Federálním shromáždění setrval do konce funkčního období, tedy do voleb v roce 1981.\n"}
{"id": "788872", "url": "https://cs.wikipedia.org/wiki?curid=788872", "title": "Věra Dragounová", "text": "Věra Dragounová\n\nVěra Dragounová (24. března 1925 – ???) byla česká a československá politička Komunistické strany Československa a poslankyně Sněmovny lidu Federálního shromáždění za normalizace.\n\nK roku 1971 se profesně uvádí jako ekonomka. Ve volbách roku 1971 byla zvolena do Sněmovny lidu Federálního shromáždění (volební obvod č. 25 – Nymburk, Středočeský kraj). Ve FS setrvala do konce funkčního období, tedy do voleb roku 1976.\n\n"}
{"id": "788873", "url": "https://cs.wikipedia.org/wiki?curid=788873", "title": "Saved (album)", "text": "Saved (album)\n\nSaved je dvacáté studiové album Boba Dylana. Album vyšlo v červnu 1980 pod značkou Columbia Records. Jedná se o druhé album z Dylanovy křesťanské trilogie.\n\n"}
{"id": "788874", "url": "https://cs.wikipedia.org/wiki?curid=788874", "title": "Chukwuemeka Odumegwu Ojukwu", "text": "Chukwuemeka Odumegwu Ojukwu\n\nChukwuemeka Odumegwu Ojukwu (4. listopadu 1933 – 26. listopadu 2011) byl nigerijský voják a politik, zakladatel a nejvyšší představitel nezávislého státního útvaru Biafra (30. 5. 1967 – 14. 1. 1970).\n\nNarodil se 4. 11. 1933 v Zungaru jako druhý syn zámožného obchodníka, majitele nemovitostí a prezidenta Africké kontinentální banky, Luise Odumegwu Ojukwu. Po studiu na Epson College a následně na Lincoln College v Oxfordu (obor moderní dějiny) se vrátil do Nigérie, kde nastoupil do státní správy (řídil opravy a budování infrastruktury). Po dvou letech vstoupil do armády. Okamžitě byl poslán na vojenskou školu Sandhurst ve Velké Británii a následné kurzy se zaměřením na logistiku.\n\nBěhem bojů o Katangu sloužil v jednotkách OSN (3. brigáda mírových sil). V lednu 1963 byl povýšen na podplukovníka a převelen na vrchní velitelství. Z pozice vrchního zásobovače armády se zaměřil na diverzifikaci dodavatelů zbraní. V roce 1965 byl ustanoven jako vojenský guvernér východní oblasti. Ani jednoho z vojenských převratů roku 1966 se aktivně neúčastnil. Ze své pozice udržoval klid ve svěřené oblasti.\n\n27. 5. 1967 byl vydán vládní dekret, který Nigérii nově rozdělil na dvanáct federálních států. Většina ropných ložisek by se tím dostala pod správu malého kmene Ibibio. S tím Ojukwu (jako Igbo) nemohl souhlasit a 30. 5. téhož roku prohlásil Východní oblast za samostatnou republiku Biafra. Začala Nigerijská občanská válka, a Biafra padla po „vyhladovění“ 14. ledna 1970. Generál Ojukwu (povýšen 1969) předal 9. ledna 1970 všechny pravomoci svému zástupci generálmajorovi Philipu Effiongovi, a uprchl letecky do exilu v Pobřeží slonoviny, kde mu její prezident Félix Houphouët-Boigny udělil politický azyl. Majetek v Nigérii (především v Lagosu) mu byl zabaven.\n\nV roce 1982 mu byl povolen návrat z exilu. V roce 1984 byl šest měsíců vězněn po dalším z vojenských převratů. Po propuštění podnikal. Několikrát vstoupil do politiky, ale spíše jako hlas demokracie, než jako aktivní politik. Zemřel 26. 11. 2011 v Londýně. V Nigérii se oficiální pohřeb konal v pátek 2. března 2012. Byl pohřben v nově postaveném mausoleu v Nnewi.\n"}
{"id": "788876", "url": "https://cs.wikipedia.org/wiki?curid=788876", "title": "As Close As You Think", "text": "As Close As You Think\n\nAs Close As You Think je dvanácté sólové studiové album Kevina Ayerse. Album vyšlo v červnu 1986 pod značkou Illuminated Entertainment.\n\n\n"}
{"id": "788881", "url": "https://cs.wikipedia.org/wiki?curid=788881", "title": "Volker Beck", "text": "Volker Beck\n\nVolker Beck (* 12. prosince 1960 ve Stuttgartu) je německý politik, poslanec německého Bundestagu z Kolína nad Rýnem, který se stal prvním parlamentním jednatelem a lidskoprávněpolitickým mluvčím frakce Bundestagu a členem stranické rady Svaz 90/Zelení.\n\nPo maturitě roku 1980 v Sindelfingenu a následujících veřejně prospěšných pracích studoval dějiny umění, historii a germanistiku na univerzitě ve Stuttgartu, nicméně nezískal vysokoškolský titul. Zpočátku byl politicky aktivní v 80. letech v mírovém hnutí, angažoval se pro bojkot sčítání lidu a v roce 1985 vstoupil k Zeleným. Roku 1986 byl zvolen do okresního výboru Zelených ve Stuttgartu a v letech 1987-1990 byl mluvčím homosexuálů politické strany Zelení.\n\nRoku 1986 se podílel na akcích proti politice v oblasti AIDS Petera Gauweilera. Byl členem spolku homosexuálů (BVH) a pracoval na sjednocení všech německých organizací za práva homosexuálů, což se mu následně také podařilo. Nově sjednocená organizace nesla název \"Gay svaz v Německu\" (SVD) a až do roku 1994 byl jejím mluvčím. Následně se tato organizace otevřela i lesbicky orientovaným ženám a přejmenovala se na Lesben- und Schwulenverband in Deutschland (LSVD - česky \"Lesbo-gay svaz v Německu\"). Do roku 1994 byl Volker Beck také mluvčím pracovní skupiny zaměřené na homosexuální politiku ve své straně. Roku 1994 byl poprvé na kandidátce Spojenectví 90/Zelení za spolkovou zemi Severní Porýní-Vestfálsko zvolen do německého Bundestagu. Tam ho jeho strana, přestože neměl právnické vzdělání, zvolila jako mluvčího pro právní politiku. Po parlamentních volbách v roce 1998 se stal v předsednictvu strany koordinátorem pro Pracovní sekci vnitra, spravedlnosti, žen a mládeže. Po parlamentních volbách roku 2002 byl svou stranou zvolen prvním parlamentním tajemníkem v předsednictvu strany. Do této pozice byl opakovaně zvolen i v roce 2005 a 2009. Patřil k devítihlavému supertýmu své strany pro parlamentní volby 2005. Pro parlamentní volby 2009 byl společně s Bärbel Höhnovou špičkou na prvních dvou místech kandidátky Zelených za spolkovou zemi Severní Porýní-Vestfálsko.\n\nV červenci 2009 zemřel jeho životní partner Jacques Teyssier, se kterým v roce 2008 po šestnáctiletém vztahu uzavřel registrované partnerství. Pár žil dlouhodobě v Kolíně, Berlíně a Paříži. Několik týdnů před Teyssierovou smrtí se přestěhovali do společné domácnosti v Berlíně.\n\nBeck se po teroristických útocích z 11. září 2001 v první rudo-zelené vládě (tvořené Sociálními demokraty a Zelenými) podílel na vytvoření protiteroristického balíčku a přistěhovaleckého zákona. Také se podílel na několika změnách v uprchlickém právu. Kritizoval tehdejšího německého ministra vnitra Schilyho za to, že nesplnil jeho ministerstvem slíbenou novelu zákona pro uprchlíky. Podílel se na novelizaci shromažďovacího zákona a podařilo se mu zabránit Schilym a koalicí (CDU/CSU) zamýšlenému rozšíření Berlínských okrsků.\n\nPostavil se proti jednomu hnutí homosexuálů z 80. let, které propagovalo zrušení zákona o sexuálním zneužití a sexuálním obtěžován. Stejně tak odmítal prosazování tehdy tak rozšířeného názoru, že nenucený pohlavní styk mezi dítětem a dospělým není nebezpečný a že byl měla být zrušena jeho trestnost. Angažoval se při zdokonalování zákonů na ochranu obětí, zejména dětských obětí sexuálních trestných činů. Z jeho pera pochází Zákon o zvlášť závažném sexuálním trestném činu na dítěti. Stal se mluvčím Zelených v oblasti právní politiky.\n\nVždy se zasazoval o liberální drogovou politiku, která by dekriminalizovala uživatele drog, kteří tím nikoho neobtěžují a samotné drogy nešíří.\n\nDlouhodobě se přimlouvá za zrovnoprávnění postavení islámu a křesťanství v Německu.\n\nMá profil na portálu GayRomeo, na portálu Web 2.0 a na Twitteru. Na Twitteru již několikrát poskytl rozhovor.\n\nV roce 2010 vedl koaliční jednání mezi sociálními demokraty a zelenými v Severním Porýní-Vestfálsku, roku 2011 v Porýní-Falcku.\n\nV roce 1992 na sebe upozornil svou kampaní pro uzákonění manželství pro gaye a lesby. Jako první krok společně s SVD předložil návrh zákona o registrovaném partnerství. To se mu podařilo prosadit na půdě Bundestagu ve volebním období 1998-2002, konkrétně tento zákon vyšel v platnost roku 2001. Také prosadil pozměňovací návrhy ústavního zákona o práci a zákona o obchodním právu, aby braly v úvahu gaye a lesby.\n\nMnoho let se Beck zasazoval o odškodnění obětí národního socialismu a o nezapomínání těchto špatných etap německých dějin. Na základě jeho iniciativy byly vysoké vojenské důchody seškrtány všem, kteří se prokazatelně dopouštěli válečných zločinů. Podílel se na založení nadace obětí otrocké práce a s úspěchem pro ni získal 10 miliard německých marek. Podařilo se mu ze státního rozpočtu odškodnit oběti nucené sterilizace a pozůstalé po obětech nucené eutanazie či po obětech nacistického vraždění homosexuálů.\n\nSpolečně s Claudií Roth a Renatou Künast vystoupil v roce 2005 ve Varšavě na starostou Lechem Kaczyńskim zakázané demonstraci za práva homosexuálů (Parada Równości). Stejně tak se v roce 2006 zúčastnil zakázaného Moscow Pride v Rusku. Nicméně pochody extrémistů a zásahy policie byly velice brutální a demonstraci rozehnaly. Volker Beck byl zbit a utržil ránu kamenem do hlavy. Byl moskevskou policií zadržen a hodinu držen na stanici. Teprve po vlně nevole ze strany německé společnosti byl propuštěn a bylo ošetřeno jeho zranění. Tehdejší zmocněnec pro vztahy s Ruskem Andreas Schockenhoff z CDU kritizoval Becka za neakceptaci ruských \"pravidel hry\". Následně to byl právě Andreas Schockenhoff, kdo sklidil velkou kritiku za svá slova schvalující násilí od poslanců frakcí FDP a Spojenectví 90/Zelení.\n\nO rok později 27. května 2007 byl při otevřeném protestu proti dalšímu zákazu Moscow Pride zatčen. On a další cizinci, jako např. poslanec Evropského parlamentu Ital Marco Cappato, stejně jako člen popové hudební skupiny Right Said Fred, chtěli uspořádat pochod před moskevskou radnici. Beck byl policií zatčen a místní nacionalisté a protidemonstranti na něj házeli vejce a rajčata.\n\nJako reakci na tyto skutečnosti se Volker Beck pokusil na půdě německého Bundestagu založit Skupinu za práva gayů, leseb a transsexuálů v zemích, kde jsou potlačována jejich práva. Ovšem návrh na ustavení této skupiny narazil, když proti jejímu zřízení hlasovaly dvě nejsilnější parlamentní strany CDU a SPD.\n\n"}
{"id": "788882", "url": "https://cs.wikipedia.org/wiki?curid=788882", "title": "Andrej Džupina", "text": "Andrej Džupina\n\nAndrej Džupina (* 29. července 1937) byl československý politik Komunistické strany Československa žijící v českých zemích ale slovenské národnosti, poslanec Sněmovny lidu Federálního shromáždění za normalizace.\n\nK roku 1971 se profesně uvádí jako palič v ocelárně.\n\nVe volbách roku 1971 zasedl do Sněmovny lidu (volební obvod č. 162 - Ostrava-jih, Severomoravský kraj). Mandát obhájil ve volbách v roce 1976 (obvod Ostrava-Zábřeh), volbách v roce 1981 (obvod Ostrava-Zábřeh) a volbách v roce 1986 (obvod Ostrava III). Ve Federálním shromáždění setrval do konce funkčního období, tedy do svobodných voleb v roce 1990. Netýkal se ho proces kooptace do Federálního shromáždění po sametové revoluci.\n\n29. listopadu 1989 byl jmenován do parlamentní komise pro dohled nad vyšetřováním událostí 17. listopadu.\n"}
{"id": "788889", "url": "https://cs.wikipedia.org/wiki?curid=788889", "title": "Vlajka Severoatlantické aliance", "text": "Vlajka Severoatlantické aliance\n\nVlajka Severoatlantické aliance (NATO) je tvořena tmavomodrým listem s bílou růžicí kompasu, ze které vyzařují čtyři bílé čáry. Dvě kratší k hornímu a dolnímu okraji, dvě delší k žerďovému a vlajícímu okraji. Vlajka byla schválena 14. října 1953. \n\nRozměry a barvy užívané na oficiální vlajce:\n\n\n\nKromě poměru 3:4 se užívají i poměry 2:3 a 1:2.\n\n"}
{"id": "788891", "url": "https://cs.wikipedia.org/wiki?curid=788891", "title": "Adam Johnson", "text": "Adam Johnson\n\nAdam Johnson (* 14. července 1987 Sunderland, Anglie) je anglický fotbalový záložník, který je v současnosti ve výkonu trestu za tři prokázaná obvinění sexuálního zneužití dívek mladších šestnácti let. Jeho posledním působištěm byl klub Sunderland AFC.\n\nPrvní zápas v dospělých absolvoval v dresu Middlesbrough v Poháru UEFA ve svých 17 letech 17. května 2005 proti Sportingu Lisabon. O šest měsíců později se pak dostal do základní sestavy a odehrál tak svůj první zápas v nejvyšší anglické soutěži proti Arsenalu. Na první gól si musel počkat až do 3. května 2006, kde se prosadil proti Boltonu (remíza 1:1). Z Middlesbrough hostoval v Leedsu United a Watfordu.\n\nDo Manchesteru City přišel z Middlesbrough v roce 2010. Ve stejném roce byl vyhlášen za jednoho z největší talentů současné doby. Svůj debut v dresu Manchester City FC si odbyl 6. února 2010 v zápase proti Hullu. V dresu Middlesbrough odehrál 96 zápasů a vstřelil 13 branek.\n\nV srpnu 2012 odešel kvůli nedostatku herního času z týmu Manchesteru do Sunderlandu. Manažer Martin O'Neill za něj údajně zaplatil částku 10 miliónů liber plus bonusy.\n\nAdam byl nominován do reprezentačních týmů Anglie U19 a U21.\n\nV A-mužstvu Anglie debutoval 24. 5. 2010 v přátelském zápase v Londýně proti reprezentaci Mexika (výhra 3:1).\n\nDne 2. března 2015 byl zadržen durhamskou policíí a skončil v cele pro podezření za soulož s 15letou dívkou. Složil kauci, ale následně byl suspendován a za klub Sunderland nemohl nastupovat. Ze Sunderlandu byl propuštěn a společnost Adidas mu vypověděla sponzorskou smlouvu. Původně byl obviněn ze dvou skutků: sexu s nezletilou a kybergroomingu. Dne 24. března 2016 došlo k jeho odsouzení k šestiletému nepodmíněnému trestu za tři prokázaná obvinění sexuálního zneužití dívek mladších šestnácti let, když byl vedle dvou výše uvedených shledán vinným i ve třetím případu, incidentu v automobilu z 30. ledna 2015.\n\n"}
{"id": "788895", "url": "https://cs.wikipedia.org/wiki?curid=788895", "title": "František Exner", "text": "František Exner\n\nFrantišek Exner (* 16. května 1931) byl český a československý politik Komunistické strany Československa, poslanec České národní rady a Sněmovny lidu Federálního shromáždění za normalizace.\n\nV roce 1968 je zmiňován jako hlavní inženýr statku z obvodu Tachov. K roku 1971 se profesně uvádí jako ředitel odborového podniku státní statky.\n\nPo federalizaci Československa usedl roku 1969 do České národní rady, kde setrval do konce volebního období, tedy do voleb v roce 1971. Ve volbách roku 1971 zasedl do Sněmovny lidu (volební obvod č. 53 - Tachov, Západočeský kraj). Mandát obhájil ve volbách v roce 1976 (obvod Tachov) a volbách v roce 1981 (obvod Tachov-Mariánské Lázně). Ve Federálním shromáždění setrval do konce funkčního období, tedy do voleb v roce 1986.\n"}
{"id": "788897", "url": "https://cs.wikipedia.org/wiki?curid=788897", "title": "Basketbal na Letních olympijských hrách 1968", "text": "Basketbal na Letních olympijských hrách 1968\n\nTurnaj se odehrál v rámci XIX. olympijských her ve dnech 13. – 25. 10 1968 v Ciudad de México.\n\nTurnaje se zúčastnilo 16 mužstev, rozdělených do dvou osmičlenných skupin. První dva týmy postoupily do semifinále. Mužstva, která skončila v základních skupinách na třetím a čtvrtém místě hrála o 5. – 8. místo. Mužstva, která skončila v základních skupinách na pátém a šestém místě hrála o 9. – 12. místo a mužstva, která skončila na sedmém a osmém místě hrála o 13. – 16. místo. Olympijským vítězem se stal posedmé celek USA.\n\n USA – Španělsko 81:46 (39:16)\n\n13. října 1968 – Mexico City\n\n13. října 1968 – Mexico City\n\n13. října 1968 – Mexico City\n\n13. října 1968 – Mexico City\n\n14. října 1968 – Mexico City\n\n14. října 1968 – Mexico City\n\n14. října 1968 – Mexico City\n\n14. října 1968 – Mexico City\n\n15. října 1968 – Mexico City\n\n15. října 1968 – Mexico City\n\n15. října 1968 – Mexico City\n\n15. října 1968 – Mexico City\n\n16. října 1968 – Mexico City\n\n16. října 1968 – Mexico City\n\n16. října 1968 – Mexico City\n\n16. října 1968 – Mexico City\n\n18. října 1968 – Mexico City\n\n18. října 1968 – Mexico City\n\n18. října 1968 – Mexico City\n\n18. října 1968 – Mexico City\n\n19. října 1968 – Mexico City\n\n19. října 1968 – Mexico City\n\n19. října 1968 – Mexico City¨\n\n19. října 1968 – Mexico City\n\n20. října 1968 – Mexico City\n\n20. října 1968 – Mexico City\n\n20. října 1968 – Mexico City\n\n20. října 1968 – Mexico City\n\n Brazílie – Maroko 98:52 (48:17)\n\n13. října 1968 – Mexico City\n\n13. října 1968 – Mexico City\n\n13. října 1968 – Mexico City\n\n13. října 1968 – Mexico City\n\n14. října 1968 – Mexico City\n\n14. října 1968 – Mexico City\n\n14. října 1968 – Mexico City\n\n14. října 1968 – Mexico City\n\n15. října 1968 – Mexico City\n\n15. října 1968 – Mexico City\n\n15. října 1968 – Mexico City\n\n15. října 1968 – Mexico City\n\n16. října 1968 – Mexico City\n\n16. října 1968 – Mexico City\n\n16. října 1968 – Mexico City\n\n16. října 1968 – Mexico City\n\n18. října 1968 – Mexico City\n\n18. října 1968 – Mexico City\n\n18. října 1968 – Mexico City\n\n18. října 1968 – Mexico City\n\n19. října 1968 – Mexico City\n\n19. října 1968 – Mexico City\n\n19. října 1968 – Mexico City\n\n19. října 1968 – Mexico City\n\n20. října 1968 – Mexico City\n\n20. října 1968 – Mexico City\n\n20. října 1968 – Mexico City\n\n20. října 1968 – Mexico City\n Jugoslávie – SSSR 63:62 (31:27)\n\n22. října 1968 – Mexico City\n\n22. října 1968 – Mexico City\n USA – Jugoslávie 65:50 (32:29)\n\n25. října 1968 – Mexico City\n\n SSSR – Brazílie 70:53 (38:25)\n\n25. října 1968 – Mexico City\n Polsko – Itálie 66:52 (28:31)\n\n22. října 1968 – Mexico City\n\n22. října 1968 – Mexico City\n Mexiko – Polsko 75:65 (43:23)\n\n25. října 1968 – Mexico City\n\n Španělsko – Itálie 88:72 (40:31)\n\n25. října 1968 – Mexico City\n Bulharsko – Panama 83:79 (42:35)\n\n22. října 1968 – Mexico City\n\n22. října 1968 – Mexico City\n Portoriko – Bulharsko 67:57 (35:31)\n\n23. října 1968 – Mexico City\n\n Kuba – Panama 91:88 (47:43)\n\n23. října 1968 – Mexico City\n Jižní Korea – Senegal 76:59 (37:28)\n\n22. října 1968 – Mexico City\n\n22. října 1968 – Mexico City\n Filipíny – Jižní Korea 66:63 (31:34)\n\n23. října 1968 – Mexico City\n\n Senegal – Maroko 42:38 (24:18)\n\n23. října 1968 – Mexico City\n1. USA \n2. Jugoslávie\n3. SSSR \n\n\n"}
{"id": "788900", "url": "https://cs.wikipedia.org/wiki?curid=788900", "title": "Wolfe County", "text": "Wolfe County\n\nBell County je okres ve státě Kentucky v USA. K roku 2010 zde žilo 7 355 obyvatel. Správním městem okresu je Campton. Celková rozloha okresu činí 577 km².\n"}
{"id": "788901", "url": "https://cs.wikipedia.org/wiki?curid=788901", "title": "Veronika Pompeová", "text": "Veronika Pompeová\n\nVeronika Pompeová (* 30. září 1985, Jeseník) je česká modelka, I. vicemiss České republiky a Miss Sympatie České republiky 2007.\n\nVystudovala Soukromá SOŠ v Jeseníku v oboru \"Obchodní akademie\". Poté vystudovala VOŠ ekonomikou v Praze v oboru \"Firemní ekonomiku v globálním ekonomickém prostředí\". Ovládá anglická a německý jazyk.\n\nStala se Miss Eurosport 2003. Přihlásila se do soutěže krásy Miss České republiky, kde získala titul I. vicemiss ČR 2007 a Miss Sympatie ČR 2007. Poté nás reprezentovala na mezinárodní soutěži krásy Miss International v Japonsku, kde se probojovala do TOP 15.\n\n"}
{"id": "788903", "url": "https://cs.wikipedia.org/wiki?curid=788903", "title": "Josef Fail", "text": "Josef Fail\n\nJosef Fail (* 3. července 1928) byl český a československý politik Komunistické strany Československa a poslanec Sněmovny lidu Federálního shromáždění za normalizace.\n\nK roku 1971 se profesně uvádí jako zámečník-montér.\n\nVe volbách roku 1971 zasedl do Sněmovny lidu (volební obvod č. 48 - Plzeň I, Západočeský kraj). Mandát obhájil ve volbách v roce 1976 (obvod Plzeň I). Ve Federálním shromáždění setrval do konce funkčního období, tedy do voleb v roce 1981.\n"}
{"id": "788904", "url": "https://cs.wikipedia.org/wiki?curid=788904", "title": "Menifee County", "text": "Menifee County\n\nMenifee County je okres ve státě Kentucky v USA. K roku 2000 zde žilo 6 556 obyvatel. Správním městem okresu je Frenchburg. Celková rozloha okresu činí 534 km².\n"}
{"id": "788905", "url": "https://cs.wikipedia.org/wiki?curid=788905", "title": "Lee County (Kentucky)", "text": "Lee County (Kentucky)\n\nLee County je okres ve státě Kentucky v USA. K roku 2000 zde žilo 7 916 obyvatel. Správním městem okresu je Beattyville. Celková rozloha okresu činí 547 km².\n"}
{"id": "788908", "url": "https://cs.wikipedia.org/wiki?curid=788908", "title": "Gusta Fučíková", "text": "Gusta Fučíková\n\nGusta Fučíková, rozená Gusta (Augusta) Kodeřičová (28. srpna 1903 Ostředek – 25. března 1987), byla česká a československá publicistka, nakladatelská redaktorka, politička Komunistické strany Československa, aktivistka ženských a mírových levicových organizací, poslankyně Sněmovny lidu Federálního shromáždění za normalizace. Byla manželkou komunistického novináře a odbojáře Julia Fučíka popraveného za 2. světové války.\n\nNarodila se v dělnické rodině. V časném dětství zemřela její matka. Roku 1921 absolvovala obchodní akademii v Praze a pak studovala na vysoké obchodní škole, kterou ale nedokončila. V roce 1923 se seznámila s Juliem Fučíkem (provdala se za něj roku 1938) a o rok později se stala členkou KSČ. Za první republiky pracovala na ministerstvu Školství a národní osvěty, v Mezinárodním všeodborovém svazu a na so­větském obchodním zastupitelství. Od roku 1936 byla překladatelkou v re­dakci komunistického deníku \"Rudé právo\". Za druhé světové války byla aktivní v odboji. V dubnu 1942 zatčena a do konce války vězněna na různých místech, včetně koncentračního tábora Ravensbrück a Terezína.\n\nPo válce působila v publicistice. V letech 1945–1967 pracovala jako redaktorka \"nakladatelství Svoboda\". Redigovala dvanáct svazků díla svého popraveného manžela a napsala řadu článků o tematice odboje a války. Je rovněž autorkou dvou vzpomín­kových prací: \"Vzpomínky na Julia Fučíka\" (1961) a \"Život s Juliem Fučíkem\" (1971). V letech 1953–1968 byla členkou Výboru československých žen a v letech 1969–1974 předsedkyní Rady československých žen, zároveň v letech 1969–1975 zastávala post místopředsedkyně a od roku 1975 čestné místopředsedkyně Mezinárodní demokratické federace žen. V roce 1963 jí byla udělena Zlatá medaile Světové rady míru. Od roku 1970 také byla místopředsedkyní Československého výboru pro evropskou bezpečnost a spolupráci a členkou předsednictva Československého mírového výboru. Od roku 1980 zastávala funkci čestné předsedkyně Světové rady míru.\n\nZastávala i stranické posty v normalizačním Československu. XIV. sjezd KSČ ji zvolil za členku Ústředního výboru Komunistické strany Československa. XV. sjezd KSČ a XVI. sjezd KSČ ji v této funkci potvrdil.\n\nK roku 1971 se profesně uvádí jako předsedkyně Rady československých žen. Ve volbách roku 1971 byla tehdy zvolena do Sněmovny lidu Federálního shromáždění (volební obvod č. 9 – Břevnov–Střešovice, Praha). Mandát získala i ve volbách roku 1976 (obvod Praha 6–jihozápad). Ve FS setrvala do konce funkčního období, tedy do voleb roku 1981.\n\nV roce 1963 získala Řád práce, roku 1970 a 1973 Řád republiky, roku 1973 Řád Vítězného února a roku 1983 Řád Klementa Gottwalda.\n\n\n"}
{"id": "788909", "url": "https://cs.wikipedia.org/wiki?curid=788909", "title": "Čuvašská Wikipedie", "text": "Čuvašská Wikipedie\n\nČuvašská Wikipedie ( ) je jazyková verze Wikipedie v čuvaštině. V lednu 2020 obsahovala přes 42 000 článků a pracovali pro ni 3 správci. Registrováno bylo přes 25 000 uživatelů, z nichž bylo asi 40 aktivních. V počtu článků byla 98. největší Wikipedie.\n\n"}
{"id": "788910", "url": "https://cs.wikipedia.org/wiki?curid=788910", "title": "Jana Gahurová", "text": "Jana Gahurová\n\nJana Gahurová (16. června 1942 – 24. března 1981) byla česká a československá politička Komunistické strany Československa a poslankyně Sněmovny lidu Federálního shromáždění za normalizace.\n\nK roku 1971 se profesně uvádí jako dělnice. Ve volbách roku 1971 byla tehdy zvolena do Sněmovny lidu Federálního shromáždění (volební obvod č. 97 – Gottwaldov II, Jihomoravský kraj). Mandát obhájila ve volbách roku 1976 (obvod Gottwaldov II). Ve FS setrvala do své smrti roku 1981.\n\n"}
{"id": "788914", "url": "https://cs.wikipedia.org/wiki?curid=788914", "title": "Rohový kop", "text": "Rohový kop\n\nRohový kop, zkráceně nazývaný roh, je standardní fotbalová situace, která se rozehrává od praporku vyznačující roh hrací plochy fotbalového hřiště. Zahrává se v případě, kdy se míč od bránícího hráče nebo brankáře dostane za brankovou čáru. Je možné jej kopnout buď s rotací od brány (míč se točí směrem od brankové čáry), k bráně (míč se točí směrem k brankové čáře) – z čehož může při shodě okolností padnout přímo gól (v obou případech se zde uplatňuje Magnusův jev) – a nebo se rozehrává na krátko.\n\n"}
{"id": "788915", "url": "https://cs.wikipedia.org/wiki?curid=788915", "title": "Kannadská Wikipedie", "text": "Kannadská Wikipedie\n\nKannadská Wikipedie ( ) je jazyková verze Wikipedie v kannadštině. V lednu 2020 obsahovala přes 25 000 článků a pracovalo pro ni 5 správců. Registrováno bylo přes 60 000 uživatelů, z nichž bylo asi 230 aktivních. V počtu článků byla 110. největší Wikipedie.\n"}
{"id": "788916", "url": "https://cs.wikipedia.org/wiki?curid=788916", "title": "Nógrádsáp", "text": "Nógrádsáp\n\nNógrádsáp je obec v Maďarsku v župě Nógrád.\n\nRozkládá se na ploše 15,46 km² a v roce 2010 zde žilo 851 obyvatel.\n"}
{"id": "788917", "url": "https://cs.wikipedia.org/wiki?curid=788917", "title": "Rusko na Zimních olympijských hrách 1994", "text": "Rusko na Zimních olympijských hrách 1994\n\nRusko na Zimních olympijských hrách 1994 v Lillehammeru reprezentovalo 116 sportovců, z toho 76 mužů a 40 žen. Nejmladším účastníkem byla Jelena Tikhonova (16 let, 274 dní), nejstarší pak Vladimir Jefimov (38 let, 50 dní) . Reprezentanti vybojovali 23 medailí, z toho 11 zlatých, 8 stříbrných a 4 bronzové.\n\n"}
{"id": "788918", "url": "https://cs.wikipedia.org/wiki?curid=788918", "title": "Dub za Velkou Houkvicí", "text": "Dub za Velkou Houkvicí\n\nDub za Velkou Houkvicí, také zvaný Dub U Houkvice nebo Král Petrovických dubů, je významný strom a jeden z deseti nejmohutnějších dubů v České republice.\n\n\nDub roste asi 250 metrů na VSV od odbočky ze zelené turistické trasy mezi rybníky Prostřední a Velká Houkvice.\n\nStrom je ošetřený, dutiny zakryté dřevěným žaluziováním a kořenové náběhy chráněné proti ošlapu ohradou z neopracovaných větví. Přestože žil dlouhou dobu v porostu, vytvořil rozložitou korunu o šířce 24 metrů (2001). V roce 2009 byly v okolí dubů vykáceny smrkové porosty, což odkrylo mohutnost dubu a dalších staletých stromů.\n\nStrom je chráněný jako součást přírodní rezervace U Houkvice. Oficiální seznam památných stromů AOPK ČR ani seznam významných stromů Lesů České republiky jej neuvádí.\n\nStrom se do dnešních dnů dochoval i díky předválečné iniciativě konzervátora Františka Hrobaře a ochraně ze strany tehdejšího majitele panství, Leopolda hraběte Sternberga, velkostatkáře v Častolovicích, který v katastru Petrovic chránil celkem 64 stromů, převážně dubů letních. Již tehdy ale Dub za Velkou Houkvicí vynikal jak vzrůstem (obvod 780 cm oproti ostatním dubům v oblasti o obvodu 310-530 cm) tak i věkem (tehdy odhadovaných 500 let oproti 180-350 letům ostatních chráněných stromů).\n\n\nFrantišek Hrobař v roce 1940 uváděl jako další chráněné stromy v Petrovicích: U vrat na dvoře č. 23 jírovec maďal (obvod 224 cm, věk 130 let), dub zimní v obecním lese u rybníčku v části \"Končiny\" (obvod 288 cm, vk 130-150 let) a 2 duby zimní na hrázi bývalého rybníka v části \"Na stavu\" (obvody 475 a 600 cm, věk 400-500 let pro oba).\n\n\n"}
{"id": "788922", "url": "https://cs.wikipedia.org/wiki?curid=788922", "title": "Skotská Wikipedie", "text": "Skotská Wikipedie\n\nSkotská Wikipedie ( ) je jazyková verze Wikipedie v skotštině. V lednu 2020 obsahovala přes 56 000 článků a pracovalo pro ni 6 správců. Registrováno bylo přes 65 000 uživatelů, z nichž bylo asi 110 aktivních. V počtu článků byla 87. největší Wikipedie.\n\n"}
{"id": "788924", "url": "https://cs.wikipedia.org/wiki?curid=788924", "title": "Seznam rozhleden v Moravskoslezském kraji", "text": "Seznam rozhleden v Moravskoslezském kraji\n\nSeznam rozhleden v Moravskoslezském kraji představuje výčet rozhleden a vyhlídkových věží, které se nachází v Moravskoslezském kraji.\n\nVzhledem k nejednoznačné definici rozhleden a stále přibývajících staveb tohoto druhu je pravděpodobné, že seznam nebude úplný.\n\n"}
{"id": "788925", "url": "https://cs.wikipedia.org/wiki?curid=788925", "title": "Mária Gajdošová", "text": "Mária Gajdošová\n\nMária Gajdošová (* 3. října 1929) byla slovenská a československá politička Komunistické strany Slovenska, poslankyně Sněmovny lidu Federálního shromáždění za normalizace.\n\nK roku 1971 se profesně uvádí jako učitelka ZDŠ. Ve volbách roku 1971 tehdy zasedla do Sněmovny lidu (volební obvod č. 193 - Prešov-II, Východoslovenský kraj). Ve Federálním shromáždění setrvala do konce funkčního období, tedy do voleb v roce 1976.\n"}
{"id": "788930", "url": "https://cs.wikipedia.org/wiki?curid=788930", "title": "Milan Grégr", "text": "Milan Grégr\n\nMilan Grégr (14. června 1922 Grygov – 8. října 1985) byl český a československý politik Komunistické strany Československa a poslanec Sněmovny lidu Federálního shromáždění za normalizace.\n\nPatřil mezi předválečné členy KSČ. Absolvoval Slovanské gymnázium v Olomouci. Za druhé světové války byl aktivní v odboji a byl vězněn v koncentračním táboře v Kumwaldu. Po válce vystudoval práva. Působil jako náměstek ředitele Fakultní nemocnice v Olomouci, na jejímž budování se významně podílel, a prorektorem pro výstavbu Univerzity Palackého v Olomouci. Vědecky ovšem nepublikoval a nevyučoval, byť byl koncem 70. let jmenován docentem pro obor nauka o zdravotnictví na Lékařské fakultě Univerzity Palackého a později byl dokonce navržen na profesora (po roce 1989 byly tyto tituly žijícím osobnostem odnímány). Zároveň se jako odborník Ministerstva zdravotnictví ČSSR podílel na poválečné obnově Vietnamu.\n\nK roku 1971 se profesně uvádí jako ekonomický náměstek ředitele fakultní nemocnice. Ve volbách roku 1971 tehdy zasedl do Sněmovny lidu (volební obvod č. 125 - Šternberk, Severomoravský kraj). Mandát obhájil ve volbách v roce 1976 (obvod Olomouc II) a volbách v roce 1981 (obvod Šternberk). Ve Federálním shromáždění setrval do své smrti roku 1985.\n"}
{"id": "788931", "url": "https://cs.wikipedia.org/wiki?curid=788931", "title": "Albín Brunovský", "text": "Albín Brunovský\n\nAlbín Brunovský (25. prosince 1935 Zohor – 20. ledna 1997 Bratislava) byl slovenský malíř, grafik a ilustrátor.\n\nV letech 1956–1961 studoval krom jiných u Vincenta Hložníka Vysokou školu výtvarných umění v Bratislavě a v letech 1963–1966 na stejné škole postgraduálně. Poté až do roku 1990 vedl na této škole knižní tvorbu, od roku 1981 jako profesor, od roku 1989 byl rektorem. Od roku byl 1987 místopředseda ÚV ZSVU a člen předsednictva ÚV SČSVU. Za své dílo byl oceněn v roce 1985 titulem národní umělec. Jeho malby se vyznačují minimalistickou technikou a obsahují surrealistické tendence. Zabýval se volnou grafikou široké škály technik i drobnou užitou grafikou, jako je exlibris, poštovní známky a bankovky. Provedl ilustrace například k dílům autorů N. V. Gogola, M. de Cervantese, H. Ch. Andersena či Auguste Villiers de l'Isle Adama.\n\n\n\n"}
{"id": "788932", "url": "https://cs.wikipedia.org/wiki?curid=788932", "title": "Jihomoravská pánev", "text": "Jihomoravská pánev\n\nJihomoravská pánev (slovensky \"Juhomoravská panva)\" je geomorfologická oblast Vídeňské pánve v Česku a na Slovensku. Obsahuje jediný geomorfologický celek, a to Dolnomoravský úval.\n\nPánev na českém území vybíhá severním výběžkem podél toku Moravy k Napajedlům, osu tvoří Dyjsko-moravská niva, kterou lemují nížinné pahorkatiny s erozně-akumulačním povrchem.\n"}
{"id": "788934", "url": "https://cs.wikipedia.org/wiki?curid=788934", "title": "Vladimír Ondruš", "text": "Vladimír Ondruš\n\nVladimír Ondruš (* 23. května 1942 Bratislava) je slovenský politik, po sametové revoluci jeden z předáků hnutí Verejnosť proti násiliu, poslanec Slovenské národní rady a místopředseda slovenských vlád v rámci federace.\n\nJeho otec byl v roce 1957 odsouzen za podvracení republiky, matka následně přišla o zaměstnání, jeho dvě starší sestry byly vyloučeny ze studia na vysoké škole. Po maturitě se živil jako dělník a technik.\n\nStudoval ekonomiku stavebnictví na Stavební fakultě Slovenské vysoké školy technické v Bratislavě, kam byl přijat až na potřetí. Po studiích pracoval ve stavebních a obchodních podnicích a zabýval se problémy ekonomických nástrojů ochrany životního prostředí. Při řešení výzkumných úkolů se dostal do kontaktu s českými ekology Josefem Vavrouškem a Bedřichem Moldanem.\n\nV 80. letech se zapojil do činnosti bratislavských ochranářů, stal se funkcionářem Městské organizace Slovenského svazu ochránců přírody a krajiny. Přes tyto aktivity ochranářů se dostal i do epicentra sametové revoluce.\n\nV období listopadu 1989 byl členem Koordinačního výboru VPN. 29. listopadu 1989 se účastnil společné porady VPN a českého Občanského fóra, kde se formálně rozhodlo o tom, že VPN je výlučným představitelem občanského hnutí na Slovensku a že obě republiková hnutí budou úzce spolupracovat, přičemž cílem je demokratická československá federace.\n\nNásledně působil ve funkci místopředsedy v prvních polistopadových vládách Slovenska v rámci federace. Ve vládě Milana Čiče působil od 12. prosince 1989 do 26. června 1990 na pozici místopředsedy pro životní prostředí jako nominant VPN.\n\nOd dubna 1990 byl i prvním předsedou nově zřízené Slovenské komise pro životní prostředí, pozdějšího ministerstva životního prostředí. V prvních svobodných volbách na Slovensku v červnu 1990 byl zvolen poslancem Slovenské národní rady, v nově sestavené vládě V. Mečiara zastával opět post místopředsedy od 27. června 1990 do 22. dubna 1991.\n\nV 90. letech poté pracoval v soukromých společnostech, působil v obecní samosprávě jako zástupce starosty bratislavské městské části a jako poslanec místního i krajského zastupitelstva.\n\nV roce 1998 mu bylo prezidentem Slovenska Michalem Kováčem propůjčeno státní vyznamenání Řád Ľudovíta Štúra II. třídy.\n\nVěnoval se publicistice. V roce 2009 publikoval dílo \"Atentát na něžnou revoluci\", napsanou formou vzpomínek na události revoluční a porevoluční doby. S analytickým odstupem zde faktograficky poskytuje svědectví přímého účastníka tehdejšího politického dění.\n\nŽije v Bratislavě. Má syna Michala (1986), manželka Edita působí jako speciální a logopedická pedagožka se zaměřením na děti s různými druhy postižení.\n\n\n"}
{"id": "788939", "url": "https://cs.wikipedia.org/wiki?curid=788939", "title": "Radim Passer", "text": "Radim Passer\n\nRadim Passer (* 29. září 1963, Jihlava) je český podnikatel a developer, který je zakladatelem a generálním ředitelem společnosti Passerinvest Group, jejíž jméno je spjato především s realizací rozsáhlého polyfunkčního komplexu BB Centrum v Praze 4 – Michli. To je jedním z největších developerských projektů svého druhu v České republice. Podle časopisu \"Forbes\" je 33. nejbohatším Čechem s majetkem okolo 6 miliard korun. Je silně nábožensky orientovaný.\n\nPo vysokoškolských studiích na stavební fakultě ČVUT, která však nedokončil, pracoval v realitní společnosti Skala Immobilien . V roce 1991 začal podnikat a založil společnost Passerinvest Group, kterou dodnes řídí a většinově vlastní. Od druhé poloviny 90. let je Passerinvest Group jako investor a developer spojován převážně s BB Centrem v Praze 4 – Michli. Dalším projektem je Nová Karolina Park v Ostravě.\n\nV červnu 2017 společnost oslavila 25. výročí svého založení.\nRadim Passer je hluboce věřícím křesťanem – členem Církve adventistů sedmého dne. Jeho obrácení na víru souvisí s úmrtím prvorozeného syna Maxe, který v důsledku těžké nemoci několik měsíců po svém narození zemřel. O svém životě podnikání a víry hovoří na biblických přednáškách. V souladu se svou vírou vybudoval v rámci BB Centra křesťanskou střední, mateřskou i základní školu Elijáš, spravována českým sdružením Církve adventistů sedmého dne. Vyjadřuje otevřeně své názory k současné situaci na politické scéně i v celé české společnosti.\n\nRadim Passer je podruhé ženatý (manželka Barbora Passerová). Má syny Radima, Samuela, Benjamina a Timothea. V mládí hrával vrcholově fotbal, byl členem TJ Bohemians Praha a dodnes je velkým příznivcem tohoto sportu. Je vlastníkem dvou vozů značky Bugatti, vlastní modely Veyron a Chiron.\n\n\n"}
{"id": "788940", "url": "https://cs.wikipedia.org/wiki?curid=788940", "title": "Josef Grolmus", "text": "Josef Grolmus\n\nJosef Grolmus (1. února 1918 Bezno - ???) byl český a československý politik Komunistické strany Československa, v 50. letech představitel města Ústí nad Labem, za normalizace poslanec Sněmovny lidu Federálního shromáždění.\n\nOd října 1950 do května 1954 působil jako předseda JNV (v dnešní terminologii starosta) Ústí nad Labem. Funkci zastával až do správní reformy roku 1954. Pak se stal předsedou ONV v Ústí nad Labem.\n\nK roku 1971 se profesně uvádí jako řidič zakladače. Ve volbách roku 1971 tehdy zasedl do Sněmovny lidu (volební obvod č. 54 - Ústí nad Labem-sever, Severočeský kraj). Mandát obhájil ve volbách v roce 1976 (obvod Ústí nad Labem-sever). Ve Federálním shromáždění setrval do konce funkčního období, tedy do voleb v roce 1981.\n"}
{"id": "788942", "url": "https://cs.wikipedia.org/wiki?curid=788942", "title": "Christian Krollmann", "text": "Christian Krollmann\n\nChristian Krollmann (1866, Brémy – 1944, Kaliningrad) byl německý filolog, knihovník a archivář. Byl považován za znalce východopruských dějin. \n\nKrollmann studoval filologii v Marburgu, Mnichově a v Hallu. Po získání titulu doktora fiologie se vrátil v roce 1890 do Brém a studoval dějiny. V roce 1902 se stal archivářem pánů z Donína ve Schlobittenu. Od roku 1917 městský knihovník, od roku 1924 vedoucí státní knihovny a státního archivu Kaliningradu. V roce 1934 odešel do penze. \n\nByl spoluzakladatelem Historische Kommission für ost- und westpreußische Landesforschung spolu s kterou vznikla i Altpreußische Biographie. Za jeho života byly vydány svazky do písmene „P“.\n\n\n"}
{"id": "788944", "url": "https://cs.wikipedia.org/wiki?curid=788944", "title": "Ostara (časopis)", "text": "Ostara (časopis)\n\nOstara nebo Ostara, Briefbücherei der Blonden und Mannesrechtler byl německý nacionalistický časopis založený v roce 1905 okultistou Lanzem von Liebenfelsem ve Vídni.\n\nLanz odvodil název časopisu z rekonstruované staré horní němčiny z názvu bohyně \"Ôstarâ\". Lanz tvrdil, že Ostrogóti a rakouský národ (německy:\"Österreich\") byli pojmenovani po této bohyni \n\nV letech 1905 a 1931 bylo vytištěno 128 kusů časopisů Ostara, změn ve druhé a třetí sérii bylo obecně málo nebo žádné změny v dotisku předchozích vydání.\n"}
{"id": "788945", "url": "https://cs.wikipedia.org/wiki?curid=788945", "title": "A/B testování", "text": "A/B testování\n\nA/B testování je klasická marketingová metoda (v souvislosti s počítačovými programy také testovací metoda či metoda pro testování použitelnosti aplikací), jež má za cíl zvýšit konverze či konverzní poměry projektu prostřednictvím změny jednoho funkčního či designového prvku. Tato metoda byla původně vyvinuta pro účely testování direct mail, nicméně posléze byla přejata i pro účely testování např. bannerových reklam nebo cílových stránek.\nPrůběh metody A/B testování spočívá ve vytvoření několika testovacích variant, z nichž vždy původní varianta A (někdy označována jako šampion) je zobrazena jedné polovině uživatelů, a nová varianta B (někdy označována jako vyzyvatel) je zobrazena polovině druhé. Ze statistického hlediska je nutné, aby byl testovací vzorek uživatelů dostatečně obsáhlý a pestrý a zároveň aby byly brány v potaz další vstupní podmínky, jako například druh přístupu. Důležitým aspektem A/B testování je udržení konzistence a diskrétnost, což je realizováno zobrazováním vždy totožné varianty návrhu konkrétnímu uživateli. Poté, co testovací proces dosáhne požadované statistické významnosti (což se odvíjí zejména od počtu přístupů, nicméně pro vyloučení závislosti na dnu v týdnu je nutno testování provádět nejméně po dobu sedmi dní), skript poskytne vyhodnocení úspěšnosti obou variant, z nichž ta úspěšnější se stane variantou A, neboli šampionem. V tomto okamžiku lze provést další iteraci testu.\n\nSignifikantní zlepšení mohou být pozorována při změně prvků, kterými jsou benefity nabídky, obrázky, hlavní nadpis, obsah nabídky, potvrzení třetí stranou, výzva k akci a objednávka. Výběru prvku předchází hypotéza, která ve většině případů operuje s nízkou úrovní obeznámenosti cílové skupiny zákazníků s prvky marketingové kampaně, respektive webové stránky či aplikace, které mají majoritní význam. \n\nMnoho společností velkého rozsahu využívá A/B testování a podobné praktiky jako běžnou součást vývoje svých projektů. Výhody A/B testování a rostoucí počet sofistikovaných nástrojů pro jejich provedení však tuto testovací metodu přinesly do centra zájmu i malých a středních společností, které se zabývají marketingem, případně vývojem webových stránek.\n\nNásledující výčet nástrojů obsahuje ty nejrozšířenější bez ohledu na výši ceny za jejich využití:\n\n"}
{"id": "788946", "url": "https://cs.wikipedia.org/wiki?curid=788946", "title": "Vladimír Hajko", "text": "Vladimír Hajko\n\nVladimír Hajko (3. října 1920 Krompachy – 24. července 2011 Košice) byl slovenský a československý fyzik, vysokoškolský učitel, člen Slovenské akademie věd a Československé akademie věd, politik Komunistické strany Slovenska, poslanec Sněmovny lidu Federálního shromáždění za normalizace.\n\nDětství prožil v Tisovci, kde maturoval a pak studoval Přírodovědeckou fakultu Univerzity Komenského v Bratislavě (obor matematika-fyzika). Pak vyučoval na katedře fyziky Slovenské vysoké školy technické v Bratislavě. Roku 1953 odešel učit do Košic, nejdřív na tamní Vysokou školu technickou, jejímž byl prorektorem, od roku 1963 se podílel na vzniku Přírodovědecké fakulty Univerzity Pavla Jozefa Šafárika Košicích, kde vyučoval až do roku 1974, kdy se začal naplno věnovat práci v SAV. Od roku 1966 byl členem-korespondentem Slovenské akademie věd, od roku 1972 akademikem (od roku 1974 byl předsedou SAV). V roce 1965 se stal i členem-korespondentem Československé akademie věd a v roce 1973 akademikem ČSAV. Od roku 1980 byl ředitelem Ústavu experimentální fyziky SAV. V SAV setrval do odchodu na penzi v roce 1989. Publikoval desítky odborných studií.\n\nZastával i stranické a státní posty. V letech 1958-1989 se uvádí jako účastník zasedání Ústředního výboru Komunistické strany Slovenska. XIII. sjezd KSČ ho zvolil za kandidáta Ústředního výboru Komunistické strany Československa. Členem ÚV KSČ ho pak zvolil XIV. sjezd KSČ a ve funkci potvrdil XV. sjezd KSČ, XVI. sjezd KSČ a XVII. sjezd KSČ.\n\nK roku 1971 se profesně uvádí jako člen SAV a ČSAV a rektor Univerzity Pavla Jozefa Šafárika. Ve volbách roku 1971 tehdy zasedl do Sněmovny lidu (volební obvod č. 188 – Košice, Východoslovenský kraj). Mandát obhájil ve volbách v roce 1976 (obvod Košice-venkov), volbách v roce 1981 a volbách v roce 1986 (obvod Košice I). Ve Federálním shromáždění setrval do prosince 1989, kdy rezignoval na svůj post v rámci procesu kooptace do Federálního shromáždění po sametové revoluci.\n\nV roce 1962 mu byl udělen Řád práce, v roce 1977 titul Hrdina socialistické práce.\n\n"}
{"id": "788948", "url": "https://cs.wikipedia.org/wiki?curid=788948", "title": "Norman Vincent Peale", "text": "Norman Vincent Peale\n\nNorman Vincent Peale (31. května 1898, Bowersville, Ohio, USA – 24. prosince 1993, Pawling, New York, USA) byl americký protestantský kazatel a spisovatel, autor příruček o pozitivním myšlení.\n\nAbsolvoval studia teologie na Ohio Wesleyan University a Boston University School of Theology. Roku 1922 byl ordinován metodistickým duchovním, ale od roku 1932 byl členem reformované denominace „Reformed Church in America“ (RCA) a po dobu 52 let pastorem Marble Collegiate Church na Manhattanu. Během této doby se stal známým kazatelem a napsal několik desítek knih, z nichž kniha \"Síla pozitivního myšlení\" (The Power of Positive Thinking) z října 1952 se stala bestsellerem.\nRoku 1934 zahájil týdenní rozhlasový program \"The Art of Living\", který trval 54 let, vystupoval i v televizi.\n\nRoku 1984 mu prezident USA Ronald Reagan udělil Prezidentskou medaili svobody (nejvyšší civilní vyznamenání v USA) za jeho přínos na poli teologie.\n\n\n"}
{"id": "788954", "url": "https://cs.wikipedia.org/wiki?curid=788954", "title": "Lemešany", "text": "Lemešany\n\nLemešany jsou obec na Slovensku v okrese Prešov. V roce 2010 zde žilo 1 845 obyvatel, rozloha katastrálního území činí 9,19 km².\n\nLeží v blízkosti dálnice D1 (E 50), spojující Prešov a Košice, v údolí řeky Torysa.\n\nLemešany jsou poprvé písemně zmiňovány v roce 1289 jako \"Lemes\".\n"}
{"id": "788955", "url": "https://cs.wikipedia.org/wiki?curid=788955", "title": "Rusko na Zimních olympijských hrách 1998", "text": "Rusko na Zimních olympijských hrách 1998\n\nRusko na Zimních olympijských hrách 1998 v Naganu reprezentovalo 123 sportovců, z toho 80 mužů a 43 žen. Nejmladším účastníkem byl Viktor Kneyb (17 let, 300 dní), nejstarší pak Sergej Němčinov (34 let, 25 dní) . Reprezentanti vybojovali 18 medailí, z toho 9 zlatých, 6 stříbrných a 3 bronzové.\n\n"}
{"id": "788957", "url": "https://cs.wikipedia.org/wiki?curid=788957", "title": "Londýnské centrum plaveckých sportů", "text": "Londýnské centrum plaveckých sportů\n\nLondýnské centrum plaveckých sportů (anglicky London Aquatics Centre) je sportoviště, ve kterém se nacházejí 2 plavecké bazény a jeden skokanský bazén. Šlo o jedno z hlavních dějišť Letních olympijských her 2012 a Letních paralympijských her 2012. Objekt se nachází na okraji olympijského parku ve Stratfordu východně od hlavního olympijského stadionu.\n\nUnikátní tvar stavby navrhla Zaha Hadid, britská architektka iráckého původu. Dvě boční křídla jsou řešena pouze jako dočasná, po skončení Letních paralympijských her 2012 bude kapacita stadionu snížena na 2500 míst.\n\nPadesátimetrový bazén má pohyblivé dno, které umožňuje měnit hloubku vody podle potřeby, standardně je hluboký 3 metry. Všechny 3 bazény mohou trvale zachytit až 10 milionů litrů vody.\n\nCelková kapacita byla propočtena pro 17500 diváků. Stavba má velmi originálně řešenou střechu, která má svým tvarem připomínat zvlněnou nebo proudící vodu, jde o symbolickou vodní vlnu, která překonává nějakou překážku. Střecha je tvořena ocelovou konstrukcí s hliníkovou střešní krytinou, celá konstrukce váží 3200 tun, jihozápadní a severozápadní stěna objektu je prosklená tak, aby dostatečně propouštěla denní světlo.\n\nBěhem Letních olympijských her 2012 a Paralympijských her 2012 se zde konaly soutěže v plavání, skocích do vody, synchonizovaném plavání a plavecké soutěže v moderním pětiboji. K tomuto účelu zde slouží celkem 3 různé bazény.\n\n\n"}
{"id": "788965", "url": "https://cs.wikipedia.org/wiki?curid=788965", "title": "Bistro (film)", "text": "Bistro (film)\n\nBistro (v anglickém originále \"Diner\") je americký film režiséra Barryho Levinsona z roku 1982. Hudbu k filmu vytvořili dva spolupracovníci zpěvačky Patti Smith − Ivan Král a Bruce Brody. Filmy se odehrává v roce 1959.\n"}
{"id": "788968", "url": "https://cs.wikipedia.org/wiki?curid=788968", "title": "Mistrovství světa v rychlobruslení juniorů 2008", "text": "Mistrovství světa v rychlobruslení juniorů 2008\n\nMistrovství světa v rychlobruslení juniorů 2008 se konalo od 22. do 24. února 2008 v rychlobruslařské hale Jilin Provinciale v čínském Čchang-čchunu. Celkově se jednalo o 37. světový šampionát pro chlapce a 36. pro dívky. Českou výpravu tvořili Zdeněk Haselberger, Pavel Kulma, Milan Sáblík a Andrea Jirků.\n\n"}
{"id": "788970", "url": "https://cs.wikipedia.org/wiki?curid=788970", "title": "Pátek třináctého (film, 2009)", "text": "Pátek třináctého (film, 2009)\n\nPátek třináctého je americký hororový film z roku 2009. Po dlouhé desetidílné sérii se rozhodli Marcus Nispel, režisér \"Texaského masakru motorovou pilou\" z roku 2003, a produkující Michael Bay spojit své tvůrcovské síly a natočit slavný hororový snímek \"Pátek třináctého\" znovu.\n\nV roce 1980 došlo u Křišťálového jezera k mnoha vraždám. Pamela Voorheesová, matka znetvořeného Jasona Voorheese povraždila skoro celou skupinu zde pracujících lidí.Anna Hardy jej potom usekla hlavu a Jason zůstal sám. Po 30 letech zde přijíždí kempovat parta lidí, až najednou se začnou všichni ztrácet. To je znamení, že Jason je zde a pozabíjel všechny, až na jednu dívku z nich, kterou ukryl. Po dvou týdnech ji hledá její bratr Clay, který zkouší nejrůznější varianty, jak svou sestru najít. Blízko k jezeru přijíždí i skupina lidí, kteří se jedou bavit. Clay po marném hledání na ně narazí a zkouší je přesvědčovat. Až dojde k prvním vraždám... Všichni jsou tedy nuceni utéct. Clay chce za každou cenu svou sestru najít. Schovají se tedy poblíž jedné chatrče a sledují Jasona až narazí na podivné sklepení, kde najdou Clayovu sestru. Jedno má Clay splněno, ale přichází další fáze, kdy musí Jasonovi utéct, což se ukáže jako nelehké.\n"}
{"id": "788973", "url": "https://cs.wikipedia.org/wiki?curid=788973", "title": "Malý Buquoyský palác", "text": "Malý Buquoyský palác\n\nMalý Buquoyský palác se nachází v Praze na Malé Straně, na Velkopřevorském náměstí čp. 484 v městské části Praha 1. Velký Buquoyský palác se nachází na čp. 486. Palác je chráněn jako kulturní památka České republiky.\n\nPalác nechal roku 1598 v pozdně renesančním slohu vybudovat maltézský řádový kancléř Melchior Hnusen z Monachu. Původně se na tomto místě nacházela zahrada. Po bitvě na Bílé Hoře byl palác stavovskému předákovi Kryštofovi z Redernu zkonfiskován a zakoupil ho hrabě Černín z Chudenic. Ten ho musel postoupit převorovi maltézských rytířů a objekt dále sloužil jako alumnát řádu. V letech 1696, 1714 a 1715 byl přebudován.\n\nV roce 1919 se synovec posledního přímého potomka hraběte Karla Buquoyského, Karel Jiří, rozhodl přestěhovat z velkého paláce do malého a velký palác pronajal francouzskému státu, který si v něm zřídil velvyslanectví. Malý palác je dlouhodobě pronajímán francouzskému velvyslanectví.\n\nV okolí Malého Buquoyského paláce se nachází také tyto zajímavosti:\n\n\n"}
{"id": "788976", "url": "https://cs.wikipedia.org/wiki?curid=788976", "title": "Tomáš König", "text": "Tomáš König\n\nTomáš František König (německy Thomas König; 1650? – 1682 nebo 1683) byl římskokatolický kněz a losinský farář, který se snažil zastavit čarodějnické procesy na Losinsku a Šumpersku. Spolu s několika dalšími severomoravskými duchovními apeloval na své představené, aby zvážili věrohodnost svědectví a viny údajných čarodějnic. Rovněž se podílel na pokusu zachránit svého přítele Kryštofa Aloise Lautnera, duchovního obviněného inkvizičním tribunálem z čarodějnictví. Vysloužil si tím upřímnou nenávist hlavního inkvizitora Jindřicha Bobliga z Edelstadtu. V roce 1682 byl přeložen z Losin a krátce na to zemřel.\n\nTomáš König již od počátku (1678) sledoval severomoravské procesy z bezprostřední blízkosti, neboť byl farářem ve Velkých Losinách, kde byl zřízen první inkviziční tribunál a kde vše začalo. O jeho počátečních aktivitách se však nezachovaly žádné prameny. Je však jisté, že byl přítelem šumperského děkana Kryštofa Lautnera, který inkvizitorovi Bobligovi ležel nejvíce v žaludku. Boblig nechal Lautnera zatknout 18. srpna 1680. Dne 5. září 1680 skončily na hranici čtyři losinské ženy, které jako první obvinily Lautnera z čarodějnictví. Těsně před popravou přiznaly tyto ženy Königovi, sobotínskému faráři Eusebiu Leandru Schmidtovi a rapotínskému kaplanovi Jiřímu Antonínu Lachnitovi, že ze strachu před mučením označily za čarodějníky různé církevní osoby, především Lautnera a rapotínského faráře Bapsta. Tři kněží následně vydali osvědčení, které poslali olomoucké biskupské konzistoři a v němž stálo, že ony ženy: \"\"bez donucení vyznaly před námi s velikou bolestí, že se při vyšetřování těžce provinily a násilím i ze strachu před mučením označily některé duchovní... za viníky nejtěžších zločinů, a to ne ze svého vlastního, ale jim příliš jasně daného popudu.\"\" Boblig se o tomto osvědčení dozvěděl a velmi se rozzuřil. Označil Königa za lháře a snažil se pomocí dopisů a výhrůžek trojici kněží zastrašit. König věděl, že z Bobligem si není radno zahrávat. 18. září 1680 napsal dopis přímo olomouckému biskupovi Karlu II. z Lichtenštejna-Kastelkornu, v němž reaguje na útoky losinské inkviziční komise na svou osobu. Stálo v něm mj.: \"\"Spravedlivou bolestí pohnut a dohnán krajní nezbytností...doprošuji se nejlaskavější ochrany své (...) Proto před námi odvolaly (čtyři ženy odsouzené za čarodějnictví) častěji a naše svědomí zatížily... a na tomto odvolání pevně stojíce vytrvaly až do konce. Když se to stalo známým panu faráři v Rapotíně a Rýmařově, tehdy zmíněný farář v Rýmařově pobouřen v duchu i krutostí napsal našim biskupským úředníkům žalostný dopis a mne tak prozradil. Tímto poznáním mi velmi nepřátelští úředníci ... poslali do farnosti tři úředníky, kteří jménem p. Bobliga a celé inkviziční komise předložili mi následující věci. Že je jim známo, jak nespravedlivě obviňuji zmíněného p. Bobliga, tak ostatní slovem i písmem a velmi těžkými potupami snižuji jejich autoritu. Proto nejsem hoden jména kněz, ale pro zvrácené jednání a pomlouvání... mi dají takový příklad, abych si je navěky pamatoval.\"\" Boblig neříkal žádné výhrůžky naprázdno a v následujících měsících začal shromažďovat na Königa usvědčující materiál. Zřejmě předpokládal, že až skončí s Lautnerem, nechá zatknout i jeho. Nicméně König mu unikl. Začátkem roku 1682 byl přeložen a krátce nato zemřel. Je příznačné, že jeho smrt Bobliga od dalšího úsilí ho očernit neodradila a dál sháněl \"důkazy\" o jeho čarodějnictví.\n\n\n"}
{"id": "788977", "url": "https://cs.wikipedia.org/wiki?curid=788977", "title": "Lancia Aurelia", "text": "Lancia Aurelia\n\nŘada Aurelia italského automobilového výrobce Lancia, navržená pod vedením Vittoria Jana, odstartovala v roce 1950 představením modelu B10 sedan s vidlicovým šestiválcem o objemu 1,8l na turínské motor show. Její jméno odkazovalo na starověkou silnici Via Aurelia z Říma do Pisy. Hned následující rok po uvedení na trh se po kritice slabého sedanu objevil model Aurelia B21 s dvoulitrovým šestiválcem a výkonem 70k a sportovní dvoudvéřová 2+2 místná Lancia Aurelia B20 GT se splývavou zádí, navržená Felicem Mariem Boanem. Tento vůz považovaný za vůbec prvního zástupce třídy Gran Turismo používal zkrácený podvozek ze sedanu B21 a na 75k vyladěnou verzi šestiválcového dvoulitru, s nímž dokázal dosáhnout rychlosti 160 km/h.\n\nAurelie ze druhé série byly vybaveny opět vidlicovým šestiválcem o obsahu 2l, ale tentokrát s výkonem 80k. Dostaly lepší brzdy, snížený podvozek a byl mírně upraven interiér.\n\nV roce 1953 Lancia uvedla na trh Aurelii třetí série, tentokrát již s motorem o obsahu 2,5l s výkonem 118k, zadní nápravou De Dion a volitelně i s levostranným řízením.\nZ tohoto typu vycházela i otevřená Aurelia B24 Spider navržená Pinin Farinou, která se na trhu objevila v roce 1954. Na její úspěch navázala o další rok později ještě mnohem praktičtější Aurelia B24 Convertible se stahovací střechou.\n\nÚpravy dalších sérií Aurelií byly již zaměřeny především na luxus.\n\nLancia Aurelia B20 GT se prosazovala i na soutežním poli. V roce 1951 získala třetí místo a v roce 1952 druhé na Mille Miglia. Později téhož roku si Aurelie dojely pro první, druhé a třetí místo v závodě Targa Florio, což je docela slušný výkon na standardní produkční vůz.\n\n\n"}
{"id": "788984", "url": "https://cs.wikipedia.org/wiki?curid=788984", "title": "Jaroslav Hejna", "text": "Jaroslav Hejna\n\nJaroslav Hejna (9. dubna 1923 Sepekov – 9. července 1994 Ostrovec) byl český a československý politik Komunistické strany Československa, funkcionář KSČ v jižních Čechách a poslanec Sněmovny lidu Federálního shromáždění za normalizace.\n\nPocházel z dělnické rodiny a za války byl totálně nasazen ve Vídni. Vyučil se praktikantem u stavitele Churáně, po útěku z Vídně se živil chovem drůbeže a po válce vstoupil do KSČ. Pracoval u obchodního družstva v Táboře. V letech 1950-1951 byl tajemníkem Krajského výboru KSČ v Českých Budějovicích.\n\nV roce 1956 byl funkcionářem Československého svazu mládeže a patřil mezi skupinu vedoucích představitelů ČSM, která prosazovala razantní reakci na odhalení kultu osobnosti, provedené na XX. sjezdu KSSS. Antonín Novotný takový krok označil za nevhodný a jeho inciciátory čekalo potrestání. Jaroslav Hejna byl pak poslán na studium na stranickou školu do SSSR, kde mimo jiné studoval Miloš Jakeš. Po absolvování této školy byl jmenován zástupcem náčelníka Hlavní politické správy Československé armády. Během Pražského jara pak patřil k reformně orientovaným funkcionářům KSČ, ale po invazi vojsk Varšavské smlouvy do Československa se přidal k normalizačnímu vedení.\nXIII. sjezd KSČ ho zvolil za kandidáta Ústředního výboru Komunistické strany Československa. Členem ÚV KSČ se pak stal převodem k 28. lednu 1970. V této funkci ho potom potvrdil XIV. sjezd KSČ a XV. sjezd KSČ.\n\nK roku 1971 se profesně uvádí jako vedoucí tajemník Krajského výboru KSČ v Jihočeském kraji. Do této funkce byl jmenován v květnu roku 1969 v rámci posrpnové vlny personálních výměn na významných stranických postech. Ještě v roce 1977 se připomíná na tomto postu (slavnostě otevíral televizní vysílač Kleť). Ve volbách roku 1971 tehdy zasedl do Sněmovny lidu (volební obvod č. 33 - České Budějovice, Jihočeský kraj). Mandát získal i ve volbách v roce 1976 (obvod České Budějovice-město). Ve Federálním shromáždění setrval do konce funkčního období, tedy do voleb v roce 1981..\n\n\"Krize ve vrcholcích moci, jak vypukla koncem roku 1977, se projevuje stále zřetelněji v celé hloubce. Naplno propukla Hejnovým vystoupením 30.11. a vyvolala konflikt značného dosahu, kdy po šest dnů visel Husákův osud na vlásku. Hejna nejen že se odmítl přizpůsobit Husákovu požadavku, ale po návratu do Budějovic ještě po plénu ÚV KSČ dosáhl toho, že předsednictvo KV KSČ se za něj postavilo a žádalo změnu Husákova rozhodnutí o odvolání Hejny z funkce. Hejna hájil nutnost předisponování části investic z federálního rozpočtu pro Slovensko do jižních Čech, které jsou nyní mnohem ekonomicky zaostalejší než Slovensko..Teprve ve vyhrocené situaci, kdy Husák dal v sázku celou svou autoritu a postavil předsednictvo ÚV KSČ před volbu: já nebo Hejna, byl Hejna obětován.\" V závěru své politické kariéry působil jako velvyslanec ČSSR v Bulharsku. Tehdy ale již delší dobu nepatřil mezi politiky, kterým důvěřoval Gustáv Husák.\n\n"}
{"id": "788987", "url": "https://cs.wikipedia.org/wiki?curid=788987", "title": "Hana Purkrábková", "text": "Hana Purkrábková\n\nHana Purkrábková (19. srpna 1936, Tábor – 14. ledna 2019) byla česká keramička a sochařka.\n\nPo ukončení základní školy v Táboře studovala v letech 1951−1955 na Střední průmyslové škole keramické v Bechyni. Škola pod vedením chemika Ing. Petrů měla v té době vynikající pedagogický sbor (vedoucí výtvarného odboru akad. sochař prof. Bohumil Dobiáš) a vyznačovala se liberální atmosférou. Odtud byla přijata na Vysokou školu uměleckoprůmyslovou v Praze do ateliéru profesora Jana Kavana, kde se seznámila s Karlem Pauzerem.\nPo absolvování školy v roce 1961 byla zaměstnána v keramické dílně Ústředí uměleckých řemesel ve Štěchovicích (dříve podnik rodiny Davidových) a až do roku 1969 zde realizovala i svou volnou tvorbu.\n\nV letech 1962−1969 se zúčastnila několika výstav mladých výtvarníků v Praze, Mezinárodního keramického symposia ve Špálově galerii, výstavy v Amsterdamu a důležité výstavy Nová figurace v Mánesu.\n\nOd roku 1969 se zabývá pouze volnou tvorbou v ateliéru, který vybudovali společně s Karlem Pauzerem v Brunšově. V období normalizace vystavovala převážně keramiku a ojediněle sochy na společných výstavách, její první autorská výstava (společně s V. Boudníkovou) se konala roce 1977 v Týně nad Vltavou, autorská výstava s Karlem Pauzerem se uskutečnila až v roce 1988 (Atrium Praha). Zúčastnila se neoficiálních výstav v 80. letech a podílela se na sborníku „Šedá cihla“, vydaném Jazzovou sekcí roku 1985. V roce 1986 obdržela zlatou medaili na Mezinárodní výstavě keramiky v Gualdo Tadino v Itálii.\nOd roku 1991 je členkou obnovené Umělecké besedy. Žije a pracuje v Brunšově.\n\nSvá díla vytváří téměř výhradně v keramické a šamotové hlíně a ponechává jim barvu materiálu a režný povrch nebo je dotváří patinou a jemnou polychromií.\n\nJejím celoživotním tématem je figura, psychologie lidských výrazů a situací. Na počátku, kdy paralelně s užitkovou keramikou točenou na hrnčířském kruhu tvořila komorní plastiky, navázala volně modelací, barevností i civilní věcností na odkaz předchozí generace sochařů, výrazem, stylizací i pojetím již ale spoluvytvářela estetiku nové figurace.\n\nAutorka nezobrazuje tváře, ale lidské typy, nezajímají ji konkrétní rysy, ale zobecňující podobenství lidské malosti, nedokonalosti a drobných neřestí. Přistihuje člověka v banálních či trapných situacích, někdy se soucitem a porozuměním (skupina sedících paní), jindy s ironií a nadsázkou (jedlíci, lenivci a snivci).\n\nZcela nemilosrdná je však autorka při expresivním či groteskním zpodobení nejrůznějších hlavounů, křiklounů a pozorovatelů, jejichž lidská malost je patrná i přes hrozivou gestikulaci.\nProtějškem jim jsou pasivně vyhlížející polopostavy občanů nebo spáčů.\n\nSvět lidí a zvířat, na počátku tvorby zachycený v obecných situacích a vztazích (\"Přátelský pes\", \"Pán a pes\"), se nakonec prolne a splyne v chiméru zvířete s lidskou tváří − nelaskavý symbol \"Kandidáta naší doby\".\n\n\n\n"}
{"id": "788996", "url": "https://cs.wikipedia.org/wiki?curid=788996", "title": "Mistrovství světa silničních motocyklů 2012", "text": "Mistrovství světa silničních motocyklů 2012\n\nNovinkou oproti sezóně 2011 je vznik nové třídy Moto3, která nahradila 125 cm³. Obsah motorů v nejsilnější kategorii se zvýšil na 1000 cm³. Celého seriálu se účastní dva čeští jezdi - Karel Abraham ve třídě MotoGP a Jakub Kornfeil v třídě Moto3.\n"}
{"id": "788999", "url": "https://cs.wikipedia.org/wiki?curid=788999", "title": "Smlouvání", "text": "Smlouvání\n\nSmlouvání je akt odehrávající se při obchodní transakci, jehož účelem je stanovit konečnou cenu zboží. \n\nBěhem smlouvání se kupující snaží cenu zboží co nejvíce snížit, prodejce se naopak snaží, aby cena zůstala co nejvyšší. Smlouvání je typické pro tržiště, pouliční prodej a podobné typy prodeje. V některých zemích (Čína, Turecko) lze smlouvat i v některých kamenných obchodech, ale zpravidla se jedná o obchody zaměřené na turisty. \n\nV České republice a Evropě obecně se nesmlouvá prakticky nikde, či pouze výjimečně s pouličními prodavači nabízejícími padělky či suvenýry. Naopak pro asijskou či arabskou kulturu je smlouvání typické a na tržištích velmi rozšířené. Často je dokonce akceptování první ceny urážkou prodejce.\n"}
{"id": "789003", "url": "https://cs.wikipedia.org/wiki?curid=789003", "title": "Seznam hradů v Plzeňském kraji", "text": "Seznam hradů v Plzeňském kraji\n\nSeznam hradů nacházejících se v Plzeňském kraji, seřazených podle abecedy:\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "789006", "url": "https://cs.wikipedia.org/wiki?curid=789006", "title": "Adolf Lindfors", "text": "Adolf Lindfors\n\nAdolf Valentin Lindfors (8. února 1879 Porvoo, Finsko – 6. května 1959 tamtéž) byl finský zápasník, reprezentant v zápase řecko-římském.\nDvakrát startoval na letních olympijských hrách. V roce 1912 na hrách ve Stockholmu vypadl v těžké váze ve čtvrtém kole a v roce 1920 na hrách v Antverpách vybojoval ve stejné kategorii zlatou medaili.\n\n"}
{"id": "789007", "url": "https://cs.wikipedia.org/wiki?curid=789007", "title": "Givry (Yonne)", "text": "Givry (Yonne)\n\nGivry je francouzská obec v departementu Yonne v regionu Burgundsko-Franche-Comté. V roce 2009 zde žilo 181 obyvatel.\n\nObec leží 9 km severozápadně od města Avallon. Sousedí s obcemi: Sermizelles, Girolles, Vault-de-Lugny, Domecy-sur-le-Vault, Asquins, Montillot a Blannay.\n\n"}
{"id": "789008", "url": "https://cs.wikipedia.org/wiki?curid=789008", "title": "Dewoitine D.500", "text": "Dewoitine D.500\n\nDewoitine D.500 byl celokovový stíhací jednoplošník s otevřeným kokpitem a pevným podvozkem používaný francouzským letectvem ve 30. letech 20. století. Letoun byl zaveden v roce 1935, aby brzy byl nahrazen novou generací letounů s uzavřeným kokpitem a zatahovatelným podvozkem, mezi ně patřil i přímý následovník letounu − Dewoitine D.520.\n\nLetoun D.500 navrhl zakladatel, technický ředitel a hlavní konstruktér společnosti Émile Dewoitine na základě specifikací C1, které vydalo francouzské ministerstvo letectví v roce 1930 na letoun, který měl nahradit letouny Nieuport-Delage NiD 62. V té době bylo ještě očekáváno vítězství dvouplošníku, ale Dewoitine navrhl na svou dobu revoluční celokovový jednoplošník, který poháněl nový motor Hispano-Suiza 12Xbrs s max. výkonem 507 kW ve výšce 4 000 m. Prototyp D.500-01 poprvé vzlétnul 18. června 1932. Zkušební lety odhalily potíže s chlazením motoru, vysokou přistávací rychlost (letoun neměl klapky) a potíže s ovladatelností ve vývrtce. Přesto byl letoun vybrán jako vítěz soutěže. V listopadu 1933 bylo objednáno prvních 60 letounů, přičemž první sériový letoun D.500-C1 poprvé vzlétnul 29. listopadu 1934. Výzbroj letounu tvořily dva synchronizované kulomety Vickers ráže 7,7 mm a později Darne ráže 7,5 mm montované nad motor, přičemž bylo možné namontovat ještě dva kulomety do křídel. Další verzí byl letoun vyzbrojený leteckým kanónem Hispano-Suiza S7 ráže 20 mm, který střílel osou vrtule. Kanón byl namontován mezi válci motoru Hispano-Suiza 12Xcrs. Tato verze byla označena D.501-C1. Další dva kulomety byly neseny v křídlech.\n\nLetouny byly vyráběny v závodě Dewoitine (později SNCAM), ale především i v licenci u společností Lioré et Olivier (později SNCASE) a Ateliers-et-Chantiers de la Loire (později SNCAO). 14. srpna 1934 poprvé vzlétnul letoun nové verze s označením D.510. Letoun vznikl úpravou jednoho letounu D.500, který dostal nový výkonnější, ale i těžší motor Hispano-Suiza 12Ycrs s výkonem 632 kW. Letoun měl i větší chladič, palivovou nádrž a mnoho dalších více či méně významných změn. Výzbroj se i nadále sestávala z 20mm kanónu a dvou kulometů Darne, ale později vyrobené stroje nesly již modernější kulomety MAC 1934 ráže 7,5 mm.\n\nLetouny byly i vyváženy do jiných zemí. V roce 1934 objednala Venezuela 3 letouny D.500V. Následovala Litva (14 letounů D.501L), Čína (24 letounů D.510C), Japonsko (2 letouny D.510J), SSSR (1 letoun D.510R) a Spojené království (1 letoun D.510A).\nPočátkem roku 1934 projevila turecká vláda zájem o 36 kusů modifikovaných D.500 s pohonnou jednotkou HS-12Xcrs, nebo 12Ycrs s dvoulistou dřevěnou vrtulí. Pod označením D.510T (Turquie) byla zahájena stavba sedmi kusů. Stroje neměly kanón Oerlikon S-9 ráže 20 mm střílející osou vrtule, místo něj byla instalována dvojice pneumaticky ovládaných kulometů Colt-Browning do křídla a další pár do trupu nad motor. Na čtyři závěsníky pod křídlem bylo možno zavěsit pumy o hmotnosti 50 kg. Od francouzských D.510 se dále odlišovaly plnou výstrojí pro létání v noci. Podvozek byl kompletně převzat ze starší verze D.500. První D.510T byl zalétán 27. dubna 1935 na letišti Francazal a v létě pak odeslán do Turecka. Vlivem odkládání dodávek společností Dewoitine a změnou požadavků na letoun zákazníkem došlo ke zrušení objednávky. D.510T byl vrácen zpět výrobnímu závodu v Toulouse, kde byl mezitím postaven druhý exemplář.\n\nD.510T byly nabídnuty francouzskému letectvu, které je odmítlo. O nákup se postaral emirát Hidžáz a Nedžd jako zprostředkovatel pro republikánské Španělsko, na které bylo uvaleno embargo na nákup zbraní. Dewoitine obdržely označení D.510TH a nově instalovanou přídavnou palivovou nádrž do trupu. Naopak veškerá hlavňová výzbroj byla demontována. Po schválení obchodu francouzskou vládou odletěly oba D.510TH 15. listopadu 1936 do Španělska. Jeden z nich však nouzově přistál ještě ve Francii u Rodezu a po demontáži byl převezen na místo určení nákladním automobilem. Španělé do svých D.510TH zabudovali mechanicky ovládané kulomety Darne ráže 7,69 mm. V létě 1937 byl z důvodu nedostatku náhradních dílů pro původní motory Hispano-Suiza 12Ycrs zabudován do draku jednoho D.510TH sovětský licenční motor M-100 (HS-12Ybrs) z SB-2.\n\nCelkově bylo podle některých zdrojů vyrobeno 377 letounů D.500 a letounů od tohoto typu odvozených (97× D.500, 143× D.501, 90× D.510 a 47× na export).\n\nD.510TH zahájily svoji leteckou kariéru ve škole vysoké pilotáže v Carmolí. V roce 1938 byly oba letouny D.510TH převeleny k 1. escuadrille patřící Gruppo 71 dislokované na letišti Vilajuiga nedaleko francouzské hranice. Společně s dvanácti stroji Dewoitine D.371/372 a jedním kořistním letounem Fiat CR.32 měly za úkol bránit pobřeží a lodní trasu spojující katalánii s hlavním územím republiky na jihu. Jednotce velel jugoslávský dobrovolník Krusaj. Na jednom letounu D.510TH získal pilot José Correl potvrzeného sestřelu He 59 v nočním souboji.\n\nPrvní španělský D.510TH byl ztracen koncem roku 1938 při nouzovém přistání, druhý zlikvidovala Legie Condor 6. února 1939 při leteckém přepadu letiště Banolas.\n\nAčkoliv letouny byly v době svého vzniku považovány za revoluční, v době zavádění do výzbroje letectva již byly zastaralé. Souviselo to s prudkým rozvojem letounů v době před druhou světovou válkou.\n\nLetouny D.500 a D.501 vstoupily do služby v červenci 1935, výkonnější verze D.510 se k nim připojila v říjnu 1936. Letouny sloužily v roli hlavních stíhacích letounů \"Armée de l'Air\" až do jejich nahrazení letouny Morane-Saulnier MS.406 v roce 1939. V září 1939 byly letouny D.500/501 přiděleny k regionální obraně a k cvičným jednotkám. Na počátku 2. světové války zůstaly v operační službě jen letouny D.510, tvořily tři \"Groupe de Chasse\" (Stíhací peruť), dvě \"Escadrille Régionale de Chasse\" (Regionální stíhací letka v severní Africe) a dvě \"Escadrille de Aéronautique Navale\" (Letky námořního letectva).\n\nPo pádu Francie přelétlo asi 11 letounů D.510 do severní Afriky. V roce 1942 při obsazování zbytku Francie Němci ukořistili již jen dva letuschopné stroje.\n\nD.500.01\nD.500\nD.501\nD.503\n\nD.510\nD.511\n\n\"Technické údaje pocházejí z publikací „The great book of fighters “ a „Letadla 1939–45: Stíhací a bombardovací letadla Francie a Polska“\".\n\n\n\n\n Čínská republika\n Francie\n Japonsko\n Litva\n Spojené království\n Sovětský svaz\n Španělsko\n Venezuela\n\n\n\n"}
{"id": "789009", "url": "https://cs.wikipedia.org/wiki?curid=789009", "title": "Zuzana Putnářová", "text": "Zuzana Putnářová\n\nZuzana Putnářová (* Ostrava) je česká modelka a I. vicemiss Miss České republiky 2008.\n\nVystudovala osmileté Gymnázium Ostrava-Hrabůvka v Ostravě-Hrabůvka, kde maturovala v roce 2005. Dále studovala na Vysoké škole ekonomické v Praze bakalářský obor Mezinárodní obchod, který absolvovala v roce 2008. Poté studovala obor Economics of International Trade and European Integration ve Francii, v Lille, který navazuje na její předchozí obor. Ovládá plynule francouzštinu, angličtinu a umí hrát na klavír.\n\nV zahraničí získala tituly \"Miss Bikini Queen\", \"Miss European Union 2004\" v Budapešti.\n\n\nZahrála si v 5. sérii populárního televizního seriálu Pojišťovna štěstí, kde ztvárnila roli miss. Vybral si jí sám režisér Jiří Adamec.\n\n"}
{"id": "789014", "url": "https://cs.wikipedia.org/wiki?curid=789014", "title": "Jack Colback", "text": "Jack Colback\n\nJack Raymond Colback (* 24. října 1989, Killingworth, Spojené království) je anglický fotbalový záložník v současnosti hrající v Premier League za Newcastle United.\n\nJack Colback se narodil v severní části Newcastlu, jako desetiletý však nastoupil do akademie Sunderlandu, kde byl až do roku 2008. Na začátku sezóny 2009/10 se upsal na hostování týmu Ipswich Town, kde měl být na půl roku, v lednu 2010 však své hostování prodloužil až do konce sezóny. Do týmu Sunderlandu se vrátil na konci sezóny 09/10 a jako náhradník si odbyl svůj debut v Premier League, v zápase na hřišti Wolves. Ten se mu příliš nevyvedl, když byl po devíti minutách na hřišti a dvou žlutých kartách vyloučen. Jeho debut na Stadium of Light přišel 24. srpna 2010 v zápase Carling Cupu proti Colchesteru United.\n\nV srpnu 2010 se opět upsal Ipswichi na hostování do ledna 2011. Jeho prvním gólem v dresu \"Černých koček\" byla tečovaná rána, kterou zajistil Sunderlandu vedení v zápase Premier League proti Evertonu, 26. prosince 2011.\n\nV lednu 2012 mu manažer Martin O'Neill nabídl prodloužení smlouvy na 2 roky, které Jack podepsal, a měl tedy v Sunderlandu smlouvu až do léta roku 2014.\n\nDebut za Ipswich si Jack Colback odbyl v zápase Carling Cupu proti Shrewsbury Town 6. srpna 2009, v Championship pak nastoupil poprvé při porážce od West Bromwich Albion 22. srpna 2009. Premiérový gól za Ipswich vsítil do branky Blackpoolu.\n\nPo vypršení smlouvy v létě 2014 podepsal 9. června jako volný hráč smlouvu s největšími rivaly Sunderlandu – Newcastle United.\n"}
{"id": "789018", "url": "https://cs.wikipedia.org/wiki?curid=789018", "title": "Seznam hradů v Karlovarském kraji", "text": "Seznam hradů v Karlovarském kraji\n\nSeznam hradů nacházejících se v Karlovarském kraji, seřazených podle abecedy:\n\n\n\n\n\n\n\n\n\n\n\n\n\n\n\n\n\n\n\n"}
{"id": "789021", "url": "https://cs.wikipedia.org/wiki?curid=789021", "title": "Špionky", "text": "Špionky\n\nŠpionky (též Totally Spies – Špiónky, v originále Totally Spies!) je francouzsko-kanadský animovaný seriál, v České republice vysílaný na kanále Jetix a později i na kanále Disney Channel. Ve Spojených státech je vysílán na kanálech TF1, Teletoon, ABC Family, Cartoon Network a Kabillion. Seriál se měl původně vysílat od 3. listopadu 2001 do 1. června 2010, ovšem začátkem roku 2012 byla oznámena 6. série, která skončila 3. října 2014. Celkem bylo do 3. října 2014 odvysíláno 156 dílů v šesti sériích. Každá série má přesně 26 dílů. Po dlouhou dobu se spekuluje o 7. sérii seriálu, která ale zatím nebyla potvrzena. V roce 2015 byl uveden i celovečerní film, který popisuje začátek celého příběhu a na který navazují jednotlivé série, vypráví příběh o tom, jak se Sam, Clover a Alex daly dohromady.\n\nNa celý seriál později navazuje spin-off The Amazing Spiez! - seriál o čtyřech tajných agentech, kde jde v podstatě o stejnou dějovou linii, ale vyprávěnou z pohledu jiné skupiny tajných agentů. Seriál představuje úplně novou skupinu, zaměřuje se na sourozence Clarkovi, Leeho, Marca, Megan a Tonyho, ale v příběhu zachovává Jerryho. Samy původní špionky - Sam, Clover a Alex - se v seriálu, ač ojediněle, vyskytují. Seriál měl premiéru 15. března 2009 na Disney Channel Asia; svou premiéru v USA zažil seriál 26. dubna 2010 na Cartoon Network. V Kanadě byl seriál uveden 2. září 2010 na Teletoonu.\n\nSeriál Totally Spies! se v 5. sérii, ve 14. díle (ve 118. epizodě), prolíná se seriálem Martin Mystery, který se vysílal v letech 2003-2006.\n\nSeriál vypráví příběh, který se jen tak někomu nestane. Tři dívky, Sam, Clover a Alex jsou normální dospívající holky žijící v Beverly Hills, které zajímají, jako jejich ostatní vrstevníky, koníčky jako je nakupování, sport, schůzky s klukama a průlez dalším ročníkem střední školy či později univerzity. Jenže to není všechno - tyhle tři až tak normální nejsou. Žijí dvojím životem - jsou studentky a zároveň tajné agentky mezinárodní organizace WOOHP (Světová Organizace Na Ochranu Lidstva - World Organization Of Human Protection). Vtipný seriál popisuje každodenní dívčí problémy (jako úpravu make-upu) i situace, kdy jde skutečně o krk (honičky deštnými pralesy asi opravdu nejsou na denním pořádku). Mnoho jejich tzv. misí zahrnuje jednání se zločinci, kteří se na cestu zla většinou vydali pro pomstu kvůli své vlastní minulosti. Avšak někdy se najdou i takoví, které cesta zločinu baví a vybrali si ji sami. Někdy taky narazíme na zloduchy, jenž chtějí zničit špiony, a proto není divu, když se snaží životy hlavních hrdinek poškodit. Každý díl také obsahuje linii normálního života holek - škola, domov, nákupní centrum, další veřejné podniky a hlavně spoustu okolních lidí jako přátele, idoly, ale i úhlavní nepřátele. Uvidíte, jak náročná je práce v utajení, když žijete dva životy a ani jeden není úplně lehké ubránit. O tom vám poví Sam, Clover a Alex svoje.\n\nSamantha Claire, Sam<nowiki>\"</nowiki> Simpsonová je jednou ze tří hlavních postav ze seriálu Totally spies - špionky.\nNa začátku seriálu jí je 14 let, je nejstarší z holek, a proto ji Clover i Alex berou nejen jako nejlepší kamarádku, ale i jako starší sestru. Sam stejně jako její kamarádky nemá ráda Mandy a její přítelkyně(Dominique a Caitlen). Její špionský outfit má zelenou barvu a je vidět v mnoha stylech, podle potřeby misí. Má dlouhé rusé vlasy, zelené oči a světlou pokožku. Je velice chytrá, věrná a starostlivá, má hodně ráda své dvě kamarádky a nikdy by je nenechala ve štychu. Ve škole je nejlepší studentkou, ráda se učí, ale nedá dopustit na nákupy, kluky a zábavu.\nSam je mozek celého týmu a s pomocí logického myšlení dokáže vždycky najít řešení daného problému.\n\nClover Aisha Ewig je jednou z hlavních postav celého seriálu.\nJe stejně stará jako Sam, tedy na úplném začátku je jí 14 let. Je druhá nejstarší z holek. Clover se nesnese s Mandy, jsou to rivalky snad ve všem - perou se o kluky, soutěží v módě, chtějí přebrat jedna druhé vůdčí místo v nějakém aktivním kroužku, jenže Clover je špionka, nemá moc času na svůj normální život, a tak je Mandy skoro vždy vítězem.\nJejí pracovní outfit je rudý, stejně jako její kamarádky ho má v několika variantách. Clover má krátké blond vlasy, modré oči a světlou pokožku. Nerada se učí, miluje módu, kluky, ráda je středem pozornosti. Ve škole je velice populární, chodí ráda nakupovat a sportuje. Je někdy moc horkokrevná, impulsivní, ale zároveň stále milá a přátelská. Své dvě kamarádky bere jako své sestry. Ve svém životě špionky je jí hlavní zbraní osobitá kreativita.\n\nAlexandra, Alex <nowiki>\"</nowiki> Vaquez je špionka a hlavní postava seriálu Totally Spies – Špiónky.\nJe nejmladší z týmu, na začátku seriálu je jí 13 až 14 let. Ve škole nejvíce nevychází s Mandy a jejími kamarádkami (Dominique a Caitlen). Její špionský oblek je výrazně žlutý a je podle misí uváděn v nejrůznějších provedeních.\nAlex má nejkratší vlasy, jsou havraní černé barvy, její oči jsou něco mezi zlatou a hnědou barvou a pokožku má světle hnědé barvy. Je jedinou ze svého nejbližšího okolí, kdo je latinsko-amerického původu. Má ráda módu, ale daleko radši sportuje, posiluje a baví se vtípky. Jako nejmladší je velice naivní, avšak přátelská a když chce může i logicky přemýšlet a uspět. Dělá jí problémy řídit jakýkoliv dopravní prostředek.\nDíky sportu si udržuje postavení nejlepší atletka a její atletické schopnosti jsou bleskurychlé a její nejvíc účinnou fyzickou zbraní.\n\nJerry Lewis je už takový děda, sedmdesátku má na krku, ale i přesto je velmi mrštný a umí perfektně ovládat bojové umění. Je šef WOOHPu a přesto, že se zdá být bezchybný má svá temná tajemství.\nJerry si libuje v nejrůznějších divných přivoláních svých špionek. Rád si děvčata zavolá pomocí nábytku a dlouhé skluzavky, zadá jim misi a jejich výstroj, která by jim mohla na misi posloužit (a vždy se tak stane) a pak své šprýmy moc rád opakuje.\n\nNejvětší sokyně špionek, která jim dost znepříjemňuje život svými nadávkami a pomluvami, které o špionkách šíří. Je bohatá a nesmírně rozmazlená, nepříjemný, ale dokonalý úkaz dívky ,21. století\". Myslí si o sobě, že je královna školy, ne-li celého světa, takže, co chce to dostane - nové oblečení, kluky, pozornost. Ráda pečuje o svůj vzhled a říká, že jestli si člověk hlídá svůj dokonalý zevnějšek, tak má záruku úspěšného života. Mandy má dlouhé černé vlasy, světlou pokožku a fialové oči. Pod lGevým okem má znaménko krásy.\n\n(Gadget Lending And Distribution Interactive System; česky Generátorový Licenční a Distribuční Interaktivní Systém) \n\nStroj, který si Jerry sestavil, aby mu byl nápomocný jako osobní asistent. G.L.A.D.I.S je velice sebevědomá, nadprůměrně inteligentní (má mozek zločince) a často o sobě prohlašuje, že celou \"centrálu\", tedy místo, kde WHOOP sídlí, má na povel ona. Objevuje je se pouze ve 3. a 4. sérii, kde ovšem zastává dosti důležitou roli. Jerry ji později rozebere, jelikož na něj prý moc narážela.\n\n"}
{"id": "789025", "url": "https://cs.wikipedia.org/wiki?curid=789025", "title": "Planě rostoucí rostlina", "text": "Planě rostoucí rostlina\n\nPlaně rostoucí rostlina je jedinec nebo kolonie rostlin, které se samovolně rozmnožují bez lidského přičinění. V České republice je planě rostoucí rostlina definována zákonem České národní rady č. 114/1992 Sb., o ochraně přírody a krajiny, ze dne 19. 2. 1992 ve znění pozdějších změn.\n\nNa planě rostoucí rostliny je od samého počátku vyvíjen tlak k evoluční adaptaci na měnící se přírodní podmínky; dnes rostoucí rostliny jsou potomci těch, které se dokázaly změnám přizpůsobit. Lidé se od počátku neolitu učí využívat dostupné rostliny a postupným šlechtěním je přetvářejí v tzv. kulturní rostliny. Mění je tak, aby jejich užitná hodnota neustále stoupala, a přizpůsobují je k růstu v nepůvodních klimatických i půdních podmínkách.\n\nPlodů, dřeva i jiných částí mnohých planě rostoucích rostlin se využívá, aniž by byly rostliny šlechtěny nebo záměrně rozmnožovány. Například rozsáhlé tropické a subtropické lesy využívají domorodci po staletí stejným způsobem a jejich obnovu ponechávají na přírodě. Obdobně se chovají „kulturní lidé“, kteří sbírají lesní plody (borůvky, brusinky, lesní jahody) nebo bez náhrady vytěžují Amazonii.\n\nZájem o planě rostoucí rostliny, které přímo neslouží k uspokojování lidských materiálních nebo estetických potřeb vyplynul z poznání, že je nutno zachovat pokud možno nezdevastovanou přírodu i pro další generace, že tyto rostliny tvoří přírodní dědictví, jehož estetické, vědecké, kulturní, rekreační, hospodářské a další hodnoty je třeba uchovávat a předávat dalším generacím. Praktický přínos některých druhů (např. u brambor) se projevuje již dnes, když se zpětně kříží vyšlechtěné odrůdy s původními kvůli zvýšení přirozené ochrany před škůdci. Z lékařského hlediska jsou významné nově objevované rostlinné substance.\n\nMnohé planě rostoucí rostliny se dokázaly přizpůsobit změnám tak dokonale, že rostou ve formě plevelů téměř v symbióze s kulturními rostlinami. Jiné mají silný rozmnožovací potenciál a pokud se dostanou do nových míst (nejčastěji působením člověka), kde naleznou výhodnější životní podmínky, stanou se invazivními rostlinami (např. křídlatka).\n\nJednou z prvních významných akcí na ochranu planě rostoucích rostlin byla v rámci celé Evropy tzv. Bernská úmluva uzavřená v roce 1979 ve švýcarském Bernu, která vstoupila v platnost ve všech zemích Rady Evropy i v některých nečlenských zemích. Ve smlouvě byla zdůrazněna zvláště nutnost chránit ohrožené druhy. V České republice byl vyhláškou Ministerstvem životního prostředí č. 395/1992 Sb. určen \"Seznam zvláště chráněných druhů rostlin\" a v roce 2000 byl Agenturou ochrany přírody a krajiny ČR stanoven \"Černý a červený seznam cévnatých rostlin České republiky\".\n\nOchrana musí spočívat nejen v zachování životního prostředí, kterému jsou planě rostoucí rostliny přizpůsobeny, ale i v omezení možnosti jejich hybridizace s běžně pěstovanými zemědělskými plodinami nebo rostlinami geneticky modifikovanými.\n\n"}
{"id": "789032", "url": "https://cs.wikipedia.org/wiki?curid=789032", "title": "Seznam jezer v Chile", "text": "Seznam jezer v Chile\n\nJezera v Chile (španělsky jezero – \"lago\"). Tabulka obsahuje přehled všech přírodních jezer v Chile s plochou přes 100 km² (bez přehrad v Chile) a vybraná menší jezera.\n"}
{"id": "789035", "url": "https://cs.wikipedia.org/wiki?curid=789035", "title": "Neděle (Hvězdná brána: Atlantida)", "text": "Neděle (Hvězdná brána: Atlantida)\n\nNeděle (v anglickém originále \"Sunday\") je 17. díl 3. řady sci-fi seriálu .\n\nNa Atlantidě vládne pohodová nálada, protože je vyhlášen den povinného volna. John Sheppard hraje golf a do této hry se snaží zasvětit i Ronona. Elizabeth Weirová jde na oběd s Mikem Brantonem. Doktor Beckett se chystá vyjet na ryby, ale nemůže sehnat nikoho, kdo by s ním nadšení do rybolovu sdílel (Rodney, se kterým byl původně domluvený, se z rybolovu vymluví, a ani nikdo další nemá čas), a proto vystřídá sloužící doktorku. Rodney McKay obědvá s . Ale ještě před začátkem tohoto dne doktorka Hewstonová a doktor Watson nechtěně spustili antické zařízení vydávající neznámé záření. Po Rodneyho přednášce o jejich hlouposti a po lékařském vyšetření, které nic zvláštního neodhalilo, se jdou věnovat svým věcem. Celou tuto pohodu narušuje náhlý výbuch. Sheppard s Rononem hned běží na místo výbuchu, kde už doktor Beckett organizuje převoz raněných, mezi kterými je i Teyla, na ošetřovnu. Radek Zelenka už na místě pátrá po výbušninách, které nenalézá. Ovšem podle očitých svědků explodovala sama doktorka Hewstonová. Rodney zjistil, že záření, které vydávalo spuštěné zařízení, tvoří v těle výbušný nádor. Proto ihned začíná pátrání po doktoru Watsonovi, který je naneštěstí na operačním sále. Doktor Beckett uzavírá patro a zůstává na sále sám s jednou sestrou. Po úspěšném vyoperování nádoru už na místo míří pyrotechnik s tlumicí nádobou na výbušninu. Beckett je však netrpělivý a jde mu naproti s nádorem, který mu předává a vrací se na sál. Nádor ovšem v tuto chvíli vybouchne a usmrtí jak pyrotechnika, tak doktora Becketta. Díl končí posledním rozloučením a transportem ostatků hvězdnou branou zpět na Zemi.\n"}
{"id": "789036", "url": "https://cs.wikipedia.org/wiki?curid=789036", "title": "Okres Dunakeszi", "text": "Okres Dunakeszi\n\nOkres Dunakeszi ( ) je okres maďarské župy Pest. Jeho centrem je město Dunakeszi. Skládá se ze čtyř obcí.\nCsomád, Dunakeszi, Fót, Göd.\n"}
{"id": "789040", "url": "https://cs.wikipedia.org/wiki?curid=789040", "title": "Konečná (Star Trek: Enterprise)", "text": "Konečná (Star Trek: Enterprise)\n\nKonečná (v originále Dead Stop) je epizoda seriálu \"\". Jde o čtvrtý díl druhé řady pátého seriálu ze světa Star Treku.\n\nPo střetu s Romulany v minulé epizodě se Enterprise vzpamatovává ze škod: levá část primárního trupu je těžce poškozená a Trip odhaduje opravy minimálně na 3-4 měsíce. Také Reedovo zranění se hojí pomalu. Kapitán Archer se rozhodne vyslat nouzový signál, aby tentokrát pro změnu někdo pomohl jim. Ozve se tellaritská loď, která sice nenabídne pomoc, ale odešle souřadnice nejbližší opravářské základny. Podle T'Pol nejsou Tellarité přívětiví druh, zato důvěryhodní ano. Archer nemá na výběr a Enterprise zamíří k základně.\n\nStanice se skládá ze dvou propojených tubusů a stanice uprostřed. Na přivítání nikdo neodpoví a vzápětí projde lodí biomolekulární paprsek. Základna je podle všeho automatická, nicméně její opravářské možnosti jsou mimořádné. Kapitán se rozhodne opravit loď výměnou za 200 litrů warpového plazmatu. I přesto, že práce probíhají podle plánu, má kapitán stále špatné tušení a snaží se odhalit nějaký fígl nebo podvod. Stejně reaguje i Trip, který se spolu s uzdraveným Malcolmem vplíží do útrob stanice odhalit její tajemství. Všechny akce přeruší nalezení mrtvoly Travise Mayweathera. Naštěstí před pitvou doktor Phlox zjistí, že se nejedná o Travise, ale jeho kopii. Archer vymyslí plán: zatímco Trip odveze plazma do řídící místnosti, on, T'Pol a Reed se pokusí na druhý pokus dostat dovnitř základny. To se jim podaří a uvnitř najdou mnoho těl, která jsou připojena k počítači ve stanici, aby tak využila jejich mozkovou kapacitu ve svůj prospěch. Archer Travise osvobodí, jenže stanice začne vyhrožovat zničením Enterprise a postupně převezme velení nad jednotlivými systémy. Kapitán nechá explodovat plazma a také prostřelí fotonovými torpédy poslední rameno, které je drží. Poslední záběr ukazuje trosky stanice a jedno z ramen, které začíná pracovat na opravě...\n\n"}
{"id": "789041", "url": "https://cs.wikipedia.org/wiki?curid=789041", "title": "Divočina Goat Rocks", "text": "Divočina Goat Rocks\n\nDivočina Goat Rocks se nachází v národních lesích Gifforda Pinchota a Mount Baker-Snoqualmie v Kaskádovém pohoří v americkém státě Washington. Nachází se na jih od silnice U.S. Route 12 a jejím hlavním útvarem jsou Kozí skály, tedy Goat Rocks, nesoucí jméno po početných populacích kamzíka běláka (\"angl. Mountain Goat\") kolem nich.\n\n3 700 metrů vysoký, kolem dvou milionů let nečinný vulkán kdysi dominoval zdejší krajině. Erodovaný zbytek sopky nyní představuje několik zvrásněných vrcholků dosahujících nadmořské výšky 2 100 metrů. Zdejší nejvyšší bod, zvaný Gilbert Peak, dosahuje výšky 2 494 metrů nad mořem. Na zastíněných severních svazích hor se nachází několik ledovců, mezi nimi i Packwoodův, Meadeův nebo Conradův ledovec. Vodu z divočiny odvádějí řeky Tieton, Cispus a Kaulická řeka. Nejnižší bod v divočině leží v nadmořské výšce 890 metrů, nedaleko Packwoodova jezera.\n\nHodnota zdejšího území byla poprvé uznána roku 1931, kdy bylo 180 km² nynější divočiny označeno správou lesů jako původní území. V roce 1935 bylo toto označení rozšířeno na 293 km² půdy. V roce 1940 bylo přidáno další území, takže celková rozloha už čítala 335 km², a náčelník správy lesů se jej rozhodl jmenovat divokým územím.\n\nPoté, co Kongres schválil v roce 1964 zákon o divočinách, se území automaticky stalo divočinou. Kongres pak v roce 1984 navýšil rozlohu divočiny do nynější podoby. Správa lesů se zde snaží o kombinaci ochrany vylepšení divokého prvku zdejšího území s využitím pro člověka a rekreací.\n\nSkrz Kozí skály prochází i transkontinentální turistická stezka Pacific Crest Trail, která spojuje Mexiko a Kanadu. Část stezky ve státě Washington byla dokončena už roku 1935 jako Washington Cascade Crest Trail a v roce 1968 byla teprve připojena k transkontinentální stezce samotné. Na jihovýchodní straně divočiny se nachází Jakamská indiánská rezervace, kam je zakázán přístup veřejnosti kromě turistů cestujících právě po slavné stezce.\n"}
{"id": "789049", "url": "https://cs.wikipedia.org/wiki?curid=789049", "title": "Evropská občanská iniciativa", "text": "Evropská občanská iniciativa\n\nEvropská občanská iniciativa je jednou z hlavních inovací obsažených v Lisabonské smlouvě a nástroj sloužící k posílení přímé demokracie v Evropské unii. Umožňuje jednomu milionu občanů EU, mezi nimiž jsou zastoupeni občané alespoň čtvrtiny členských států, požádat Evropskou komisi, aby navrhla legislativu, která spadá do některé z politik Unie. Komise má v EU exkluzivní právo zákonodárné iniciativy.\n\nMožnost evropské občanské iniciativy staví občany na tutéž úroveň, na které se nachází Evropský parlament a Rada Evropské unie, jež toto právo požívají na základě čl. 225 a 241 Smlouvy o fungování Evropské unie.\n\nToto v dubnu 2012 na úrovni EU zavedené právo na nezávaznou petici Komisi EU, je zvané Evropská občanská iniciativa (EOI) \"(European Citizens' Initiative (ECI), Europäische Bürgerinitiative (EBI)\", přesně tak jak to odpovídá cíli iniciátorů – hnutím \"Citizens of Europe / ECI Campaign\" (Občané Evropy / Kampaň pro EOI), \"Democracy International\", \"Mehr Demokratie\" (Více demokracie) a lidí kolem nich ze všech vrstev politického života Evropy, společně se zasazujících za silnější politická práva v Evropě – zavést iniciativu a referendum v Evropské unii.\n\nPrávní základ občanské iniciativy je položen v článku 11, odstavec 4 Smlouvy o Evropské unii (TEU) a v článku 24, odstavec 1 Smlouvy o fungování Evropské unie. Oba tyto články byly nově zavedeny Lisabonskou smlouvou. Evropská občanská iniciativa je doplňkem ke stávajícímu právu podat petici Evropskému parlamentu a právu na odvolání k Evropskému ombudsmanovi, které ustanovila již Maastrichtská smlouva (1993). Petice a občanská iniciativa se však podstatně liší způsobem svého fungování, svými podmínkami a tím, komu jsou určeny.\n\nPraktická opatření, podmínky a postupy související s evropskou občanskou iniciativou stanovuje nové nařízení. Evropský parlament a Rada Evropské unie na základě návrhu předloženého Komisí přijaly nařízení, které stanovuje pravidla a postupy, kterými se tento nový nástroj politiky řídí. Podle tohoto nařízení je prvním dnem, kdy je možné registrovat novou občanskou iniciativu, 1. duben 2012.\n\nV České republice jsou některé související podmínky a postupy související s prováděním zmíněného evropského nařízení upraveny zákonem o evropské občanské iniciativě, který dne 25. dubna 2012 schválil senát a který čeká na podepsání prezidentem republiky.\n\nAktivisté, kteří mají zájem iniciovat vznik nového evropského předpisu, musí nejprve založit tzv. občanský výbor, jehož členové musejí pocházet alespoň ze čtvrtiny členských států a jenž je zodpovědný za registraci iniciativy u Evropské komise. Komise před zaregistrováním předložené iniciativy disponuje dvěma měsíci času pro posouzení, zda dotyčná iniciativa splňuje základní podmínky přijatelnosti.\n\nNásledně mohou organizátoři přistoupit ke sbírání podpisů, pro něž je určena doba 12 měsíců. Podpisy mohou být sbírány na papírovém formuláři nebo prostřednictvím internetu. Pro úspěšné prosazení iniciativy je zapotřebí sesbírat alespoň 1 milion podpisů, přičemž počet podepsaných občanů musí alespoň ve čtvrtině členských států dosáhnout stanovený minimální počet. Minimální počty jsou pro jednotlivé členské státy stanoveny individuálně a odpovídají počtu členů Evropského parlamentu z daného státu vynásobenému 750. Pohybují se od 3750 podpisů pro Maltu do 74 250 pro Německo. Pro Českou republiku je minimální počet 16 500 podpisů.\n\nZa kontrolu platnosti podpisů budou odpovědné jednotlivé členské státy. Ty zároveň rozhodnou, jaké osobní údaje budou muset být pro kontrolu platnosti u každého podpisu uvedeny (zda půjde o číslo občanského průkazu každého signatáře, nebo jen datum jeho narození, případně adresu bydliště). Neměnnou podmínkou však je, že všichni podepsaní musí být občany EU a být ve věku, který je opravňuje k účasti ve volbách do Evropského parlamentu v dané zemi.\n\nPrvní podaný návrh občanské iniciativy se týkal GMO. V říjnu 2010 mezinárodní organizace Greenpeace ohlásila, že pod\n\"Petici za Evropu bez geneticky modifikovaných plodin\" sebrala milionu podpisů a že petice bude předána předsedovi Evropské komise.\n\nJednou z dalších iniciativ je návrh doplnit evropskou hymnu slovy v neutrálním jazyce esperanto a tak umožnit občanům zpívat ji společně a posílit tím evropskou identitu při současném zachování identit národních. Předkladatelem návrhu je Evropská esperantská unie.\n\nV lednu 2013 Evropská komise zaregistrovala evropskou občanskou iniciativu za prozkoumání bezpodmínečného základního příjmu jako nástroje na zlepšení jejich současných systémů sociálního zabezpečení; předkladatelem je německá \"Netzwerk Grundeinkommen\".\n\n"}
{"id": "789054", "url": "https://cs.wikipedia.org/wiki?curid=789054", "title": "Kaple Panny Marie Bolestné (Mořkov)", "text": "Kaple Panny Marie Bolestné (Mořkov)\n\nKaple Panny Marie Bolestné v Mořkově je stavba z roku 1853, kterou nechal v dnešní ulici „U Kaple“ vystavět sedlák Jan Jeřábek (27. září 1826 Mořkov – 8. února 1916 Žilina u Nového Jičína), potomek bratra rytíře Jana Jeřábka z Mořkova. V kapličce se nachází obraz zachycující snímání Ježíšova těla z kříže a pod oltářem i erb rodu Jeřábků vytesaný do kamene. Původně byl tento znak umístěn v průčelí zdejšího kostela svatého Jiří. V roce 2010 byla kaple prohlášena kulturní památkou.\n"}
{"id": "789059", "url": "https://cs.wikipedia.org/wiki?curid=789059", "title": "Cabernet Dorsa", "text": "Cabernet Dorsa\n\nCabernet Dorsa je středně pozdní až pozdní moštová odrůda révy vinné (\"Vitis vinifera\"), používaná k výrobě červených vín. Odrůda byla vyšlechtěna v roce 1971 ve Státním vinařském ústavu ve Weinsbergu, v Německu, křížením odrůd Frankovka a \"Dornfelder\".\n\nRéva vinná (\"Vitis vinifera\") odrůda \"Cabernet Dorsa\" je jednodomá dřevitá pnoucí liána, dorůstající v kultuře až několika metrů. Kmen tloušťky až několik centimetrů je pokryt světlou borkou, která se loupe v pruzích. Úponky révy umožňují této rostlině pnout se po pevných předmětech. Růst je středně bujný až bujný s polovzpřímenými až vzpřímenými letorosty. Vzhledově je odrůda podobná odrůdě \"Dornfelder\". Vrcholky letorostů jsou otevřené, málo pigmentované antokyaniny, zelenkavé barvy, slabě ochmýřené. Mladé lístky jsou světle zelené s bronzově červeným nádechem. Jednoleté réví je žlutavě hnědé.\n\nList je středně velký až velký, tří- až pětilaločnatý se středně hlubokými výkroji, horní výkroje jsou lyrovité, otevřené s oblým dnem, čepel listu je hladká až slabě puchýřnatá, nálevkovitá, řapíkový výkroj je úzce otevřený až překrytý, ve tvaru písmene „V“ až lyrovitý s ostrým dnem či lancetovitý. Žilnatina listu v oblasti napojení řapíku je středně silně pigmentovaná antokyaniny.\n\nOboupohlavní pětičetné květy v hroznovitých květenstvích jsou žlutozelené, samosprašné. Hrozny jsou středně velké až velké (150 g), řidší až poměrně husté, bobule středně velké (15 mm), krátce oválné, tmavomodré až modročerné, dužina je mírně narůžovělá, ovocité chuti.\n\n\"Cabernet Dorsa\" je moštová odrůda révy vinné (\"Vitis vinifera\"). Byla vyšlechtěna roku 1971 ve Státním vinařském ústavu ve Weinsbergu, ve Württembersku, v Německu, křížením odrůd Frankovka a \"Dornfelder\", což bylo zjišteno až analýzou DNA. Původně bylo udáváno, že se jedná o křížení \"Dornfelder\" a \"Cabernet Sauvignon\". Šlechtitelem odrůdy je Dr. Schleip, v Německu byla registrována roku 2003.\n\nZe stejného křížení pochází i sesterská odrůda Acolon a \"Cabernet Dorio\".\n\nV Německu byla odrůda \"Cabernet Dorsa\" roku 2007 pěstována na 222 hektarech vinic, převážně v regionech Falcko, Rheinhessen a Bádensko, osazené plochy mají mírně stoupající tendenci. Na malých plochách byla odrůda pěstována i ve Švýcarsku, r. 2007 na 20,4 ha.\n\nVe Státní odrůdové knize České republiky je odrůda zapsána od roku 2011. V poslední době se vína z odrůdy \"Cabernet Dorsa\" vzácněji objevují i v ČR, zejména na oblastních výstavách na Moravě.\n\nSlovo „cabernet“ vzniklo ve Francii, v oblasti Médoc, v regionu Bordeaux, patrně je odvozeno od latinského slova „caput“, zde ve smyslu „odrůda révy, dávající černá vína“. Poprvé bylo v literatuře zmíněno až roku 1866. Slovo „dorsa“ je složeninou názvů odrůd, slov \"dornfelder\" a \"sauvignon\".\n\nV Rusku je pro odrůdu používán název \"Каберне Дорса\", šlechtitelský název odrůdy byl \"We 71-817-92\".\n\nRéví vyzrává poměrně dobře, lépe než u odrůdy \"Dornfelder\", odrůda nemá sklon ke sprchávání. Má relativně dobrou odolnost vůči zimním mrazům (-19 až -22 °C). Z podnoží vyhovují SO-4 a 125 AA. Doporučované zatížení pro tuto odrůdu je 4-6 oček na m2. Je možné využívat řez na krátké i dlouhé plodné dřevo. Hrozny dosahují vyšší cukernatosti, než odrůda \"Dornfelder\". V Německu v období let 1982-2006 byl průměrný výnos střední, 10,2 t/ha při vysoké cukernatosti 89 °Oe a střední aciditě, 8,4 g/l. Jedná se tedy o odrůdu kvalitativní.\nOdrůda raší raně až středně pozdně, kvete středně pozdně až pozdně, dozrává středně pozdně až pozdně, koncem září až začátkem října.\n\nOdolnost k plísni révové (\"Plasmopara viticola\") je střední až nízká, odolnost k padlí révovému (\"Uncinula necator\") je nízká. Odolnost k plísni šedé (\"Botrytis cinerea\") je střední až dobrá.\n\nPožadavky na polohu jsou střední až vysoké, dobře prospívá na výživných a vododržných půdách.\n\nOdrůda dává kvalitativně vysoce hodnotná a ceněná plná vína. Kabernetové (popřípadě merlotové) tóny jsou ve vínech cítit, ale nejsou „vlezlé“, vína mají s charakteristickým aroma zelené papriky i výraznou chuť a vůni třešní. Jsou „mezinárodního“ charakteru, mezitypem německých ovocitých vín a vín jihu s drsnými taniny. Zpravidla jsou výrazně temně zbarvená, hodí se ke školení v sudech barrique i ke zrání v dřevěných sudech a jsou schopná dlouhodobě vyzrávat i na láhvi.\n\n\n\n"}
{"id": "789061", "url": "https://cs.wikipedia.org/wiki?curid=789061", "title": "Rusko na Letních olympijských hrách 2004", "text": "Rusko na Letních olympijských hrách 2004\n\nRusko na Letních olympijských hrách 2004 v Athénách reprezentovalo 446 sportovců, z toho 244 mužů a 202 žen. Nejmladším účastníkem byla Julia Koltunová (15 let, 105 dní), nejstarší pak Sergej Alifirenko (45 let, 213 dní) . Reprezentanti vybojovali 92 medailí, z toho 27 zlatých, 27 stříbrných a 38 bronzových.\n\n"}
{"id": "789063", "url": "https://cs.wikipedia.org/wiki?curid=789063", "title": "Dorsa", "text": "Dorsa\n\nDorsa může být:\n\n\n\n\n\n"}
{"id": "789074", "url": "https://cs.wikipedia.org/wiki?curid=789074", "title": "Jana Hermanová", "text": "Jana Hermanová\n\nJana Hermanová (* 6. ledna 1946) byla česká a československá bezpartijní politička a poslankyně Sněmovny lidu Federálního shromáždění za normalizace.\n\nK roku 1971 se profesně uvádí jako přadlena. Ve volbách roku 1971 byla tehdy zvolena do Sněmovny lidu Federálního shromáždění (volební obvod č. 19 - Slaný, Středočeský kraj). Ve FS setrvala do konce funkčního období, tedy do voleb roku 1976.\n\n"}
{"id": "789075", "url": "https://cs.wikipedia.org/wiki?curid=789075", "title": "Katedrála Panny Marie Libanonské", "text": "Katedrála Panny Marie Libanonské\n\nkatedrála Panny Marie Libanonské (fr. \"Cathédrale Notre-Dame du Liban\") je maronitský katedrální kostel v 5. obvodu v Paříži, v ulici \"Rue d'Ulm\" postavený v letech 1893–1894. Kostel je součástí objektu vědecké výzkumné instituce Institut Curie. Od července 2012 je sídlem biskupa Eparchie Panny Marie Libanonské.\n\nPlány na stavbu kostela vytvořil architekt Jules-Godefroy Astruc a výstavba probíhala v letech 1893–1894. Kostel byl otevřen 13. května 1894 a přidělen jezuitům, kteří provozovali školu Sainte-Geneviève. Po odluce církve od státu v roce 1905 jezuité kostel opustili a v roce 1915 byl přiřazen maronitské katolické církvi. V letech 1990–1993 proběhla rekonstrukce kostela.\n\nDruhý kostel této církve ve Francii se nachází v Marseille.\n\n"}
{"id": "789077", "url": "https://cs.wikipedia.org/wiki?curid=789077", "title": "Monmouth Mayhill", "text": "Monmouth Mayhill\n\nMonmouth Mayhill (někdy též \"May Hill\") je zrušená železniční stanice v Monmouthu ve Walesu na bývalé trati Monmouth – Ross-on-Wye. Stanice byla otevřena 4. srpna 1873 a uzavřena 5. ledna 1959. Byla jednou ze dvou monmouthských železničních stanic a ležela na druhém břehu řeky Wye než samotný Monmouth. Původně se jednalo o koncovou stanici trati, ale v roce 1874 byla trať protaženo do druhé (a větší) stanice Monmouth Troy.\n\nPřestože byla stanice otevřena původně jako dočasná, stala se z ní nakonec běžná stanice. Byla postavena na místě, kde bylo původně překladiště zboží nákladních člunů plujících po řece Wye.\n\nDnes je celá stanice kromě jednoho nástupiště zbořena.\n"}
{"id": "789079", "url": "https://cs.wikipedia.org/wiki?curid=789079", "title": "Juraj Hlinka", "text": "Juraj Hlinka\n\nJuraj Hlinka (14. února 1927 – ???) byl slovenský a československý politik Komunistické strany Slovenska, poslanec Sněmovny lidu Federálního shromáždění a Slovenské národní rady za normalizace.\n\nPo volbách roku 1971 zasedl do Sněmovny lidu (volební obvod č. 149 - Levice, Západoslovenský kraj). Křeslo nabyl až dodatečně v prosinci 1974 v doplňovacích volbách vypsaných poté, co zemřel původní poslanec Jozef Mihálik. Mandát obhájil ve volbách v roce 1976 (obvod Levice) a ve FS setrval až do konce funkčního období, tedy do voleb v roce 1981. K roku 1976 se profesně uvádí jako opravář v podniku \"Strojstav Šahy\", bytem Hokovce.\n\nVe volbách roku 1981 se pak stal poslancem Slovenské národní rady.\n\n"}
{"id": "789081", "url": "https://cs.wikipedia.org/wiki?curid=789081", "title": "Mike Wallace", "text": "Mike Wallace\n\nMyron Leon \"Mike\" Wallace (9. května 1918 − 7. dubna 2012) byl americký žurnalista, herec a mediální osobnost. Vyhrál 21 televizních cen Emmy.\n\nNarodil se v rodině židovských přistěhovalců z Ruska. Vystudoval novinařinu na Univerzitě v Michiganu. Absolvoval roku 1939. Poté pracoval v rozhlase, zejména v Detroitu a Chicagu. V 50. letech přešel do televize. V roce 1958 začal pracovat pro ABC. V roce 1963 nastoupil do televize CBS. Od roku 1968 byl na této stanici moderátorem pořadu \"60 minut.\" Časem se specializoval na rozhovory. Často byl při rozhovoru útočný a dle svých vlastních slov \"balancoval na pomezí sadismu a zvědavosti\". Pět sezón v 70. letech byl tento pořad nejsledovanějším v americké televizi. \n\nJeho kariéru ovlivnila aféra z roku 1982, kdy generál William C. Westmoreland, velitel amerických vojsk ve Vietnamu v letech 1964-1968, zažaloval CBS kvůli tvrzení v jedné z reportáží, že během vietnamské války falšoval odhady síly nepřítele. Časem se ukázalo, že Wallace a CBS naletěly svému zdroji. Začala dvouletá soudní tahanice, během níž se Wallace psychicky zhroutil a stal se závislým na antidepresivech. Dokonce se pokusil o sebevraždu. Vrátil se však na obrazovky a moderátorem \"60 minut\" byl až do roku 2006, kdy ve svých 88 letech odešel do důchodu. Výjimečně se několikrát vrátil na obrazovku, například aby udělal rozhovor s íránským prezidentem Mahmúdem Ahmadínedžádem. Naposledy seděl před kamerou roku 2008.\n\nK jeho blízkým přátelům patřili spisovatelé William Styron a Art Buchwald. Wallaceho nejmladší syn Chris Wallace, je také televizní žurnalista, působí ve Fox News.\n"}
{"id": "789083", "url": "https://cs.wikipedia.org/wiki?curid=789083", "title": "Tomáš Malinský", "text": "Tomáš Malinský\n\nTomáš Malinský (* 25. srpna 1991, Skuteč, Československo) je český fotbalový záložník, od července 2017 hráč klubu FC Slovan Liberec. Je to typ rychlého, technicky ofenzivního hráče s přesnou střelou.\n\nS fotbalem začínal v klubu FC Skuteč, odkud v mladších žácích zamířil do mužstva AFK Chrudim. V týmu jeho kariéra nabrala nadějně růst. V sezóně 2010/2011 nastupoval v 1.B tříde za muže AFK Chrudim \"B\". Poté jej trenér Jirousek povolal do A-mužstva, kde se nadějný záložník zabydlel v základní sestavě. V Chrudimi zažil povedenou sezonu.\n\nV létě 2011 se Malinského služby zajímaly dva kluby z nejvyšší soutěže. Konkrétně FC Slovan Liberec a FC Hradec Králové, kam po úspěšných testech přestoupil.\n\nV dresu FC Hradec Králové debutoval v 1. české lize 31. července 2011 v utkání 1. kola proti FK Viktoria Žižkov (výhra 1:0), když v 74. minutě vystřídal Vojtěcha Štěpána. Celkem si v ročníku 2011/12 připsal 16 ligových startů, ve kterých se gólově neprosadil.\n\nV červnu 2011 si v přípravném zápase proti Bohemians 1905 poranil křížový vaz v koleni a více než půl roku nemohl hrát. Mužstvo v sezoně sestoupilo do 2. ligy. Za Hradec nastoupil v ročníku až v posledních pěti kolech.\n\nV září 2013 prodloužil s klubem smlouvu do léta 2016. Svoji první ligovou branku v sezoně a zároveň za Hradec vstřelil 4. 8. 2013 ve 2. kole na půdě MFK OKD Karviná, ale v konečném důsledku pouze mírnil porážku 1:2. Další přesný zásah si připsal ve 12. kole proti MFK Frýdek-Místek (výhra 3:0), prosadil se v 82. minutě. 16. 3. 2014 vstřelil dva góly do sítě klubu Fotbal Třinec a Hradec zvítězil v poměru 3:1. Ve 27. kole prožil opět dvoubrankové utkání, tentokrát proti střížkovskému klubu FK Bohemians Praha (výhra 4:1), prosadil se nejprve ve 12. a poté v 64. minutě. Svého sedmého gólu docílil o necelé dva týdny později, kdy vsítil druhou branku zápasu proti Loko Vltavín. \"Votroci\" utkání zvládli a zvítězil v něm 2:0. Klub se v sezoně vrátil do nejvyšší soutěže. Celkem v ročníku naskočil do 27 utkání v lize.\n\nSvůj první gól v nejvyšší soutěži vsítil 21. 9. 2014 v ligovém utkání 8. kola na Letné proti domácí AC Sparta Praha (prohra 1:3), když v šesté minutě otevřel skóre zápasu. Celkem v ročníku, který mužstvo zakončilo pádem do 2. ligy, odehrál dvaadvacet ligových střetnutí.\n\nVe 13. kole hraném 1. listopadu 2015 dal druhý gól v utkání proti Fotbal Třinec, Hradec v zápase zvítězil 5:0. Poté se střelecky prosadil ve 20. kole proti 1. SC Znojmo (výhra 3:1), když v 68. minutě dal druhý vítězný gól \"Votroků\". S mužstvem postoupil zpět do české nejvyšší soutěže, když jeho klub ve 28. kole hraném 17. 5. 2016 porazil FK Baník Sokolov 2:0 a 1. SC Znojmo, které bylo v tabulce na třetí pozici, prohrálo s FC Sellier & Bellot Vlašim. V ročníku 2015/16 nechyběl v žádném z 28 střetnutí v lize.\n\nSvého prvního gólu v sezoně docílil v úvodním kole na stadionu v Ďolíčku proti tamním Bohemians Praha 1905 (výhra 3:0), když v nastaveném čase uzavřel skóre utkání. Podruhé v ročníku se střelecky prosadil v souboji nováčků ve 12. kole hraném 30. října 2016 proti MFK Karviná, když v 90. minutě snížil na konečných 3:4. Svoji třetí branky vsítil 19. 11. 2016 ve 14. kole proti mužstvu 1. FC Slovácko (výhra 3:1). Dalšího přesného střeleckého zásahu docílil v dalším kole, když v 59. minutě snižoval v utkání se Spartou Praha na konečných 1:2.\n\nV červenci 2017 přestoupil z Hradce do FC Slovan Liberec, kde podepsal tříletou smlouvu.\n\nAktuální k 23. červenci 2016\n\n"}
{"id": "789085", "url": "https://cs.wikipedia.org/wiki?curid=789085", "title": "Václav Horáček (politik KSČ)", "text": "Václav Horáček (politik KSČ)\n\nVáclav Horáček (22. září 1925 - ???) byl český a československý generál, politik Komunistické strany Československa, poslanec Sněmovny lidu Federálního shromáždění a předseda Svazarmu za normalizace.\n\nK 28. lednu 1970 byl kooptován za člena Ústředního výboru Komunistické strany Československa. V této funkci ho potom potvrdil XIV. sjezd KSČ, XV. sjezd KSČ, XVI. sjezd KSČ i XVII. sjezd KSČ.\n\nV letech 1969-1977 působil jako náčelník Hlavní politické správy ČSLA, v letech 1970-1975 byl náměstkem ministra národní obrany ČSSR. Na VI. sjezdu Svazarmu v prosinci 1978 byl zvolen předsedou Ústředního výboru této organizace. Od roku 1978 byl také členem předsednictva Ústředního výboru Národní fronty ČSSR. V roce 1975 mu byl udělen Řád práce.\n\nK roku 1971 se profesně uvádí jako náčelník HPS ČSLA. Ve volbách roku 1971 tehdy zasedl do Sněmovny lidu (volební obvod č. 30 - Příbram, Středočeský kraj). Mandát obhájil ve volbách v roce 1976 (obvod Příbram), volbách v roce 1981 (obvod Hostivice) a volbách v roce 1986 (obvod Příbram). Ve Federálním shromáždění setrval do ledna 1990, kdy rezignoval na poslanecký post v rámci procesu kooptace do Federálního shromáždění po sametové revoluci.\n"}
{"id": "789086", "url": "https://cs.wikipedia.org/wiki?curid=789086", "title": "Václav Horáček", "text": "Václav Horáček\n\nJméno a příjmení Václav Horáček má více nositelů:\n\n"}
{"id": "789088", "url": "https://cs.wikipedia.org/wiki?curid=789088", "title": "Evita (muzikál)", "text": "Evita (muzikál)\n\nEvita je muzikál z pera Andrew Lloyd Webbera a Tima Rice z roku 1976. Pojednává o životě Evy Perónové, manželky argentinského diktátora Juana Peróna, od samých začátků přes dobu její největší slávy až do její smrti. Po velkém úspěchu muzikálu Jesus Christ Superstar se autorská dvojice rozhodla napsat další muzikál, Evita. Ovšem kvůli strachu z neúspěchu se nejdříve rozhodli vydat nahrávku kompletního muzikálu s Julií Covington. CD zaznamenalo úspěch a proto již v roce 1978 měla Evita premiéru v londýnském West Endu v Princ Edward theatre v hlavní roli s Elaine Paige. Dále následovala Broadway, Španělsko, Brazílie a spousta dalších. V roce 1996 se Evita dočkala filmové verze s Madonnou a Antoniem Banderasem a byla čtyřikrát uvedena v ČR – v Praze (Divadlo Spirála 1998 – 2000), v Brně (MDB 2009 – 2012), v Plzni (Divadlo J.K.Tyla 2011 – 2013) a v Ostravě (NDM, Divadlo J. Myrona 2014 – stále v repertoáru). Páté uvedení se chystá na únor 2015 v pražském divadle Studio DVA s Monikou Absolonovou v alternaci s Radkou Fišarovou v hlavní roli.\n\n- Film v biografu přeruší tragická zpráva, zemřela duchovní vůdkyně národa, modla a nejmocnější žena světa, Eva Perón)\n- Lidé se ve masách loučí s svou milovanou Evitou\n- Evitin odpůrce Che se vysmívá Argentině za podlý cirkus kolem Evitiny smrti\n- Jsme úplně na začátku, v domovině Evy Duarte vystupuje zpěvák tanga Magaldi, její milenec\n- Evita chce odjet s Magaldim do Buenos Aires, ten jí varuje před vírem velkoměsta. Evina rodina naléhá a Evita nakonec odjíždí.\n- Evita vítá milované Buenos Aires\n- Evita střídá milence, díky nim se tak objevuje v novinách, televizi a rádiu\n- V Argentině se chytají volby, žhavý kandidát je Juan Perón, které podpoří i Eva\n- Skočíme v čase, proběhla revoluce, Perón se dostává do politického popředí a z Evy je sice špatná, zato hodně slavná herečka. San Juan zasáhne silné zemětřesení.\n- Na benefičním koncertě obětem zemětřesení se setká Eva s Magaldim, ale hlavně s Perónem\n- Eva nabízí Perónovi spojenectví, může mu být užitečná\n- Eva vyhání mladinkou Perónovu milenku\n- Milenka zpívá o zklamání a zradě\n- Aristokraté ani vojáci nemůžou vystát Evu, dívku z chudého prostředí\n- Perón je vržen do vězení, vysvobodí ho síla lidu v čele s Evou, Perón se stává prezidentem a žení se s Evou. Začíná nová doba.\n\n- Lid volá svého nového prezidenta Juana Peróna, ten představí první dámu Argentiny, Evu Perón\n- Evita přísahá lidu – vždy bude s ním. Stále opakuje, že je jednou z nich.\n- Che varuje mladou Evita před pádem, který může nastat z nebeských výšin\n- Evitu štve, že lidé ve světě neví o ní a Perónovi, míří do Evropy\n- Evita je v Evropě, navštíví mnoho zemí, v Itálii jí odmítnou, ve Španělsku milují, ve Francii však náhle Evita kolabuje…\n- Evita se nikdy nechce dostat mezi argentinské aristokraty\n- Evita si založila nadaci, charita ale není úplně tak čistá záležitost…\n- Lidé se modlí k Evitě, kdo nesouhlasí, je zbit policí. Evita opět kolabuje.\n- Evita a Chce se poprvé setkávají, oba v kómatu, navzájem si vyčítají své nedostatky.\n- Perón před vládou obhajuje Evitiny činy a přiznává, že jí ubývá sil.\n- Evita se chce stát viceprezidentkou Argentiny, Perón to odmítá, Eva má přeci rakovinu a umírá.\n- Evita si promítá svůj život s Juanem a ptá se. Měl jsi mě rád?\n- Chce donutí Evu, aby veřejně v rádiu přiznala prohru. Ta ale naopak Argentině slibuje, že ona je Argentinou. Navždy.\n- Evita si přemítá střípky z života\n- Evitina píseň o jejím životě před i po smrti…\nChe vypráví, co se stalo po její smrti…\n\nVelkofilm od Alana Parkera, který byl uveden do kin v roce 1996 s Madonnou a Antonio Banderasem v hlavní roli. Pro tuto verzi byl připsán megahit You Must Love Me, který později získal Oscara a obrovský úspěch.\n\n"}
{"id": "789091", "url": "https://cs.wikipedia.org/wiki?curid=789091", "title": "Cilicium", "text": "Cilicium\n\nCilicium je původně označení pro hrubé vlněné sukno, vyrobené z kozí srsti, které bylo ve starověku používáno při výrobě stanů a plachet. \nNázev pochází od kraje Kilíkie (dnes součást Turecka), kde se chová plemeno kilikijských koz. \n\n"}
{"id": "789092", "url": "https://cs.wikipedia.org/wiki?curid=789092", "title": "Withenoc", "text": "Withenoc\n\nWithenoc (též Guihenoc de la Boussac, Wihenoc, Gwethenoc, Withenock atd. narozen zhruba 1035, zemřel po 1101) byl šlechtic a mnich původem z Bretaně, který byl pánem z Monmouthu v letech 1075 až 1082 a založil zde převorství.\n\nWithenoc byl synem Caradoca de la Boussac, šlechtice se statky blízko Dolu v Bretani. V záznamech se poprvé objevuje už jako dospělý v roce 1055. Oženil se s dcerou dolského arcibiskupa, měl mladšího bratra, Baderona, a syna Ratiera, kteří se oba stali mnichy.\n\nPo ovládnutí Anglie Normany v roce 1066 byl hrabětem z Herefordu ustaven William fitzOsbern. Ten založil Monmouthský hrad ležící v nejjižnějším cípu oblasti zvané Archenfield nad soutokem řek Wye a Monnow. William fitzOsbern v roce 1071 padl v bitvě a jeho syn Roger upadl roku 1075 v nemilost. Král Vilém pak jmenoval monmouthským pánem Withenoca. Je možné, že svou roli hrála tehdejší podobnost bretonštiny a velštiny, která umožňovala Bretoncům domluvit se s Velšany. Proto Normané umisťovali věrné Bretonce do pohraniční oblasti mezi Anglií a Walesem.\n\nJedním z prvních Withenocových činů v Monmouthu bylo založení ského převorství. Za tím účelem požádal o pomoc Viléma z Dolu (možné svého příbuzného), který byl od roku 1070 opatem v Saint Florent v Saumuru. Jednalo se o velké opatství na březích Loiry, které bylo později v šestnáctém století zničeno. Vilém poslal do Monmouthu mnichy a převora a výměnou za to vzniklé převorství posílalo část svých zisků zpět do Francie. Tato spolupráce fungovala až do čtrnáctého století. Po celou dobu posílalo monmouthské převorství část zisků do Saint Florent a naopak do Monmouthu přicházeli ze Saint Florent noví převoři. Zakládací listina převorství říká:\n\n„\"Wihenoc z Monmouthu, všem mužům, svým přátelům a sousedům, všem věrným synům svaté matky církve, jak současným tak budoucím, přeje zdraví. Budiž vám známo, že já, Wihenoc, byv pohnut podnětem shůry, radou Boží a na požadavek svých vojáků a poddaných, k slávě Boží a svaté Panny u svatého Florencia, k prospěchu své duše a svých rodičů, jsem postavil kostel na svém hradě v Monmouthu, a doroval ho na věky svatému Florenciovi z Salmuru, odkud jsem pozval mnichy, aby řečený kostel užívali; a tam mohou žít, pravidelně sloužit Bohu, dal jsem jim určité majetky, jak pozemky tak kostely a desátky, to jest: kostel svatého Kadoka blízko hradu, na mém sídle, kde již prvně dříve řečení mniši sídlili, než byl monmouthský kostel dokončen; kostel svatého Wingatolla; kostel v Bockeville; kostel v Llangradoc; kostel ve Welch Bicknor; kostel v Eililde Hopa s kaplí v Hently; kostel v Tobertonu; kostel v Strettonu s kaplí Haspertonu; a dvacetčtyři lánů u monmouthského hradu, osm lánů v llancadocku, osm lánů v Suentoně a dva díly ze všech desátků z mého panství, stejně jako ve vlastnictví mém i mých poddaných, a desátky ze všech mlýnů a desátky ze všech mých daní. Potvrzuji tyto dary tímto svým psaním, aby jim patřily navždy, Svědkem můj bratr Baderon a ostatní\"“\n\nWithenoc se v roce 1082 asi po sedmi letech v Monmouthu vzdal svých světských funkcí a odešel na odpočinek jako mnich do Saumurského opatství. Jako pána z Monmouthu jej nahradil syn jeho bratra, William fitzBaderon. Do Monmouthu se vrátil na návštěvu ještě v roce 1101. Vyskytly se teorie, že Geoffrey z Monmouthu, který se tu narodil zhruba v roce 1100 jako syn jiného bretonského šlechtice, Arthura, by mohl být Withenocovým příbuzným, ale nic je nepotvrzuje.\n"}
{"id": "789100", "url": "https://cs.wikipedia.org/wiki?curid=789100", "title": "Ernst Mühlstein", "text": "Ernst Mühlstein\n\nErnst Mühlstein (11. června 1893 – 4. července 1968, Melbourne, Austrálie) byl židovský architekt, který působil ve dvacátých a třicátých letech v Praze. Před druhou světovou válkou emigroval do Anglie a posléze do Austrálie. Zde si změnil jméno na Ernst Edward Milston.\n\nVystudoval Pražskou německou techniku. Poté studoval u Jana Kotěry na Akademii výtvarných umění v Praze. Kotěrův vliv je patrný u jeho prvních realizací v Bubenči.\n\nV roce 1924 založil ateliér společně s Victorem Fürthem. Ve dvacátých a třicátých letech vybudovali řadu vil od novobarokních po funkcionalistické. Dále projektovali činžovní domy včetně malobytových domů pro sociální bydlení.\n\nJsou rovněž autory projektu obchodního domu Te-Ta v Jungmannově ulici. Mimo Prahu stavěli v Náchodě, České Skalici a Cortině d'Ampezzo.\n\nErnst Mühlstein je rovněž spolu s Kamilem Roškotem autorem soutěžního návrhu na budovu Eskomptní banky.\n\nPřed německou okupací Československa se mu podařilo emigrovat do Anglie a posléze odešel do Austrálie, kde se usadil v Melbourne. Zde si změnil jméno na Ernst Edward Milston. V letech 1955–1957 spolupracoval s australským architektem Donem Hendry Fultonem.\n\nJeho pozůstalost se nachází v archivu University of Melbourne.\n\n\nDomy sociálního bydlení v Dejvicích, Libni a na Žižkově.\n\n\n"}
{"id": "789103", "url": "https://cs.wikipedia.org/wiki?curid=789103", "title": "Zhořský potok", "text": "Zhořský potok\n\nZhořský potok je pravostranný přítok říčky Šlapanky v okrese Jihlava v Kraji Vysočina. Délka jeho toku činí 9,1 km. Plocha povodí měří 19,0 km².\n\nPotok pramení na severním úbočí vrchu Skalek (626 m), severozápadně od Nadějova, v nadmořské výšce okolo 610 m. Po celé své délce teče převážně severozápadním směrem. U obce Zhoř přijímá zprava \"Chmelský potok\", v jehož povodí se nachází řada menších rybníků. Po dalších zhruba třech kilometrech od soutoku s Chmelským potokem protéká Zhořský potok obcí Dobroutov, nad níž vzdouvá jeho hladinu \"Vodní nádrž Dobroutov\", která má chránit obec před povodněmi. V samotné obci potok napájí další dva rybníky, z nichž ten větší se nazývá \"Návesní rybník\". Zhruba kilometr pod Dobroutovem posiluje jeho tok zleva \"Lipinský potok\". Po dalších dvou kilometrech se potok na okraji Polné vlévá do rybníka Peklo, který napájí spolu s říčkou Šlapankou.\n\n"}
{"id": "789104", "url": "https://cs.wikipedia.org/wiki?curid=789104", "title": "Divočina Henryho M. Jacksona", "text": "Divočina Henryho M. Jacksona\n\nDivočina Henryho M. Jacksona je chráněné území v americkém státě Washington.\n\nV roce 1860 zdejší oblastí prošla výzkumná výprava E. F. Cadyho, která následovala staré indiánské stezky vedoucí přes hory podél řeky Little Wenatchee. V oblasti tedy existují i po něm pojmenovaná místa, jako je Cadyho průsmyk nebo potok Cady Creek.\n\nDivočina byla vytvořena roku 1984 po schválení zákona o divočinách ve státě Washington a dostala jméno bývalého amerického senátora za Washington, Henryho M. Jacksona. Jedná se o poctu za to, že senátor Jackson stál za zrodem mnoha divočin ve státě.\n\nDivočina sousedí s jihozápadním koncem divočiny Glacier Peak a má rozlohu 415,5 km². Nachází se severozápadně od Stevensova průsmyku a severovýchodně od města Skykomish, obě tato místa leží na silnici U.S. Route 2. Přestože se divočina rozpíná přes celé pohoří, většina má ráz jeho západního svahu. Divočina leží v národních lesích Mount Baker-Snoqualmie a Wenatchee, na jihozápadě sousedí s divočinou Wild Sky.\n\nZdejší terén je drsný, svahy jsou strmé a hřebeny jsou přerušovány malými občasnými nebo stálými vodními toky. Toky v severní části divočiny odtékají do řeky Sauk, ty na jihu do řeky Skykomish. Mezi největší hydrologické zajímavosti zde patří potok Cady Creek a jeho hřeben a Rychlá řeka, která je přítokem Becklerovy řeky a pravým počátkem jižního ramene řeky Skykomish.\n\nJižní částí divočiny prochází transkontinentální turistická stezka Pacific Crest Trail, která zde uráží vzdálenost zhruba 50 kilometrů. Další stezky proudí nahoru do hor z východu i západu a poté se vlévají do Pacific Crest Trail. Například Blanca Lake Trail, která je dlouhá 5 kilometrů a vede k jezeru Blanca Lake.\n\nOblast má bohatou hornickou historii a nachází se v ní několik označených důlních pozemků. Dále se zde nachází přibližně 30 jezer s možností rybolovu. Mezi nejpopulárnější patří díky své tyrkysové barvě jezero Blanca Lake.\n\nSpodní části divočiny pokrývá vysoký les, který poté slábne a mění se pouze v široké lučiny na vrcholech hřebenů. Mezi zde rostoucí stromy patří zerav obrovský, douglaska, jedle, smrk Engelmannův, jedlovec západní a jedlovec Mertensův.\n"}
{"id": "789106", "url": "https://cs.wikipedia.org/wiki?curid=789106", "title": "Jiří Jirásek", "text": "Jiří Jirásek\n\nJiří Jirásek (* 23. dubna 1932, Pardubice) je výtvarník, karikaturista, spisovatel, původním vzděláním a povoláním architekt.\n\nJiří Jirásek vystudoval školu architektury u prof. J. Gruse na Vysoké škole uměleckoprůmyslové v Praze. Je autorem satirických povídek a básní. Od roku 1982 publikoval jen v rámci samizdatové České expedice editované básníkem a novinářem Jaromírem Hořcem, kde upravoval, ilustroval a vydával i své texty. V pookupační době kreslil politické karikatury, které mohly vyjít až v roce 1992 v knižní podobě v nakladatelství Evropský kulturní kruh po názvem \"U nás\".\n\n\n\n\n\nSoubor:Černobyl.jpg\nSoubor:Kužely.jpg\nSoubor:Inverze 2.jpg\nSoubor:Bleck heart.jpg\nSoubor:Vpřed.jpg\nSoubor:Vlnky.jpg\nSoubor:Dýka.jpg\nSoubor:Mezi.jpg\nSoubor:Dva konce.jpg\nSoubor:Černá.jpg\nSoubor:Na špalku.jpg\nSoubor:Křivka.jpg\nSoubor:Kresba2.jpg\nSoubor:Provazochodec.jpg\nSoubor:Čtyřstěn.jpg\n</gallery>\n\n"}
{"id": "789110", "url": "https://cs.wikipedia.org/wiki?curid=789110", "title": "Třída Baynunah", "text": "Třída Baynunah\n\nTřída Baynunah je třída víceúčelových korvet Námořnictva Spojených arabských emirátů. Plavidla jsou, vzhledem ke své velikosti, silně vyzbrojena a představují výraznou posilu tamního námořnictva. Objednáno bylo celkem šest jednotek, z nichž pět staví domácí loděnice v Abú Dhabí. Do služby mají vstoupit v letech 2012–2014. Ve službě nahradí hlídkové lodě třídy \"Ardhana\".\n\nKontrakt na stavbu čtyř korvet (s později využitou opcí na další dvě), které nahradí hlídkové lodě třídy \"Ardhana\", byl zadán roku 2004 domácí loděnici Abu Dhabi Shipbuilding (ADSB), sídlící v Abú Dhabí. Druhým hlavním kontraktorem projektu je francouzská loděnice Constructions Mécaniques de Normandie (CMN) nacházející se v Cherbourgu. Konstrukci navrhly obě loděnice společně na základě typu BR70 loděnice CMN. CMN zajistila nutný transfer technologií pro ADSB a postavila prototypovou jednotku. Zbylých pět se již staví přímo v emirátech.\n\nJednotky třídy \"Baynunah\":\nKorvety mají velmi malý ponor, vhodný pro hlídkování v pobřežních vodách emirátů a nástavby tvarované s ohledem na jejich obtížnější zjistitelnost. Plavidla jsou vybavena bojovým řídícím systémem Selex Sistemi Integrati IPN-S se šesti konzolemi. Nesou optotronický systém Sagem EOMS NG, vyhledávací radar Saab Sea Giraffe AMB, navigační radar Terma Scanter 2001 a střelecký radar Selex Sistemi Integrati NA-25/XM. K detekci ponorek slouží sonar L-3 ELAC Nautik NDS 3070. Navigační systém je typu Sagem SIGMA 40.\n\nPlavidla s výtlakem menším než tisíc tun, jsou silně vyzbrojena. Hlavňovou výzbroj tvoří jeden 76mm kanón OTO Melara Super Rapid v dělové věži na přídi, který doplňují dva 27mm kanóny MLG-27. Údernou výzbrojí je osm francouzských protilodních střel MM.40 Exocet Block 3 s dosahem 180 km. Prostorovou obranu proti vzdušným cílům představuje osm protiletadlových řízených střel ESSM, především k vlastní bodové obraně, proti protilodním střelám, slouží jeden komplet RAM Block 1A s dosahem 8 km (roku 2017 byla objednána modernizovaná verze Block 2). Korvety jsou na zádi vybaveny přistávací plochou a hangárem, umožňujícím operace jednoho vrtulníku AS.565SB Panther.\n\nPohonný systém koncence CODAD tvoří čtyři diesely MTU 12V595 TE90, pohánějíci lodě pomocí trojice vodních trysek Kamewa 112S11. Cestovní rychlost je 15 uzlů, maximální rychlost přesahuje 32 uzlů. Vytrvalost korvet dosahuje 14 dnů.\n"}
{"id": "789111", "url": "https://cs.wikipedia.org/wiki?curid=789111", "title": "Elite Model Look", "text": "Elite Model Look\n\nElite Model Look, dříve Look of the Year, je největší a nejprestižnější modelingová soutěž na světě konaná světovou modelingovou agenturou Elite Model Management od roku 1983..\n\nV minulosti se ji zúčastnily pozdější supermodelky Gisele Bündchen, Cindy Crawford, Lara Stone, Alessandra Ambrosio a další. Soutěž Elite Model Look odstartovala kariéru i českým a slovenským modelkám jako jsou Linda Vojtová, Linda Nývltová, Kristína Chrasteková, Denisa Dvořáková, Michaela Kocianová, Hana Jiříčková, Michaela Hlaváčková, Eva Klímková nebo Bára Podzimková.\n\nZ národního česko-slovenského finále postupují vítězky a vítězové z obou zemí na světové finále. Ředitel soutěže pro Českou a Slovenskou republiku a zároveň spolumajitel agentur \"Elite Model Management Prague\" a \"Elite Model Management Bratislava\" je Sáša Jány.\n\nV České republice a na Slovensku je soutěž pořádána od roku 1991. \n\n\nTOP 15 dívek a chlapců světového finále získávají garantované kontrakty ve výši 730.000 EUR.\n\nSvětovými vítězkami se staly Linda Vojtová (Švýcarsko, 2000), Denisa Dvořáková (Maroko, 2006), Eva Klímková (Čína, 2013), Barbora Podzimková (Čína, 2014) a Jana Tvrdíková (Portugalsko, 2016).\n\nZ mužských vítězů národního finále ČR můžeme jmenova Kristiana Černíka nebo Václava Chvojku.\n\nSeznam uvádí přehled států, závislých území a dalších teritorií zařazených dle regionů, které se účastní Elite Model Look.\n\n"}
{"id": "789112", "url": "https://cs.wikipedia.org/wiki?curid=789112", "title": "BlackBerry Internet Service", "text": "BlackBerry Internet Service\n\nBlackBerry Internet Service (BIS) je služba, která umožňuje BlackBerry telefonům přístup k emailům a internetu. U současného systému Blackberry 10 není tato služba potřebná, nynější přístroje Blackberry využívají standardní datový tarif dle vašeho operátora. \n\nV případě, že společnost nemá v úmyslu využívat svých poštovních serverů a zároveň má v plánu poskytnout svým zaměstnancům přístup k internetu, zahrnující emailovou komunikaci, instant messaging (v případě BlackBerry telefonů zejména přes BlackBerry Messenger klienta) na procházení internetu v prohlížeči, nabízí se využití služby Blackberry Internet Service. \n\nBlackBerry Internet Service nabízí uživatelům přístup přes běžně používané mailové protokoly POP3, IMAP nebo Outlook Web app bez jakéhokoliv připojování přes Blackberry Enterprise Server, který je nákladnější z hlediska provozních nákladů a vyšší pořizovací ceny. Služba je obvykle provozována poskytovatelem mobilních služeb, který má na svých serverech tuto službu nainstalovanou. \n\nVýhodou nasazení BlackBerry Internet Service oproti klasickému nastavení poštovních serverů v telefonu je jednoduchá a rychlá možnost úprav nastavení pro všechny uživatele namísto manuálního přenastavování jednotlivých telefonů techniky – kde by došlo k adhoc vysokým časovým a mzdovým nákladům oproti konfigurace přes konfigurační nástroj BIS. Uživateli BIS stačí ke kompletnímu nastavení služeb v Blackberry počáteční přihlášení do svého účtu a synchronizace všech nadefinovaných nastavení se během chvíle přenese na telefon.\n\nBlackBerry Internet Service poskytuje vedle mailových služeb (spolu s BlackBerry Messenger) přístup k webovým aplikacím jako například Google Maps ICQ, WLM, Google Talk, Myspace, Facebook, Flickr a Picasa web.\n\n"}
{"id": "789121", "url": "https://cs.wikipedia.org/wiki?curid=789121", "title": "Piskáček", "text": "Piskáček\n\nPříjmení Piskáček (\"Piskacek, Piskaczek, Piskatschek, Piskacsek\", Piskáčková) nosí více osobností:\n"}
{"id": "789125", "url": "https://cs.wikipedia.org/wiki?curid=789125", "title": "Štefanie Horčičková", "text": "Štefanie Horčičková\n\nŠtefanie Horčičková (12. srpna 1924 – ???) byla československá politička Komunistické strany Československa z českých zemí slovenské národnosti a poslankyně Sněmovny lidu Federálního shromáždění za normalizace.\n\nK roku 1971 se profesně uvádí jako ošetřovatelka dojnic. Ve volbách roku 1971 byla tehdy zvolena do Sněmovny lidu Federálního shromáždění (volební obvod č. 58 – Česká Lípa, Severočeský kraj). Mandát obhájila ve volbách roku 1976 (obvod Česká Lípa). Ve FS setrvala do konce funkčního období, tedy do voleb roku 1981.\n\n"}
{"id": "789127", "url": "https://cs.wikipedia.org/wiki?curid=789127", "title": "Kostel svatého Jakuba (Hradec nad Moravicí)", "text": "Kostel svatého Jakuba (Hradec nad Moravicí)\n\nKostel svatého Jakuba v Hradci nad Moravicí je jednolodní, východně orientovaná stavba s rovně ukončeným kněžištěm.\n\nStavba kostela započala v roce 1587 z podnětu majitele hradeckého panství Kašpara Pruskovského z Pruskova. Kostel byl založen na novém hřbitově na Podolí. Byl dokončen před rokem 1597, kdy byl 27. července olomouckým biskupem Stanislavem Pavlovským vysvěcen. V dalších stoletích byl kostle několikrát opravován např. na počátku 18. století, v roce 1898 a 1929. Při osvobozovacích bojích na jaře 1945 byl kostel poškozen a po skončení války zásluhou kaplana Otakara Trtílka opraven. Dne 14. července 1957 zasáhl věž kostela blesk. Následný požár se zásluhou hasičů a místních farníků omezil jen na kopuli věže, která byla v září 1957 opravena.\n\nHlavní oltář s obrazem sv. Jakuba od opavského malíře Ignáce Günthera z roku 1782. Na bocích oltáře stojí sochy sv. Isidora a sv. Nothburgy. V lodí kostela jsou umístěny dva boční oltáře neznámého původu. První s obrazem sv. Antonína z poloviny 18. století a sochami sv. Jeronýma a sv. Augustina. Druhý s obrazem Panny Marie Čenstochovské z třetí čtvrtiny 18. století se sochami sv. Ambrože a sv. Řehoře.\n\n\n"}
{"id": "789128", "url": "https://cs.wikipedia.org/wiki?curid=789128", "title": "Dunakeszi", "text": "Dunakeszi\n\nDunakeszi je město v Maďarsku, v župě Pest. Leží severně od Budapešti, těsně u jejích hranic. Je centrem okresu Dunakeszi.\n\nRozkládá se na ploše 31,06 km² a v roce 2010 zde žilo 39 446 obyvatel.\n\n"}
{"id": "789132", "url": "https://cs.wikipedia.org/wiki?curid=789132", "title": "Anna Jurásková", "text": "Anna Jurásková\n\nAnna Jurásková (též Andula, rozená Kavánová; 22. srpna 1924 Zvolen – 16. srpna 2017 Praha) byla česká scenáristka a dramaturgyně.\n\nPodílela se na tvorbě mnoha televizních a rozhlasových pohádek, seriálů a inscenací. Splnila si tím dětské plány: „Byla jsem úplně malá, když rodiče koupili rádio, byla jsem zcela unesená, jak se mi to líbilo. Potom jsem si moc přála, aby se mé sluchové představy hýbaly jako ve filmu – snad to jednou také bude, přála jsem si. A můj sen se opravdu splnil. Dnes skoro v každé domácnosti je kouzelná bednička s oknem do světa.“ Stala se například spoluautorkou postav Jů a Hele, což potvrdila jako těžký porod v pořadu \"Barvy života\" moderátorce Kamile Moučkové a potvrdil to ve své vzpomínce i dramaturg a scenárista Jiří Chalupa.\n\nPocházela z jilemnického rodu Kavánů, proto ji kupříkladu její žačka Božena Šimková považovala oprávněně za krajanku a mylně i za rodačku z Jilemnice.\n\nV letech 1951–1981 pracovala jako dramaturgyně v Československé televizi, poté s ní spolupracovala externě. Tvořila vlastní inscenace (\"Bába Futeř\", \"Fanynka a Florijánek\", \"O štěstí z klárinetu\") či adaptace pohádek (\"Pohádka o mokrosuchém štěstí\" od Jana Drdy, \"Čarovná rybí kostička\" od Charlese Dickense či \"Perníkový dědek\" od Josefa Lady). Podílela se na inscenacích loutkových příběhů (např. Karafiátovy \"Broučci\") i těch kreslených \"Šimon a Penelopka\" (Gerald Durrell), \"Maková panenka\" a \"O loupežníku Rumcajsovi\" (Václav Čtvrtek). Společně s Vlastimilem Harapesem napsala libreto k baletu \"Broučci\".\n\nV listopadu 2010 převzala cenu za mimořádný scenáristický přínos České televizi.\n\n\n\n"}
{"id": "789134", "url": "https://cs.wikipedia.org/wiki?curid=789134", "title": "Hašlerka", "text": "Hašlerka\n\nHašlerka je tvrdý bonbon (kandit, drops) pro zmírnění chrapotu a kašle. Cukr a sirup se zahřívaly na teplotu 142 °C, aby se lékořicový prášek v cukru rozpustil. Do chladnoucí hmoty se zapracovávaly silice (éterické oleje), rostlinné extrakty například léčivek a aktivní uhlí rostlinného původu (pro barvu a snížení lepivosti hmoty). Z hmoty se pak lisovaly bonbony oválného tvaru (balené jednotlivě) nebo kulatého tvaru (balené po více kusech do „roliček“).\n\nSměs údajně vymyslel v roce 1877 jistý hamburský lékárník. Když po letech před jedním vystoupením měl prý Enrico Caruso (1873 – 1921) potíže s hlasivkami, zachránilo ho užití bonbonů z uvedené směsi (zachovalo se údajné Carusovo poděkování. Mohlo jít o vystoupení na soukromé akci německo-amerického průmyslníka Henryho Budge po dokončení přestavby tzv. Budge-Palais v Hamburku v roce 1909). Bonbony pod názvem Caruso-Hustenbonbon ze směsi tohoto nebo obdobného složení pak před I. světovou válkou začala vyrábět vídeňská firma Erich Kirstein (Wien XIX, Heiligenstädterstrasse 50).\n\nKoncem války 1917 – 1918 začínající pražský podnikatel František Lhotský získal od E. Kirsteina za pomoc recepturu a začal bonbony Caruso vyrábět v dílně na Královských Vinohradech v Praze v tehdejší ulici Komenského č. 35 (dnes Belgické č. 8). Ale jméno slavného italského pěvce nebylo v Čechách pro běžné zákazníky dostatečně přitažlivé. Výrobce – možná inspirován legendou o původním názvu – se proto 20. prosince 1920 vypravil do pražského kabaretu Lucerna s krabicí svých výrobků za právě chraptícím populárním Karlem Hašlerem. Písničkář se přesvědčil o kvalitě a účinku a dal na místě písemný souhlas s užitím svého jména (originál je nyní uložen v Národním muzeu). Bulvární novinářská fáma o svazku bankovek za tento souhlas je však nepravdivá. I když je známo, že Hašler měl značnou potřebu vyššího příjmu pro rodinu a domácnost, pochopil jako dobrý obchodník argument svého protějšku. Jméno na statisících výrobků bude pro něj vynikající a stálou reklamou bez jakýchkoliv výdajů. Růst výroby za spolupráce mladšího bratra Oldřicha si vyžádal větší prostory. Ty byly získány v Michli na „Krhounkově poli“ (později ul. Nerudova, dnes Magistrů) dostavbou vhodného objektu a později ještě rozšířen. 28. února 1948 byl majitel akčním výborem z podniku vykázán, výroba cukrovinek byla kolem 1953 přenesena v rámci Pražských čokoládoven do bývalé Rupy v Modřanech. Budovy pak sloužily jako sklady MNO, provozy ZPA, Elektromontážních závodů a Reguly. Nakonec byly firmou ORCO přestavěny na byty. Hašlerky pak po privatizaci firma Nestlé vyrábí v závodě Sfinx v Holešově.\n"}
{"id": "789137", "url": "https://cs.wikipedia.org/wiki?curid=789137", "title": "Deník doktorky", "text": "Deník doktorky\n\nDeník doktorky (v německém originále Doctor’s Diary, celým názvem \"Doctor’s Diary – Männer sind die beste Medizin\") je německo-rakouský komediální seriál z lékařského prostředí. Vysílán byl v letech 2008–2011 na stanici RTL, která jej vyráběla v koprodukci se stanicí ORF. Seriál je zaměřen na mladou lékařku Margaret „Grétku“ Haaseovou, která si chce udělat kariéru v nemocnici.\n\nV České republice seriál vysílala v roce 2011 stanice ČT1.\n\nGrétka Haase\n\nMargaretě „Grétce“ Haase je 29 let (ve 2. sérii 30 let) a snaží se začít znovu, protože ji těsně před svatbou podvedl její snoubenec. Získává práci v nemocnici, ze začátku je velmi nejistá, ale později si začíná více věřit. Velmi ji ale frustruje její ne příliš štíhlá postava. Ve svých školních letech byla nešťastně zamilovaná do Marca Meiera, se kterým se teď potkává znovu. Na konci druhé série si vezme milionáře Alexise von Burena, ale později se zjistí, že jejich manželství je neplatné, protože Alexis byl podvodník. Nakonec zůstává s Marcem, který si uvědomí, že ji miluje, těsně před její cestou do Afriky.\n\nMarc Olivier Meier\n\nDoktor Meier je primář chirurgického oddělení, Grétčin nadřízený a velmi sebevědomý a cílevědomý. Grétčin otec s ním zachází jako s vlastním synem, protože v něm vidí nadějného lékaře. I když je v práci velký profesionál, je velmi hrubý a necitlivý při jednání s lidmi. Grétka a Marc se znají od základní školy, protože do něj byla v této době Grétka velmi zamilovaná, on ale její city neopětoval a šikanoval ji. Zjistí se ale, že jako sítě trpěl Marc domácím násilím, což drží po celou dobu v tajnosti. Když Grétka nastoupí do nemocnice má aférku se zdravotní sestřičkou Gabi, která ho na konci první sérii začne vydírat, Grétka ale Marcovi pomůže a on k ní začne být přitahován. Na konci druhé série připouští, že je do Grétky zamilovaný. Na konci 3. série ji zabrání v odletu do Afriky, když ji řekne, že ji miluje.\n\nMehdi Kaan\n\nDoktor Kaan je v nemocnici primářem gynekologického oddělení. Žije s dcerou, protože jeho žena upadla do kómatu. Kvůli tomuto se chtěl pokusit o sebevraždu, ale zjistil, že dcera je pro něj přednější. Ukončil přátelství s Marcem, když zjistí, že měl poměr s jeho ženou. V první sérii se zamiluje do Grétky. Když se ale jeho žena probere z kómatu, tak si místo Grétky vybírá rodinu. Ve druhé sérii zjistí, že jeho manželka byla prostitutka. Neměla poměr s Marcem Meierem, ale věděl o její minulosti. Vzhledem k tomu, že dluží peníze svému pasákovi, tak opouští s dcerou město a sdělí Mehdimu, že není otcem její dcery. Mehdi se poté opět pokouší o obnovení vztahu s Grétkou. Po dlouhé době stráví s Grétkou, která je pod vlivem alkoholu, noc. Na konci seriálu začne chodit s Grétčinou kamarádkou, Ginou.\n\nSabine Vögler\n\nVe třetí sérii je zdravotní sestřičce Sabině třicet jedna let. Sabinu její kolegové většinou jen zesměšňují. Je ještě panna. Žije se svou panovačnou matkou, která chce, aby se Sabine starala jenom o ní. Sabine velmi trpí. Ve třetí sérii se zamiluje do patologa doktora Günni Gummersbacha, ale než spolu začnou chodit, tak je potkalo mnoho mylných představ a zdrženlivosti. Nakonec se Sabině podaří odpoutat od své matky a nastěhuje se ke Günnimu.\n\nGabi Kragenow\n\nZdravotní sestra Gabi je bláznivě zamilovaná do Marca Meiera, on ji ale vidí jen jako aférku na jednu noc. Aby mohla žít s Marcem, uchyluje se k drastickým opatřením. Vidí Grétku jako svou možnou konkurenci. Ve druhé sérii Marca vydírá, protože byla svědkem toho, jak srazil chodce a později ho vydírá skrze její nenarozené dítě. Ukáže se ale, že Marc není otcem dítěte. Po nehodě na autovrakovišti je Gabi vážně raněná a důsledkem zranění přijde o dítě. Poté, co náhodou zjistí Alexisovu identitu, vydírá i jeho. Na konci seriálu si začne románek s pacientem, se zraněným lékařem bez hranic.\n\nBärbel Haase\n\nBärbel Haase je matka Gréky a manželka Franze. Je ženou v domácnosti a její hlavní prioritou je dobrá soudržnost rodiny. Několikrát, po zjištěných nevěrách odchází od manžela, ale nakonec se k němu po cestě do Indie vrátí. Předtím měla vztah s umělcem, který oloupil její bankovní konto i jejího manžela. Chce nahradit ztrátu, kterou drží před svým manželem a Grétkou v tajnosti, a tak začne v nemocnici pracovat jako zdravotní sestra, ale dostatečný příjem si zajistí prostřednictvím zahradnické činnosti v pěstování konopí v tajném místě v nemocnici. Objeví kufr peněz (určený od Alexise Gabi) a ztrátu na kontě zplatí. Franz se ale o záležitostech s Bärbel dozví a rozejde se s ní.\n\nFrank Muffke alias Alexis von Buren\n\nAlexis von Buren se nejprve jako jeví jako milionář s alkoholovými problémy. Jeho vztah s Grétkou se z postupného odmítání mění v lásku. Po řadě zmatků se pár vezme. Ukáže se, že je to ale podvodník, ve skutečnosti se jmenuje Frank a skrývá mrtvolu pravého Alexise v jeho vile. Poznali ho Mechtild, matka skutečného Alexise von Burena a náhodou sestra Gabi. Policie ho vypátrá a jeho manželství s Grétkou je neplatné. Frank ale polici uteče a je na útěku.\n\nFranz Haase\n\nFranz Haase je ředitelem nemocnice a otec Grétky. Na to, že je již v téměř pokročilém věku, má rád sport. Je velmi obětavý pro svou rodinu. Nicméně má poměr se spisovatelkou románů Elke Fisher, což je matka Marca Meiera. Na konci druhé série zkolaboval při Grétčině svatbě, protože byl nakažen tropickým virem. Když zjistil, že mu byla jeho žena nevěrná, rozchází se s ní.\n\nMaria Hassmann\n\nDoktorka Hassmann je v nemocnici vedoucí na neurochirurgii. Je rozvedená a má dceru Melanii. Se svým životem není moc šťastná, ale příliš nezoufá. Grétka ji obdivuje, protože je velmi emancipovaná a má v sobě trochu feminismu. Na počátku s Grétkou soupeří o doktora Kaana a Grétka na ní žárlí, ale později začne Hassmann hledat bohatého ženicha. Ve třetí sérii začne chodit s asistentem Mauricem Knechtelsdorferem.\n\nMaurice Knechtelsdorfer\n\nLékař Maurice Knechtelsdorfer je zdravotní asistent rakouského původu. Má silnou vazbu na svou sestru Mitzi. Je členem bratrstva. Začne chodit s lékařkou Marií Hassmann.\n\nDr. Günni Gummersbach\nDoktor Gummersbach je nový patolog v nemocnici. Již od začátku je přitahován k sestře Sabině, zpočátku je velice plachý, ale nakonec ji přizná své city. Po několika nedorozuměních se konečně dají dohromady. Je velkým fanouškem Star Treku.\nElke Fisher\n\nElke Fisher je egoistická matka Marca Meiera. Je spisovatelka řady románů, kde se objevuje jako hlavní postava doktor Rogelt, který je (i podle jejího vlastního vyjádřený) podobný Franzovi Haasovi. Franz byl jejím milencem. Když se Franz odstěhoval od své manželky a přistěhoval se k Elke, byl nemocný a požadoval po ní, aby se o něj starala. Elke ho vyhodila. Udržuje se fit v posilovně a má velkou averzi k sestře Gabi.\n\nGordon Tolkien\n\nGordon Tolkien je sanitář z nemocnice. Poprvé se v seriálu objevil na lékařském zdravotnickém kurzu. Od té doby se objevuje vždy, když je potřeba někoho zachránit. Má určitou náklonnost ke Grétce, což ji dá vždycky některou svou hláškou najevo.\n\nJochen Haase\n\nJochen Haase je bratr Grétky a synem Bärbel a Franze. Absolvoval stáž v nemocnici. Jeho sestra ho příliš nechápe. Na začátku druhé série odjíždí studovat a v seriálu se již neobjeví.\n\nDr. Gina Amsel\n\nDoktorka Gina „Gigi“ Amsel je Grétčina kamarádka z dětství. Je primářkou na chirurgii, ale specializuje se na dětskou pediatrii. Její vzhled není příliš atraktivní, vzhledem k jejím nevzhledným šatům a brýlím s umělohmotnými obroučkami. Přijde na svatbu Grétky a padne ji do oka Marc, ten ji naoko svádí, protože chce, aby Grétka žárlila, nakonec se ale mezi nimi nic víc nestane. V posledním díle se s ní setkáváme znovu, když chce následovat Grétku do Afriky. V letadle se zamiluje do Mehdiho.\n"}
{"id": "789138", "url": "https://cs.wikipedia.org/wiki?curid=789138", "title": "Jan Hudec (politik)", "text": "Jan Hudec (politik)\n\nJan Hudec (8. července 1915 - ???) byl český a československý politik Československé strany socialistické a poslanec Sněmovny lidu Federálního shromáždění za normalizace.\n\nK roku 1971 se profesně uvádí jako vedoucí oddělení ONV. Ve volbách roku 1971 tehdy zasedl do Sněmovny lidu (volební obvod č. 48 - Zábřeh, Severomoravský kraj). Ve Federálním shromáždění setrval do konce funkčního období, tedy do voleb v roce 1976.\n"}
{"id": "789140", "url": "https://cs.wikipedia.org/wiki?curid=789140", "title": "Kraftwerk 2", "text": "Kraftwerk 2\n\nKraftwerk 2 je druhé studiové album německé skupiny Kraftwerk. Jeho nahrávání probíhalo ve studiích Star Musik Studio v německém Hamburgu v období 26. září až 1. října 1971. Album vyšlo v lednu 1972\n\n"}
{"id": "789141", "url": "https://cs.wikipedia.org/wiki?curid=789141", "title": "Alois Hůla", "text": "Alois Hůla\n\nAlois Hůla (6. listopadu 1919 – ???) byl český a československý politik Komunistické strany Československa, poslanec Sněmovny lidu Federálního shromáždění za normalizace.\n\nV letech 1959–1976 působil jako ředitel národního podniku \"Prefa Hýskov\".\n\nK roku 1971 i 1976 se profesně uvádí jako ředitel závodu. Ve volbách roku 1971 tehdy zasedl do Sněmovny lidu (volební obvod č. 17 - Beroun, Středočeský kraj). Mandát obhájil ve volbách v roce 1976 (obvod Beroun), volbách v roce 1981 (obvod Beroun) a volbách v roce 1986 (obvod Beroun). Ve Federálním shromáždění setrval do ledna 1990, kdy rezignoval na poslanecký post v rámci procesu kooptace do Federálního shromáždění po sametové revoluci.\n"}
{"id": "789146", "url": "https://cs.wikipedia.org/wiki?curid=789146", "title": "Amadou Toumani Touré", "text": "Amadou Toumani Touré\n\nAmadou Toumani Touré (* 4. listopadu 1948, Mopti) je malijský politik, v letech 2002 až 2012 prezident země.\n\nPo dokončení středního vzdělání se stal vojákem a příslušníkem elitních výsadkářských oddílů a v roce 1984 jejich velitelem. V březnu 1991 se zúčastnil puče proti Moussovi Traorému a byl krátce úřadujícím prezidentem, ve volbách v roce 1992 ale prohrál s Alphou Oumarem Konarém. Do prezidentské funkce se tak řádně dostal až po vyhraných volbách v roce 2002 a zůstal v ní do března 2012, kdy byl při převratu sesazen a 8. dubna pak oficiálně rezignoval, když do konce jeho mandátu zbývalo jen několik týdnů.\n"}
{"id": "789147", "url": "https://cs.wikipedia.org/wiki?curid=789147", "title": "Náletová dřevina", "text": "Náletová dřevina\n\nNáletová dřevina je termín lesnický a ekologický, který zahrnuje všechny dřeviny šířící se anemochoricky, tedy takové, jejichž semena jsou roznášena vzduchem. \n\nSemeno je buď samo okřídleno (smrk – \"Picea abies\", borovice – \"Pinus\" atd.), nebo plodní obal vybíhá v křídlo (jasan – \"Fraxinus\", bříza – \"Betula\", jilm – \"Ulmus\" atd.), anebo jsou vytvořeny zvláštní krycí či nosné listeny, které působí jako křídla (habr – \"Carpinus\", lípa – \"Tilia\" atd.). Další možností jsou chomáče jemného chmýří, kterými jsou semena opatřena (vrba – \"Salix\", topol – \"Populus\" atd.). Dle druhu okřídlení se pak pohybuje možnost semena doletět na určitou vzdálenost – například u vrb až 170 kilometrů.\n\nNáletové dřeviny se nenachází v klimaxovém systému, ale u sukcesně mladých společenstev. Nálet se uplatňuje zejména na místech, kde nebude mít konkurenci v boji o světlo (opakem je pak tzv. nárost u stromů s těžšími semeny, která o světlo tolik nebojují), tedy například u vykácených luk, u nově vzniklých mezí, na dvoře a zahradě, ale i u ekosystému po požáru.\n\nDruhovou sukcesí rozumíme postupné střídání společenstev na nově vzniklém stanovišti (louka, dvůr, tundra po projití ledovce atd.). V první fázi například u zaniklé vesnice či pole ponechaného ladem dochází k invazi bylinných společenstev, v druhé fázi navazují keřová společenstva (maliník – \"Rubus ideaus\", ostružiník – \"Rubus\" a další – rozšiřované zoochoricky – trnka – \"Prunus spinosa\", růže – \"Rosa\", hloh – \"Crataegus\") a právě náletové dřeviny, které využívají humusový základ již vytvořený předchozími společenstvy. Zprvu jde o světlomilné druhy (záleží na složení okolních společenstev, chemismu podloží, nadmořské výšce atd.), zpravidla se nejprve objevuje bříza, na vlhkých stanovištích vrba, osika – \"Populus tremula\", na sušších stanovištích borovice. V další fázi přichází v sukcesi druhy vytvářející stabilní společenstva (javory, duby, habry, buky atd.).\n\nProstory města jsou ideální pro pozorování tohoto děje. Často jsou s náletovými dřevinami ve městě potíže, zejména pokud se jedná o invazivní dřeviny (pajasan atd.). Zároveň ale může být správný druh na správném místě vítaným prvkem – už kvůli nulovým nákladům na jeho výsadbu. Taková dřevina je dokonale adaptovaná na podmínky stanoviště a přidává estetický prvek do města.\n\nZatímco v zákoně o ochraně přírody a krajiny není pojem „náletová dřevina“ vymezen, počítá se s ním ale v jiném zákoně:\nzákon č. 254/2001 Sb § 59 odst. 1 písm. J:\n<poem class=\"odsad\" style=\"font-style: italic\">\nj) odstraňovat náletové dřeviny z hrází sloužících k ochraně před povodněmi, ke vzdouvání vody nebo k akumulaci vody; na tyto povinnosti se s výjimkou ochrany památných stromů, zvláště chráněných druhů rostlin, zvláště chráněných živočichů a volně žijících ptáků, nevztahuje zákon o ochraně přírody a krajiny.\n</poem>\nPojem nálet ani náletová dřevina česká legislativa nezná. Je ale často zaměňován s dřevinou, k jejímuž pokácení není třeba povolení – to je stanoveno v obecně závazné vyhlášce ministerstva životního prostředí \n\nVyhláška ministerstva životního prostředí České republiky č. 395/1992 Sb., o ochraně přírody a krajiny\n<poem class=\"odsad\" style=\"font-style: italic\">\n§ 8\nOchrana dřevin a povolování jejich kácení\n\n(1) poškozování a ničení dřevin rostoucích mimo les (§ 7 odst. 1 zákona) je nedovolený zásah, který způsobí podstatné a trvalé snížení jejich ekologických a estetických funkcí nebo bezprostředně či následně způsobí jejich odumření.\n\n(2) povolení ke kácení dřevin rostoucích mimo les za předpokladu, že tyto nejsou významným krajinným prvkem (§ 3 písm. b) zákona) a jsou splněny ostatní podmínky stanovené zákonem a jinými právními předpisy, se podle § 8 odst. 3 zákona nevyžaduje pro stromy o obvodu kmene do 80 cm měřeného ve výšce 130 cm nad zemí nebo souvislé keřové porosty do celkové plochy 40 m2.\n</poem>\n\n\n\n"}
{"id": "789148", "url": "https://cs.wikipedia.org/wiki?curid=789148", "title": "Seznam dílů seriálu Hra o trůny", "text": "Seznam dílů seriálu Hra o trůny\n\nToto je seznam dílů seriálu \"Hra o trůny\". Americký fantasy televizní seriál \"Hra o trůny\" se odehrává ve fiktivním světě v době podobné středověku. Vytvořili jej David Benioff a D. B. Weiss na motivy knih George R. R. Martina. Seriál produkuje americká společnost HBO a vysílá jej od 17. dubna 2011. V Česku jej táž televize vysílá vždy následující den po americké premiéře. Od 5. září 2013 začala seriál vysílat také Česká televize na stanici ČT2, přičemž dosud (k dubnu 2017) odvysílala první tři řady. V červenci 2016 HBO oznámila, že 8. řada seriálu by měla být poslední.\n\n<onlyinclude></onlyinclude>\n\nFinální díl sedmé řady Drak a vlk sledovalo zatím nejvíce amerických diváků. Oproti pilotnímu dílu seriálu Zima se blíží, který sledovalo okolo 2,22 milionu diváků, sledovalo díl Drak a vlk skoro o 10 milionů více a to 12,07 milionu. Sledování každé řady se taktéž lineárně zvyšuje o 33 %. Oproti šesté řadě, kterou sledovalo průměrně 7,69 milionu amerických diváků, sledovalo sedmou řadu 10,26 milionu. První díl osmé řady Zimohrad sledovalo 11,76 milionu diváků a finální epizodu Železný trůn, jež byla zároveň poslední epizodou seriálu, 13,61 milionu diváků.\n\n"}
{"id": "789149", "url": "https://cs.wikipedia.org/wiki?curid=789149", "title": "Livre", "text": "Livre\n\nLa Livre (česky \"livra\") byla francouzská měna a početní jednotka, používaná od 9. století až do roku 1795.\n\nLivra se rovnala 20 sous nebo 240 denierů. Zprvu byla známa jako pařížská libra, jež byla opuštěna ve 13. století. Mezitím se ujala tourská libra. Časem se pak livra stala názvem pro měnu, jež se objevila v 18. století také ve formě bankovek. Jako měna byla livra používána do roku 1795, kdy byla nahrazena frankem.\n\n"}
{"id": "789150", "url": "https://cs.wikipedia.org/wiki?curid=789150", "title": "Stuart Wilde", "text": "Stuart Wilde\n\nStuart Wilde (24. září 1946, Farnham, Surrey, Anglie − 1. května 2013, Irsko) byl britský spisovatel směru New Age a New Thought a lektor, který se specializoval na práce o metafyzice, soběstačnosti a spiritualitě. Byl též učitel, humorista, scenárista, textař a hudební producent. Vydal dvacet knih, včetně řady \"The Taos Quintet\": \"Miracles\", \"The Force\", \"Affirmations\", \"The Quickening\" a \"The Trick to Money is Having Some\", z níž česky vyšla kniha \"Kormidluj svůj člun\" (Affirmations).\n\nZemřel ve věku 66 let na srdeční infarkt během jízdy po Irsku.\n\n\n\n"}
{"id": "789153", "url": "https://cs.wikipedia.org/wiki?curid=789153", "title": "Václav Hůla", "text": "Václav Hůla\n\nVáclav Hůla (21.září 1925 Skryje – 1. dubna 1983 Praha) byl český a československý ekonom, politik Komunistické strany Československa, poslanec Sněmovny lidu Federálního shromáždění za normalizace a ministr vlád ČSSR v 60.–80. letech.\n\nAbsolvoval Hospodářskou školu v Berouně, v letech 1945–1948 studoval Vysokou školu obchodní v Praze a získal titul inženýra. Po únorovém převratu v roce 1948 patřil mezi komunistické aktivisty, kteří na této škole prováděli čistky mezi studenty a byl předsedou Akčního výboru Národní fronty na této škole. V roce 1946 (podle jiného zdroje roku 1945) vstoupil do KSČ. V letech 1948–1950 byl referentem a v letech 1951–1953 vedoucím oddělení národního hospodářství v Kanceláři prezidenta republiky za prezidentství Klementa Gottwalda. Vedl tým ekonomů, který za pomoci sovětských poradců připravoval peněžní reformu v roce 1953.\nV letech 1953–1965 pak byl vedoucím oddělení předsednictva vlády.\n\nBěhem pražského jara se politicky výrazněji neangažoval. Jeho politická kariéra vyvrcholila za normalizace. V letech 1966–1968 byl členem ekonomické komise ÚV KSČ, od listopadu 1968 do září 1969 tajemníkem Byra pro řízení stranické práce KSČ v českých zemích a v letech 1969–1971 předsedou ekonomické komise Byra pro řízení stranické práce KSČ v českých zemích. K 26. září 1969 byl kooptován za člena Ústředního výboru Komunistické strany Československa. V této funkci ho potom potvrdil XIV. sjezd KSČ, XV. sjezd KSČ a XVI. sjezd KSČ. V období leden 1970 až červenec 1975 byl také kandidátem předsednictva ÚV KSČ a od července do své smrti v dubnu 1983 členem předsednictva ÚV KSČ.\n\nZastával četné státní a vládní funkce. V roce 1968 byl nejprve ministrem bez portfeje v první vládě Oldřicha Černíka, v níž od dubna 1968 zastával portfolio ministra pověřeného řízením Státního cenového úřadu. V třetí vládě Oldřicha Černíka, první vládě Lubomíra Štrougala, druhé vládě Lubomíra Štrougala, třetí vládě Lubomíra Štrougala a čtvrté vládě Lubomíra Štrougala zastával post jejího místopředsedy a zároveň ministra – předsedy Státní plánovací komise (ve čtvrté vládě Lubomíra Štrougala už jen jako místopředseda vlády). V letech 1969–1970 byl navíc předsedou Hospodářské rady vlády ČSSR, v letech 1971–1981 předsedou Rady ekonomického výzkumu ČSSR. Od roku 1974 zastával post předsedy československé části Mezivládní československo-sovětské komise pro hospodářskou a vědeckotechnickou spolupráci.\n\nPatřil mezi hlavní činitele v oblasti hospodářské politiky normalizačního Československa. V listopadu 1975 měl například hlavní referát na zasedání ÚV KSČ o ekonomických úkolech na rok 1976. Podobně byl hlavním řečníkem na zasedání ÚV KSČ v prosinci 1977, prosinci 1978 a prosinci 1979.\nV ekonomické oblasti patřil k představitelům konzervativního komunistického stylu, třebaže odmítal rigidní metody řízení. Trval ovšem na nutnosti centrálního plánování. Podle údajů k roku 1972 měl manželku, rovněž vystudovanou ekonomku, dceru a syna (v té době studujícího na škole). V roli člena vlády necestoval mimo země socialistického bloku (s výjimkou Finska).\n\nDlouhodobě zasedal v zákonodárných sborech. Ve volbách roku 1971 zasedl do Sněmovny lidu (volební obvod č. 66 – Most, Severočeský kraj). Mandát obhájil ve volbách v roce 1976 (obvod Most-jih) a volbách v roce 1981 (obvod Most–Chomutov). Ve Federálním shromáždění setrval do své smrti roku 1983. Pak ho nahradil František Šádek.\n\nV roce 1973 mu byl udělen Řád Vítězného února, v roce 1975 Řád republiky.\n"}
{"id": "789154", "url": "https://cs.wikipedia.org/wiki?curid=789154", "title": "Krištof 03", "text": "Krištof 03\n\nKrištof 03 (také \"Krištof 3\", ) je volací znak a všeobecně rozšířené označení vrtulníku a základny letecké záchranné služby v Prešovském kraji na Slovensku. Základna letecké záchranné služby se nachází na Letišti Poprad - Tatry nedaleko Popradu v Prešovském kraji. Letecká záchranná služba byla v Popradě poprvé do provozu uvedena 7. prosince 1987. Jednalo se o třetí stanici letecké záchranné služby na území Československa, která byla uvedena do provozu. Prvním provozovatelem byl státní podnik Slov-Air, který pro potřeby letecké záchranné služby používal sovětské vrtulníky Mil Mi-8. Trvalá pohotovost byla zahájena v květnu 1989 s vrtulníkem Mil Mi-2. V současné době je provozovatelem základny a vrtulníku společnost Air - Transport Europe (ATE), která leteckou záchrannou službu zajišťuje jako nestátní zdravotnické zařízení. Společnost ATE převzala provoz této stanice 1. dubna 1995. Zpočátku používala stroj Eurocopter AS 355N Ecureuil 2, od června 2003 jsou používány pro leteckou záchrannou službu moderní dvoumotorové vrtulníky Agusta A109K2. Provoz stanice je nepřetržitý. Základna Krištof 03 pokrývá svou polohou především oblasti Západních a Vysokých Tater.\n\n17. července 2015 došlo k nehodě záchranářského vrtulníku Agusta A109K2 registrační značky OM-ATB. Vrtulník odstartoval na pomoc desetiletému německému chlapci ze základny Krištof 03 v Popradě. Nedaleko obce Hrabušice se však stroj zachytil do drátů elektrického vedení a zřítil se z výšky přibližně 50 metrů do řeky Hornád v rokli Prielom Hornádu ve Slovenském ráji. Na místě nehody zahynula celá čtyřčlenná osádka vrtulníku – pilot, lékař, zdravotnický záchranář a záchranář horské služby.\n\n\n"}
{"id": "789156", "url": "https://cs.wikipedia.org/wiki?curid=789156", "title": "Toby Stephens", "text": "Toby Stephens\n\nToby Stephens (* 21. dubna 1969) je anglický televizní a filmový herec, který se objevil ve filmech z produkce Hollywoodu i Bollywoodu. Je známý svými hereckými výkony jako Gustav Graves ve filmu \"Dnes neumírej\" (2002), Edward Rochester Fairfax v adaptaci televize BBC \"Osudová láska Jany Eyrové\" (2006) a Philip Marlowe v rozhlasové sérii „Classic Chandler“ (2010–2011) stanice BBC Radio 4.\n"}
{"id": "789168", "url": "https://cs.wikipedia.org/wiki?curid=789168", "title": "Viridiana", "text": "Viridiana\n\nViridiana ( ) je černobílé mexicko-španělské filmové drama z roku 1961 natočené Luisem Buñuelem a produkované Mexičanem Gustavo Alatristem. Příběh je koncipován volně na motivy novely Benita Péreze Galdóse \"Halma\" z roku 1895.\n\nHlavní role ztvárnili mexická herečka Silvia Pinalová jako novicka Viridiana, Fernando Rey v roli osamělého strýce Dona Jaima a Francisco Rabal, který představoval jeho nemanželského syna. Viridiana byla málo známá italská světice žijící na přelomu 12. a 13. století.\nNa Filmovém festivalu v Cannes 1961 snímek obdržel hlavní cenu Zlatou palmu.\n\nLuis Buñuel pojmenoval hlavní hrdinku Viridiana na počest nepříliš známé světice, s jejímž jménem se setkal v mládí na zaragozské koleji. Na scénáři pracoval společně s Juliem Alejandrem. Obraz uspané novicky, kterou na posteli líbá strýc, vznikl na základě režisérova snu, jenž se mu zdál se španělskou královnou.\n\nK natočení snímku došlo ve filmových studiích v Madridu a v usedlosti za městem, která byla později zbořena.\n\n„Muž s leprou“ Juan García Tienda byl ve skutečném životě žebrák a bezdomovec. Ošacení všech dvanácti nuzáků bylo autentické, získané od skutečných madridských žebráků. Došlo k jeho dezinfekci, nikoli však vyprání.\n\nZávěr dramatu musel Buñuel z příkazu orgánů španělské cenzury změnit. V původní verzi měla Viridiana po zaklepání na dveře bratrancova bytu vstoupit a pouze zaklapnout dveře. Režisér po odmítnutí však zvolil podle svých slov amorálnější konec, který \"„jednoznačně prozrazuje tříčlennou domácnost“\". Viridiana přisedne k Jorgemu a jeho milence, aby hrála karty a bratranec má na ni reagovat slovy: „Věděl jsem, že nakonec budeš hrát s námi \"na hromádce\"“.\n\nMladou novicku Viridianu (Silvia Pinalová) zastihne v době přípravy na řeholní slib žádost strýce Dona Jaima (Fernando Rey), aby jej navštívila na farmě. Jedná se o jediného příbuzného, kterého viděla pouze jedinkrát v životě, a jenž jí hradil studium a další náklady předešlého života. Mladá žena se zdráhá a odmítá vymanit z kontemplativní přípravy v klášteře. Na žádost matky představené, aby projevila strýci dobrou službu a vděčnost, nakonec odjíždí s úmyslem strávit mimo řeholní svět pouze několik dnů.\n\nFarmářská usedlost, na níž žije Don Jaime se dvěma členy služebnictva Ramonou (Margarita Lozanová), její dcerou Ritou a Monchem, je značně zanedbaná. Její majitel je samotářský a opuštěný muž na prahu poslední třetiny života. Při setkání ho ohromí neteřina podobnost s jeho zesnulou manželkou, která zemřela v den svatby oblečená do svatebních šatů. Večer před plánovým odjezdem novicka plní strýci rozmařilé přání a obléká si uschované svatební šaty. Don Jaime naléhá, aby neodjížděla a za pomoci Ramony ji navrhuje sňatek. Šokovaná počestná dívka tuto myšlenku zavrhuje, je rozezlena a chystá se nazítří rychle opustit statek. Služebná jí podává šálek kávy na uklidnění, do níž přimíchala na předešlou žádost farmáře silné analgetikum. Viridiana upadá do bezvědomí a Don Jaime ji odnáší na lože, kde ji vášnivě líbá, to vše za špehování malé Rity.\n\nRáno neteři nalhává, že se již nemůže vrátit do kláštera, protože tomu brání její pohlavní zneuctění, při kterém přišla o panenství. Lež poté odvolává a všemožně se snaží zvrátit Viridianino rozhodnutí navždy jej opustit. Ovšem neúspěšně.\n\nPři nástupu do autobusu na cestě zpět do kláštera ji zastihuje garda s oznámením, že se strýc oběsil. Vrací se tak na farmu s rozhodnutím, že se mezi řádové sestry již nevrátí. Majetek farmy připadá jedinému Jaimovu nemanželskému synu Jorgemu (Francisco Rabal), který přijíždí s přítelkyní Luciou na usedlost žít.\n\nDobrosrdečná Viridiana se zabydlí v hospodářském stavení u velkého domu, do nějž pozve dvanáct nuzných žebráků. Jedná se o skupinu obtížně zvladatelných lidských existencí na okraji společnosti. Muž jevící příznaky lepry, tvrdí, že kůže jeví pouze příznaky zánětu žil, je ostrakizován a musí se zdržovat od skupiny dále. Jorge začíná plánovat renovaci sídla a zavádí do něj elektřinu. Lucia mu vyčítá, že je stejný jako otec, když se koří jiným ženám, především pak sestřenici. Nakonec jej opouští. Nový majitel farmy činí nabídku Ramoně, která ji neodmítá a stává se jeho milenkou.\n\nKdyž Jorge s Viridianou, Ramonou a Ritou odjíždějí na několik dnů za obchodními zaléžitostmi, žebráci pronikají do domu a chystají se k opulentní hostině. Za zvuků Händelova \"Mesiáše\" se opijí a dochází k rozvratu počestného stolování. Za sofa probíhá soulož, jedna z žen kleje na malé dítě, aby nekřičelo, dochází k potyčkám, nádobí je rozbito. Žebráci pózují pro společnou fotografii ve formaci, která je vyobrazena na da Vinciho \"Poslední večeři\".\n\nMajitel s ženami se nečekaně vrací zpět a nalézá v sídle spoušť s hodujícím osazenstvem. Ramona míří s řidičem pro gardu. Jorge je svázán a dva žebráci se pokouší Viridianu znásilnit. Majitel přesvědčuje muže s leprou, aby ochromil násilníky a slibuje mu spoustu peněz, které má v domě. Viridiana je zachráněna a garda přijíždí zjednat pořádek.\n\nMladá novicka prošla duševní proměnou, je z ní jiná žena. Malá Rita na ohníčku pálí její trnovou korunu. S volně rozpuštěnými vlasy Viridiana klepe na dveře Jorgeho bytu. Zjišťuje, že je v něm přítomná také Ramona. Přesto vstupuje a za zvuků moderní písně \"Shimmy Doll\" od Ashleyho Beaumonta, která se line z radiomagnetofonu, usedá ke stolu a přijímá nabídku na partičku karet ve třech. Bratranec pak v závěru říká, že hned jakmile ji uviděl, věděl, \"„že sestřenka Viridiana bude se mnou nakonec hrát karty“\".\n\nŠpanělská kinematografie vyslala film na Filmový festival v Cannes 1961, kde obdržel hlavní cenu Zlatou palmu. Následně bylo jeho promítání v konzervativním katolickém Španělsku vládnoucím režimem zakázáno, a to až do smrti Francisca Franca v roce 1975. K premiéře pak došlo v roce 1977. Popudem k vydání zákazu ze strany ministra turistiky a informací byl článek v oficiálním deníku Svatého stolce \"L'Osservatore Romano\", jenž označil drama za „rouhání“. Buñuel později sdělil, že film \"„nenatáčel s úmyslem se rouhat, ale tehdejší papež Jan XXIII. je lepším soudcem těchto věcí, než já“.\" Ředitel Španělského filmu byl následně propuštěn, protože přijal filmovou cenu v Cannes.\n\nV Itálii byl Buñuel za film na základě žaloby milánského prokurátora nejdříve odsouzen a následně zproštěn viny Nejvyšším soudem.\n\nČeský filmový kritik Jiří Cieslar napsal:\n\n\n"}
{"id": "789171", "url": "https://cs.wikipedia.org/wiki?curid=789171", "title": "Jednotka 731", "text": "Jednotka 731\n\nJednotka 731 ( \"Nana-san-iči butai\") byl krycí název pro Jednotku biologického a chemického výzkumu Japonské císařské armády během 2. čínsko-japonské války (1937–1945) a 2. světové války. Jednotka se podílela na nejhorších japonských válečných zločinech a byla umístěna u Pingfangu, jednom z okresů Charbinu, největšího města japonského loutkového státu Mandžukuo (nyní severovýchodní Čína).\n\nOficiální název byl \"oddělení Kuantungské armády pro prevenci epidemií a čištění vody“. Původně byla zřízena na základě vojenské policie císařského Japonska Kempeitai. Až do konce války ji velel důstojník Kuantungské armády, generál Širo Išii. Samotné zařízení bylo vybudováno v letech 1934 až 1939 a název \"jednotka 731\" oficiálně přijalo v roce 1941.\n\nPředmětem pokusů této jednotky bylo až 3000 mužů, žen a dětí—z nichž bylo 600 každým rokem poskytnuto policií Kempeitai—a kteří zemřeli během pokusů v rámci jednotky 731 v Pingfangu. Tento údaj nezahrnuje oběti z ostatních zdravotnických výzkumných zařízení, jako např. Jednotka 100.\n\nJaponští veteráni jednotky 731 potvrdili, že většina obětí na kterých experimentovali, byli Číňané, Korejci a Mongolové. Téměř 70% obětí, které v Pingfangu zemřely, byli Číňané, ať už civilisté nebo vojáci. Kolem 30% obětí bylo z Ruska, resp. SSSR. Další oběti tvořili obyvatelé kolonií Japonského impéria (Jihovýchodní Asie a Tichomořské ostrovy) a malý počet válečných zajatců z řad Spojenců. Jednotka až do konce války v roce 1945 od japonské vlády dostávala velkorysou podporu.\n\nMísto toho, aby byli výzkumníci jednotky po válce souzeni za válečné zločiny, dostali ze strany USA imunitu výměnou za údaje získané pokusy na lidech. Někteří byli zadrženi sovětskými sílami a souzeni v chabarovském procesu v roce 1949. Američané výzkumníky nesoudili. Informace a zkušenosti získané v oblasti biologických zbraní byly použity do amerického programu biologických zbraní. Vrchní velitel spojeneckých sil Douglas MacArthur napsal 6. května 1947 do Washingtonu, že \"další informace, možná některé výroky velitele Išiho, lze pravděpodobně získat informováním angažovaných Japonců tím, že informace budou zachovány uvnitř zpravodajských kanálů a nebudou použity jako důkazy \"válečných zločinů\". Údaje o obětech pak byly na Západě z velké části ignorovány nebo zavrhovány jako komunistická propaganda.\n\nVe speciálních projektech na území Číny s označením \"Maruti\" byly osoby vybrány tak, aby skupina zahrnovala co nejširší spektrum populace (včetně dětí a těhotných žen).\n\nOdhaduje se, že blechy nakažené morem, kontaminované oblečení a biologické bomby byly příčinou smrti asi 400 tisíc čínských civilistů.\n\nJsou zaznamenány případy, kdy k vivisekci docházelo u odsouzenců nebo u válečných zajatců, například za druhé světové války japonská armáda prováděla nelidské pokusy na amerických zajatcích a čínském obyvatelstvu. Nejznámější je Jednotka 731 (731 部隊 \"Nana-san-iči butai\"), v blízkosti města Charbin. Pokusy prováděné Jednotkou 731 byly jedním z mnoha zrůdných válečných zločinů spáchaných japonskou armádou v letech 1931–1945.\n\nPo válce mnoho ze zajatých japonských vojáků provádějící experimenty na zajatcích pokračovalo v prominentních kariérách v politice (na ministerstvu zdravotnictví), akademickém světě a obchodě. Někteří členové Jednotky 731 se stali částí japonského zdravotnického establishmentu. Dr. Masadži Kitano vedl největší japonskou farmaceutickou společnost, Green Cross.\n\nSpojené státy udělily experimentátorům amnestii, zaručily vědcům beztrestnost výměnou za jejich poznatky z experimentování. Širo Išii, velitel Jednotky 731, se přestěhoval do státu Maryland a pracoval na výzkumu biologických zbraní v USA.\n\n"}
{"id": "789172", "url": "https://cs.wikipedia.org/wiki?curid=789172", "title": "Jindřich Souček", "text": "Jindřich Souček\n\nJindřich Souček (1. ledna 1863 Zámrsk – 16. listopadu 1940 Chrudim) byl český technik, hudební skladatel a sbormistr.\n\nPo studiích na reálném gymnáziu vystudoval České vysoké učení technické v Praze. Stal se profesorem a posléze ředitelem průmyslové školy v Chrudimi. Po vzniku Československa se stal odborným inspektorem průmyslových škol. Psal odborné publikace ze strojírenské oblasti. Byl autorem česko-německého názvosloví truhlářských nástrojů.\nHudbě se věnoval pouze ve svém volném čase. Byl sbormistrem a později i předsedou chrudimského pěveckého sboru \"Slavoj\". Komponoval sbory, písně, veselé kuplety, operety a pokoušel se i o operu. Jeho skladatelská činnost byla oceněna několika cenami.\n\nJednou z nejznámějších skladeb autora je parodická zpěvohra \"Provdaná nevěsta\", k níž napsal libreto Oldřich Sýkora-Chrudimský (1861–1945). Děj navazuje na Smetanovu Prodanou nevěstu a odehrává se v sídle venkovského klubu cyklistů. Jeník a Mařenka jsou manželé, ale Vašek, který je pokladníkem klubu, Mařenku stále miluje. Chce ukrást pokladnu klubu, aby mohl s Mařenkou utéct, ale pokladna je zcela prázdná. Jízdenky do vlaku mu koupí sám Jeník a je rád, že se Mařenky zbavil.\n\n\n\n\n\n\n"}
{"id": "789176", "url": "https://cs.wikipedia.org/wiki?curid=789176", "title": "Hana Jiříčková", "text": "Hana Jiříčková\n\nHana Jiříčková (13. červen 1991, Brno, Československo) je česká supermodelka a vítězka Kenvelo Elite Model Look Czech Republic 2007. V současnosti je jedna z nejžádanějších modelek světa.\n\nHana Jiříčková pochází z Brna. Střední uměleckoprůmyslovou školu textilní v Brně. Zajímá se o malbu.\n\nŽila v Paříži, kde se i provdala za francouzského podnikatele z módní branže . Nyní žije s manželem Marcem v New Yorku.\n\nV 16 letech se zúčastnila soutěže Kenvelo Elite Model Look a stala se českou vítězkou . Poté nás reprezentovala na světovém finále 24. ročníku soutěže Elite Model Look International 2007, který se konal 21. dubna 2008 v Obecním domě v Praze, kde se umístila na 3. místě.\n\nObjevila se na titulní straně portugalské, mexické, Thajské a ukrajinské edice prestižního magazínu Vogue a pětkrát za sebou fotila pro francouzskou edici magazínu Vogue. Dále se objevila také na titulní straně časopisu Russh. Nafotila kampaně Max Mara a Tommy Hilfiger.\n\nPózovala pro \"Elle\", \"Vogue\" a \"Marie Claire\", nafotila kampaň pro \"Victoria's Secret\". Pracovala se známým fotografem Patrickem Demarchelierem nebo Peterem Lindbergem .\n\nJe přirovnávána k mladé Daniele Peštové nebo ke Kate Moss.\n\n"}
{"id": "789178", "url": "https://cs.wikipedia.org/wiki?curid=789178", "title": "Dánský kostel v Paříži", "text": "Dánský kostel v Paříži\n\nDánský kostel v Paříži (fr. \"Église danoise de Paris\", dánsky oficiálně Frederikskirken tj. \"Frederikův kostel\") je evangelicko-luteránský farní kostel v 8. obvodu v Paříži, v ulici \"Rue Lord Byron\". Kostel spravuje Dánská národní církev, která je státní církví Dánského království, respektive Dánská zámořská a zahraniční církev (Danske Sømands- og Udlandskirker). Kostel je formálně vlastněný dánským státem.\n\nPrvními Dány, kteří se v Paříži objevili, byli již Vikingové, kteří v raném středověku několikrát připluli po Seině a dobyli město. V následujících staletích Dánové v Paříži studovali na Pařížské univerzitě nebo zde žili, např. biskupové Absalon (1128–1201) a Anders Sunesen (1167–1228), vědci Ludvig Holberg, Niels Stensen a Ole Rømer, spisovatelé Hans Christian Andersen a Christian Winther (1796–1876) nebo malíři Peder Severin Krøyer (1851–1909) a Kristian Zahrtmann (1843–1917).\n\nSamotné dějiny dánské církve v Paříži lze rozdělit do čtyř etap. První období začalo v roce 1660, kdy bylo velvyslancům z nekatolických zemí povoleno ve vlastních domech sloužit církevní obřady podle zvyklostí v jejich rodné zemi. Proto byli první dánští kněží, kteří přišli do Paříže, úzce spjatí s velvyslanectvím. V roce 1807 získali protestanti náboženskou svobodu, takže od roku 1810 již kněz nebyl přidělen přímo k velvyslanectví.\n\nDruhé období začalo v roce 1876, kdy vznikl církevní výbor pro podporu norsko-dánského kostela, který by sloužil skandinávským obyvatelům v Paříži. V roce 1923 se Dánové odtrhli, aby mohli založit vlastní kostel a tím začalo třetí období. Pronajali si luteránský kostel sv. Jana na \"Rue de Grenelle\" v 7. obvodu. Součástí kostela byla i škola vyučující pro zájemce dánštinu, dánské dějiny a jeho geografii.\n\nČtvrtá perioda trvá od meziválečného období, kdy byla vyhlášena sbírka na stavbu vlastního kostela. Ovšem okupace Paříže roku 1940 aktivity přerušila. Po druhé světové válce byla činnost obnovena. Město Paříž nabídlo církvi pozemek v Bois de Boulogne, ale mezitím dánská vláda koupila parcelu mezi \"Avenue des Champs-Élysées\" a \"Rue lord Byron\". Zde začala v roce 1952 výstavba Dánského domu směrem na \"Avenue des Champs-Élysées\" a na druhé straně pozemku byl dne 18. října 1953 položen základní kámen kostela. Výstavba byla financována státem a ze soukromých darů. Slavnostní otevření kostela se uskutečnilo 24. dubna 1955 za přítomnosti krále Frederika IX. a královny Ingrid. Panovník udělil kostelu výsadu, že může nosit královské jméno (\"Frederikskirken\").\n\nV roce 1998 byl kostel rekonstruován a byly pořízeny nové varhany. Znovuotevření kostela 4. října se zúčastnila královna Markéta II.\n\nKostel i Dánský dům postavil architekt Tyge Hvass (1885–1963). Kostel má 110 míst a kapacitu je možné zvýšit otevřením dveří do přilehlé studovny. Obě stavby leží na historické ose, zakončené mrakodrapem La Grande Arche, který vytvořili také Dánové, architekt Johan Otto von Spreckelsen a inženýr Erik Reitzel (1941–2012).\n\n"}
{"id": "789179", "url": "https://cs.wikipedia.org/wiki?curid=789179", "title": "Horst Fuhrmann", "text": "Horst Fuhrmann\n\nHorst Fuhrmann (22. června 1926, Kreuzburg – 9. září 2011, Herrsching am Ammersee) byl německý historik.\n\nHorst Fuhrmann studoval, po vojenské službě a zajetí, na univerzitě v Kielu dějiny, klasickou filologii a dějiny práva. V roce 1952 promoval s prací o středověkém patriarchátu. V letech 1954 až 1957 byl spolupracovníkem Monumenta Germaniae Historica v Mnichově a Německého historického institutu v Římě. V roce 1960 habilitoval v Kielu v oboru středověké a novodobé historie prací na téma význam a účinnost \"pseudoisidorských dekretálií\".\n\nV roce 1962 začal vyučovat historii na univerzitě v Tübingenu a působil zde devět let. V letech 1971 až 1994 byl prezidentem Monumenta Germaniae Historica a profesorem dějin na univerzitě v Řezně, v roce 1974 se stal řádným členem Bavorské akademie věd a v letech 1992 až 1997 byl jejím prezidentem. V období 1984 až 1997 byl předsedajícím kuratoria Historisches Kolleg.\n\nFuhrmann získal několik čestných doktorátů a by oceněn, mimo jiné, v roce 1988 Velkým spolkovým křížem a Pour le Mérite za vědu a umění. Byl korespondenčním členem Académie des Inscriptions et Belles-Lettres a zahraničním členem Accademia Nazionale dei Lincei. Vedl komisi pro \"Repertorium Fontium Historiae Medii Aevi\" a patřil mimo jiné ke komisi pro publikování Mittellateinisches Wörterbuch Bavorské akademie věd.\n\nFuhrmanns se vědecky zajímal o kanonické právo a církevní dějiny. Už ve své habilitační práci psal o padělání středověkých dokumentů a dále výzkum rozvíjel (\"Constitutum Constantini\", \"Decretum Gratiani\"). Vedl na toto téma mnoho dizertačních prací a z jeho iniciativy byl uspořádán tematický kongres (\"Fälschungen im Mittelalter. Internationaler Kongreß der Monumenta Germaniae Historica\", Mnichov, 16.–19. září 1986.) V pozdějších letech se zabýval i sociálními aspekty 9.–12. století.\n\nByl spoluvydavatelem časopisu \"Deutsches Archiv für Erforschung des Mittelalters\" spolu s Hansem Schallerem. Fuhrmann byl popularizátorem středověké historie, často vystupoval v médiích.\n\n\n\n"}
{"id": "789180", "url": "https://cs.wikipedia.org/wiki?curid=789180", "title": "Kultovní představení", "text": "Kultovní představení\n\nKultovní představení je česká divadelní hra z dílny Lukáše Trpišovského a Martina Kukučky známí především jako autorská dvojice SKUTR. Jedná se o nový divadelní žánr, který propojuje činoherní složku s hudbou a využívá tvůrčí schopnosti herců zapojit diváka do hry. Premiéru inscenace uvedlo divadlo La Fabrika v dubnu roku 2010. Společně s režijním duem SKUTR se na vzniku podíleli herci z hudební formace Nightwork, Jakub Prachař a Vojtěch Dyk, kteří jsou hlavními představiteli celého projektu.\n\nNázev představení získalo prostou recesí a touhou jeho tvůrců vytvořit úspěšnou hru, a proto si ji předem pro jistotu pokřtili kultem. Myšlenka vytvořit představení o radosti z hudby, na hranici koncertu a divadla, na hranici mezi snem a realitou, přišla na divadelním festivalu Fringe v Edinburghu, kterého se oba muzikanti účastnili s projektem La Putyka.\n\nNež dostala divadelní inscenace současnou formu, prošla mnoha předpremiérami, na kterých si herci zkoušeli reakce publika, aby mohli představení dále rozvíjet. Ojedinělý divadelní žánr, kterému je v Čechách Kultovní představení dá se říci otcem, je však v zásadě stále v plenkách, neboť český divák si k dobrovolnému zapojení troufne jen velmi zřídka.\n\nPředstavení začíná mimo divadelní sál, úvodním prologem obou protagonistů, kteří nic netušícím divákům donesou pomyslný klíč k otevření dveří do dětského pokoje, do něhož se právě chystají společně vstoupit. Posléze je divák vytažen z reality a vrací se nazpět v čase. Během zhruba dvouhodinové cesty do svého dětství je donucen odložit ego a zabalancovat na hranici mezi infantilitou a dospělostí. Divadelní inscenace nabízí pohled do života dospělých očima dítěte a doslova těží z trapností běžného života. Výjimkou nejsou ani dvojsmyslné scénky, které jsou ústředním tématem celé hry. Těsný kontakt obou interpretů s publikem je velmi silnou zbraní v boji proti konvenci české scény. Divák se tak ocitá v jádru dění a nemá šanci přestat vnímat či se ztrácet v myšlenkách, jak tomu bývá u klasického divadla, kdy publikum dělí okraj jeviště. Energie z představení je pak o poznání silnější, než když je divák od herce odstraněn za pomyslnou barikádu hlediště, v nejlepším případě na balkón.\n\nCelé představení se pak odvíjí podle nálady a složení publika, které se stává nedílnou součástí děje. Pakliže se diváci nezapojí do hry, přichází o notnou dávku zábavy, neboť vzájemná interaktivita je pro celou hru klíčová. Nejsilnější momenty pak vznikají právě v situacích, kdy je herec sveden z cesty.\n\nPředstavení si získalo i své stálé diváky, kteří do hry vnáší nové momenty, neboť herci reagují už na jejich samotnou přítomnost. Opakovaná účast diváků je zjevná i na reakcích některých jednotlivců, kteří už posloupnost dílčích scének a skečů, které po sobě přichází znají a dle toho se pokouší o patřičnou odezvu. Možnost sledování kam se představení vyvíjí se v případě této hry stala nečekaně lákavou záležitostí. Bohužel však nelze vyloučit, že v momentě, kdy se představení přestane inovovat, zájem opadne.\n\n\n"}
{"id": "789186", "url": "https://cs.wikipedia.org/wiki?curid=789186", "title": "Gustavo Alatriste", "text": "Gustavo Alatriste\n\nGustavo Alatriste Rodríguez (25. srpna 1922 Ciudad de México — 22. července 2006 Houston, Texas, Spojené státy) byl mexický filmový producent, scenárista, herec a režisér.\n\nV letech 1961 až 1967 byl ženatý s herečkou Silvií Pinalovou. Měli spolu dceru, profesí také herečku Viridianu Alatristeovou (1963–1982). Prošel několika dalšími manželstvími, mimo jiné s herečkami Ariadne Welterovou a Soniou Infanteovou, z nichž vzešlo celkem dvacet jedna jeho dětí.\n\nV rané fázi producentské kariéry spolupracoval na Buñuelových snímcích \"Viridiana\" (1961), kde se seznámil se Silvií Pinalovou, \"Andělu zkázy\" (1962) a \"Šimonu na poušti\" (1965). V 80. letech působil ve funkci viceprezidenta mexické filmové asociace CANACINE.\n\nZemřel 22. července 2006 na zhoubné nádorové onemocnění pankreatu v texaském Houstonu.\n\n\n\n\n"}
{"id": "789187", "url": "https://cs.wikipedia.org/wiki?curid=789187", "title": "Lenka Hanáková", "text": "Lenka Hanáková\n\nLenka Hanáková (* 18. prosince 1992 Prostějov) je česká topmodelka, vítězka Schwarzkopf Elite Model Look Czech Republic 2011 a držitelka 2. místa Elite Model Look International 2011.\n\nPochází z Prostějova, kde také navštěvovala základní školu. V letech 2008-2012 studovala na soukromé Střední odborné škole podnikání a obchodu v Prostějově. Poté se začala aktivně věnovat modelingu.\n\nV roce 2011 se zúčastnila soutěže SCHWARZKOPF Elite Model Look a stala s českou vítězkou. Poté nás reprezentovala na světovém finále Elite Model Look International 2011 v Šanghaji, kde se umístila na 2. místě a získala garantovaný kontrakt s agenturou Elite Model Management ve výši 100 000 USD.\n\nV roce 2012 nafotila prestižní kampaň (zakázku) pro největší českou šperkařskou firmu \"Klenoty Aurum\", titulní stránku českého magazínu Elle s další českou topmodelkou Danielou Peštovou.\n\n"}
{"id": "789188", "url": "https://cs.wikipedia.org/wiki?curid=789188", "title": "Okres Aszód", "text": "Okres Aszód\n\nOkres Aszód ( ) je okres maďarské župy Pest. Jeho centrem je město Aszód.\n\nV okrese se nachází celkem 11 měst a obcí, jimiž jsou:\nAszód, Bag, Domony, Galgahévíz, Galgamácsa, Hévízgyörk, Iklad, Kartal, Tura, Vácegres, Verseg\n"}
{"id": "789189", "url": "https://cs.wikipedia.org/wiki?curid=789189", "title": "ORP Ślązak (241)", "text": "ORP Ślązak (241)\n\nORP Ślązak (241) je oceánská hlídková loď polského námořnictva. Rozestavěna byla jako prototypová korveta třídy \"Gawron\", patřící k variantě A-100 modulární rodiny válečných lodí MEKO od německé loděnice Blohm + Voss. V průběhu stavby bylo rozhodnuto o zrušení programu \"Gawron\" kvůli jeho přílišné nákladnosti. Korveta \"Ślązak\" byla dokončena jako hlídková loď se zjednodušenou elektronikou a omezenou výzbrojí. Do služby byla přijata roku 2019, tedy po 18 letech stavby. \"Ślązak\" je první moderní hlídková loď postavená v Polsku po 21 letech.\n\n\"Ślązak\" byl rozestavěn roku 2001 jako prototypová jednotka šestičlenné třídy korvet \"Gawron\". Práce však kvůli nedostatku financí postupovaly velmi pomalu. Teprve v roce 2009 byla loď spuštěna na vodu. Zároveň byl program \"Gawron\" zredukován a nakonec roku 2012 zcela zrušen. V případě rozestavěného prototypu \"Ślązak\" bylo rozhodnuto o jeho dokončení v podobě oceánské hlídkové lodě. Plavidlo se vrátilo do doku k přestavbě. Druhé spuštění na vodu a křest plavidla proběhly 2. července 2015. Námořní zkoušky byly zahájeny v listopadu 2018. Do služby bylo přijato 28. listopadu 2019.\n\nHlídková loď \"Ślązak\" má oproti původně plánovaným korvetám výrazně slabší výzbroj a jednodušší elektroniku, kterou dodala společnost Thales. Je vybaveno bojovým řídícím systémem Tacticos, přehledovým radarem SMART-S Mk.2, systémem řízení palby STING-EO Mk.2, elektro-optickým systémem Mirador a datalinkem Link 11/16. Je vyzbrojeno 76mm kanónem OTO Melara ve věži na přídi, dvěma 30mm kanóny ve zbraňových stanicích OTO Melara Marlin-WS a čtyřmi 12,7mm kulomety WKM-B. K obraně proti napadení ze vzduchu slouží čtyři přenosné protiletadlové raketové komplety krátkého dosahu Grom. Plavidlo nese dva rychlé čluny RHIB, z nichž první je Markos MK-500 dlouhý 5,3 metru a druhý Markos MK-790 dlouhý 7,9 metru. Pohonný systém je koncepce CODAG se dvěma diesely MTU o celkovém výkonu 8812 hp a jednou plynovou turbínou General Electric LM2500 o výkonu 29 920 hp. Nejvyšší rychlost měla přesáhnout 30 uzlů. Manévrovací schopnosti plavidla zlepšuje příďové dokormidlovací zařízení.\n"}
{"id": "789194", "url": "https://cs.wikipedia.org/wiki?curid=789194", "title": "Stuck in Gear", "text": "Stuck in Gear\n\nStuck in Gear je studiové album Linka Wraye, vydané v roce 1976 pod značkou Virgin Records. Nahrávání probíhalo v Ridge Farm Studio, mimo skladby „Jack the Ripper“, ta byla nahrána v londýnském sále The Lyceum. Album si produkoval sám Link Wray. Album dosud nevyšlo v reedici na CD.\n\n"}
{"id": "789196", "url": "https://cs.wikipedia.org/wiki?curid=789196", "title": "Degustace", "text": "Degustace\n\nDegustace neboli ochutnávka je činnost, při které se ochutnávají různé potraviny či nápoje. Mezi nejznámější patří degustace vín, při které víno degustuje tzv. sommelier (česky \"ochutnávač\").\n\n"}
{"id": "789197", "url": "https://cs.wikipedia.org/wiki?curid=789197", "title": "Antonín Smrček", "text": "Antonín Smrček\n\nAntonín Smrček (11. prosince 1859 Brodek u Prostějova - 17. února 1951 Brno) byl český stavební inženýr, odborník v oboru vodního stavitelství a politik.\n\nPo maturitě na české reálce v Prostějově v roce 1878 absolvoval roku 1884 českou techniku v Praze (obor inženýrské stavitelství). V letech 1885-1888 byl tamtéž asistentem ústavu vodního hospodářství a stavby tunelů u prof. Petrlíka. Poté do roku 1903 byl šéfinženýrem stavební firmy A. Lanna v Praze. Od roku 1902 až do roku 1930 působil jako řadný profesor vodního stavitelství na brněnské technice a v letech 1913-1914 zastával funkci jejího rektora.\n\nZabezpečoval Karlův most po velké povodni roku 1890. U firmy A. Lanna se stal vedoucím oddělení, které navrhlo a provedlo plavební stupně na Vltavě pod Prahou i na Labi. Podílel na realizaci dunajsko-vltavsko-labského průplavu, navrhl a provedl Libeňský přístav, Karlínský přístav a zčásti i Holešovický přístav v Praze, patero vltavských zdymadel od Troje po Vraňany a také desetikilometrový kanál Vraňany-Hořín. Navrhl tunel pod Letnou, pražské ústřední nádraží a jako znalec byl zván k velkým stavbám v Čechách. Během práce v Brně se podílel na regulaci řeky Moravy, výstavbě budov techniky a řadě vodních děl.\n\nOd roku 1906 byl poslancem Moravského zemského sněmu, kam byl zvolen za obvod na Olomoucku.\n\nVe volbách do Říšské rady roku 1907 se stal poslancem Říšské rady (celostátní parlament), kam byl zvolen za český okrsek Morava 06. Usedl jako hospitant do poslanecké frakce Český klub. Opětovně byl zvolen za týž obvod i ve volbách do Říšské rady roku 1911. Nyní vstoupil do poslaneckého klubu Jednota nezávislých pokrokových poslanců Čech a Moravy. Ve vídeňském parlamentu setrval do zániku monarchie. Byl referentem říšské rady ve školských věcech. Výrazně se zasazoval o rozvoj Moravy a brněnské techniky.\n\nZastupoval ČSR v Mezinárodní dunajské komisi (vypracoval projekt na úpravu Železných vrat), byl členem vědecké rady Masarykovy akademie práce, polské Akademie technických věd), nositelem rytířského komandérského řádu Polonia restituta od ledna 1931 a čestným občanem řady měst. 31. ledna 1948 získal čestný doktorát na brněnské technice.\n\n"}
{"id": "789199", "url": "https://cs.wikipedia.org/wiki?curid=789199", "title": "Pancéřníček skvrnitý", "text": "Pancéřníček skvrnitý\n\nPancéřníček skvrnitý je druh sladkovodní ryby patřící do rodu Corydoras\nPatří mezi menší z rodu Corydoras. Po stranách má malé černé skvrny, které se občas spojují v pruhy. V tomto místě se občas ukazuje i kovový lesk. Dorůstají do velikosti 4 cm, ale někteří jedinci, zejména chovaní ve větších akváriích, dorůstají i 6 cm. Samci jsou obvykle menší než samičky a mají špičatější hřbetní ploutev.\n\nPancéřníčci skvrnití jsou jako další druhy z rodu Corydoras společenskými rybami a proto je dobré chovat je v hejnu čtyř a více kusů. Čistí akvarijní dno od nečistot, čímž se považují za užitečné akvarijní ryby.\n\nPancéřničci skvrnití byli poprvé chovateli rozmnoženi roku 1878 v Paříži. Jikry kladou na širokolisté rostliny. Za další dva nebo tři dny se malé plůdky rozplavou.\n\n"}
{"id": "789202", "url": "https://cs.wikipedia.org/wiki?curid=789202", "title": "Trude Fleischmann", "text": "Trude Fleischmann\n\nTrude Fleischmann (22. prosince 1895 Vídeň – 21. ledna 1990 Brewster, New York) byla rakousko- americká fotografka.\n\nTrude Fleischmann pocházela z měšťanské, asimilované židovské rodiny. Po maturitě studovala krátce umění v Paříži. V letech 1913–1916 získala vzdělání na Grafickém ústavu ve Vídni. Po krátké praxi u Madame d’Ora se zdokonalovala v ateliéru Hermanna Schiebertha (1876–1948). Roku 1920 si otevřela vlastní ateliér blízko vídeňské radnice.\nRychle se stala jednou z nejžádanějších vídeňských portrétních fotografek. V jejím ateliéru se nechávaly fotografovat četné známé osobnosti ze společnosti, umění či kultury, jako například Peter Altenberg, Gustinus Ambrosi, Alban Berg, Wilhelm Furtwängler, Karl Kraus, Hedy Lamarr, Adolf Loos, Tilly Losch, Alfred Polgar, Max Reinhardt, Hilde Wagener, Bruno Walter, Paula Wessely, Grete Wiesenthal nebo Stefan Zweig. Vznikaly zde i fotografie tance či akty. Proslavila se akty tanečnice Claire Bauroff, které byly považovány za skandální. Fotografie Fleischmannové vycházely ve všech běžných časopisech, jako například \"Berliner Illustrirte Zeitung\", \"Die Bühne\", \"Die Dame\", \"Moderne Welt\", \"Wiener Bilder\", \"Wiener Magazin\" nebo \"Wiener Mode\".\n\nOd poloviny třicátých let se zabývala hlavně krajinářskou fotografií.\n\nPo připojení Rakouska k Německu se jí v září 1938 podařilo uprchnout s pomocí americké fotografky Marion Post Wolcottové, s jejíž sestrou studovala ve Vídni. Nejprve odešla do Paříže, později do Londýna a nakonec do New Yorku. Roku 1940 si otevřela fotostudio na Manhattanu. O dva roky později obdržela americké občanství a i ve své nové vlasti fotografovala známé umělce a intelektuály, mezi nimi byli například Richard Coudenhove-Kalergi, Albert Einstein, Otto von Habsburg, Oskar Kokoschka, Lotte Lehmann nebo Arturo Toscanini.\n\nRoku 1969 přestala pracovat a přestěhovala se do Lugana. V roce 1988 se vrátila zpátky do USA, kde o dva roky později zemřela.\n\nMnoho fotografií nenávratně zmizelo během druhé světové války, kdy došlo také k úplnému zničení jejího vídeňského ateliéru. Přesto jsou její práce zastoupeny v renomovaných sbírkách, jako jsou Museum of Modern Art, Metropolitan Museum of Art, New York Public Library, Leo Baeck Institutes. V Rakousku jsou její předválečné práce zastoupeny ve sbírkách Vídeňského muzea a Muzea moderního Salzburku.\n\n\n\n"}
{"id": "789204", "url": "https://cs.wikipedia.org/wiki?curid=789204", "title": "Mária Humajová", "text": "Mária Humajová\n\nMária Humajová (23. března 1930 - 2010) byla slovenská a československá politička Komunistické strany Slovenska, poslankyně Sněmovny lidu Federálního shromáždění za normalizace.\n\nK roku 1971 i 1976 se profesně uvádí jako dělnice. Ve volbách roku 1971 zasedla do Sněmovny lidu (volební obvod č. 176 – Prievidza, Středoslovenský kraj) jako bezpartijní poslankyně. Mandát obhájila ve volbách roku 1976 (obvod Prievidza), nyní již uváděna jako členka KSS, a volbách roku 1981. Ve Federálním shromáždění setrvala do konce funkčního období, tedy do voleb v roce 1986.\n"}
{"id": "789208", "url": "https://cs.wikipedia.org/wiki?curid=789208", "title": "Stanislav Charvát", "text": "Stanislav Charvát\n\nStanislav Charvát (* 4. února 1933) byl český a československý politik Komunistické strany Československa, poslanec Sněmovny lidu a Sněmovny národů Federálního shromáždění za normalizace.\n\nK roku 1971 se profesně uvádí jako strojní zámečník. K roku 1976 jako dělník. Podle údajů z roku 1981 byl dělníkem podniku \"Šroubárna Kyjov\".\n\nVe volbách roku 1971 zasedl do Sněmovny lidu (volební obvod č. 99 – Veselí nad Moravou, Jihomoravský kraj). Ve volbách v roce 1976 přešel do Sněmovny národů (obvod Hodonín). Mandát obhájil ve volbách v roce 1981 (obvod Hodonín). Ve Federálním shromáždění setrval do konce funkčního období, tedy do voleb v roce 1986.\n\n"}
{"id": "789211", "url": "https://cs.wikipedia.org/wiki?curid=789211", "title": "Lakewood Church", "text": "Lakewood Church\n\nLakewood Church je křesťanský megakostel v Houstnu v americkém státě Texas. Je největší kongregací v Spojených státech, s návštěvností 43 500 věřících týdně. Interiér s kapacitou 16 800 míst je čtyřikrát za týden místem bohoslužeb v angličtině a dvakrát ve španělštině. Nachází se v budově bývalého Compaq centra. Hlavním duchovním pastýřem je Joel Osteen se svojí manželkou Victorii, duchovní pastýřkou sboru. Lakewood Church je vyznáním evangelikální.\n\nLakewood Church založil duchovní John Osteen v roce 1959 v budově opuštěného skladu v severovýchodním Houstnu. Během pár let se návštěvnost bohoslužeb několikanásobně zvýšila. John Osteen napsal přibližně 40 knih a založil televizní program, na který církev přispívá sumou přibližně 30 milionu dolarů ročně. Od roku 2005 je Lakewood Church v nové budově, bývalém Compaq centru. Renovace stále kolem 95 milionu dolarů. Od roku 1999 je hlavním duchovním pastýřem Joel Osteen, nejmladší syn Johna Osteena.\nKongregace má rozsáhlou činnost zaměřenou na děti, mládež, dospělé, začínající křesťany, lidé v špatné finanční situaci, provádí studium bible, mládežnické kempy, kongregace také navštěvuje lidi v nouzi v dalších částech Houstonu a v nemocničním komplexu Texas Medical Center.\n\nTýdenní bohoslužby jsou přenášené křesťanskými televizními kanály Trinity Broadcasting Network a Daystar Television Network a místními stanicemi po celých Spojených státech. Lakewood se objevuje taky na sekulárních televizních sítích Fox Network, ABC Family, a USA Network. Bohoslužby Joela Osteena jsou v přímém přenosu promítány do víc než 100 států, a odhadovaná sledovanost je sedm milionů věřících týdně.\n"}
{"id": "789212", "url": "https://cs.wikipedia.org/wiki?curid=789212", "title": "Denisa Dvončová", "text": "Denisa Dvončová\n\nDenisa Dvončová (30. duben 1988 Slovensko) je slovenská topmodelka a vítězka mezinárodní soutěže Elite Model Look International 2003.\n\nPochází ze slovenských Topoľčan. Studovala na Obchodní akademii v Topoľčanech.\n\nV roce 2003 se stala vítězkou slovenského finále soutěže Elite Model Look. Poté reprezentovala Slovensko na mezinárodní soutěži Elite Model Look International 8. listopadu 2003 v Singapuru, kde zvítězila.\n\n"}
{"id": "789213", "url": "https://cs.wikipedia.org/wiki?curid=789213", "title": "Julio Alejandro", "text": "Julio Alejandro\n\nJulio Alejandro, celým jménem \"Julio Alejandro de Castro Cardús\" (27. února 1906 Huesca, Aragón – 21. září 1995 Xàbia, Valencijské společenství) byl španělský scenárista, autor či spoluautor přibližně osmdesáti filmových scénářů.\n\nPo španělské občanské válce byl přinucen odejít do exilu. Od 40 .let žil postupně v Mexiku, Argentině a Chile. Spolupracoval na Buñuelových snímcích \"Propasti vášní\" (1954), \"Nazarín\" (1959), \"Viridiana\" (1961), \"Šimon na poušti\" (1965) a \"Tristaně\" (1970).\n\nJe také autorem scénáře k filmovému dramatu \"Ash Wednesday\", jenž byl jako soutěžní film promítán na 8. Berlínském mezinárodním filmovém festivalu v létě 1958 a nominován na Zlatého medvěda.\n\n"}
{"id": "789215", "url": "https://cs.wikipedia.org/wiki?curid=789215", "title": "Miroslava Pešíková", "text": "Miroslava Pešíková\n\nMiroslava Pešíková (* 11. srpna 1946 Praha) je česká sólová tanečnice a baletní mistryně.\n\nV roce 1966 absolvovala taneční oddělení pražské konzervatoře a v tomtéž roce získala angažmá v Národním divadle. Od roku 1971 zde byla sólistkou baletu. V Národním divadle působila až do roku 1997.\n\nV roce 1973 a pak znovu v roce 1976 byla několik měsíců na stáži ve Velkém divadle v Moskvě a v Moskevském akademickém hudebním divadle.\n\nV období 1998–2001 byla baletní mistryní v Plzni, vyučovala rovněž na Soukromé taneční konzervatoři v Praze.\n\nJe manželkou skladatele Juraje Filase.\n\n\n\n"}
{"id": "789219", "url": "https://cs.wikipedia.org/wiki?curid=789219", "title": "Základní škola Poličná", "text": "Základní škola Poličná\n\nZákladní škola Poličná, (celým názvem \"Základní škola a mateřská škola Poličná 276, příspěvková organizace, okres Vsetín\"), je jediná základní škola v Poličné, která byla místní částí města Valašského Meziříčí. Škola (resp. úvahy o jejím zrušení) byla jednou z příčin pro osamostatnění Poličné. Navštěvuje ji 136 žáků a v porovnání s početností jiných škol ve městě je druhou nejmenší. ZŠ Poličná byla otevřena dne 27. srpna 1950.\n\nZŠ Poličná je školou s 9 ročníky, přičemž každý ročník má 1 třídu. Třídy mají kapacitu asi 20 a více žáků, žádná třída ovšem nedosahuje takové početnosti. Škola disponuje tělocvičnou, 2 učebnami výpočetní techniky, z nichž 1 je zároveň specializovaná i na výuku hudební výchovy. Dále ZŠ disponuje víceúčelovou učebnou s promítací tabulí, učebnou chemie, technickou dílnou a keramickou dílnou. V novém pavilonu ZŠ se nachází jídelna a školní družina. V novém pavilonu je zároveň školní knihovna a do budoucna se plánuje, že do školy bude přemístěna i místní knihovna. Šatny a toalety v každém patře jsou snad již samozřejmostí. Valašskomeziříčskou kuriozitou je arboretum, které základní škola v Poličné vlastní.\n\nHistorie školy počíná 6. dubnem 1947, kdy výstavba školy začala. Za tři roky byla škola plně vybavena a 27. srpna 1950 proběhlo slavnostní otevření školy, tehdy pouze s třídami prvního stupně (1. – 5. ročník). V roce 1953 byly otevřeny třídy druhého stupně (tehdy pouze 6. – 8. třída). V roce 1968 byly ve škole zřízeny odborné učebny biologie, fyziky, chemie a hudební výchovy. Po zdánlivém odmlčení modernizace a rozšiřování školy přišlo v roce 1982 velké rozšíření o novou školní budovu, ve které byla zřízena jídelna, školní družina a byly do ni přestěhovány i 3 učebny určené pro 1. stupeň. 12. 9. 1944 byly jako součást základní školy zřízena mateřská škola s dvěma třídami. Od té doby neproběhly žádné větší změny či rekonstrukce až na pár drobných modernizací učeben.\n\nZŠ Poličná měla být v roce 2012 zrušena, alespoň tak hovořilo rozhodnutí zastupitelstva z října předchozího roku. Po oprávněném vzteku obyvatel Poličné a návrhu osamostatnit se bylo toto rozhodnutí ovšem odvoláno, ovšem osamostatnění již zabránit nedokázalo, a proto je Poličná od 1. ledna 2013 samostatná .\n\n"}
{"id": "789236", "url": "https://cs.wikipedia.org/wiki?curid=789236", "title": "Vysílač Sněžné jámy", "text": "Vysílač Sněžné jámy\n\nVysílač Sněžné jámy, umístěný v boudě U Sněžných jam (nazývaný , v polovině 20. stol. krátce též Wawel, )\nse nachází na polské straně Krkonoš. Původně zde bylo roku 1837 postaveno provizorní přístřeší, později kamenná budova s ubytováním a restaurací, dále pak hotel. Od roku 1960 je budova využívána jako vysílací zařízení.\n\nBudova se nachází na polské straně Krkonoš nad Sněžnými jámami ( ) mezi Vysokým Kolem a Violíkem v nadmořské výšce 1 490 m. Od Špindlerova Mlýna je vzdálena vzdušnou čarou cca 7 km severozápadně. Kolem vede červeně značená hřebenová turistická Cesta česko-polského přátelství.\n\nRoku 1837 zde bylo postaveno provizorní přístřeší. Po roce 1858 zde již stála kamenná budova s kapacitou 20 lůžek a 50 míst v restauraci. Roku 1896–97 zde byl postaven několikapatrový hotel s 44 dvoulůžkovými pokoji a s vyhlídkovou věží. Kolem roku 1940 hotel sloužil k rekreačním účelům Luftwaffe. Roku 1944 zde byla umístěna radiolokační stanice s anténami na jižní straně, po kterých jsou v terénu dnes patrné zbytky základů. V roce 1945 se Polsko posunulo na západ, připadlo mu německé Slezsko a většina původních obyvatel byla vyhnána, z důvodů podobnosti s královským hradem v Krakově začali Poláci budově říkat Wawel. Roku 1950 Polský klub turistů \"PTTK\" zprovoznil v budově bývalého hotelu bufet s několika lůžky. V této době se budova jmenovala \"Schronisko PTTK Nad Śnieżnymi Kotłami\" . V roce 1960 byly nainstalovány venkovní antény a další zařízení pomocí niž bylo vytvořeno radiové spojení s Zvičinou a Lugsteinem. Vysílač původně vznikl z důvodů televizního přenosu letních olympijských her 1960. Roku 1962 byly antény přeneseny do přestavěné věže s velkými okny. Roku 1994 zde bylo instalováno zařízení pro mobilní telefonii.\n<ref name=\"casopis krkonose 2009/03\">\n</ref>\n\nBudova je pro veřejnost uzavřená, v extrémním počasí již však několikrát poskytla turistům přístřeší. Zaměstnanci vysílače mají také zásluhu na záchraně mnoha lidských životů.\n\n\n"}
{"id": "789237", "url": "https://cs.wikipedia.org/wiki?curid=789237", "title": "Deutsche Eishockey Liga 2011/2012", "text": "Deutsche Eishockey Liga 2011/2012\n\nSezóna 2011/2012 byla 64. sezónou Německé ligy ledního hokeje. Vítězem se stal tým Eisbären Berlín.\n\n\n\n\n\n\n\n\n\n Oficiální stránky ligy\n"}
{"id": "789238", "url": "https://cs.wikipedia.org/wiki?curid=789238", "title": "José F. Aguayo", "text": "José F. Aguayo\n\nJosé Fernández Aguayo (1911 Madrid – 11. května 1999 Madrid) byl španělský kameraman, spolupracující s režiséry jako byli Luis Buñuel a Fernando Fernán-Gómez.\n\nNarodil se v roce 1911 ve španělském hlavním městě Madridu do rodiny fotografa býčích zápasů Baldomera Fernándeze Raigóna. V mládí se amatérsky věnoval býčím zápasům a začal se živit jako fotograf. Do světa filmu vstoupil reportáží o natáčení snímku \"Currito de la Cruz\". Začínal jako asistent Enrique Guernera.\n\nJako kameraman se podílel v období 1945–1984 na vzniku několika desítek filmů, mezi jinými \"Locura de amor\", \"Dónde vas Alfonso XII\", \"Viridiana\", \"El extraño viaje\" a \"Tristana\". Profesionální dráhu ukončil v roce 1983 a zemřel o šestnáct let později roku 1999.\n\nV letech 1949 a 1951 obdržel cenu Španělských flmových kritiků za nejlepší kameru. V březnu 1987 obdržel na 1. ročníku udílení Goyových cen čestné ocenění „Goya de honor“ za rok 1986.\n"}
{"id": "789246", "url": "https://cs.wikipedia.org/wiki?curid=789246", "title": "Claudia Märtlová", "text": "Claudia Märtlová\n\nClaudia Märtl (* 3. července 1954, Amberg) je německá historička.\n\nPo maturitě v roce 1974 studovala Märtlová dějiny, anglistiku a romanistiku na univerzitě v Řezně a studium zde uzavřela zkouškou v roce 1980. V roce 1984 promovala s prací \"Die falschen Investiturprivilegien\" u Horsta Fuhrmanna a v letech 1988 až 1994 působila v Monumenta Germaniae Historica.\n\nRoku 1994 habilitovala prací o životě a díle kardinála Jeana Jouffroye a od roku 1995 byla profesorkou středověkých dějin na TU Braunschweig. Od roku 2001 vyučuje na univerzitě Ludvíka Maxmiliána v Mnichově. V březnu 2011 byla zvolena jako nástupkyně Rudolfa Schieffera na místo prezidenta Monumenta Germaniae Historica (MGH). Do funkce nastoupila v dubnu 2012.\n\nOblastí jejího výzkumu ja pozdně středověká historiografie, dějiny humanismu, sociální dějiny pozdně středověké kurie a rozvoj diplomacie v Itálii. Od roku 2004 dohlíží na výzkumný projekt \"Autorität und politische Kontingenz an der Kurie des 15. Jahrhunderts\" - \"Pluralisierung und Autorität in der Frühen Neuzeit (15.–17. Jahrhundert)\".\n\nV roce 2006 se stala členem Bavorské akademie věd. Je členem poradního výboru Německého historického institutu v Římě.\n\n\n"}
{"id": "789251", "url": "https://cs.wikipedia.org/wiki?curid=789251", "title": "Okres Dabas", "text": "Okres Dabas\n\nOkres Dabas ( ) je okres maďarské župy Pest. Spravním centrem okresu je město Dabas.\nV okrese se nachází celkem 11 měst a obcí, jimiž jsou:\n\nBugyi, Dabas, Hernád, Inárcs, Kakucs, Örkény, Pusztavacs, Táborfalva, Tatárszentgyörgy, Újhartyán, Újlengyel.\n"}
{"id": "789253", "url": "https://cs.wikipedia.org/wiki?curid=789253", "title": "Maya Deren", "text": "Maya Deren\n\nMaya Deren (29. dubna 1917, Kyjev, Ukrajina – 13. října 1961, New York, USA), vlastním jménem \"Eleonora Derenkovskaja\", byla americká filmová režisérka, filmová teoretička, choreografka, tanečnice, básnířka, spisovatelka a fotografka.\n\nNarodila se 29. dubna 1917 v Kyjevě psychologovi Solomonu Derenkovskému a herečce Marii Fiedler. V roce 1922 se rodina přestěhovala do USA (Syracuse, New York), aby unikla antisemitským pogromům a obecnému chaosu v SSSR v důsledku revoluce. Střední školu navštěvovala v Ženevě ve Švýcarsku. V polovině 30. let navštěvovala Syracuse University, kde studovala žurnalistiku a zapojila se do protifašistické a protiválečné činnosti na akademické půdě. Později se zapsala do postgraduálního programu na Smith College v New Yorku, kde roku 1939 získala magisterský titul v oboru anglická literatura.\n\nDeren se stala osobní asistentkou Katherine Dunham, která byla afroamerickou tanečnicí, choreografkou a antropoložkou. S tanečním souborem Dunham pak Deren cestovala po Americe. Na svých cestách byla svědkyní rasismu, a prožité události na ni udělaly hluboký dojem. Byla to právě Dunham, která Deren představila vztah mezi tancem, rituály a symboly v haitské kultuře. \n\nMaya Deren byla třikrát vdaná. Již při studiích se provdala za Gregoryho Bardacka. V letech 1942 – 1947 byl jejím manželem Alexander Hammid (filmový režisér, imigrant původem z Čech) a jejím třetím manželem se stal Teiji Ito (zvukař, hudebník). \nZemřela v roce 1961 na krvácení do mozku způsobeným zřejmě následkem její extrémní vyhublosti. Stejně jak byl její život kontroverzní, tak i její smrt byla předmětem mnoha diskuzí. Zejména z důvodu jejích náboženských názorů ovlivněných kultem voodoo.\n\nVe svém díle byla Maya Deren ovlivněna jednak psychoanalytickými teoriemi, zážitky z cest s tanečním souborem Dunham, a především haitskou kulturou a kultem voodoo. \nVe své tvorbě se nebála být inovativní, provokativní. Nabízela jiný pohled na svět a jeho systém. Ukazovala běžné věci a jejich vztahy v symbolické rovině, a tím poukazovala na společenský systém, případně jej kritizovala. \n\nZ genderového pohledu byla Maya Deren na svou dobu velmi pokroková, zejména co se týče zobrazení ženského těla ve filmu. Pohyb ženského těla byl v tradičním filmu tehdejší doby omezen jen na určité statické pozice. Ve filmech Mayi Deren je ženské tělo naopak neustále v pohybu. Není jen statickým objektem, nýbrž aktivním hybatelem děje. Maya Deren tak zdůrazňuje jeho akční potenciál a snaží se o zobrazení těla jako složky „ovládající“ děj, nikoliv jako složku kamerou „kontrolovanou“. Ženské tělo – resp. jeho zobrazování, nebylo ve filmových studiích nic výjimečného, avšak tradiční hollywoodská díla jej redukovala na pouhý objekt mužské sledovanosti. Bylo také velmi pokrokové, že Maya Deren režírovala. Ženy byly v té době herečky, nikoliv producentky a režisérky. Ženy si vybírala také jako spolupracovnice. Ve své tvorbě se dotýkala tematicky i queer filmu, kladla důraz na plasticitu obrazu, a v jejich dílech se objevuje bisexualita. Tělo desexualizovala, erotický náboj mají předměty ve filmu použité jako symboly.\n\nBěhem svého života natočila šest filmů a několik filmů nedokončila. Za její nejznámější film, který byl oceněný jako nejslavnější americký avantgardní film, je považován její první film „Odpolední osidla“ (\"Meshes of the Afternoon\") z roku 1943, který spolurežírovala se svým druhým manželem Hammidem. Odehrává se v jejich vlastním domě a společně v něm oba hrají. Film trvá 14 minut a je němý. Interpretace tohoto filmu byla a je předmětem mnoha diskuzí filmových kritiků. Deren zde podává děj jako sen opakující se v časové smyčce. Dojem z filmu podporuje použití kontrastu světla a stínu, a několika předmětů každodenního použití, které mají hluboký symbolický význam - velká květina, silueta spěchající po cestě, klíč od domu, nůž na chléb, vyvěšené sluchátko telefonu, gramofon s točící se deskou, zrcadlové plochy. Tyto fragmenty jsou křehce a jemně propojené v osidla skutečné a vnímané reality, jež je překvapivě a výstižně mapována z několika pohledů.\nDeren v tomto filmu ukazuje vztah mezi zkušeností, pamětí, fantazií, obyčejnými předměty a násilím. Z genderového pohledu lze zdůraznit zobrazení symbolů. Ve filmu možná měla „zaznít“ kritika patriarchálního řádu. Nůž jako symbol průniku, násilí, klíče jako symbol hledání odpovědí na otázky.\n\nDalším známým filmem, který Deren režírovala samostatně, je „At Land“ (Na zemi), jeho délka je 15 minut a je němý. V tomto filmu mění Deren perspektivu, čas a úrovně reality do té míry, že se otázky po místě a času jeví jako zcela vedlejší. Dokonce i zápletka se někde ztrácí.\n\nJejími dalšími filmy jsou: \n\nHlavním tématem tvorby bylo pro Deren haitské náboženství voodoo. Díky stipendiu Guggenheimovy nadace odjela na Haiti, kde v letech 1947 – 1951 natáčela dokumentární film o tanci a rituálech voodoo. Film nikdy nedokončila a místo toho napsala unikátní knihu o haitské mytologii \"Divine Horseman: Voodoo Gods of Haiti\" (1953). Jedná se o etnografickou studii – první rozsáhlé dílo o mytologii voodoo. Její původní záměr nezaujatě vědecky zkoumat místní rituály narušila její aktivní participace na nich. Nechala se zasvětit jako kněžka voodoo a poté v New Yorku začala vystupovat jako kněžka obdařená mocí žehnat svým přátelům nebo je naopak proklít.\n\nMaya Deren je považována za zakladatelku amerického avantgardního filmu. Natočila nezávislé filmy nezatížené normami. Sama o nich prohlašovala, že stojí stejně jako v Hollywoodu rtěnka. Její představa pohybu jako meditace, kterou zkoumala ve svých choreografiích, a která ji později přivedla k voodoo, svědčí o hledání, jež vede za zdánlivou povahu věcí a ukazuje na spiritualitu, která za jejího života vyvolávala spíše údiv než obdiv.\n\nDnes představuje Maya Deren symbiózu vysokého intelektu a vášnivé tělesnosti. To z ní učinilo v 80. letech ikonu ženského hnutí, ale stejně tak charismatické ztělesnění klasické avantgardy. \n\nVypracovala provokativní teorii týkající se filmování – formy a výrazové rozlišení mezi „horizontální“ kinematografií, zdůrazňující zápletku a děj a její „vertikální“ podobou, která zkoumá štěpení okamžiku a klade přitom důraz nikoli na to, co se právě odehrává, nýbrž na pocity, jež dané sdělení vyvolává a jejich význam.\n\nZaložila nadaci Creative Film Foundation, která podporuje nezávislé filmové tvůrce.\nOd roku 1986 uděluje American Film Institute Ceny Mayi Deren.\n\n\n"}
{"id": "789254", "url": "https://cs.wikipedia.org/wiki?curid=789254", "title": "Millerův poloostrov", "text": "Millerův poloostrov\n\nMillerův poloostrov je malý výčnělek země v okresech Clallam a Jefferson v americkém státě Washington. Na východě jeho pobřeží omývá záliv Discovery Bay, na severu úžina Juana de Fucy a na západě Sequimský záliv. Na poloostrově se nachází několik malých vesnic, jako jsou Blyn na jihozápadě, Diamond Point na severovýchodě, Gardiner na východě a Port Discovery na jihovýchodě.\n"}
{"id": "789255", "url": "https://cs.wikipedia.org/wiki?curid=789255", "title": "Pavel Ivanič", "text": "Pavel Ivanič\n\nPavel Ivanič, též Pavol Ivanič (9. dubna 1924 – ???), byl slovenský a československý politik Komunistické strany Slovenska, poslanec Sněmovny lidu Federálního shromáždění za normalizace.\n\nK roku 1971 se profesně uvádí jako dělník. K roku 1976 jako předseda Závodního výboru KSČ. Ve volbách roku 1971 zasedl do Sněmovny lidu (volební obvod č. 181 - Žiar nad Hronom, Středoslovenský kraj). Mandát obhájil ve volbách v roce 1976 (obvod Žiar nad Hronom) a ve FS setrval až do konce funkčního období, tedy do voleb v roce 1981.\n\n"}
{"id": "789258", "url": "https://cs.wikipedia.org/wiki?curid=789258", "title": "Římskokatolická farnost Krásensko", "text": "Římskokatolická farnost Krásensko\n\nŘímskokatolická farnost Krásensko je územní společenství římských katolíků v Krásensku a okolí, s farním kostelem sv. Vavřince.\n\nFarnost existovala již v roce 1390, kolem roku 1600 zanikla. Až v roce 1785 byla zřízena kuracie a v r. 1857 farnost.\n\nDo farnosti náleží území těchto obcí:\nFarářem je (k září 2018) R. D. Jan Plodr, v duchovní správě v Ruprechtově vypomáhá František Opletal, emeritní kanovník litoměřické kapituly.\n\nFarnost se pravidelně zapojuje do akce Tříkrálová sbírka. V roce 2018 se při ní vybralo 13 027 korun.\n\n\n"}
{"id": "789261", "url": "https://cs.wikipedia.org/wiki?curid=789261", "title": "Kočičky", "text": "Kočičky\n\nKočičky jsou jedním ze symbolů jara a Velikonoc. Zpravidla jde o větvičky vrby jívy s částečně rozvitými pupeny - květy.\n\nTradice vychází z křesťanského příběhu, podle kterého vítali obyvatelé Jeruzaléma přicházejícího Ježíše palmovými ratolestmi. Ty nebyly v našich zeměpisných šířkách dostupné. Původně se tak světily zelené větvičky, které nahradil německý zvyk – kočičky. Běžným křesťanským zvykem je jejich svěcení v kostele na Květnou neděli. Následující rok o Popeleční středě se pak staré kočičky pálí.\n\nRozvité pupeny s plně rozkvetlými květy, na kterých jsou již patrné prašníky se žlutým pylem, bývají někdy označovány jako \"kocouři\".\n\nKuriózní případ z oblasti Velkých Karlovic na Vsetínsku zaznamenal Gustav Adolf Říčan: O Velikonocích v roce 1929 po tuhé zimě nebyly vrbové kočičky dostatečně rozvité, a tak se místní rozhodli situaci vyřešit alternativní cestou: Pro získání „kočiček“ vandalsky ořezali 4 spodní větve (o průměru 10 centimetrů) z památného stromu Tisu nad Jezerným, jehož věk byl tehdy odhadován na 700-800 let.\n\n"}
{"id": "789262", "url": "https://cs.wikipedia.org/wiki?curid=789262", "title": "Quimperův poloostrov", "text": "Quimperův poloostrov\n\nQuimperův poloostrov se nachází na severovýchodu Olympijského poloostrova v americkém státě Washington. Své jméno nese po peruánském mořeplavci ve španělských službách, Manuelu Quimperovi, který jako kapitán lodi \"Princesa Real\" prozkoumal v létě 1790 severní a jižní pobřeží úžiny Juana de Fucy. Španělé nejprve po Quimperovi pojmenovali jiný záliv, ten ale George Vancouver přejmenoval na Nový Dungenesský. V roce 1838 se ke Quimperovu poloostrovu dostal Charles Wilkes a přejmenoval jej na Dickersonův, později ale americká pobřežní správa změnila jméno zpět na Quimperovo.\n\nPoloostrov ohraničuje na západě záliv Discovery Bay, na severu úžina Juana de Fucy a na východě Townshendův záliv. Od pevniny se vzdaluje severním směrem až do vzdálenosti 12 kilometrů, kde zatáčí severovýchodním směrem až o 7 kilometrů později končí na mysu Point Wilson. Šířka poloostrova většinou nepřekračuje 7 kilometrů a poloostrov rovněž tvoří nejzápadnější hranici úžiny Admirality.\n\nPřestože se jedná o geograficky nejizolovanější část okresu Jefferson, je poloostrov ekonomicky nejrozvinutější a nejhustěji obydlenou částí okresu. Jediné město okresu a zároveň okresní město, Port Townsend se nachází na poloostrově, kde jsou také rozesety menší vesnice jako Cape George, Port Hadlock-Irondale a Chimacum.\n\nPři příchodu prvních evropských průzkumníků v 18. století a osadníků ve století následujícím se na severní straně poloostrova nenacházely žádné indiánské osady. Důvodem byl přístup k pitné vodě, který byl díky vodním tokům pouze na jihu. Jihovýchodní pobřeží obývali Čimakumové a jihozápadní zase Klallamové. Kvůli silným přílivovým a odlivovým proudům v úžině Admirality indiáni cestující přes úžinu Juana de Fucy nebo Pugetův záliv často přenášeli své kánoe po poloostrově, konkrétně po prérii Kah Tai, která se nacházela na místě dnešního města Port Townsend.\n"}
{"id": "789264", "url": "https://cs.wikipedia.org/wiki?curid=789264", "title": "Vačice vydří", "text": "Vačice vydří\n\nVačice vydří (\"Chironectes minimus\") je výhradním druhem monotypického rodu Chironectes. Je jediným žijícím vačnatcem s vyvinutým vakem u obou pohlaví. Ve starší literatuře (např. Brehmův \"Život zvířat\") byla uváděna pod zastaralým českým jménem vydrovec krysí nebo pod domorodým názvem japok, přejatým z indiánského jazyka Guaraní.\n\nTento vačnatec obývá biotopy nacházející se poblíž pobřeží sladkovodních jezer a vodních toků od Mexika v Severní Americe přes celou Střední Ameriku až po Argentinu v Jižní Americe, včetně ostrovů Trinidad a Tobago v Karibiku. Žije v hustě zalesněných tropických nebo subtropických oblastech od nížin až do výšek okolo 1800 m n. m.\nNoční vodomilný vačnatec je na hřbetě hnědé barvy, která postupně přechází přes hnědě šedou na bocích až po šedou na břiše. Do charakteristického zbarvení patří dále bílý pruh nad očima a pod spodní čelisti. Černé kulaté uši má holé, středně velké načernalé oči v noci žlutě světélkují. Má velmi dobrý sluch a čich. Zvíře bývá dlouhé 30 až 40 cm a váží 0,6 až 0,8 kg. Dlouhý, válcovitý, štíhlý ocas, pouze u kořene osrstěný a zužující se ke konci, bývá delší než celé tělo. Je pohlavně dimorfní, samec je o poznání mohutnější. Na rozdíl od jiných vačic nepoužívá ocasu k uchopení při lezení, ale slouží ke kormidlování při plavání. Hmatové vousy na konci čenichu i nad očima jsou důležité orgány pro hledání kořisti i informování o blízkosti dravce. V malé tlamě má velký počet ostrých zubů.\n\nTato vačice je ze všech vačnatců nejlépe přizpůsobena životu v blízkosti i v samotném vodním prostředí. Má hustou, krátkou, vodu odpuzující srst, která klade při plavání malý odpor a proto dokáže plavat rychle a vytrvale. Její větší zadní končetiny používané k veslování mají mezi prsty široké plovací blány, naopak přední mají dlouhé bezsrsté prsty s drápky k zachycení kořisti. Pětiprsté končetiny jsou uzpůsobeny chůzi po měkkém terénu, na nášlapných plochách nemají tlumicí polštářky.\n\nDalším speciálním přizpůsobením vodnímu prostředí je u samice vodotěsně uzavíratelný břišní vak s otvorem vzadu, nosí v něm mláďata i během plavání a potápění. Obdobný vak má také samec, ten slouží jen jako ochrana pro jeho vnější pohlavní orgány a není nepropustně těsný.\n\nChvíle denního odpočinku tráví v malých norách blízko vodní hladiny se vstupním otvorem širokým do 10 cm nebo jen v pozemních hnízdech ukrytých mezi kořeny stromů. Je, vyjma doby páření a péče o potomstvo, vyloženě samotářským živočichem. Aby se neprozradila predátorům v blízkosti hnízda se nevyprazdňuje.\n\nPotrava vačice vydří je převážně masitá, základ tvoří pomalu se pohybující ryby, korýši a žáby. Mimo to se živí také vodním hmyzem a červy, včetně suchozemských měkkýšů. Úlovek zachycený zuby nebo drápy je vynesen na břeh, kde je pozřen. Zvíře přitom sedí na zadních a předními tlapkami kořist drží a zuby z ní trhá kusy. Spořádá najednou poměrně velké množství potravy. Loví výhradně v noci, nejaktivnější je v prvých hodinách po setmění. Při lovu se dobře potápí a při plavání jí z vody vyčnívají jen oči a temeno hlavy, dokáže přitom plavat rychlostí až 0,7 m/sec.\n\nJedná se o zvířata polygamní a promiskuitní, přitom samci někdy žijí v blízkosti samic s mláďaty. Samice přichází do říje jednou za rok a je zvláštní, že k tomu může dojít kdykoliv během roku, zřejmě zde hraje roli dostatek potravy a počasí. Protože žije samotářsky, jsou partneři upozorňováni asi feromony.\n\nSvé relativně velké hnízdící doupě si hloubí poblíž vodního toku. Vyhrabe si ho nad úrovní hladiny vody, vede k němu asi 0,6 m dlouhá chodba směřující dolů pod úhlem 45°. Vchod vedený často mezi kořeny stromů bývá dobře zamaskován bujným porostem. Doupě bývá vyloženo suchou trávou a listy, které přináší s pomocí částečně chápavého ocasu.\n\nSamice vrhne v průměru 2 až 3 holá mláďata jen částečně vyvinutá. Přesune je do vaku na břiše, ve kterém má čtyři až pět mléčných bradavek. Mláďata se musí vyrovnávat s nedostatkem vzduchu v uzavřeném vaku při pobytu matky ve vodě. Srst jim začíná narůstat až 22. dne, oči se otevírají okolo 40. dne. Zhruba v této době se již většinou do vaku nevejdou a proto je samice odloží do doupěte a loví bez nich. Vrací se však je kojit, mláďata ještě nemají zuby, a tráví spolu veškerý čas mimo lovu. Mláďata se osamostatňují pravděpodobně v 60 dnech, pářit se jsou schopná v 10 měsících. Průměrná doba dožití se předpokládá asi 3 roky.\n\nDruh vačice vydří vyskytující se na rozlehlém území, od Mexika po Argentinu, je tvořen čtyřmi poddruhy oddělenými od sebe zeměpisně.\n\nPřirozených nepřátel příliš nemá, snad jen kočkovité šelmy žijící v blízkosti vody. Těm se ale úspěšně vyhýbá svým nočním způsobem života, dobrým sluchem a plachostí, v případě ohrožení uniká do vody. Není ani domorodci lovena pro jídlo nebo kožešinu. Protože žije v rozsáhlém areálu a na poměrně těžce dostupných místech nepředpokládá se její brzké ohrožení. Podle Červeného seznamu IUCN je řazena do skupiny málo dotčených živočichů (LC).\n\nŽivočich je to málo prozkoumaný, znalosti o jeho sociálním životě, rozmnožování i délce života jsou uváděny jen podle několika mála jednotlivců žijících v zajetí.\n\n\n"}
{"id": "789266", "url": "https://cs.wikipedia.org/wiki?curid=789266", "title": "Vladimir Sergejevič Iljušin", "text": "Vladimir Sergejevič Iljušin\n\nVladimir Sergejevič Iljušin (; 31. března 1927 – 1. března 2010) byl sovětský zkušební pilot konstrukční kanceláře Suchoj, začátkem 60. let 20. století ustanovil několik světových leteckých výškových rekordů.\n\nVladimir Iljušin byl synem leteckého konstruktéra Sergeje Iljušina, žili v Moskvě. Roku 1941 v hlídce protivzdušné obrany hasil německé zápalné pumy, za což získal své první vyznamenání – medaili „Za obranu Moskvy“.\n\nOd roku 1944 sloužil v armádě, roku 1949 absolvoval Balašovskou vojenskou leteckou školu, o dva roky později Žukovského vojenskou leteckou inženýrskou akademii, roku 1951 školu zkušebních pilotů ministerstva leteckého průmyslu. Poté pracoval v Letecko-výzkumném institutu M. M. Gromova jako zkušební pilot. Od roku 1957 byl zkušebním pilotem Suchojovy konstrukční kanceláře. Vypracoval se ze zkušebního pilota na šéfpilota firmy, roku 1972 se stal zástupcem hlavního konstruktéra, od roku 2000 byl poradcem vedení společnosti.\n\nOvládl řízení 145 typů a verzí letadel a vrtulníků. Prováděl první lety na Su-9, Su-11, T-5, Su-15, Su-17, Su-24, T-4, Su-25 a Su-27. V letech 1959–1962 ustanovil několik leteckých rekordů, mimo jiné rekord v dosažené výšce – 23 852 m a rekord výšky horizontálního letu – 21 170 m v letadle Su-9.\n\nZa vynikající výkony obdržel řadu státních vyznamenání, obdržel titul hrdina Sovětského svazu a Leninův řád (1960), Řád rudé hvězdy (1964), Řád rudého praporu (1966), Řád rudého praporu práce (1971), ruský řád „Za zásluhy před vlastí“ (1999).\n\nV zemích západní Evropy a USA koluje legenda o Iljušinově kosmickém letu ještě před letem prvního kosmonauta Jurije Gagarina. Poprvé s ní přišel moskevský korespondent Daily Workeru dva dny před Gagarinovým letem.\n\n"}
{"id": "789273", "url": "https://cs.wikipedia.org/wiki?curid=789273", "title": "1952 ve sportu", "text": "1952 ve sportu\n\n"}
{"id": "789274", "url": "https://cs.wikipedia.org/wiki?curid=789274", "title": "Marie Tereza Rakouská-Este (1849–1919)", "text": "Marie Tereza Rakouská-Este (1849–1919)\n\nMarie Tereza Rakouská (2. července 1849, Brno – 3. února 1919, zámek Wildenwart, Německo) byla rakouská arcivévodkyně, princezna modenská a bavorská královna v letech 1913 – 1918, manželka posledního bavorského krále Ludvíka III.\n\nMarie Tereza Rakouská se narodila roku 1849 v Brně. Byla dcerou rakouského arcivévody a modenského prince Ferdinanda Karla Rakouského-Este (z vedlejší habsbursko-lotrinské linie Rakouských d'Este) a jeho manželky Alžběty Františky Rakouské. Vyrůstala v Brně a kromě německého jazyka ovládala i češtinu a maďarštinu. Její budoucností se měl stát sňatek s ovdovělým toskánským velkovévodou Ferdinandem IV.\nNakonec se však zasnoubila s princem Ludvíkem Bavorským, což byl syn prince Luitpolda Bavorského a vnuk bavorského krále Ludvíka I. K zásnubám došlo na zámku v Židlochovicích. Věnem nevěsty Marie Terezy Rakouské se stal kromě finančního obnosu rovněž zámek v Ivanovicích na Hané a uherský zámek Sárvár u města Szombathely. Svatba arcivévodkyně Marie Terezy a prince Ludvíka se konala 20. 2. 1868 ve vídeňském Hofburgu za osobní přítomnosti císaře Františka Josefa I.\n\nMladí manželé se usídlili v Mnichově v Leuchtenberském paláci a většinu času trávili na zámku Wildenwart v Chiemgau nebo ve vile v Lindau u Bodamského jezera. Od roku 1875 trávili část roku i v zámečku na břehu Starnberského jezera. Marie Tereza se věnovala charitativní činnosti, botanice, zoologii a byla náruživou milovnicí horské turistiky. Botaniku a zoologii studovala na královské univerzitě v Mnichově. V průběhu manželství se stala matkou třinácti dětí. Její dcery byly provdány za prince z rodu Hohenzolernského, Sasko-Koburského a Bourbonsko-Sicilského, vévodu z Urachu a hraběte z Preysingu-Lichtenecku-Moosu\n\nPo smrti prince regenta Luitpolda, v roce 1912, se stal manžel Marie Terezy regentem a vládl za duševně nemocného krále Otu I. O rok později, roku 1913, se po změně ústavy stal jako Ludvík III. bavorským králem a jeho manželka Marie Tereza královnou. V té době jí bylo již čtyřiašedesát let. Královský titul byl ale již jen formální, jelikož Bavorské království se stalo roku 1871 součástí Německého císařství a veškerá výkonná moc byla soustředěna v Berlíně. Královna Marie Tereza se i nadále věnovala charitativní činnosti, podílela se na založení ženské kliniky a školy pro porodní báby, byla protektorkou Spolku mnichovských umělkyň a bavorského Červeného kříže a velmistryní několika ženských řádů.\n\nTěsně před koncem první světové války, 7. 11. 1918, bylo v Mnichově vyhlášeno stanné právo a královská rodina město opustila. Při útěku do bezpečí sjelo auto s králem a královnou ve tmě a mlze ze silnice, ale nikdo nebyl při této nehodě zraněn. Král s královnou však díky tomu dorazili do bezpečí na zámek Wildenwart v Chiemgau jako poslední z prchající skupiny. V Bavorsku mezitím vypukla revoluce a byla vyhlášena republika. Po několika dnech pobytu se královská rodina rozdělila a pokračovala v útěku. Král Ludvík s královnou a dcerou Helmtrud uprchli do Rakouska, kde Ludvík 13. 11. 1918 podepsal prohlášení, že mu vnější okolnosti neumožňují vykonávat vládu. Toto Ludvíkovo prohlášení bylo tiskem v Bavorsku označeno jako „\"zřeknutí se trůnu\"“. Po několika dnech se král s královnou vrátili zpět na zámek Wildenwart, kde Marie Tereza 3. 2. 1919 zemřela na následky rakoviny, kterou trpěla již delší čas.\nPoslední bavorská královna Marie Tereza byla pochována v zámecké kapli a v roce 1921 byly její ostatky převezeny do Mnichova, kde je dnes pohřbena i se svým manželem Ludvíkem III. v dómě Zur unseren lieben Frau. Po převozu ostatků posledního královského páru do Mnichova byl bavorskou vládou vyhlášen 5. 11. 1921 státní smutek a pohřbu se zúčastnily desetitisíce obyvatel.\n"}
{"id": "789275", "url": "https://cs.wikipedia.org/wiki?curid=789275", "title": "Dálník", "text": "Dálník\n\nDálník byl kapotovaný (kabinovaný) motocykl, který měl spojovat radost jízdy na motycyklu s pohodlností jízdy autem. Autorem návrhu dálníku, který se v Československu neprosadil, byl podle pořadu ze seriálu České televize Zašlapané projekty \"Dálník pana Andrleho\" český inženýr a pilot Jan Anderle (1900–82). První prototyp \"Dálník I\" sestrojil již během 2. světové války, kdy jako pilot nemohl létat. Dále jej rozvíjel v 60. letech v rámci \"Klubu stavitelů dálníků\", který založil, i později. Roku 1967 Anderle emigroval a později na vývoji pokračoval ve Švýcarsku. Roku 1982 zde byl představen dálník Peraves – W18 se samonosnou laminátovou karosérií připomínající pilotní kabinu, který se ve své době stal velmi populární. Tyto kabinové motocykly jsou někdy nazývány také jako „švýcarský ekomobil“. Roku 1992 byla výroba přenesena do Brna-Medlánek.\n\n\n"}
{"id": "789276", "url": "https://cs.wikipedia.org/wiki?curid=789276", "title": "Příchod noci", "text": "Příchod noci\n\nPříchod noci (v anglickém originále \"Nightfall\") je vědeckofantastický román s apokalyptickou tematikou od dvojice amerických autorů Isaaca Asimova a Roberta Silverberga vydaný v roce 1990.\n\nJedná se o Asimovovu povídku „Soumrak“ (v angličtině pod stejným názvem „Nightfall“) z roku 1941, kterou Robert Silverberg rozšířil do románové podoby. Jak vyplývá z Asimovovy autobiografie, redaktor magazínu \"Astounding Science Fiction\" John Wood Campbell navrhl Asimovovi námět příběhu, když spolu probírali citát amerického duchovního, básníka a filosofa Ralpha Waldo Emersona:\nCampbellův názor byl zcela opačný: \"„Myslím, že by zešíleli.“\"\n\nIsaac Asimov se námětu chopil a vznikla povídka „Soumrak“. Tu pak Robert Silverberg ve spolupráci s Asimovem rozšířil na román. Oba autoři v předmluvě uvádějí, že jde o příběh civilizace podobné lidské, a že kvůli lepší srozumitelnosti užívají v knize běžné termíny známé z našeho světa, jako např. jednotky času, vzdálenosti, počítače, atd. Jádrem příběhu má být chování lidí, kteří reagují na náročné situace, jež se velmi liší od těch, které se mohou přihodit na Zemi. Užívání vymyšlených výrazů např. pro jednotky času aj. by příběh zbytečně znepřehledňovalo.\n\nV příběhu se objevuje hypotéza zvaná Thargolův meč , což je odkaz na logický princip zvaný Occamova břitva.\n\nČesky knihu vydalo nakladatelství Laser-books, v letech 1993 a 2011.\n\nNa planetě Kalgaš není nikdy noc, protože ji osvětluje 6 sluncí. Jen jednou za 2049 let dochází na planetě k zatmění a civilizace upadne do barbarství. Hrozivé datum se blíží, do dalšího zatmění už zbývá jen několik měsíců.\n\nCelkem 44 kapitol knihy je rozděleno do 3 částí:\n\n\nVědci z univerzity v Saro se pokouší rozluštit několik záhad. V Jongloru na severním kontinentu se místní městská rada rozhodla zprovoznit Tunel záhad na Stoleté výstavě. Návštěvníci zde absolvují cca 15-minutovou jízdu v absolutní tmě, je to velmi adrenalinová záležitost. Ovšem několik lidí zemřelo z následků šoku a několik jich zaplatilo za jízdu svým duševním zdravím. Teprve poté byla atrakce uzavřena a k posudku byl povolán psycholog ze Saro City – doktor Sheerin 501. I on absolvuje jízdu tunelem a zjistí, že je to pro psychiku velmi nebezpečná záležitost, doporučuje Tunel záhad uzavřít.\n\nNa suchém poloostrově Sagikan mezitím archeoložka Siferra 89 se svým týmem odhaluje poklady starověkého sídla Beklimot. Po prudké písečné bouři se na výpravu usměje štěstí, opodál je učiněn převratný objev – několik sídlišť na sobě, které vždy podlehly zkáze a byly vypáleny. Starověcí obyvatelé se vždy pokusili vybudovat nové sídliště – se stejným výsledkem, padlo za oběť ohni. Teprve poté byl vybudován Beklimot. Záhadu mají osvětlit mj. nalezené tabulky s archaickým textem.\n\nAstronom Beenay 25 provedl rutinní výpočet pro dráhu planety podle všeobecně uznávané univerzální teorie gravitace objevené Athorem 77. Použil k tomu nový moderní počítač Univerzity, přesto výsledek není takový, jaký by měl být. Konzultuje jej se samotným Athorem, zdá se, že dráhu Kalgaše ovlivňuje ještě nějaký neznámý element.\n\nNa planetě se rozmáhá církev Apoštolů plamene, kteří hlásají, že za 14 měsíců nastane konec známé civilizace, neboť se planety zmocní Tma. O církev se zajímá Beenayův přítel novinář Theremon 762, jenž si zažádá o setkání s církevním guru Mondiorem 71. Nakonec se sejde s jeho pobočníkem Folimunem 66. Přestože církevním tezím nevěří, Folimun na něj zapůsobil.\n\nVýzkumy pokračují, pomocí uhlíkové metody se přijde na to, že jednotlivé vrstvy – sídla byly spáleny po přibližně 2050 letech, to potvrzuje i astronomická teorie předpokládající satelit (vědci si jej pracovně pojmenují Kalgaš 2), jenž způsobí na určitou dobu zatmění na části planety Kalgaš. Zjištěná fakta se shodují s učením Apoštolů plamene. Skupina vědců v čele s Athorem 77 církev kontaktuje, aby si mohli ověřit své teze. Nechtějí ale příliš posílit vliv náboženské organizace tím, že podpoří jejich tvrzení (a následné tendence k reorganizaci společnosti dle jejich hledisek), hodlají se držet racionality. Bude potřeba připravit se na možný zánik, zachovat mnohé z dosavadního vědění. Církev disponuje starými texty a záznamy z dob před poslední katastrofou.\n\nDěj se přesunul do data, kdy má dojít k zatmění, do jehož nástupu zbývá několik hodin. Všechna slunce již zapadla, na obloze zůstal jen vzdálený červený trpaslík Dovim. Jeho světlo je krvavé.\n\nPřes varování vědců a Apoštolů plamene nebere mnoho lidí událost zcela vážně, zejména díky iniciativě novináře Theremona 762, který situaci záměrně zlehčuje ve svých sloupcích. Vykresluje vědeckou skupinu kolem profesora Athora 77 jako zaslepenou svými spornými objevy. Theremon totiž nevěří v nadcházející zkázu, navíc mu vadí jistá spolupráce vědců s náboženskou organizací. I přes jejich antipatie je účasten v Observatoři při pozorování zatmění.\n\nTi, kteří varování nebrali na lehkou váhu, vybudovali Svatyně – podzemní osvětlené místnosti, kde se může shromáždit určité množství lidí. Zde hodlají přečkat zatmění. Vědci očekávají příští události v Observatoři. Pronikne do ní i sekretář Apoštolů plamene Folimun 66 se svým požadavkem, či spíše ultimátem. Církev hodlá mít jediný vliv v postapokalyptické době a vědecké důkazy, snímky zatmění a další materiály mohou ohrozit její výklad. Folimun 66 žádá zničení všech důkazů výměnou za spásu. Hrozí, že se k Observatoři seběhne dav šílených lidí vedených církevními představiteli a vydrancuje ji. Athor 77 jeho požadavky odmítá.\n\nZatmění přichází a každý ze zúčastněných bojuje s nepoznaným, každý čelí hrůze, strachu a nejistotě. Theremon 762 nyní vidí, že se ve své skepsi ohledně ohrožení civilizace mýlil. Beenay 25 vyřkne poněkud divokou (na poměry světa Kalgaše), přesto odvážnou hypotézu o hvězdách. Když je zatmění úplné a na tmavé obloze se objeví hvězdy, psychický nápor na jednotlivé osoby graduje. Vypadává elektrický proud a tím pádem i osvětlení. Svícení předem připravenými loučemi je jen slabou náhražkou. Záložní generátor vyrábí proud pouze pro astronomické přístroje. Z města se sbíhá rozběsněný dav a dobývá se dovnitř. Vrata observatoře povolují…\n\nPro všechny obyvatele je zatmění těžkým šokem. Přesně jak předpovídal Sheerin 501, událost zcela rozvrátí psychiku lidí a s ní i jejich civilizaci. Lidé začínají zapalovat vše, co je při ruce, aby se ochránili před tmou. Začíná drancování a vypalování, po ulicích se potácí duševně narušení jedinci, svět se propadl do anarchie. Vzájemný boj o zdroje, vraždy a násilí nutí každého příčetnějšího jedince k obezřetnosti. Jednotliví členové astronomické skupiny se probíjejí zpočátku každý sám za sebe. Siferra 89 se stane členkou Požární hlídky – domobrany, která zabraňuje dalšímu zakládání ohňů. Podaří se jí zachránit Theremona 762 před lynčováním. Společně odchází na jih do Amganda, kde se údajně shromažďují zbytky vědců a lidí v opozici proti Apoštolům plamene. Sheerin 501 se tam snaží také dostat, ale cestou je zabit. Stejně tak i Yimot 70. Beenay 25 se shledá se svou přítelkyní Raisstou 717 a také míří po dálnici na jih. Na dálnici se formují jednotlivé oddíly domobrany, které si rozdělují hlavní silniční tah na své sféry vlivu. Jako hranice používají zátarasy z vraků automobilů.\n\nTheremon 762 a Siferra 89 se na dálnici shledají s Beenayem 25. Ten jim prozradí, že Apoštolové se hodlají probít přes dálnici až do Amganda, aby převzali kontrolu nad celou republikou. Pobízí je, aby provincii varovali. Dvojice se ihned vydává pěšky na cestu dlouhou několik set kilometrů. Z jednoho mostu vidí, že Apoštolové využili volnější silnici druhé třídy k přesunu nákladními automobily. Theremon 762 vymyslí plán, jak se zmocnit automobilu, ale ten je neúspěšný, Theremon je zajat. Sifeře 89 se podaří utéct. Když se rozhodne po čase zkusit dokončit plán svého přítele, je dopadena taktéž, ke svému vlastnímu překvapení Theremonem 762. Myslí si, že zradil nejen ji, ale především ideu o vybudování nové civilizace.\n\nTheremon nyní podává své argumenty. Hovořil s Folimunem 66 a ten mu potvrdil, že žádný Mondior 71 není, byla to jen smyšlená postava, resp. mediální zástěrka. Církev vybudovala Svatyně se zásobami, kde se mnoho lidí ukrylo. Proto je nyní velmi akceschopná. Folimun 66 teď nabízí spolupráci i vědcům. Společným zájmem je obnova fungující společnosti. Theremon vysvětluje Sifeře, že víra je jediným způsobem pro masy pološílených lidí, jak je dostat pod nějakou organizaci – je to základ k budování něčeho nového. A pokud budou chtít v budoucnu náboženství změnit, musí se na něm podílet a zapracovávat do něj své vědecké závěry. Tohle je cesta, která za několik generací může přivést lidstvo zpět k racionálnímu uvažování, ale teď to není možné. Siferra 89 se těmito argumenty nechá přesvědčit.\n\nDěj se odehrává na planetě Kalgaš, která je umístěna do složitého hvězdného systému o 6 sluncích: Onos, Dovim, Trey, Patra, Tano a Sitha. Tyto hvězdy osvětlují planetu stálým světlem, absolutní tmu lidé neznají. Ostatní hvězdy vesmíru nejsou z planety viditelné. Ani astronomové nemají o jejich existenci ponětí. Samotné slovo „hvězdy“ sice existuje v archaickém jazyce, ale lidé přesně nevědí, co znamená – bývá však spojováno s legendami, podle kterých mají hvězdy něco společného s ohněm, který jednou za 2049 let spálí civilizaci.\n\nNa planetě Kalgaš je popsáno několik měst. Na nejsevernějším kontinentu leží město Jonglor, kde se koná Stoletá výstava, při jejíž příležitosti zde byla otevřena nebezpečná atrakce Tunel záhad (jedná se o přibližně 15-minutovou jízdu tmou).\n\nJinde na planetě se nachází provincie Saro s městem Saro City s významnou univerzitou a observatoří. Další observatoř (Říšská) se nachází v Kanipilitiniuku. Univerzita je i v Kitru. Kromě provincie Saro je zmíněna ještě provincie Nibro.\n\nNa velmi suchém poloostrově Sagikan se nachází archeologické vykopávky starodávného sídla Beklimot. Expedice vedená archeoložkou Siferrou 89 zde odhalí ještě několik starších sídlišť na kopci Thombo.\n\n\n\n"}
{"id": "789279", "url": "https://cs.wikipedia.org/wiki?curid=789279", "title": "Třída Aréthuse", "text": "Třída Aréthuse\n\nTřída Aréthuse byla třída malých diesel-elektrických ponorek francouzského námořnictva. Jejich úkolem bylo ničení nepřátelských ponorek v prostoru mezi Severní Afrikou a Francií. Celkem byly postaveny čtyři jednotky. Všechny již byly vyřazeny, \"Argonaute\" se dochovala jako muzeum. Další evolucí této třídy se stala exportně velmi úspěšná třída \"Daphné\".\n\nJednotky:\nPonorky byly navrženy jako malé, obratné, tiché a silně vyzbrojené. Na palubě nesly moderní elektroniku. Jejich výzbroj tvořily čtyři 550mm torpédomety. Pohonný systém tvořily dva dieselgenerátory SEMT-Pielstick a jeden elektromotor, roztáčející jednu vrtuli. Pohonný systém byl dobře odhlučněn. Nejvyšší rychlost dosahovala 12,5 uzlu na hladině a až 16 uzlů pod hladinou.\n"}
{"id": "789280", "url": "https://cs.wikipedia.org/wiki?curid=789280", "title": "Domašinec", "text": "Domašinec\n\nDomašinec je vesnice a opčina v Chorvatsku v Mezimuřské župě. V roce 2001 měla 2 459 obyvatel. Opčina sousedí s Maďarskem.\n\n"}
{"id": "789281", "url": "https://cs.wikipedia.org/wiki?curid=789281", "title": "Claudia Rothová", "text": "Claudia Rothová\n\nClaudia Benedikta Rothová (* 15. května 1955 v Ulmu) je německá politička a od roku 2004 jedna ze dvou spolupředsedů politické strany Spojenectví 90/Zelení, od roku 2008 vedle Cema Özdemira.\n\nVyrostla v Babenhausen u Memmingenu. Její otec byl zubním lékařem a matka učitelkou. Kvůli postoji katolické církve k roli ženy celá rodina z církve vystoupila. V roce 1974 složila úspěšně maturitní zkoušku na Simpert-Kraemer-Gymnasiu v Krumbachu. Po dvou semestrech přerušila studium divadelní vědy na univerzitě v Mnichově a následně pracovala jako asistentka dramaturga ve Státním divadle Švábsko v Memmingenu. Byla také činná na městských pódiích v Dortmundu a v Hoffmannově Comic divadle (HCT) v Unna. Od roku 1982 byla manažerkou rockové skupiny \"Ton Steine Scherben\" u Ria Reisereho až do doby, než se skupina o dva roky později kvůli dluhům rozpadla.\n\nV letech 1971 až 1990 byla členkou uskupení Mladých demokratů. Od roku 1987 patří ke straně Zelených. V rozmezí let 1985 až 1989 pracovala jako tisková mluvčí parlamentní strany Zelení.\n\nDne 9. března 2001 byla poprvé zvolena celoněmeckou spolupředsedkyní Spojenectví 90/Zelení. Zároveň byla také mluvčí tzv. \"zelených političek\" této strany. Vzhledem k tomu, že se po parlamentních volbách roku 2002 nechtěla vzdáti získaného mandátu v Bundestagu a vzhledem k proběhlému celoněmeckému sjezdu Zelených, kde bylo potvrzeno pravidlo neslučitelnosti stranické funkce s funkcí poslance Bundestagu, se vzdala r. 2002 následující kandidatury na spolupředsedkyni strany.\n\nNa dalším celoněmeckém sjezdu německých Zelených 23. května 2003 však toto pravidlo neslučitelnosti spolupředsedy strany a poslance již neobstálo a na volebním sjezdu 2. října 2004 opět kandidovala na spolupředsedkyni strany. Byla se 77,8 % hlasů vedle Reinharda Bütikofera potvrzena na pozici spolupředsedkyně Spojenectví 90/Zelení. Dne 2. prosince 2006 byla se 66 % hlasů znovuzvolena a 15. listopadu 2008 s 82,7 % potvrzena v této funkci vedle nového spolupředsedy Cema Özdemira. Dne 20. listopadu 2010 se ziskem 79,3 % hlasů opětovně tento post obhájila. Mezitím se stala političkou s nejdelší dobou vykonávání této funkce v historii strany Spojenectví 90/Zelení.\n\nDne 10. listopadu 2012 utrpěla tvrdou porážku při vnitrostranické volbě dvojice lídrů pro německé parlamentní volby 2013, kdy skončila za Jürgenem Trittinem, Katrinou Göringovou-Eckardtovou a Renatou Künastovou s 26% hlasů až na 4. místě. Přesto se rozhodla opět kandidovat na spolupředsedkyni (spolumluvčí) strany. 17. listopadu 2012 byla na stranickém sjezdu v této funkci potvrzena a to svým historicky nejlepším výsledkem, kdy pro ni hlasovalo 88,5 % přítomných delegátů.\n\nV letech 1989 až 1998 byla poslankyní Evropského parlamentu a od roku 1994 zde byla předsedkyní Frakce zelených politických stran. Spolupracovala také ve Výboru pro lidská práva a vnitřní záležitosti.\n\nOd března 2003 do října 2004 byla zmocněnkyní vlády pro lidská práva a humanitární pomoc ve 2. kabinetu Gerharda Schrödera. Od října 2013 je viceprezidentem německého Spolkového sněmu.\n\nClaudia Rothová se rozhodla přerušit minutu ticha, za imigrantem zavražděnou čtrnáctiletou dívkou, kterou zahájil poslanec Thomas Seitz z Alternativy pro Německo (AfD). Podle ní se jednalo o porušení jednacího řádu.\n"}
{"id": "789284", "url": "https://cs.wikipedia.org/wiki?curid=789284", "title": "Stanislav Janda", "text": "Stanislav Janda\n\nStanislav Janda (* 1. října 1928) byl český a československý politik Československé strany lidové a poslanec Sněmovny lidu Federálního shromáždění za normalizace.\n\nK roku 1971 i 1976 se profesně uvádí jako předseda JZD. Podle údajů z roku 1986 byl místopředsedou JZD Komorno.\n\nVe volbách roku 1971 zasedl do Sněmovny lidu (volební obvod č. 44 – Přeštice-Blovice, Západočeský kraj). Mandát obhájil ve volbách v roce 1976 (obvod Přeštice-Blovice), volbách v roce 1981 (obvod Plzeň-jih) a volbách v roce 1986 (obvod Plzeň-jih). Ve Federálním shromáždění setrval až do svobodných voleb v roce 1990 a netýkal se ho tedy proces kooptace do Federálního shromáždění po sametové revoluci.\n\n"}
{"id": "789291", "url": "https://cs.wikipedia.org/wiki?curid=789291", "title": "Zlatuše Jandečková", "text": "Zlatuše Jandečková\n\nZlatuše Jandečková (25. září 1922 – 15. února 2017) byla ředitelkou MŠ a učitelkou, byla bezpartijní političkou a poslankyní Sněmovny lidu Federálního shromáždění za normalizace, členkou Sokola a Československé církve husitské.\n\nK roku 1971 se profesně uvádí jako ředitelka mateřské školy. Šlo o mateřskou školu v obci Horní Počernice. V Horních Počernicích se Zlatuše Jandečková uvádí jako obyvatelka ještě k roku 2007.\n\nVe volbách roku 1971 byla tehdy zvolena do Sněmovny lidu Federálního shromáždění (volební obvod č. 27 – Brandýs nad Labem-Stará Boleslav, Středočeský kraj). Ve FS setrvala do konce funkčního období, tedy do voleb roku 1976.\n\n"}
{"id": "789292", "url": "https://cs.wikipedia.org/wiki?curid=789292", "title": "Děkanát Holešov", "text": "Děkanát Holešov\n\nDěkanát Holešov je územní část olomoucké arcidiecéze. Tvoří ho 15 farností. Děkanem je P. Mgr. Jerzy Walczak, místoděkanem je P. Mgr. Jan Hrudík.\n\nDěkanát Holešov vznikl v roce 1653. Je zasvěcen sv. Janu Sarkandrovi, který působil jako farář v Holešově. V děkanátu se nachází známé moravské poutní místo Svatý Hostýn.\n\n"}
{"id": "789294", "url": "https://cs.wikipedia.org/wiki?curid=789294", "title": "Premier", "text": "Premier\n\nVýraz Premier může znamenat:\n\n"}
{"id": "789295", "url": "https://cs.wikipedia.org/wiki?curid=789295", "title": "Věra Jandová", "text": "Věra Jandová\n\nVěra Jandová (* 6. prosince 1937) byla česká a československá politička Komunistické strany Československa a poslankyně Sněmovny lidu Federálního shromáždění za normalizace.\n\nK roku 1971 i 1976 se profesně uvádí jako členka JZD. Ve volbách roku 1971 byla zvolena do Sněmovny lidu Federálního shromáždění (volební obvod č. 122 – Velké Meziříčí, Jihomoravský kraj) jako bezpartijní poslankyně. Mandát obhájila ve volbách roku 1976 (obvod Žďár nad Sázavou), nyní již jako členka KSČ, a volbách roku 1981 (obvod Žďár nad Sázavou). Ve FS setrvala do konce funkčního období, tedy do voleb roku 1986.\n\n"}
{"id": "789298", "url": "https://cs.wikipedia.org/wiki?curid=789298", "title": "Imrich Janec", "text": "Imrich Janec\n\nImrich Janec (* 14. listopadu 1935) byl slovenský a československý politik Komunistické strany Slovenska, poslanec Sněmovny lidu Federálního shromáždění za normalizace.\n\nV letech 1968-1971 se uvádí jako účastník zasedání Ústředního výboru Komunistické strany Slovenska. Mimořádný sjezd KSS koncem srpna 1968 ho zvolil do ÚV KSS. K roku 1971 i 1976 se profesně uvádí jako předseda JZD.\n\nPo volbách roku 1971 zasedl do Sněmovny lidu (volební obvod č. 182 - Bytča, Středoslovenský kraj). Mandát obhájil ve volbách v roce 1976 (obvod Bytča) a volbách v roce 1981 (obvod Bytča). Ve FS setrval až do konce funkčního období, tedy do voleb v roce 1986.\n\n"}
{"id": "789299", "url": "https://cs.wikipedia.org/wiki?curid=789299", "title": "Nokturna (Chopin)", "text": "Nokturna (Chopin)\n\nSvých 21 nokturen pro sólový klavír napsal Frédéric Chopin mezi léty 1830 a 1846, dle jiného datování 1827–1848. Dle většiny zdrojů jimi tento žánr dosáhl svého vrcholu.\n\nPrvních 18 nokturen vydal Chopin za svého života, další dvě byla přes Chopinovo přání všechny jeho nevydané rukopisy spálit vydána posmrtně. Navíc se k nokturnům řadí i posmrtně vydané \"Lento con gran espressione\" cis moll.\n\nChopin se při své tvorbě inspiroval nokturny Johna Fielda, ten však na Chopinovo dílo pohlížel negativně.\n\nČasto je také zmiňována podobnost s Belliniho kavatinami, ačkoliv není zřejmé, zda jimi byl Chopin přímo ovlivněn.\n\nDle Fielda mají všechna Chopinova nokturna zpěvnou melodii v pravé ruce doprovázenou rozloženými akordy. Většina skladeb plní jednoduchou formu A–B–A kde krajní sekce jsou lyrické a melodické, zatímco prostřední část je kontrastní, dramatická. Výjimkou jsou nokturna č. 2, Op. 9 č. 2 a č. 16, Op. 55 č. 2, která nemají kontrastní část, č. 6, Op. 15 č. 3, s codou s novou melodií a č. 12 Op. 37 č. 2 ve formě ABABA.\n\nVšechna nokturna jsou označena \"Lento\", \"Larghetto\" nebo \"Andante\", jediné nokturno č. 3, Op. 9 č. 3 vybočuje nadepsáním \"Allegretto\".\n\n"}
{"id": "789302", "url": "https://cs.wikipedia.org/wiki?curid=789302", "title": "Antonín Jankovič", "text": "Antonín Jankovič\n\nAntonín Jankovič (21. srpna 1921 – ???) byl český a československý politik a bezpartijní poslanec Sněmovny lidu Federálního shromáždění za normalizace.\n\nK roku 1971 se profesně uvádí jako soustružník kovů. Ve volbách roku 1971 tehdy zasedl do Sněmovny lidu (volební obvod č. 94 - Břeclav, Jihomoravský kraj). Ve Federálním shromáždění setrval do konce funkčního období, tedy do voleb v roce 1976.\n\n"}
{"id": "789303", "url": "https://cs.wikipedia.org/wiki?curid=789303", "title": "Soldier of Fortune", "text": "Soldier of Fortune\n\nSoldier of Fortune může být:\n"}
{"id": "789304", "url": "https://cs.wikipedia.org/wiki?curid=789304", "title": "Květomila Jánská", "text": "Květomila Jánská\n\nKvětomila Jánská (19. února 1922 ) byla česká a československá politička Komunistické strany Československa a poslankyně Sněmovny lidu Federálního shromáždění za normalizace.\n\nK roku 1971 se profesně uvádí jako tkadlena. Ve volbách roku 1971 byla tehdy zvolena do Sněmovny lidu Federálního shromáždění (volební obvod č. 83 - Trutnov, Východočeský kraj). Ve FS setrvala do konce funkčního období, tedy do voleb roku 1976.\n\n"}
{"id": "789305", "url": "https://cs.wikipedia.org/wiki?curid=789305", "title": "Ján Hurajčík", "text": "Ján Hurajčík\n\nJán Hurajčík byl rodák z obce Mlynárovce v okrese Svidník, národností Rusín.\n\nBěhem druhé světové války byl velitelem partyzánské skupiny Bojovníci za svobodu. Připojil se k oddílům 1. čs. armádního sboru. Byl velitelem čety, která jako první vstoupila během osvobozovacích bojů 4. května 1945 do Vsetína.\nNositel vyznamenání hrdina Sovětského Svazu.\n"}
{"id": "789306", "url": "https://cs.wikipedia.org/wiki?curid=789306", "title": "Děkanát Zlín", "text": "Děkanát Zlín\n\nDěkanát Zlín je územní část olomoucké arcidiecéze. Tvoří ho 13 farností. Děkanem je R. D. Mgr. Kamil Obr, místoděkanem byl do června 2019 R. D. Mgr. Josef Zelinka, od července téhož roku jím je R. D. Mgr. Ing. Pavel Šupol.\n\nDěkanát Zlín (původně Gottwaldov) vznikl k 3. lednu 1952 sloučením napajedelského, pozlovského a vizovického děkanátu. V roce 1974 byl vizovický děkanát opět oddělen a zároveň byly farnosti Luhačovice a Pozlovice přičleněny k děkanátu Valašské Klobouky.\n\n"}
{"id": "789308", "url": "https://cs.wikipedia.org/wiki?curid=789308", "title": "Okres Érd", "text": "Okres Érd\n\nOkres Érd ( ) je okres maďarské župy Pest. Jeho centrem je město Érd.\n\nOkres se skládá se ze sedmi obcí.\nDiósd, Érd, Pusztazámor, Sóskút, Százhalombatta, Tárnok, Törökbálint\n"}
{"id": "789309", "url": "https://cs.wikipedia.org/wiki?curid=789309", "title": "Univerzita v Utrechtu", "text": "Univerzita v Utrechtu\n\nUniverzita v Utrechtu (nizozemsky: \"Universiteit Utrecht\") je jednou z nejstarších univerzit v Holandsku. Byla založena v městě Utrechtu 26. března roku 1636. V roce 1817 získala status královské univerzity, v roce 1961 pak se stala všeobecně přístupnou státní školou. Své hlavní sídlo má ve středu města, ale patří k ní i budovy na východě Utrechtu (univerzitní campus De Uithof).\nUniverzita náleží k největším vysokým školám v Evropě. Podle Academic Ranking of World Universities je na 39. místě (7. v Evropě) na rankingové listině nejlepších univerzit z roku 2006.\n\nV roce 2004 bylo na univerzitě zaměstnáno 8 224 vysokoškolských a administrativních pracovníků, mezi tím 570 profesorů; uděleno bylo 358 doktorátů a publikováno 7 010 prací. V roce 2008 činil rozpočet univerzity 715 miliónů €.\n\nPočet studentů stále roste - ve školním roce 1974/1975 to bylo 12,9 tisíc studentů, na počátku 90. let již kolem 23 tis. studentů a ve školním roce 2009/2010 kolem 30 tis. studentů, z toho na 2000 zahraničních.\n\nUniverzita má i botanickou zahradu Botanische Tuin Fort Hoofddijk.\n\n\n"}
{"id": "789311", "url": "https://cs.wikipedia.org/wiki?curid=789311", "title": "Nikola Gápová", "text": "Nikola Gápová\n\nNikola Gápová (19. června 1989 v Popradu) je slovenská reprezentantka v ledním hokeji, hrající na pozici útočnice. V roce 2010 přestoupila do českého týmu SK Karviná, s kterým získala v sezónách 2010/11 a 2011/12 stříbrné medaile v play-off o mistra České republiky. V obou případech její tým ve finále nestačil na Slavii Praha.\n\nJejí otec Peter Gápa je trenérem žen HK ŠKP Poprad, mistra Slovenska v sezóně 2011/12 a v roli trenéra nebo asistenta působil a působí rovněž u některých slovenských ženských reprezentačních týmů.\n\nZúčastnila se těchto důležitých reprezentačních akcí:\n"}
{"id": "789312", "url": "https://cs.wikipedia.org/wiki?curid=789312", "title": "Bína", "text": "Bína\n\nPříjmení Bína nosí více osobností:\n\n"}
{"id": "789313", "url": "https://cs.wikipedia.org/wiki?curid=789313", "title": "Děkanát Vsetín", "text": "Děkanát Vsetín\n\nDěkanát Vsetín je územní část Arcidiecéze Olomouc. Tvoří ho 14 farností. Děkanem je P. František Král, místoděkanem je P. Vlastimil Vaněk.\n\n"}
{"id": "789318", "url": "https://cs.wikipedia.org/wiki?curid=789318", "title": "Ricardo Quaresma", "text": "Ricardo Quaresma\n\nRicardo Andrade Quaresma Bernardo (* 26. září 1983 Lisabon) je portugalský fotbalista a reprezentant, který v současnosti hraje jako křídlo v tureckém klubu Beşiktaş JK.\nQuaresma začal svoji kariéru ve Sporting Clube de Portugal. Je populární zejména kvůli pojetí své hry, která je založena na bavení diváků technickými kousky, jako jsou např. rabona nebo kop vnější částí nohy, tzv. šajtle. Křídelní hráč, který může hrát na obou krajích zálohy, je s jeho rychlostí a šikovností velkým postrachem pro obrany soupeřů.\n\nVýrazně se prosadil už v sezóně 2000/01, kdy se poprvé objevil v mužském B-týmu Sportingu Lisabon. Přesto až na vrchol se dostal překvapivě až v devatenácti letech, když se dokázal propracovat do prvního seniorského týmu a zahrál si první zápas v nejvyšší portugalské lize. Bylo to právě proti jeho pozdějšímu zaměstnavateli FC Porto. Ve Sportingu nastupoval také s Cristianem Ronaldem, který byl větším a uznávanějším talentem než Quaresma. Jenže časem přišly horší výsledky a neúspěchy se musely na někoho hodit. Nejvíce to schytal trenér László Bölöni a pak samozřejmě jeho věhlasné hvězdy Cristiano Ronaldo s Quaresmou.\n\nOba dva záložníci po neúspěšné sezóně odešli do věhlasných evropských klubů. Cristiano zamířil do Manchesteru United a Ricardo Quaresma do katalánského klubu FC Barcelona. Sporting za něj získalo 300 milionů + Fabia Rochembacka, tenhle obchod byl považován za velmi výhodný. Quaresma se v Barceloně měl stát špičkovým hráčem, ale příliš se mu nedařilo a Ricardo se po pouhé jedné sezóně stěhoval zpět do Portugalska. První zmínku o odchodu ze Španělska dal na EURU 2004, když novinářům řekl, že k týmu Franka Rijkaarda se už nevrátí. Barcelona měla zase pro změnu zájem o Deca, a tak pro Ricarda udělali kompliment. Poslali ho zpět do Portugalska, ale tentokrát do FC Porta a z týmu, který vyhrál Ligu mistrů si vzali Deca.\n\nV Portu konečně zažíval lepší období a stal se novou mediální hvězdou portugalské ligy. Měl místo v sestavě jisté a hrával pravidelně. V roce 2008 odešel do Interu Milán, pak následovalo angažmá v Chelsea FC a od roku 2010 se stal hráčem Besiktase Istanbul. V roce 2013 zažil krátkodobou anabázi v Al Ahli Dubai ze Spojených arabských emirátů a v roce 2014 se vrátil do FC Porto.\n\nOd roku 2015 byl opět hráčem istambulského Beşiktaş JK, ve kterém byl jasným hráčem základní sestavy. Bohužel v létě roku 2019 došlo k neshodám s vedením klubu a tým opustil. \n\nOd léta 2019 je hráčem jiného tureckého klubu, Kasımpaşa SK. \n\nPoté, co triumfoval na evropském šampionátu U17 s Portugalskem v roce 2000, Quaresma debutoval za seniorské národní mužstvo 10. 6. 2003 v přátelském utkání proti Bolívii (výhra 4:0).\n\nŠpatná forma během jeho působení v FC Barcelona a zranění zabránily Quaresmovi v účasti na EURU 2004. Jeho hvězda se naplno rozzářila až po přestupu do FC Porto, kde si svými výkony vysloužil opětovné pozvání do reprezentace pro kvalifikaci na světový šampionát v roce 2006 v Německu. Důležitou roli sehrál při klíčové výhře 2–0 proti Slovensku, ale poté byl vynechán z 23členné nominace Luize Felipa Scolarihona samotný šampionát. Tento pád opět vystřídal vzestup, kdy Quresmovi přišla pozvánka na přátelské utkání proti Brazílii na Emirates Stadium, kde Portugalsko vyhrálo 2–0. Quaresma se zaskvěl dvěma asistencemi a byl jmenován mužem zápasu. Dne 24. března 2007, Quaresma vstřelil svůj první gól za národní tým při výhře 4–0 v kvalifikaci na EURO 2008 v zápase proti Belgii. Poté již nechyběl na jeho prvním velkém mezinárodním šampionátu EURU 2008 v Rakousku a Švýcarsku, ale zde plnil spíše roli náhradníka.\n\nQuaresma nebyl v portugalské nominaci na světový šampionát v roce 2010 v JAR.\n\nDne 31. srpna 2010 byl povolán Quaresma hrát kvalifikační zápasy proti Kypru a Norsku na EURO 2012, aby nahradil zraněného Cristiana Ronalda. Poté, 3. září, Quaresma vedl Portugalsko proti Kypru v nezapomenutelném utkání, které skončilo 4–4. Po dvou letech absence v národním týmu byl v této obnovené premiéře zvolen jako nejlepší hráč utkání.\n\nZdroj:\n 1. portugalská liga: 2002, 2006, 2007, 2008\n\n Mistrovství Evropy ve fotbale hráčů do 17 let: 2000\n\n Portugalský fotbalista roku: 2005, 2006\n\n"}
{"id": "789321", "url": "https://cs.wikipedia.org/wiki?curid=789321", "title": "Cordillera Central", "text": "Cordillera Central\n\nCordillera Central (český doslovný překlad \"„Centrální pohoří“\") je pojmenování pro několik pohoří v různých koutech Země. \n"}
{"id": "789323", "url": "https://cs.wikipedia.org/wiki?curid=789323", "title": "Lassen County", "text": "Lassen County\n\nLassen County je okres na severu státu Kalifornie v USA. K roku 2000 zde žilo 34 895 obyvatel. Správním městem okresu je Susanville. Celková rozloha okresu činí 12 225,7 km². Na východě sousedí se státem Nevada.\n"}
{"id": "789325", "url": "https://cs.wikipedia.org/wiki?curid=789325", "title": "Marin County", "text": "Marin County\n\nMarin County je okres na severu San Francisco Bay Area ve státě Kalifornie v USA. K roku 2010 zde žilo 252 409 obyvatel. Správním městem okresu je San Rafael. Celková rozloha okresu činí 2 145 km². Při západních hranících okresů leží Tichý oceán.\n"}
{"id": "789326", "url": "https://cs.wikipedia.org/wiki?curid=789326", "title": "Bibb County (Alabama)", "text": "Bibb County (Alabama)\n\nBibb County je okres ve státě Alabama v USA. K roku 2010 zde žilo 22 915 obyvatel. Správním městem okresu je Centreville. Celková rozloha okresu činí 1 622 km².\n"}
{"id": "789328", "url": "https://cs.wikipedia.org/wiki?curid=789328", "title": "Blount County (Alabama)", "text": "Blount County (Alabama)\n\nBlount County je okres ve státě Alabama v USA. K roku 2010 zde žilo 57 322 obyvatel. Správním městem okresu je Oneonta. Celková rozloha okresu činí 1 685 km².\n"}
{"id": "789329", "url": "https://cs.wikipedia.org/wiki?curid=789329", "title": "Franklin County (Alabama)", "text": "Franklin County (Alabama)\n\nFranklin County je okres ve státě Alabama v USA. K roku 2010 zde žilo 31 704 obyvatel. Správním městem okresu je Russellville. Celková rozloha okresu činí 1 674 km². Na západě sousedí se státem Mississippi.\n"}
{"id": "789330", "url": "https://cs.wikipedia.org/wiki?curid=789330", "title": "Escambia County (Alabama)", "text": "Escambia County (Alabama)\n\nEscambia County je okres na jihu státu Alabama v USA. K roku 2010 zde žilo 38 319 obyvatel. Správním městem okresu je Brewton. Celková rozloha okresu činí 2 468 km². Na jihu sousedí s Floridou.\n"}
{"id": "789331", "url": "https://cs.wikipedia.org/wiki?curid=789331", "title": "Geneva County", "text": "Geneva County\n\nGeneva County je okres na jihu státu Alabama v USA. K roku 2010 zde žilo 26 790 obyvatel. Správním městem okresu je Geneva. Celková rozloha okresu činí 1 499 km². Na jihu sousedí se státem Florida.\n"}
{"id": "789339", "url": "https://cs.wikipedia.org/wiki?curid=789339", "title": "Aaron Halle-Wolfssohn", "text": "Aaron Halle-Wolfssohn\n\nAaron Halle-Wolfssohn (1754 nebo 1756, pravděpodobně v Hallu – 20. března 1835, Fürth) byl německo-židovský spisovatel, pedagog a představitel haskaly. \n\nAaron Halle-Wolfssohn strávil své dětství a mládí ve Fürthu, jeho otec Wolf Halle byl lékařem ve zdejší židovské nemocnici. V roce 1785 odešel do Berlína, kde se seznámil s následovníky Mosese Mendelssohna. V roce 1792 pomáhal založit Gesellschaft der Freunde. Ve stejném roce se přestěhoval do Vratislavi. Zde se stal učitelem na sekulární škole pro židovské chlapce a od roku 1804 i ředitelem. V letech 1807 až 1813 byl soukromým učitelem budoucího hudebního skladatele Meyerbeera. Závěr života strávil ve Fürthu, kde i zemřel.\n\nK jeho pracím patří mimo mnoho různých článků v časopisu Ha-Meassef učebnice hebrejštiny \"Abtalion\" (1790), \"Jeschurun\" (1804), ale také dvě komedie. \n\n\n"}
{"id": "789347", "url": "https://cs.wikipedia.org/wiki?curid=789347", "title": "Okres Lengyeltóti", "text": "Okres Lengyeltóti\n\nOkres Lengyeltóti ( ) je bývalý okres maďarské župy Somogy. Jeho správním centrem bylo město Lengyeltóti. V roce 2013 byl sloučen s okresem Fonyód.\n"}
{"id": "789351", "url": "https://cs.wikipedia.org/wiki?curid=789351", "title": "Rusko na Letních olympijských hrách 2008", "text": "Rusko na Letních olympijských hrách 2008\n\nRusko na Letních olympijských hrách 2008 v Pekingu reprezentovalo 462 sportovců, z toho 237 mužů a 225 žen. Nejmladším účastníkem byla Olga Dětěňuková (15 let, 52 dní), nejstarší pak Taťjana Miloserdovová (48 let, 218 dní) . Reprezentanti vybojovali 73 medailí, z toho 23 zlatých, 21 stříbrných a 29 bronzových.\n\n"}
{"id": "789352", "url": "https://cs.wikipedia.org/wiki?curid=789352", "title": "Alexandre Ganoczy", "text": "Alexandre Ganoczy\n\nAlexandre Ganoczy, vlastním jménem Sándor Gánóczy, (* 15. dubna 1928, Budapešť) je maďarský katolický teolog a dogmatik. Přednášel na vysokých školách v Německu a Francii. Žije v Dauphin, v Alpes-de-Haute-Provence.\n\nSándor Gánóczy studoval teologii v Budapešti, Paříži a Římě. V roce 1953 byl vysvěcen na kněze a dalších devět let pracoval jako duchovní. Promoval v roce 1963 na Gregorianě. Od roku 1967 vyučoval na univerzitě v Münsteru dogmatiku. V roce 1969 promoval z filozofie na Sorbonně. Na univerzitě ve Würzburgu vyučoval dogmatiku od roku 1972, v roce 1996 byl jmenován emeritním profesorem. Byl také profesorem na Institut Catholique de Paris.\n\nV letech 1978 až 1990 byl členem Ökumenischer Arbeitskreis evangelischer und katholischer Theologen v Německu a fungoval jako poradce papežské rady pro jednotu křesťanů.\n\nVe své práci se zaměřuje na dialog s přírodními vědami; zaobíral se úvahami o teorii relativity, kvantové mechanice, evoluční teorii i teorii vzniku vesmíru. Podrobně se také zabýval Kalvínem. Publikoval mnoho prací ve Německu, Francii i Maďarsku. Byl oceněn několika čestnými doktoráty.\n\n\n\n"}
{"id": "789353", "url": "https://cs.wikipedia.org/wiki?curid=789353", "title": "Agorismus", "text": "Agorismus\n\nAgorismus je politická filosofie založená Samuelem Edwardem Konkinem III a tržně anarchistická strategie k dosažení svobodné společnosti. Principy vysvětlil ve svém díle Nový libertariánský manifest. K pilířům patří kontraekonomika (podpora aktivní účast na šedé ekonomice a černém trhu, používání alternativních nestátních měn) a vytváření na státu nezávislých komunit. Na konci této strategie stojí tak silné paralelní instituce, že dokážou stát nejen ignorovat, ale přímo prohlásit ilegálním.\n\n\n"}
{"id": "789360", "url": "https://cs.wikipedia.org/wiki?curid=789360", "title": "Vrásky z lásky", "text": "Vrásky z lásky\n\nVrásky z lásky je český film režiséra Jiřího Stracha, který měl premiéru 12. dubna 2012. Vznikl podle scénáře Marka Epsteina v koprodukci společnosti BUC-film a České televize. Po čtyřiceti letech se v něm setkávají v jednom filmu bývalí manželé Radoslav Brzobohatý a Jiřina Bohdalová. Také další obsazení herci patří mezi hvězdy, například Jiřina Jirásková, Viktor Preiss, Ivan Trojan, Taťjána Medvecká nebo Aňa Geislerová. Jedná se o laskavý, dojemný i humorný příběh dvou starších lidí, bývalého učitele Oty a jeho dřívější partnerky, bývalé herečky Jany.\n\nHerecký výkon Jiřiny Jiráskové byl nominován na cenu české filmové kritiky.\n\nHerecké výkony Jiřiny Bohdalové a Jiřiny Jiráskové byly 2. února 2013 nominovány na Českého lva.\n\nV dubnu 2013 získala Jiřina Bohdalová cenu za nejlepší ženský herecký výkon na festivalu Tiburon IFF v San Franciscu, v červenci 2013 získala cenu Zlatá Arena na festivalu v chorvatské Pule.\n\n\n"}
{"id": "789362", "url": "https://cs.wikipedia.org/wiki?curid=789362", "title": "Victimae paschali laudes", "text": "Victimae paschali laudes\n\nVictimae paschali laudes (Chválu velikonoční oběti) je sekvence předepsaná římskokatolickou církví při mši pro dny velikonočního oktávu (osm dní po svátku Zmrtvýchvstání Páně). Zpravidla bývá připisována Wipovi Burgundskému, kaplanovi císaře Konráda II. Sálského, pochází z 11. století.\n\nJde o jednu z mála sekvencí, které jsou používány dodnes. Po Tridentském koncilu byly v misálu zachovány pouze čtyři sekvence, Veni Sancte Spiritus, Lauda Sion, Dies Irae a právě Victimae paschali laudes (později bylo přidáno ještě Stabat Mater). Existuje celá řada zhudebnění, nejčastěji se ale používá originální verze gregoriánského chorálu.\n\nMartin Luther přeložil třetí sloku pod názvem \"Christ lag in Todes Banden\", existují i jiné protestantské adaptace této písně.\n\nJe psána v nepravidelných dvojveršových či tříveršových a čtyřveršových strofách, zčásti rýmovaných, zčásti pouze asonovaných. První tři sloky tvoří chvalozpěv na Krista, Beránka Božího, který svou obětí zvítězil nad smrtí, následuje dramatický dialog mezi apoštoly a sv. Marií Magdalenou, která jim oznamuje, že Kristus vstal z mrtvých a předešel apoštoly do Galileje (). Poslední dvě sloky vyjadřují radost apoštolů ze zmrtvýchvstání.\n\nExistuje několik českých překladů, katolický kancionál uvádí jeden barokní překlad pod číslem 406. Níže je uveden poněkud odlišný překlad F. Sušila.\n\nPředposlední strofa, obsahující hanlivou zmínku o židech (která naráží na ), byla vypuštěna již v tridentském misálu.\n"}
{"id": "789363", "url": "https://cs.wikipedia.org/wiki?curid=789363", "title": "Okres Csurgó", "text": "Okres Csurgó\n\nOkres Csurgó ( ) je okres maďarské župy Somogy. Jeho správním centrem je město Csurgó.\n\nV okrese se nachází celkem 18 měst a obcí.\n"}
{"id": "789371", "url": "https://cs.wikipedia.org/wiki?curid=789371", "title": "Nezkrocená Čína s Nigelem Marvenem", "text": "Nezkrocená Čína s Nigelem Marvenem\n\nNezkrocená Čína s Nigelem Marvenem nebo též Nespoutaná Čína s Nigelem Marvenem (v anglickém originále Untamed China with Nigel Marven) je britský přírodovědný dokumentární seriál, vyrobený v roce 2011 a poprvé mezinárodně odvysílaný na kanálu Animal Planet 8. 3. 2012. Zoolog Nigel Marven zde prohlíží \"zapadlé kouty\" Číny a představuje mnoho druhů zvířat, včetně některých, která ještě nikdy předtím natočeny nebyla (např. tarbíček dlouhouchý). Také však přibližuje čínské zvyky a tradice, které ještě nikdy předtím nebyly natočeny. Dokument vytvořila firma Image Impact Ltd pro kanály Animal Planet a CITVC China.\n\n\n"}
{"id": "789373", "url": "https://cs.wikipedia.org/wiki?curid=789373", "title": "Tatranský seniorát", "text": "Tatranský seniorát\n\nTatranský seniorát je seniorátem Východního distriktu Evangelické církve augsburského vyznání na Slovensku. Vznikl v roce 1953. V seniorátu je celkem 17 církevních sborů s 9720 členy. Územní členění seniorátu se nezměnilo ani po přijetí nové církevní ústavy v roce 1993. Seniorát sídlí v Kežmarku.\n\nCírkevní sbory: Batizovce, Iliašovce, Kežmarok, Levoča, Mengusovce, Podolínec, Poprad, Poprad-Matejovce, Poprad-Veľká, Slovenská Ves, Spišská Belá, Spišská Nová Ves, Spišské Vlachy, Svit, Štrba, Švábovce, Vysoké Tatry.\n\n"}
{"id": "789379", "url": "https://cs.wikipedia.org/wiki?curid=789379", "title": "Hadrian Daude", "text": "Hadrian Daude\n\nHadrian Daude (9. listopadu 1704, Fritzlar – 12. června 1755, Würzburg) byl německý jezuita, teolog a historik.\n\nV roce 1722 vstoupil do jezuitského řádu a postupně působil jako učitel na jezuitských kolejích v Heiligenstadtu, Mannheimu, Mohuči a Wetzlaru. Byl profesorem v Bambergu a od roku 1742 vyučoval filozofii, církevní dějiny a teologii ve Würzburgu.\n\nNapsal řadu historických spisů. Jeho hlavním dílem, vytvořeným v letech 1748 až 1754, byla \"Historia universalis et pragmatca Romani imperii\".\n\n\n"}
{"id": "789381", "url": "https://cs.wikipedia.org/wiki?curid=789381", "title": "Warszawa Ochota WKD", "text": "Warszawa Ochota WKD\n\nŽelezniční zastávka Warszawa Ochota WKD slouží regionální dopravě ve Varšavě, Mazovském vojvodství.\n\nŽelezniční zastávka Warszawa Ochota WKD byla otevřena v roce 1963. Je obsluhována regionálními spoji dopravce Warszawska Kolej Dojazdowa, zkráceně WKD, který provozuje příměstskou osobní železniční dopravu na vlastní železniční síti spojující centrum Varšavy s obcemi Michałowice, Pruszków, Brwinów, Podkowa Leśna, Milanówek a Grodzisk Mazowiecki jihozápadně od Varšavy. V bezprostřední blízkosti této zastávky se nachází i železniční zastávka Warszawa Ochota (PKP), jejímž provozovatelem jsou PKP Polskie Linie Kolejowe. Nedaleko se také nachází železniční stanice Warszawa Główna Osobowa, kde sídlí i muzeum železniční techniky Muzeum Kolejnictwa w Warszawie.\n\n\"Přehled počtu spojů je pouze orientační\"\n\n\nCelkový počet spojů, které obsluhuje stanice:\n\nŽelezniční zastávkou Warszawa Ochota WKD prochází železniční tratě:\n\n\nŽelezniční zastávku Warszawa Ochota WKD obsluhují také městské autobusy a to linky: 127, 130, 150, 157, 158, 159, 175, 501, 504, 512, 517, 521, N32, N35, N38, N43, N85, N88, N91. Také ji obsluhují tramvaje a to linky: 1, 7, 8, 9, 22, 24, 25 a T.\n\n\n\n"}
{"id": "789385", "url": "https://cs.wikipedia.org/wiki?curid=789385", "title": "AutoESA", "text": "AutoESA\n\nAutoESA a.s. (do 24. listopadu 2014 Autocentrum ESA a.s.) je vlastník autobazarů osobních a užitkových vozů se sídlem v Praze. Jedná se o ryze českou firmu s českým kapitálem. Zabývá se nákupem, prodejem a zprostředkováním prodeje ojetých vozidel. A dále zajišťuje finanční a pojišťovací služby a technické zázemí pro kontroly a opravy vozidel.\nV současné době provozuje pobočky Auto ESA a Levné vozy Auto ESA v Praze ve Štěrboholech, Dodávky Auto ESA a Škodovky Auto ESA v Praze na Černém Mostě a také pobočky Auto ESA v Brně, Českých Budějovicích, Karlových Varech, Ostravě, Olomouci, Pardubicích, Plzni a Chomutově. Dlouhodobě patří mezi největší autobazary v České republice.\n\n\nSpolečnost zaznamenává dlouhodobý ekonomický růst. V období finanční krize v roce 2009 byla Auto ESA schopna vytvořit 18% nárůst tržeb díky stimulaci trhu tzv. „šrotovným“.\nZa rok 2010 vykázala společnost tržby za prodej výrobků téměř 892 mil. Kč, tržby za prodej služeb činily necelých 115 mil. Kč. Výsledek hospodaření před zdaněním byl skoro 15 mil. Kč.\nV roce 2011 zaznamenala meziroční nárůst prodejů o dalších 17 % a celkem prodala 8 000 vozidel. Možnosti servisu vozu v areálu autobazaru využilo během roku 2011 přesně 1315 motoristů, což je ve srovnání s rokem 2010 nárůst o více než 28 %. U vykoupených aut se nejčastěji vyskytl problém v elektroinstalaci, časté byly i opravy brzd. Servisní práce pro externí zákazníky se obvykle týkala přezutí pneumatik, výměny motorového oleje a montáže. \nV roce 2009 se společnost umístila v TOP 5 automobilových prodejců v anketě GE Money Multiservis Obchodník roku.\n\nDo roku 2012 spolupracovala společnost AutoESA v oblasti pojištění vozů s DIRECT Pojišťovnou. Spolupráce však musela být z důvodu odchodu DIRECT Pojišťovny z českého trhu ukončena.\nV oblasti poskytování financování vozu patří mezi její největší obchodní partnery GE Money Auto, SAutoleasing, HomeCredit a Essox. Finančních služeb využívají především podnikatelé, nebo lidé, kteří nemají dostatek hotových prostředků na nákup kvalitnějšího vozu.\nV roce 2009 se společnost umístila v TOP 5 automobilových prodejců v anketě GE Money Multiservis Obchodník roku.\nNově Auto ESA ve spolupráci se servery iDNES.cz a Auto.cz spouští také projekt on-line poradny. Vyškolení odborníci Auto ESA odpovídají dotazy týkající se problematiky koupě, nebo prodeje vozu, financování a servisu. Cílem je pomoci motoristům při řešení problémů s automobilem, které je mohou potkat, a napomoci tak ke zvýšení úrovně tuzemského trhu s ojetými vozy.\n\n\nPro osoby se zdravotním postižením připravila speciální program nazvaný Auto ESA Handy Car, který má za cíl pomoci handicapovaným ve společenské integraci a usnadnit jim pořízení vlastního vozu.\nDále se účastní sponzorských a charitativních akcí. Podporuje například dětské zařízení Klokánek.\n\n"}
{"id": "789404", "url": "https://cs.wikipedia.org/wiki?curid=789404", "title": "Beskid Żywiecki", "text": "Beskid Żywiecki\n\nBeskid Żywiecki je pohoří na polsko-slovenských hranicích. Z pohledu polského členění podle Jerzyho Kondrackiego pod něj patří i Kysucké a Oravské Beskydy na slovenské straně; z pohledu slovenského členění jsou to samostatné geomorfologické celky (jejichž pokračování na polské straně ale není dobře definováno).\n\nTato část Beskyd dostala název podle polského města Żywiec. Její hlavní hřeben tvoří státní hranici. Zde leží také nejvyšší vrchol Żywieckých Beskyd i celých Vnějších Západních Karpat, Babia Góra (slovensky \"Babia hora,\" česky \"Babí hora).\"\n"}
{"id": "789413", "url": "https://cs.wikipedia.org/wiki?curid=789413", "title": "Rusko na Letních olympijských hrách 1908", "text": "Rusko na Letních olympijských hrách 1908\n\nRusko na Letních olympijských hrách 1908 v Londýně reprezentovalo 6 sportovců, z toho 6 mužů a 0 žen. Nejmladším účastníkem byl Aleksandr Petrov (31 let, 301 dní), nejstarší pak Nikolaj Kolomenkin (36 let, 264 dní) . Reprezentanti vybojovali 3 medailí, z toho 1 zlatou a 2 stříbrné.\n"}
{"id": "789415", "url": "https://cs.wikipedia.org/wiki?curid=789415", "title": "Pokroková strana", "text": "Pokroková strana\n\nPokroková strana může být některá z těchto stran:\n\n"}
{"id": "789426", "url": "https://cs.wikipedia.org/wiki?curid=789426", "title": "Rusko na Letních olympijských hrách 1912", "text": "Rusko na Letních olympijských hrách 1912\n\nRusko na Letních olympijských hrách 1912 v Stockholmu reprezentovalo 163 sportovců, z toho 163 mužů a 0 žen. Nejmladším účastníkem byl Georgij Baimakov (18 let, 36 dní), nejstarší pak Amos Kash (44 let, 16 dní) . Reprezentanti vybojovali 5 medailí, z toho 2 stříbrné a 3 bronzové.\n"}
{"id": "789440", "url": "https://cs.wikipedia.org/wiki?curid=789440", "title": "Josef Mucha", "text": "Josef Mucha\n\nJosef Mucha (* 7. října 1967 Prostějov) je bývalý český fotbalový záložník. Po skončení aktivní kariéry působí jako trenér, momentálně jako asistent trenéra FC Vysočina Jihlava. Jeho dcerou je tenistka Karolína Muchová. Bydlí v Olomouci.\n\nZačínal v Železárnách Prostějov. Dále hrál na vojně za RH Znojmo, ligu za SK Sigma Olomouc a FC Tescoma Zlín a nižší soutěž za 1. HFK Olomouc. V lize odehrál 309 utkání a dal 39 gólů. V evropských pohárech dal za Olomouc 6 gólů.\n\n\n"}
{"id": "789446", "url": "https://cs.wikipedia.org/wiki?curid=789446", "title": "Katakomby", "text": "Katakomby\n\nKatakomby byly podzemní prostory antického římského původu, užívané ve starověku jako tajné chrámy a pohřební prostory. \n\nNejslavnější jsou katakomby křesťanské, ač je používala i jiná náboženství. Kromě křesťanů své mrtvé ukládali v podzemních chodbách také Féničané, Etruskové a Židé. V křesťanství tento způsob pohřbívání nahradil v antice běžnější kremaci, která byla nepřijatelná kvůli víře ve vzkříšení těla.\n\nKatakomby se obvykle vysekávaly do skály, nejsnáze do tufu, běžné a snadno opracovatelné horniny, mohly mít i několik pater a dosahovaly hloubky až třiceti metrů. Pozdější katakomby byly konstruovány z cihelného zdiva. \nVe shodě s římským právem musely být katakomby za hradbami města. Pohřbíváni i spalování mrtvol v obvodu města bylo zakázáno z důvodů náboženských i hygienických.\nEtymologicky slovo katakomby pochází z pozdně latinského \"catacumbus\", jeho další původ je nejistý. Snad souvisí s řeckými výrazy κατά κυμβής či κατά κύμβας (za jeskyněmi).\n\n\nKatakomby jsou vždy umístěny mimo město, pohřbívání uvnitř města starořímské zákony z důvodů náboženských i hygienických zakazovaly. Pozemky, na nichž se stavělo, patřily buď soukromým osobám, nebo pohřebním spolkům. Obvykle se stavěly jako dlouhé, úzké chodby označované jako \"ambulacra\" (singulár \"ambulacrum\"), v hloubce od sedmi do třiceti metrů pod povrchem, o výšce i šířce asi 2,5 metru, propojené mezi úrovněmi strmými schody. Ve stěnách ambulaker byly vytesány hrobní výklenky, označované jako \"loculi\" (singulár \"loculus\"), vysoké asi 40-60 cm a hluboké asi 120-150 cm. Někdy to mohly být i velké kamenné komory, do nichž se ukládala těla zabalená do rubášů nebo uložená v kamenných sarkofázích.\n\nKromě loculů se v ambulacrech mohly nacházet i \"cubicula\" (singulár \"cubiculum\"= ložnice), v nichž byla pohřbena celá rodina nebo společnost, krypty, v nichž se obvykle nacházela zvláštní hrobka jednoho mučedníka. Dalším druhem hrobky byl výklenek s obloukem, tzv. \"arcosolium\", do nichž se obvykle pohřbívali šlechtici, mučedníci a papežové. Vzduch a světlo se do katakomb dostávaly prostřednictvím svislých čtvercových šachet, označovaných jako \"lucernarium\". Hrobky se uzavíraly maltou a mramorovou deskou, eventuálně terakotovými cihlami, na něž se vyrývalo jméno zemřelého, věk a datum úmrtí, eventuálně další informace a nápisy s náboženským či symbolickým významem.\n"}
{"id": "789448", "url": "https://cs.wikipedia.org/wiki?curid=789448", "title": "Hlemýžď (ucho)", "text": "Hlemýžď (ucho)\n\nHlemýžď, lat. \"cochlea\", je spirálovitá dutina v kosti skalní, část vnitřního ucha člověka, savců a krokodýlů. Tvarem připomíná ulitu hlemýždě zahradního. Je naplněna endolymfou, která přenáší vibrace oválného okénka na membránu Cortiho orgánu. Ten obsahuje tisíce vláken, která pohyb převádějí na signál a impulzy odesílají do mozku.\n\n\n\n"}
{"id": "789450", "url": "https://cs.wikipedia.org/wiki?curid=789450", "title": "Miroslav Šebesta", "text": "Miroslav Šebesta\n\nMiroslav Šebesta (* 28. listopadu 1972) je bývalý český fotbalista, útočník.\n\nOdchovanec Pardubic. V lize hrál za FC Union Cheb, FC Slovan Liberec, FK Jablonec a FK Viktoria Žižkov. V lize odehrál 195 utkání a dal 26 gólů.V evropských pohárech nastoupil v 6 utkáních. V lize obsadil dvakrát v letech 2002 a 2003 s Viktorií Žižkov 3. místo.\n\n"}
{"id": "789451", "url": "https://cs.wikipedia.org/wiki?curid=789451", "title": "Pancéřníček panda", "text": "Pancéřníček panda\n\nPancéřníček panda (\"Corydoras panda\") je druh sladkovodní ryby patřící do rodu Corydoras.\nMalý pancéřníček dorůstající 5 cm. Přes oko má černý pás, což mu vyneslo přídomek panda. Černé zbarvení má i jeho hřbetní ploutev.\n\nMá obdobné nároky jako ostatní pancéřníčci. Vyhledává zbytky potravy na dně, ale nepohrdne ani vločkovým krmivem, tabletami či mraženou potravou. Jsou to klidné a mírumilovné ryby.\n\nPokud chceme, aby se ryby vytřely, musí být samec i samice umístěni do nádrže s čistou vodou. Jiker je většinou něco kolem třiceti. Rodiče je lepí na listy rostlin. Líhnou se za čtyři dny.\n\n"}
{"id": "789452", "url": "https://cs.wikipedia.org/wiki?curid=789452", "title": "Finsko na letních olympijských hrách", "text": "Finsko na letních olympijských hrách\n\nFinsko na letních olympijských hrách startuje od roku 1908. Toto je přehled účastí, medailového zisku a vlajkonošů na dané sportovní události.\n"}
{"id": "789453", "url": "https://cs.wikipedia.org/wiki?curid=789453", "title": "Marc Monnier", "text": "Marc Monnier\n\nMarc Monnier (7. prosince 1827, Florencie – 18. dubna 1885, Ženeva) byl švýcarský spisovatel francouzského původu.\n\nMonnier byl syn Jacqua-Louise Monniera, Francouze původem z Ardèche a jeho manželky Priscilly Lacourové, Švýcarky z Ženevy. První léta svého dětství strávil Monnier ve Florencii a v roce 1832 se přestěhoval s rodiči do Neapole.\n\nStudoval na Sorbonně a univerzitách v Ženevě, Heidelbergu a Berlíně. V roce 1864 byl jmenován profesorem srovnávací literatury na ženevské univerzitě, tuto pozici zastával až do své smrti. V letech 1878 až 1880 byl rektorem univerzity.\n\nOženil se s Hélène Dufourovou z Cartigny (blízko Ženevy), která pod pseudonymem \"Jean des Roches\" sama, po smrti manžela, publikovala. Jejich synem byl spisovatel Philippe Monnier.\n\nMonnier napsal velké množství drobných satirických děl; jejich výběr vyšel v roce 1871 pod názvem \"Théâtre de marionettes\". Publikoval i nefiktivní díla, za jedno z nich dostal cenu Francouzské akademie.\n\n\n\n\n\n\n"}
{"id": "789462", "url": "https://cs.wikipedia.org/wiki?curid=789462", "title": "Finsko na zimních olympijských hrách", "text": "Finsko na zimních olympijských hrách\n\nFinsko na zimních olympijských hrách startuje od roku 1924. Toto je přehled účastí, medailového zisku a vlajkonošů na dané sportovní události.\n"}
{"id": "789471", "url": "https://cs.wikipedia.org/wiki?curid=789471", "title": "Finsko na Letních olympijských hrách 1992", "text": "Finsko na Letních olympijských hrách 1992\n\nFinsko na Letních olympijských hrách 1992 v Barceloně reprezentovalo 88 sportovců, z toho 60 mužů a 28 žen. Nejmladším účastníkem byl Hanna Laiho (16 let, 238 dní), nejstarší pak Sakari Paasonen (56 let, 291 dní) . Reprezentanti vybojovali 5 medailí, z toho 1 zlatou 2 stříbrné a 2 bronzové.\n"}
{"id": "789472", "url": "https://cs.wikipedia.org/wiki?curid=789472", "title": "Soldier of Fortune (herní série)", "text": "Soldier of Fortune (herní série)\n\nSoldier of Fortune je série tří FPS akčních počítačových her. Tvůrcem prvních dvou dílů této série je Raven Software a vydavatelem Activision. Změna nastala u třetího dílu \"\", jejímž tvůrcem je slovenská firma Cauldron.\n\n"}
{"id": "789473", "url": "https://cs.wikipedia.org/wiki?curid=789473", "title": "Posel slunce", "text": "Posel slunce\n\nPosel slunce (v anglickém originále The Sunbird) je dobrodružný román z afrického prostředí spisovatele Wilbura Smitha v originále vydaný v roce 1972. V témže roce označily \"New York Times\" tuto knihu za \"„zlatý důl vzrušení“\". Kniha se dělí na dvě části obsažené v jednom svazku, z nichž jedna popisuje děj v současnosti a druhá minulost příběhu k dokonalému pochopení zápletky.\n\n\n\nCitát se skládá z posledních vět knihy, ve kterých je zachycen smutný konec velekněze Opetu, Huye Ben-Amona.\n"}
{"id": "789475", "url": "https://cs.wikipedia.org/wiki?curid=789475", "title": "Peter Faber", "text": "Peter Faber\n\nPeter Christian Frederik Faber (7. října 1810, Kodaň – 25. dubna 1877 Kodaň) byl dánský průkopník telegrafie. V Dánsku je připomínán především za své psaní písní. Byl také amatérským fotografem a je autorem nejstarší fotografie v Dánsku.\n\nNahrazoval podzemní kabely nadzemním vedením a rozšířil síť v Dánsku z 530 km na 2 800 km. Zaměstnával více než 300 zaměstnanců.\n\nNapsal celou řadu písní, které jsou dodnes populární.\nNapříklad:\n\nNejstarší dochovaná dánská fotografie je připisována právě Peteru Faberovi. Jeho daguerrotypie náměstí Gråbrødretorv je ve sbírkách Kodaňského městského muzea. Obraz náměstí je od skutečnosti převrácen zleva doprava, dříve se daguerrotypie pořizovaly kamerami bez zrcadla. Pečlivá analýza naznačuje, že fotografie pochází z července 1840. Expoziční doba asi 15 minut na slunci vysvětluje, proč je z lidí vidět pouze muž, který spí na úpatí sloupu v levé části obrázku.\n\nO své postavení v historii dánského fotografie soupeří snímek náměstí s portrétem Bertela Thorvaldsena sedícího u svého ateliéru v zahradě Dánské královské akademie výtvarných umění v kodaňském paláci Charlottenborg. Tuto daguerrotypii pořídil francouzský fotograf Aymard Charles Théodore Neubourg, který navštívil Kodaň v létě roku 1840. Vyšetření okolností, za kterých byl snímek pořízen ukazuje, že to bylo v neděli 26. července 1840. Na snímku bylo zachyceno, jak Thorvaldsen dělá rukou \"paroháče\", a sice svou levou rukou, i když kvůli zrcadlovému efektu daguerrotypie je to vlastně jeho ruka pravá.\n\n"}
{"id": "789476", "url": "https://cs.wikipedia.org/wiki?curid=789476", "title": "Australian Open 1998", "text": "Australian Open 1998\n\nAustralian Open 1998 byl 86. ročník úvodního tenisového grandslamu sezóny, konaný v rozmezí 19. ledna až 1. února. Hrálo se v Melbourne Parku, sportovním centru hlavního města australského spolkového státu Victoria v Melbourne.\n\nNa tenisových dvorcích byl položen tvrdý umělý povrch Rebound Ace. Událost organizovaly Mezinárodní tenisová federace a Australský tenisový svaz.\n\nSinglové tituly obhajovali Američan Pete Sampras a Švýcarka Martina Hingisová, která turnaj opět vyhrála v ženské dvouhře i ženské čtyřhře.\n\nMužskou dvouhru vyhrál Čech Petr Korda a připsal si tak jediný singlový grandslam v kariéře.\n\nV ženské dvouhře obhájila titul Švýcarka Martina Hingisová a v této soutěži získala druhou trofej z Australian Open a celkově pátý grandslam.\n\nSoutěž mužské čtyřhry vyhrál švédsko-nizozemský pár Jonas Björkman a Jacco Eltingh. titul pro Björkmana představoval první grandslam v mužské čtyřhře. Pro Eltinga to byla druhá výhra na Australian Open (první 1994) a celkově čtvrté vítězství na Grand Slamu.\nV ženské čtyřhře zvítězila švýcarsko-chorvatská dvojice Martina Hingisová a Mirjana Lučićová. Hingisová obhájila titul z loňského ročníku a následně vyhrála další tři grandslamy sezóny, čímž získala jako čtvrtá tenistka historie čistý kalendářní grandslam v ženské čtyřhře. Pro Lučićovou to byl jediný vyhraný grandslam v tenisové kariéře.\n\nSmíšenou čtyřhru vyhrál americký pár Venus Williamsová a Justin Gimelstob. Pro oba hráče titul představoval první grandslam ve smíšené čtyřhře. Společně pak ještě vyhráli následující událost French Open 1998, pro oba poslední titul v mixu.\nNa grandslamu byla sehrána tzv. bitva pohlaví mezi německým hráčem Karstenem Braaschem a americkými sestrami Venus a Serenou Williamsovými. Mužskému zástupci patřila 203. příčka žebříčku ATP. Němec proti každé ze sester nastoupil k jednomu setu a oba z nich hladce vyhrál, s mladší Serenou 6–1 a nad zkušenější Venus výsledkem 6–2. Příprava na zápas podle Braasche spočívala v ležérním golfu odehraném ráno před soubojem a několika pivech s limonádou.\n\n Julien Jeanpierre vs. Andreas Vinciguerra, 4–6, 6–4, 6–3\n\n Jelena Kostanićová vs. Wynne Prakusjaová, 6–0, 7–5\n\n Jérôme Haehnel / Julien Jeanpierre vs. Mirko Pehar / Lovro Zovko 6–3, 6–3\n\n Evie Dominikovicová / Alicia Moliková vs. Leanne Bakerová / Rewa Hudsonová 6–3, 3–6, 6–2\n\n \n"}
{"id": "789477", "url": "https://cs.wikipedia.org/wiki?curid=789477", "title": "Australian Open 1998 – mužská dvouhra", "text": "Australian Open 1998 – mužská dvouhra\n\nObhájcem titulu byl Američan Pete Sampras, jenž podlehl Slovákovi Karolu Kučerovi ve čtvrtfinále.\n\nVítězem se stal šestý nasazený Čech Petr Korda, který v boji o titul porazil chilskou turnajovou devítku Marcela Ríose hladce výsledkem 6–2, 6–2, 6–2. Pro Kordu titul představoval jediný singlový grandslam v kariéře a pro Chilana pak jediné finále dvouhry v nejvyšší kategorii tenisu. Posledním Čechem, který v této soutěži na Australian Open předtím triumfoval, byl v roce 1989 Ivan Lendl.\n\n"}
{"id": "789485", "url": "https://cs.wikipedia.org/wiki?curid=789485", "title": "Australian Open 1998 – ženská dvouhra", "text": "Australian Open 1998 – ženská dvouhra\n\nObhájkyně titulu v soutěži ženské dvouhry Švýcarka a světová jednička Martina Hingisová ve finále zdolala španělskou turnajovou osmičku Conchitu Martínezovou výsledkem 6–3, 6–3 a připsala si druhé singlové vítězství.\n\n"}
{"id": "789486", "url": "https://cs.wikipedia.org/wiki?curid=789486", "title": "Mads Alstrup", "text": "Mads Alstrup\n\nMads Alstrup (1808, Viborg, Dánsko - 1876, Falun, Švédsko) byl první dánský portrétní fotograf s vlastním fotografickým studiem. Za 16 let pořídil obrovské množství daguerrotypií v Kodani a provinciích, než jeho obchod utrpěl finanční krizi v roce 1857. V roce 1858 se odstěhoval do Švédska, kde nadále po další zbytek života portrétoval. Je považován za jednoho z průkopníků fotografie v Dánsku. Mads Alstrup a Georg Emil Hansen připravili cestu pro fotografickou profesi během druhé poloviny 19. století, oba byli mezinárodně uznávanými zároveň uměleckými a novinářskými fotografy.\n\nNarodil se v roce 1808 v dánském Viborgu a vyučil se zlatníkem, zpočátku měl podnik v Randers v Jutsku. V létě roku 1842 se přestěhoval do Kodaně a postavil daguerrotypické studio za Pavilonem Hercules v Rosenborské zámecké zahradě. V této oblíbené oblasti města neměl potíže s hledáním zájemců o fotografický portrét. Jednalo se o první kodaňský fotoateliér. \n\nOd roku 1843 do 1848 cestoval po Dánsku a vždy několik dní nebo týdnů trávil v různých městech, kde si zřídil dočasná mobilní studia. V roce 1849 se nakonec usadil v Kodani a otevřel studio v centru na Østergade poblíž Kongens Nytorv.\n\nAlstrup sice v žádném případě nebyl velký umělec, aly byl schopný obchodník a na rozdíl od některých uměleckých fotografů své doby, provozoval výnosné podnikání. Neustále investoval do nových zařízení a kvalita jeho prací byla rok od roku lepší. Ve skutečnosti se odhaduje že za 16 let působení v Dánsku pořídil asi 33 000 dagerrotypií.\n\nPoté, co v roce 1857 opustil Dánsko se přestěhoval do Švédska, kde cestoval z místa na místo, stejně jako to dělal na počátku dánské kariéry. V roce 1859 pracoval v Hälsingborgu a Kristianstadu a v roce 1860 v Göteborgu, kde zůstal několik let. V roce 1863 fotografoval v Malmö spolu s G. S. Ekeundem. Zemřel v roce 1876 ve švédském Falunu.\n\n"}
{"id": "789488", "url": "https://cs.wikipedia.org/wiki?curid=789488", "title": "Maramurešské a Bukovinské Karpaty", "text": "Maramurešské a Bukovinské Karpaty\n\nMaramurešské a Bukovinské Karpaty \"(Carpații Maramureșului și Bucovinei)\" představují nejsevernější ze tří skupin rumunských Východních Karpat podle rumunského členění. Z pohledu geomorfologického dělení Karpat, jaké je uplatňováno v Česku, Polsku a na Slovensku, jde o část vnitřních a část vnějších Východních Karpat.\n\na) poloha:\nNacházejí se na severu rumunských Východních Karpat a tvoří je následující pohoří:\n\n\nb) ohraničení: \n"}
{"id": "789489", "url": "https://cs.wikipedia.org/wiki?curid=789489", "title": "Balduin I. Konstantinopolský", "text": "Balduin I. Konstantinopolský\n\nBalduin Flanderský (francouzsky:\"Baudouin\", latinsky:\"Balduinus\", 1172 – 1205/1206, Tarnovo) byl jako Balduin IX. v letech 1194 – 1205 flanderským hrabětem, jako Balduin VI. od roku 1195 henegavským hrabětem a od května 1204 do dubna 1205 jako Balduin I. latinským císařem.\n\nByl synem henegavského hraběte Balduina V. a Markéty, dcery flanderského hraběte Dětřicha. 6. ledna 1186 se po předchozím zasnoubení oženil s Marií, dcerou Jindřicha ze Champagne a vnučkou francouzského krále Ludvíka VII. a Eleonory Akvitánské. Svatební veselí se konalo ve Valenciennes a zbožná nevěsta svého chotě dle kronikáře Gisleberta z Monsu údajně zcela okouzlila.\n\nV letech 1194 a 1195 Balduin převzal hrabství svých rodičů a v únoru roku 1200 přijal v duchu rodinné tradice a také v obavě před odvetou svého lenního pána společně se svými přáteli a bratrem Jindřichem kříž, tj. závazek vydat se na křížovou výpravu do Svaté země. Stal se zástupcem vůdce výpravy, Theobalda ze Champagne; po Theobaldově smrti se novým formálním vůdcem stal markýz Bonifác z Montferratu; skutečným hybatelem výpravy ovšem byl benátský dóže Enrico Dandolo.\n\nSvou těhotnou choť Balduin opustil na Velikonoce roku 1202 a vydal se na kruciátu. Křížové výpravě, která nesměřovala do Svaté země, nýbrž k byzantské Konstantinopoli, se podařilo v listopadu roku 1202 dobýt křesťanský přístav Zadar a v noci ze 12. na 13. dubna 1204 také Konstantinopol. Po bouřlivém rokování byl Balduin nakonec zvolen a 16. května 1204 slavnostně korunován v konstantinopolském chrámu Boží moudrosti prvním latinským císařem. Nevládl však dlouho – 14. dubna 1205 byl poražen v bitvě u Adrianopole bulharským vládcem Kalojanem, který Balduina zajal v Tarnovu, hlavním městě tehdejšího Bulharska. V Kalojanově zajetí také zemřel a dodnes se po něm jmenuje tzv. Balduinova věž. Na trůn v Konstantinopoli usedl Balduinův bratr Jindřich.\n"}
{"id": "789495", "url": "https://cs.wikipedia.org/wiki?curid=789495", "title": "Krištof 04", "text": "Krištof 04\n\n__BEZOBSAHU__\n\nKrištof 04 (také \"Krištof 4\", dříve Krištof 08, ) je volací znak a všeobecně rozšířené označení vrtulníku a základny letecké záchranné služby v Košickém kraji na Slovensku. Letecká záchranná služba byla v Košicích poprvé do provozu uvedena 1. srpna 1990. Jednalo se o osmou stanici letecké záchranné služby na území Československa, která byla uvedena do provozu. Prvním provozovatelem byl státní podnik Slov-Air, který pro potřeby letecké záchranné služby používal sovětské vrtulníky Mil Mi-2. V současné době je provozovatelem základny a vrtulníku společnost Air - Transport Europe (ATE), která leteckou záchrannou službu zajišťuje jako nestátní zdravotnické zařízení. Společnost ATE převzala provoz této stanice 1. ledna 2006, ačkoliv na provozu letecké záchranné služby se společnost ATE podílela ve spolupráci se Záchrannou službou Košice už od roku 1990. Zpočátku používala stroje Mil Mi-2, Eurocopter AS 355N Ecureuil 2 a Mil Mi-8, od srpna 2003 jsou používány pro leteckou záchrannou službu moderní dvoumotorové vrtulníky Agusta A109K2. Provoz stanice je nepřetržitý.\n\nPři vzniku stanice v roce 1990 nesl vrtulník volací znak Krištof 08 (česky Kryštof 08). Poté, co společnost ATE převzala provoz letecké záchranné služby na všech stanicích na Slovensku, se volací znak změnil na Krištof 04.\n\n\n"}
{"id": "789501", "url": "https://cs.wikipedia.org/wiki?curid=789501", "title": "Josef Věnceslav Soukup", "text": "Josef Věnceslav Soukup\n\nJosef Věnceslav Soukup (10. února 1819 Sedlčany – 23. července 1882 Písek) byl český učitel, hudební skladatel, malíř a odborný publicista.\n\nAbsolvoval učitelský kurs v Táboře a po dva roky byl učitelským pomocníkem v Jistebnici a v Sedlčanech. V roce 1836 odešel do Prahy a studoval na technice a současně na Varhanické škole. Jako učitel působil pak v Praze a od roku 1844 v Kolíně. V roce 1852 učil krátce na nižší reálce v Táboře. Poté odešel do Písku, kde již setrval až do své smrti. Nejprve byl učitelem hlavní školy. V roce 1860 se podílel na založení \"Vyšší měšťanské dívčí školy\" a v roce 1874 se stal jejím ředitelem. Byl všestranně nadaný. Kromě pedagogického působení byl malířem a hudebním skladatelem. Napsal řadu článků do denního i pedagogického tisku a několik učebnic přírodopisu, matematiky a kreslení.\n\n\n\n\n\n"}
{"id": "789505", "url": "https://cs.wikipedia.org/wiki?curid=789505", "title": "Jan Marius Tomeš", "text": "Jan Marius Tomeš\n\nDoc. PhDr. Jan Marius Tomeš (20. září 1913, Olomouc – 11. srpna 2010, Praha) byl básník, esejista, historik umění, výtvarný teoretik, překladatel. Patřil do meziválečné generace básníků, která vstoupila do literatury na přelomu 30. a 40. let 20. století. Mezi jeho nejbližší přátele patřili i jeho současníci Jiří Orten, Ivan Blatný, Josef Kainar, Kamil Bednář a další.\n\nNarodil se v Olomouci, ale dětství prožil ve městě Kunštát, které si zamiloval a kam se celý život vracel. Jeho otec byl notář a Jan Marius část mládí pobýval také v Brně, kde měl možnost vídat básníka Jiřího Mahena a seznámit se s poezií André Bretona; také se s velkým nadšením věnoval aviatice. Přispíval často do novin a časopisů té doby, z nichž některé vycházejí dodnes: Práce, Rovnost, Literární noviny, Výtvarná práce, Výtvarné umění, Studentský časopis a další. Svoji první básnickou sbírku \"Klubko Ariadnino\", 1942 publikoval za okupace. Po válce vyšly ještě dvě sbírky veršů \"Za...\", 1946 a \"Ruby\", 1947. Jeho abstraktní lyrika však nenašla odezvu u představitelů poválečného politicko-kulturního zaměření našeho státu a nemohla být publikována.\nV roce 1949 se oženil a po boku své ženy Heleny prožil celý život. Neměli žádné děti. Blízkým přítelem rodiny byl básník František Halas, který je pravidelně navštěvoval v Praze i v při letních pobytech v Kunštátě a byl inspirátorem díla J.M. Tomeše jako básníka i esejisty.\n\nPo válce vystudoval autor obor dějiny umění na Filozofické fakultě Univerzity Karlovy. Od r. 1951 do r. 1958 pracoval jako vedoucí oddělení moderního umění v Národní galerii v Praze. V r. 1952 získal titul PhDr. Od r. 1959 až do vynuceného odchodu na počátku normalizace v r. 1971 přednášel dějiny umění na Vysoké škole uměleckoprůmyslové v Praze.\n\nByl autorem řady literárně a umělecko-historických studií, 13 zasvěcených monografií českých a 4 monografií zahraničních umělců, mnoha doprovodných textů v katalozích různých výstav a také knižních doslovů. Jeho výtvarně-teoretické komentáře k českému a světovému umění byly otištěny v domácích i zahraničních odborných časopisech. Byl také překladatelem, především, francouzské poezie a autorem řady esejů o literatuře a výtvarném umění, které vyšly souborně pod názvem \"Slovo a tvar\", 2003. Zemřel v Praze v r. 2010 ve věku 96 let.\n\n\n\n\n\n\n"}
{"id": "789506", "url": "https://cs.wikipedia.org/wiki?curid=789506", "title": "Sedlářství", "text": "Sedlářství\n\nSedlářství je řemeslo, které se zabývá výrobou sedel a dalších kožených výrobků jako jsou chomouty, postroje, biče, brašny, opasky, řemínky, pouzdra (na nože, sekery, pistole, doklady, mobilní telefony apod.) nebo jiné předměty běžné potřeby (např. někteří sedláři vyrábí anglická sedla, westernová sedla nebo kočárové postroje). Jde o tradiční řemeslo, které nachází uplatnění i v současné době. Na sedlářské výrobky lze narazit nejčastěji v jezdeckých oddílech, rančích nebo historických trzích.\n\nNavazující profesí je brašnář, manžetář a rukavičkář. V dnešní době se sedláři zabývají povětšinou zakázkovou výrobou a jejich výrobky často slouží zájemcům o Divoký západ, historii nebo vojenství.\n\nSedlářství je staré řemeslo, jehož počátky sahají do doby, kdy člověk poprvé začal vydělávat kůži. Historické nálezy ukazují, že vydělávání, upravování a barvení kůže znaly snad všechny starodávné národy. \n\nK nejstarším způsobům vydělávání kůže je způsob, kdy je využíván tuk v kombinaci s kouřem. O vyčiňování kůže tukem se zmiňuje ve svém díle \"Ilias\" již Homér (800 let př. n. l.). Ještě starší nálezy kožených výrobků však byly objeveny při archeologických výzkumech v Egyptě (3 000 let př. n. l.). Vydělávání kůže měly propracované především asijské národy. Dobré pověsti se těšily například kožené výrobky z Indie, Číny nebo Persie, jejichž sláva přetrvávala až do středověku. \n\nKožené výrobky byly ve starověku i středověku vysoce ceněné, ačkoli samotné sedlářství patřilo spíše k méně uznávaným řemeslům. Jednotliví řemeslníci, kteří pracovali s kůží, se ještě rozdělovali na koželuhy, kožišníky nebo barvíře. Již ve starověku se rozmáhal výkup kůží (zejména býčí, oslí, skopovic nebo kůží z divokých zvířat). \n\nKůže byla důležitým obchodním artiklem zejména v období Říma. Obchodovalo se s nimi v Sicílii, Germánii i v Británii. Je známo, že i národy považované v této době za barbarské uměly zpracovávat kůži a oblékaly se do výrobků z ní (např. Germáni), zatímco Římané již používali oděvy z tkaných látek. I to byl jedním z důvodů, proč se Řím díval na středoevropské národy jako na barbarské.\n\nDalší rozvoj zaznamenalo sedlářské řemeslo v raném středověku. Rozmach sedlářství lze pozorovat v 6. až 10. století, kdy se zpracovává stále více kůží, ale nedochází k nijak zásadní specializaci. V některých případech se specializaci na jeden druh práce sice objevuje, ale například výrobci bot si v tomto historickém období zpracovávají i surovou kůži, ze které pak šijí boty. \n\nS tím jak se rozrůstají města i obchod, rozvíjí se také řemesla. Zejména ve vrcholném středověku dochází k rozvoji tzv. cechů, které nabývají na síle a moci. Například v období krize cechy bránily zvyšování výroby a stanovovaly limity na zpracování počtu kůží v jednotlivých dílnách, zakazovaly reklamu nebo měnily výrobní postupy a dokonce odmítaly udělit i nová živnostenská povolení (tovaryši tak neměli možnost otevřít si vlastní dílnu). \n\nVývoj řemesla šel ještě dál v pozdním středověku a v novověku, kdy začaly vznikat manufaktury a jednotlivá odvětví se i více specializovala. V českých zemích vznikly první koželužské manufaktury až koncem 18. století. V této době dochází také postupně k nahrazování ruční práce strojovou výrobou, takže se manufaktura nakonec proměňuje k tovární dílně. \n\nKe konci 19. století je možné pozorovat zásadní změny v sedlářství, které souvisí s technologií zpracování. V kožedělné a jirchářské výrobě a v kožešnictví se začínají používat zámořská třísliva (především quebrachové dřevo). Používání tříselných výtažků a vynález chromočiněných technologií (vhodných pro určité usně) je skutečnou revolucí v kožedělném průmyslu a sedlářství. Kromě toho se začínají používat také anilínová barviva, emulze a různé laky. \n\n\nV současné době se sedlářství rozděluje na samostatné (specializované) obory:\n\nVýrobní postupy u zakázkové výroby se příliš nezměnily – stále jsou založeny na ruční práci. Důležitou pomůckou každého sedláře při výrobě jsou střihy a předlohy. \nKrájení, vykrajování a řezání usní se provádí ručně, tak jak to dělali sedlářští mistři od pradávna. Úprava konců a řemínků se provádí tak, že před šitím jsou zakulaceny a upraveny dle potřeb konce řemínků. Tato úprava spočívá v tom, že uvedené části jsou v určitých místech opatřeny výseky pro přezky a dírkami na popínání, jakož i konce, určené k zašití nebo zapínání.\n\nK dalším postupům při sedlářském řemesle patří \"kosení\", které se provádí ručně na hladkém kameni nebo kosícím stroji. Klíčovou součástí výroby je také ruční šití, které se provádí přízí, motouzem nebo řemínkem. Při výrobě sedel, uzdění i veškerých postrojů a dalších potřeb, které vyžadují ruční šití, se používá se kromě různých druhů šídel a jehel, též několik způsobů šití a náševku. \n\nPíchne-li se šídlem, vznikají dírky pro provléknutí jehel včetně nití, motouzu nebo řemínku. Rozeznávají se tři polohy dírek pro šití, a to poloha kolmá, šikmá a plochá. Uvedené polohy dírek mají vliv na polohy stehů (kolmá a plochá poloha dírky je nesprávná a proto se nepoužívá, pouze šikmá poloha je pro šití nejvhodnější). Pokud se jedná o délky stehů, určují se hlavně při různém stehování pomocí ručního nástroje, tzv. \"znamenač stehů\", který je opatřen čtyřmi podle potřeby vyměnitelnými kolečky, která jsou ocelová a mají poznávací čísla 8, 10, 12 a 14.\n\n\n"}
{"id": "789507", "url": "https://cs.wikipedia.org/wiki?curid=789507", "title": "Marcel Rochas", "text": "Marcel Rochas\n\nMarcel Louis Jules Rochas (24. února 1902 v Paříži – 14. března 1955 tamtéž) byl francouzský módní návrhář a výrobce parfémů.\n\nV roce 1925 založil v Paříži vlastní módní dům a v roce 1944 začal ve spolupráci s Albertem Gossetem vyrábět parfémy. Svou mezinárodní reputaci získal tím, že oblékal ženské hvězdy z Hollywoodu z meziválečného období. V roce 1931 přestěhoval svůj módní dům na \"Avenue Matignon\", který byl uzavřen v roce 1953. Marcel Rochas zemřel o dva roky později v roce 1955. Prodej parfémů Rochas se přesunul do ulice \"Rue Francois-Ier\", kde pokračoval pod vedením Hélène Rochas, módní návrhářky, se kterou se oženil v roce 1944.\n\nMarcel Rochas vytvořil řadu parfémů, z nichž nejznámější jsou \"Femme\" a \"Eau de Rochas\". Značka Rochas dnes patří společnosti Procter & Gamble.\n\n"}
{"id": "789512", "url": "https://cs.wikipedia.org/wiki?curid=789512", "title": "Manžeta", "text": "Manžeta\n\nManžeta je zesílená obruba výrobku z plochého materiálu, která slouží zejména ke zpevnění okrajové části výrobku.\n\nV textilní oblasti se jedná například o pruh zakončující dolní okraj rukávů, košil, triček, bund nebo kalhot. Vzniká například přehnutím látky nebo přišitím pruhu látky na okraji plochy.\n"}
{"id": "789516", "url": "https://cs.wikipedia.org/wiki?curid=789516", "title": "Palác Archa", "text": "Palác Archa\n\nPalác Archa (dříve Legiobanka) je areál budov v Praze, Na Poříčí 1046/24 a Na Poříčí 1047/26. \nBudova Na poříčí 24 byla navržena ve slohu rondokubismu Josefem Gočárem („styl Legiobanky“) a budovaná v letech 1921-23. Do roku 1955 byla sídlem Banky československých legií. \n\nV roce 1922 zakoupila Legiobanka sousední budovu (Na Poříčí 26), ve které se nacházel pivovar U Rozvařilů. Na tomto místě vystavěla v letech 1937–1938 moderní budovu, ve které např. nalezlo sídlo Divadlo D34 E. F Buriana. V roce 1990 zakoupila obě budovy ČSOB a následně je rekonstruovala.\n\nV letech 1991–94 došlo k velké rekonstrukci budovy. Přestavba probíhala v dvou etapách. Během první etapy byly rekonstruovány budovy A a C a během druhé etapy byly rekonstruovány budovy B, D, D1 a D2. Na projektu rekonstrukce se podíleli Ing. Zdeněk Langer a Ing. Marek Vávra. Cílem rekonstrukce byla modernizace technického vybavení a zajištění vyšší kvality vnitřního prostředí. Současně bylo rekonstruováno podzemní parkoviště a obchodní pasáž vedoucí do ulice Na Poříčí. V suterénu vznikl jeden z nejmodernějších divadelních sálů – Divadlo Archa, na místě bývalého Divadla E. F. Buriana, dříve divadla D 34. Podle tohoto divadla přijal název i celý areál, který se nyní nazývá Palác Archa. Areál je v současné době sídlem mnoha kanceláří a obchůdků např. Bohemia Energy, HTC, Starbucks, pobočku zde má také Československá obchodní banka. Palác Archa je mimo jiné také místem konání festivalů jako je např. DesignSUPERMARKET.\n\n"}
{"id": "789517", "url": "https://cs.wikipedia.org/wiki?curid=789517", "title": "Gao", "text": "Gao\n\nGao je hlavní město de facto nezávislého státu Azavad. De iure jde o hlavní město regionu Gao v severovýchodním Mali. Město leží na levém břehu řeky Niger. V roce 2009 mělo 86 633 obyvatel. Ve městě se nachází hrobka Askíja z roku 1495, která je zapsaná na seznamu světového dědictví UNESCO.\n\nMěsto leží v oblasti Sahelu, tedy v suchých tropech (BWh dle Köppena). Teploty dosahují maxim v jarních a podzimních měsících, kdy v průměru přesahují 40 stupňů. Srážky se vyskytují téměř výhradně v letních měsících při zenitálních deštích.\n"}
{"id": "789519", "url": "https://cs.wikipedia.org/wiki?curid=789519", "title": "Australian Open 1998 – smíšená čtyřhra", "text": "Australian Open 1998 – smíšená čtyřhra\n\nObhájcem titulu byla druhá nejvýše nasazená nizozemsko-americká dvojice Manon Bollegrafová a Rick Leach, která prohrála v úvodním kole s australsko-americkým párem Kristine Kunceová a Jim Grabb.\n\nSoutěž smíšené čtyřhry vyhráli Američané Venus Williamsová s Justinem Gimelstobem, kteří ve finále zdolali český sourozenecký pár Helenu a Cyrila Sukovi po setech 6–2, 6–1.\n\n"}
{"id": "789526", "url": "https://cs.wikipedia.org/wiki?curid=789526", "title": "Hobra", "text": "Hobra\n\nHobra nebo taky dřevovláknitá deska je označení pro plošný materiál vyráběný lisováním dřevních vláken. \n\nDřevovláknité desky se mohou vyrábět suchým, nebo mokrým technologickým procesem. Základní surovinou při výrobě je dřevo z jehličnatých stromů. Dřevo se zpracuje na takzvanou dřevní štěpku, takto vzniklá drť v případě „mokrého“ procesu následně projde parní lázní ve které se postupně postupně rozvlákní. Při mokrém procesu se nepoužívají žádné chemické příměsi, plně se využívá přirozených pojivých vlastnosti dřevních vláken. Tímto výrobním postupem se vyrábí desky menší tloušťky od 10 do 30 mm o objemové hmotnosti cca od 230 do 250 Kg/m3. Mokrý výrobní proces je energetický více náročný. Naopak v suchém výrobním procesu se dřevní vlákna lepší pryskyřicí, tímto způsobem lze docílit výroby desek větších tlouštěk od 40 do 240 mm při objemové hmotnosti od 140 do 240 Kg/m3. Tato výroba je energeticky méně náročná.\n\nNázev vznikl zkrácením německého názvu Holzfaserplattenwerk Braunau (česky \"Továrna na dřevovláknité desky Broumov\"). Z lingvistického hlediska jde o přenesení vlastního jména na celý druh a změnu na jméno obecné či druhové, podobně jako se to stalo u slov lux, karma aj.\n\nV roce 1929 se Broumovskem přehnala silná vichřice, která silně poškodila lesy vlastněné klášterem v Broumově. V průběhu likvidace následků této katastrofy byl v roce 1930 založen klášterní provoz, který začal zpracovávat vzniklý dřevní odpad.\n\nKlášterní provoz byl zanedlouho prodán a započal s výrobou měkkých dřevovláknitých desek, které se začaly prodávat pod obchodním názvem HOBRA, vzniklým ze jména výrobce „Holzfaserplattenwerk Braunau“. Protože desky HOBRA nebyly drahé, staly se oblíbeným materiálem užívaným ve stavebnictví a označení se stalo součástí spisovné češtiny.\n\nV roce 1945 převzal firmu stát a začlenil ji do podniku Úpské, později Krkonošské papírny. Výroba hobrových desek byla přenesena do nově vybudovaného (1952) závodu národního podniku Smrečina v Banské Bystrici, který se specializoval na jejich výrobu. Dodával je pod názvem Izoplat.\n\nV broumovské továrně byla papírenská technologie využita k výrobě filtračních desek (1950) a izolačních materiálů (1965). Zprvu byl ve výrobcích azbest, od roku 1985 je již výroba na bázi nezávadných minerálních materiálů.\n\nV současné době se v ČR hobrové desky nevyrábějí a jsou dováženy z okolních zemí. Na Slovensku byly v bývalé Smrečině (Smrečina Hofatex a.s.) vyráběny desky \"Hofatex Standard natur\", které zcela odpovídají dřívějším hobrám. \n\nBroumovský závod se dnes jmenuje HOBRA - Školník a vyrábí materiály pro filtraci a separaci spolu s vysokoteplotními a žárovzdornými izolacemi.\n"}
{"id": "789529", "url": "https://cs.wikipedia.org/wiki?curid=789529", "title": "Cabernet Mitos", "text": "Cabernet Mitos\n\nCabernet Mitos je pozdní moštová odrůda révy vinné (\"Vitis vinifera\"), používaná k výrobě červených vín. Odrůda byla vyšlechtěna v roce 1970 ve Státním výukovém a výzkumném ústavu pro vinohradnictví a ovocnářství ve Weinsbergu, v Německu, křížením odrůd \"Frankovka\" (\"Blauer Limberger\") a \"Cabernet Sauvignon\" (\"klon Levadoux\").\n\nRéva vinná (\"Vitis vinifera\") odrůda \"Cabernet Mitos\" je jednodomá dřevitá pnoucí liána, dorůstající v kultuře až několika metrů. Kmen tloušťky až několik centimetrů je pokryt světlou borkou, která se loupe v pruzích. Úponky révy umožňují této rostlině pnout se po pevných předmětech. Růst je středně bujný až bujnější, se vzpřímenými letorosty. Vrcholky letorostů jsou středně silně bíle vlnatě ochmýřené, zbarvené do červena antokyaniny. Mladé lístky jsou vínově červené. Jednoleté réví je hnědofialové.\n\nList je středně velký až velký, nečleněný či tří- až pětilaločnatý s mělkými výkroji, čepel listu je tmavozelená, slabě až průměrně puchýřnatá, žilnatina listu je silně pigmentovaná antokyaniny, a to včetně podružných žilek. Řapíkový výkroj je lyrovitý, úzce otevřený až mírně překrytý, většinou s ostrým dnem, řapík je střední až delší, načervenalý. Celá rostlina obsahuje barevné pigmenty, takže listy révy se barví relativně záhy na podzim do vínově červena.\n\nOboupohlavní pětičetné květy v hroznovitých květenstvích jsou žlutozelené, samosprašné. Hrozny jsou středně velké (135 g), kuželovité, středně husté až husté, bobule malé až středně velké, okrouhlé, modročerné, dužina řídká, tmavočerveně zbarvená, neutrální až kabernetové chuti, s vyšším obsahem taninů.\n\n\"Cabernet Mitos\" je moštová odrůda révy vinné (\"Vitis vinifera\"). Byla vyšlechtěna roku 1970 ve Státním výukovém a výzkumném ústavu pro vinohradnictví a ovocnářství ve Weinsbergu, ve Württembersku, v Německu, křížením odrůd \"Frankovka\" (\"Blauer Limberger\") a \"Cabernet Sauvignon\" (\"klon Levadoux\"). Šlechtiteli odrůdy jsou Dr. Schleip a August Herold, v Německu byla registrována roku 2001.\n\nV Německu byla odrůda \"Cabernet Mitos\" roku 2007 pěstována na 320 hektarech vinic, převážně v regionech Falcko, Rheinhessen a Bádensko, osazené plochy mají mírně stoupající tendenci. Na malých plochách byla odrůda pěstována i ve Švýcarsku, roku 2007 na 1,7 ha.\n\nVe Státní odrůdové knize České republiky není odrůda zapsána, není uvedena ani mezi odrůdami, ze kterých je dovoleno vyrábět zemská vína. V ČR lze odrůdu objevit na vinicích pouze velmi vzácně, na Moravě.\n\nSlovo „cabernet“ vzniklo v oblasti Médoc, v regionu Bordeaux, patrně je odvozeno od latinského slova „caput“, zde ve smyslu „odrůda révy, dávající černá vína“. Poprvé bylo v literatuře zmíněno až roku 1866. Původ slova „mitos“ je nejasný, pouze jako zajímavost lze uvést, že v indonéštině znamená toto slovo „mýtus“, podobný význam, jen v množném čísle, má i ve španělštině.\n\nV Rusku je pro odrůdu používán název \"Каберне Митос\", šlechtitelský název odrůdy byl \"We 70-77-4 F\" či \"Weinsberg 70-77-4 F\".\n\nRéví dobře vyzrává, odolnost vůči mrazu je průměrná až mírně zvýšená, odrůda nemá sklon ke sprchávání. Hodí se pro většinu vedení, nejvhodnější je vysoké vedení, vhodné jsou podnože SO-4, Cr 2 a 125 AA. Výnosy jsou střední až vyšší, 8-12 t/ha při cukernatosti moštu 16-19 °NM (v Německu dlouhodobý průměr 83 °Oe) a aciditě 9,5-12 g/l.\n\nOdrůda raší středně pozdně, kvete středně pozdně až pozdně, dozrává pozdně, sklizňové zralosti dosahuje koncem října, nejkvalitnější hrozny přináší pozdě na podzim, po zaschnutí, kdy mají vyšší cukernatost a extrakt.\n\nOdolnost k houbovým chorobám je obecně mírně zvýšená, plísni šedé (\"Botrytis cinerea\") odolává odrůda velmi dobře.\n\nOdrůda není příliš náročná na stanoviště, méně vhodné jsou pro ni sušší půdy, kde může docházet k sesychání třapiny, dává přednost lehčím půdám. Pro pozdní zrání vyžaduje ty nejlepší polohy.\n\nOdrůda je nejsilnější německou barvířkou. Vína mají výrazně modročervenou barvu, velmi vysoký extrakt (zpravidla až kolem 35 g/l) a plnou chuť. Jsou dobře strukturovaná. Bývají mimořádně osobitá a plná, aromatická, s opravdu vysokými taniny, v chuti s tóny třešní a cassis. Odrůdová vína se doporučuje nechat zrát v barikových sudech. Při zrání dostává víno výraz vín odrůdy \"Cabernet Sauvignon\" a taninovou plnost, podobně jako tato vína se také hodí k dlouhodobému zrání. Odrůda se také často používá do kupáží jako barvířka. Odrůdová vína jsou vhodná k červeným masům nebo sýrům s bílou a modrou plísní.\n\n\n\n"}
{"id": "789531", "url": "https://cs.wikipedia.org/wiki?curid=789531", "title": "Dunaj (odrůda révy vinné)", "text": "Dunaj (odrůda révy vinné)\n\nDunaj je středně pozdní moštová odrůda révy vinné (\"Vitis vinifera\"), používaná k výrobě červených vín. Odrůda byla vyšlechtěna na Slovensku v roce 1958, Ing. Dorotou Pospíšilovou, CSc. a kolektivem šlechtitelů Výzkumného ústavu vinohradnického Bratislava, křížením odrůd (\"Muscat Bouschet\" x \"Oporto\") x \"Svatovavřinecké\".\n\nMateřská odrůda : Semenáč vznikl v Bratislavě již roku 1951, křížením odrůd \"Muscat Bouschet\" x \"Oporto\", vynikal vysokou kvalitou, ale byl silně náchylný ke sprchávání a proto byl dále křížen s odrůdou \"Svatovavřinecké\". Obě odrůdy, které se podílely na křížení mateřské odrůdy, nejsou příliš známé a nejsou ani komerčně využívány, též jako rodičovské odrůdy při šlechtění nových odrůd se uplatňují poměrně zřídka.\n\nZa pozornost stojí zejména odrůda \"Oporto\", americký interspecifický kříženec \"Vitis riparia\" a \"Vitis labrusca\" (E.W. Sylvester, 1867). Z tohoto pohledu je zajímavé, že odrůda \"Dunaj\" je uváděna jako odrůda původu \"Vitis vinifera\". Je třeba dodat, že název „Oporto“ je synonymem mnoha odrůd původu \"Vitis vinifera\", například odrůd \"Modrý Portugal\", \"Frankovka\" či \"Teinturier\".\n\nRéva vinná (\"Vitis vinifera\") odrůda \"Dunaj\" je jednodomá dřevitá pnoucí liána, dorůstající v kultuře až několika metrů. Kmen tloušťky až několik centimetrů je pokryt světlou borkou, která se loupe v pruzích. Úponky révy umožňují této rostlině pnout se po pevných předmětech. Růst je středně bujný.\n\nList je středně velký, tmavozelený, okrouhlý, pětilaločnatý se středně hlubokými až hlubokými výkroji. Čepel listová je zvlněná, středně puchýřnatá, rub listu je hustě chloupkatý až štětinkatý, řapíkový výkroj je lyrovitý, úzce otevřený až uzavřený, řapík je středně dlouhý, narůžovělý, jemně štětinkatý.\n\nOboupohlavní pětičetné květy v hroznovitých květenstvích jsou žlutozelené, samosprašné. Hrozen je středně velký (157 g), kónický, řidší, hlavní osa se výrazně větví a často vytváří zdvojené hrozny. Bobule jsou středně velké (14-16 mm), kulaté, modré, se silným voskovým povlakem. Dužina je červeně zbarvená, rozplývavá až rosolovitá, sladká, neutrální až slabě muškátové chuti.\n\n\"Dunaj\" je moštová odrůda révy vinné (\"Vitis vinifera\"). Byla vyšlechtěna roku 1958 Ing.Dorotou Pospíšilovou, CSc. a kolektivem šlechtitelů Výzkumného ústavu vinohradnického Bratislava, křížením odrůd (\"Muscat Bouschet\" x \"Oporto\") x \"Svatovavřinecké\".\n\nZe 113 semen křížení rodičovských odrůd bylo získáno 32 semenáčů, z těch byly vybrány 2 elitní typy s označením 4/5 a 6/10. Semenáč 6/10 byl sledován v různých zkouškách více než 20 roků. Pod názvem \"Dunaj\" vyšel vítězně i ze státních odrůdových zkoušek ÚKSÚP a roku 1997 byl na návrh Odrůdové komise MP SR zapsán do Listiny registrovaných odrůd na Slovensku. Právně chráněný je již od roku 1992.\n\nNa Slovensku tvořila roku 2006 odrůda 0,024 % plochy vinic. Ve Státní odrůdové knize České republiky není zapsána, není uvedena ani mezi odrůdami, ze kterých je dovoleno vyrábět zemská vína. V České republice se pěstuje pouze okrajově, na Moravě, kde se lze na místních koštech setkat s odrůdovými víny.\n\nNázev odrůdy připomíná nejznámější slovenskou řeku Dunaj, názvy řek jsou slovenskými šlechtiteli používány pro nové odrůdy révy poměrně často. Šlechtitelské označení odrůdy je \"MBOP x SV 6/10\".\n\nRéví dobře vyzrává, odolnost vůči zimním mrazům je relativně dobrá (do -23 °C). Odrůda raší pozdně, není proto ohrožována pozdními jarními mrazíky. Lze ji pěstovat na středním nebo vysokém vedení. Na ramenech staršího dřeva řežeme středně dlouhé i kratší tažně, dlouhé plodonosné dřevo vyhovuje méně. Používáme zatížení 8-10 plodonosných oček na 1 m2 půdy. Plodnost je střední, 9-12 t/ha při cukernatosti 20-24 °NM a obsahu kyselin 7,5-12 g/l.\n\nOdrůda raší pozdně, ale kvete mezi prvními odrůdami a i zaměkání bobulí je poměrně rané. Hrozny dozrávají koncem září až začátkem října, odrůda má kratší vegetační cyklus při sumě aktivních teplot (SAT) 2600 °C.\n\nOdrůda je citlivější na napadení padlím révovým (\"Uncinula necator\"), k plísni révové (\"Plasmopara viticola\") a plísni šedé (\"Botrytis cinerea\") je poměrně odolná, postačí běžná chemická ochrana.\n\nNa polohu ani na půdy nemá odrůda vysoké nároky. Není vhodná do suchých skeletových půd vyšších svahových poloh ani do velmi suchých oblastí, kde nedostatek vody způsobuje snížení úrody, ale ani do velmi výživných a vododržných půd, kde, podobně jako při přehnojení dusíkem, může dojít ke sprchávání květenství. Nejvhodnější jsou půdy středně těžké, s dobrou vododržností, ve kterých se dosahuje dobré úrody a hrozny poskytují velmi kvalitní červená vína.\n\n\"Dunaj\" se často sklízí ve vyšších přívlastkových stupních a zpracovává se metodou dlouhodobé macerace s makro- a mikrooxidací. Vhodné je zrání vína v dubových sudech, pro výrazně ovocitý charakter jsou méně vhodné barikové sudy. Odrůdová vína jsou harmonická, plná, extraktívní, tmavočervené až rubínové barvy.\n\nZ teplých poloh dává vína až jižního typu, někdy připomínající i portská. V chuti a vůni se objevují přezrálé třešně a višně, přecházející až do velmi zajímavých čokoládových tónů, tříslovina je velmi jemná. Delším ležením získávají vína eleganci a jemně červenohnědou barvu, starší ročníky mohou připomínat vína odrůdy \"Rulandské modré\".\n\n\n"}
{"id": "789540", "url": "https://cs.wikipedia.org/wiki?curid=789540", "title": "Bitva u Lipan (panoráma)", "text": "Bitva u Lipan (panoráma)\n\nMaroldovo panoráma Bitva u Lipan je panoramatický obraz a vůbec největší obraz v Česku, který zachycuje historickou událost. Představuje bitvu u Lipan, která se odehrála 30. května 1434. Obraz je 11 m vysoký, 90 m široký a roztažené plátno zabírá plochu 1 362 m². Autorem obrazu je Luděk Marold.\n\nNápad na vznik panoramatického obrazu \"Bitva u Lipan\" vznikl už v roce 1897, kdy se Luděk Marold vrátil z Paříže a nabídl předsednictvu chystané výstavy architektury a inženýrství, že namaluje netradiční obraz. Nápad byl přijat a práce na obraze byly započaty 7. února 1898. S Maroldem spolupracoval malíř Karel Rašek, krajinář Václav Jansa, scénický výtvarník Karel Štapfer, kolorista Theodor Hilšer a malíř koní Ludvík Vacátko. Panoráma doplnilo i popředí s reálnými předměty (husitským vozem), které navodilo celkovou iluzi trojrozměrného prostoru. Pro obraz byl vytvořen speciální dřevěný kruhový pavilon. Základem 11 metrů vysokého a 95 m širokého obrazu se staly skici tvořené přímo u Lipan. Bitva u Lipan byla zlomovou událostí husitských válek, ale pro Marolda samotného bylo toto historické téma značně netradiční. Kolosální dílo bylo dokončeno včas a zpřístupněno v rámci Výstavy architektury a inženýrství, která proběhla od 15. června do 17. října 1898 na Výstavišti v Holešovicích.\n\nDeset let po ukončení Výstavy architektury a inženýrství měl být původní pavilon zbořen a obraz prodán, ale Spolek inženýrů a architektů v království Českém rozhodl o záchraně díla, k čemuž dopomohl i finanční příspěvek od městské rady pražské. Vznikl nový dřevěný pavilon o půdorysu pravidelného dvanáctiúhelníku, navržený Janem Koulou, který stál v areálu Výstaviště v Holešovicích už na dnešním místě. Na restaurování obrazu a jeho nové instalaci se podílel stejný tým autorů jako na jeho vzniku, s výjimkou Luďka Marolda, který zemřel již v roce 1898.\n\nNovější dřevěný pavilon byl zničen 25. února 1929, kdy dřevěná konstrukce střechy neunesla váhu napadaného sněhu a zřítila se. Třetina obrazu byla zničena a další části potrhány.\n\nK obnově zničeného obrazu i pavilonu se nakonec podařilo za pomoci veřejných sbírek, státu a Spolku československých inženýrů a architektů získat potřebné finanční prostředky. Vypracováním projektu na výstavbu nového, železobetonového pavilonu byl pověřen architekt Vojtěch Krch. Restaurování obrazu se ujal Bohumír Číla, úpravu terénu před obrazem provedl Vít Skála. Obnovené dílo bylo zpřístupněno 30. května 1934, v den pětistého výročí bitvy u Lipan. Obraz se ještě několikrát ocitl v rukou restaurátorů. Naposledy se tak stalo kvůli povodni v roce 2002. Pavilon byl znovu otevřen v roce 2004.\n\nPodle zprávy z roku 2016 byla budova ve špatném stavu, zatéká do ní a opadává omítka. Město proto uvažuje o generální rekonstrukci. Město nejprve zpracovalo projekt nákladné rekonstrukce za 100 milionů Kč, při níž by byl celý objekt podkopán a stávající centrální vyhlídková plošina se schodištěm by byla nahrazena zdvihací plošinou pro 100 návštěvníků. Tento projekt však kritizovala opozice a město se rozhodlo vyhlásit na projekt rekonstrukce novou soutěž, v níž by náklady byly limitovány již jen 50 miliony Kč. Muzeum hl. města Prahy, které expozici panoramatu spravovalo do roku 2016, ji předalo do majetku Výstaviště Praha, \n\n\n"}
{"id": "789557", "url": "https://cs.wikipedia.org/wiki?curid=789557", "title": "Králův dub (Broumy)", "text": "Králův dub (Broumy)\n\nKrálův dub v lese \"Královka\" byl pověstmi opředený památný strom, který ve svém díle zmiňoval již Jan Evangelista Chadt-Ševětínský. Dub zanikl během druhé světové války.\n\n\nKrálův dub rostl v lese \"Královka\" v části, která je dnes nazývána \"U Králova dubu\" (uváděno i jako \"U králova dubu\") 3 kilometry z obce Broumy po žluté turistické trase směrem k hájovně \"Lukárna\" na rozcestí Králův dub. Strom padl v noci z 28. na 29. května 1942. Po pádu byl kmen odvezen na hrad Točník. Kořeny a zbytky větví se zachovaly dodnes V době pádu byl strom již mrtvý a zcela dutý.\n\nPodle pověsti král Václav IV., který sídlil na nedalekém hradě Točníku, při jedné z vyjížděk na lov pod tímto dubem se svou družinou odpočíval a obědval. Jiná verze pověsti mluví o tom, že pod dubem Václav IV. rád odpočíval, takže místo navštívil opakovaně.\n\nPádem v období heydrichiády se naplnila další pověst, respektive proroctví: Až Králův dub padne, bude české zemi nejhůře.\n\nFotografie Králova dubu byla vyobrazena na historické pohlednici „Broumy. Králův dub.“ ze 30. let 20. století.\n\nNa památku zaniklého stromu byl v listopadu 2001 v místě vysazen nový Králův dub.\n\n\n"}
{"id": "789565", "url": "https://cs.wikipedia.org/wiki?curid=789565", "title": "Alexandra Gachulincová", "text": "Alexandra Gachulincová\n\nAlexandra Gachulincová (* 1991) je slovenská topmodelka, vítěźka Kenvelo Elite Model Look Slovakia 2005 a držitelka 2. místa Elite Model Look International 2005.\n\nAlexandra Gachulincová pochází ze slovenské Bratislavy.\n\nVe 14-tu letech se zúčastnila soutěže Kenvelo Elite Model Look a stala se slovenskou vítězkou. Poté reprezentovala Slovenskou republiku na světovém finále Elite Model Look International v Šanghaji, kde se umístila na 2. místě.\n\n"}
{"id": "789566", "url": "https://cs.wikipedia.org/wiki?curid=789566", "title": "Teritorium Kansas", "text": "Teritorium Kansas\n\nTeritorium Kansas (: Kansas Territory) bylo organizované začleněné území Spojených států amerických, které existovalo od 30. května 1854 do 29. ledna 1861, kdy východní část se stala státem Unie jako stát Kansas.\n\nTeritorium se rozprostíralo od hranic s Missouri až ke Skalnatým horám a od 37. po 40. poledník. Většina východní části regionu je teď státem Colorado. Teritorium Colorado bylo vytvořeno 28. února 1861 s cílem spravovat západní části bývalého teritoria Kansas.\n\nTeritorium Kansas bylo ustanoveno zákonem Kansas-Nebraska Act 30. května 1854, kdy vzniklo teritorium Nebraska a teritorium Kansas. Vznik Kansaského teritoria se uskutečnil v čase, kdy stejný počet státu USA otroctví povolilo, resp. zakázalo. Missourský kompromis z roku 1820 ustanovil toto rozdělení, když otroctví v Missouri bylo povoleno, ale severně od 36. rovnoběžky bylo zakázáno. Tato rovnováha byla ale prolomena zákonem z roku 1854, který povoloval občanům teritoria Kansas, aby sami rozhodli o statusu budoucího státu.\n\nV průběhu několika dnů po schválení zákona Kansas-Nebraska Act, stovky lidí z Missouri překročili hranice do sousedního teritoria. 10. června 1854, Missourijci měli míting ve Salt Creek Valley, obchodní stanici 3 mile od Fort Leavenworth. Na mítingu prohlásili, že upřednostňují skutečnost, aby byl Kansas otrokářským státem. Před prvním příchodem přistěhovalců ze svobodných států téměř každá lokalita podél řeky Missouri byla obsazena přistěhovalci ze západního Missouri.\nV roce 1854 nastal příliv přistěhovalců ze svobodných státu, včetně Nové Anglie, Iowy, Ohia a dalších státu Středního západu. Protože osadníci z Missouri začali obsazovat území blízko hranice, osadníci ze svobodných státu byli přinuceni zakládat svá sídla ve vnitrozemí Kansaského teritoria.\nPolitické srážky na téma zavedení otroctví vyvrcholili násilinými akty, které vyústili až v drancování. Tyto politicky motivované konflikty v teritoriu Kansas mu dali název Bleeding Kansas a byli předehrou Občanské války.\n\nPrvní zvolená vláda teritoria Kansas z roku 1855 podporovala otroctví, výsledek voleb byl ale odmítnut protiotrokářskými sílami jako podvod. Tisíce podporovatelů otroctví bylo přivezeno do Kansasu z Missouri s cílem ovlivnit volby. V následujících letech byli předloženy čtyři návrhy ústav. První návrh z roku 1855, takzvaná Topeka Constitution, zakazovala otroctví, byl ale odmítnut americkým Senátem. Tehdejší vláda tedy připravila v roce 1857 nový návrh, který otroctví povoloval. Poslední dvě ústavy z let 1858 (Leavenworth Constitution) a 1859 (Wyandotte Constitution) zakazovali otroctví. Poté jak americký Senát návrh z roku 1858 neschválil, byla schválena ústava Wyandotte Constitution, která od přijetí Kansasu do Unie v roce 1861 slouží jako základ právního systému Svobodného státu Kansas (Free State Kansas).\n\n"}
{"id": "789572", "url": "https://cs.wikipedia.org/wiki?curid=789572", "title": "Sofie Oosterwaal", "text": "Sofie Oosterwaal\n\nSofie Oosterwaal (* 17. července 1990 Harderwijk, Nizozemsko) je holandská topmodelka a vítězka Elite Model Look International 2004.\n\nSofie Oosterwaal byla objevena na stanici v Harlemu v roce 2002, tehdy byla příliš mladá, a tak se zúčastnila soutěže Elite Model Look v roce 2004.\n\nV roce 2004 se stala vítězkou Elite Model Look International v Šanghaji. Poté odjela do Paříže.\n\n"}
{"id": "789574", "url": "https://cs.wikipedia.org/wiki?curid=789574", "title": "Tomáš Jarolím", "text": "Tomáš Jarolím\n\nTomáš Jarolím (* 21. května 1969 Teplice) je bývalý český politik, místopředseda Věcí veřejných pro boj s korupcí. V současnosti hudebník, aktivista, předseda občanských sdružení a podnikatel.\n\nByl profesionální hudebník, baskytarista skupin Hlahol či Motorband. Do skupiny Hlahol se v závěru roku 2018 po více než třiceti letech vrátil. Živil se v zaměstnáních v oboru marketingu a PR. Pracoval jako marketingový expert pro FK Teplice. Do politiky vstoupil v roce 2010 jako nezávislý lídr kandidátky Věcí veřejných v městských volbách v Teplicích a stal se členem zastupitelstva. Vydával časopisy Krajský Express, věnoval se v něm korupčním kauzám.\n\nKvůli zaměření na protikorupční agendu si ho vybral do vedení strany i Radek John a v roce 2011 se Jarolím stal místopředsedou Věcí veřejných. Otevřel kauzy jako stavba dálnice D47, povolení internetového sázení ministrem financí Miroslavem Kalouskem, Ostroj Opava, sanace hodonínských naftových vrtů a další kontroverzní kauzy podezřelé z korupce. Byl několikrát zažalován ze strany politiků i společností, které spojil s korupcí.\n\nV dubnu 2012 vyzval ministry své strany k tomu, aby podali demise. Chtěl tím vyvolat diskusi ve vládní koalici a změnit její status quo. Ministři Karolína Peake, Kamil Jankovský a Pavel Dobeš se ale rozhodli rozhodnutí grémia pozměněné ministrem Johnem nerespektovat. Jarolím následně z funkce místopředsedy odstoupil.\n\nNásledně žádal vyloučení Pavla Dobeše ze strany za to, že nerespektoval rozhodnutí vedení strany. Po těchto krocích nastal rozkol ve VV a vznik seskupení LIDEM. Následně odešel z VV.\n\nJe pravoslavným věřícím a vysvěceným jáhnem, duchovním správcem ostatků křesťanského prvomučedníka ST.Clari uložené v chrámu Povýšení sv. Kříže v Teplicích.\n\nV únoru 2014 vyhrál soudní spor se stavební firmou Eurovia CS, která ho žalovala za kritiku stavby dálnice D47 u Ostravy. Je to první verdikt v neprospěch firmy. Rozhodnutí není pravomocné, společnost Eurovia CS se odvolala. Jarolím podával v souvislosti se stavbou D47 trestní oznámení na představitele společnosti Eurovia CS a vedení ŘSD na podezření ze spáchaného podvodu při záměně podkladového materiálu.\n\nV komunálních volbách v roce 2014 obhájil mandát zastupitele města Teplic, tentokrát jako nestraník za hnutí ANO 2011 (dostal nejvíce hlasů z celé kandidátky). V polovině června 2015 však na mandát rezignoval. Začal aktivně pracovat na projektech, které se dotýkají rozvoje cestovního ruchu v Teplicích. Aktivita v této oblasti není dle jeho slov myslitelná bez podpory města, čímž by v jeho případě docházelo ke střetu zájmů.\n\nV roce 2016 založil soukromou společnost VisitTeplice s.r.o., která aktivně pracuje v oblasti cestovního ruchu v Ústeckém kraji a vlastní řadu turistických atrakcí a zajímavostí. \n\nJe členem nadačního fondu CHAVERIM, který zachraňuje stavební památky a historické tradice. \n\n"}
{"id": "789576", "url": "https://cs.wikipedia.org/wiki?curid=789576", "title": "Basketbal na Letních olympijských hrách 1972", "text": "Basketbal na Letních olympijských hrách 1972\n\nTurnaj se odehrál v rámci XX. olympijských her ve dnech 27. srpna – 9. září 1972 v Mnichově.\n\nTurnaje se zúčastnilo 16 mužstev, rozdělených do dvou osmičlenných skupin. První dva týmy postoupili do semifinále. Mužstva, která skončila v základních skupinách na třetím a čtvrtém místě hrála o 5. – 8. místo. Mužstva, která skončila v základních skupinách na pátém a šestém místě hrála o 9. – 12. místo a mužstva, která skončila na sedmém a osmém místě hrála o 13. – 16. místo. Olympijským vítězem se stalo mužstvo Sovětského svazu. Stříbrné medaile nebyly uděleny, protože americká reprezentace odmítla jejich přijetí v důsledku skandálu, který se odehrál v posledních třech sekundách zápasu a kvůli kterému USA prohrály finálový duel.\n\n Kuba – Egypt 105:64 (50:33)\n\n27. srpna 1972 (9:00) – Mnichov\n\n27. srpna 1972 (9:00) – Mnichov\n\n27. srpna 1972 (14:30) – Mnichov\n\n27. srpna 1972 (14:30) – Mnichov\n\n28. srpna 1972 (9:00) – Mnichov\n\n28. srpna 1972 (14:30) – Mnichov\n\n28. srpna 1972 (14:30) – Mnichov\n\n28. srpna 1972(18:30) – Mnichov\n\n29. srpna 1972 (9:00) – Mnichov\n\n29. srpna 1972 (14:30) – Mnichov\n\n29. srpna 1972 (18:30) – Mnichov\n\n29. srpna 1972 (18:30) – Mnichov\n\n30. srpna 1972 (9:00) – Mnichov\n\n30. srpna 1972 (14:30) – Mnichov\n\n30. srpna 1972 (14:30) – Mnichov\n\n30. srpna 1972 (18:30) – Mnichov\n\n1. září 1972 (9:00) – Mnichov\n\n1. září 1972 (14:30) – Mnichov\n\n1. září 1972 (14:30) – Mnichov\n\n1. září 1972 (18:30) – Mnichov\n\n2. září 1972 (9:00) – Mnichov\n\n2. září 1972 (9:00) – Mnichov\n\n2. září 1972 (14:30) – Mnichov\n\n2. září 1972 (18:30) – Mnichov\n\n3. září 1972 (9:00) – Mnichov\n\n3. září 1972 (9:00) – Mnichov\n\n3. září 1972 (18:30) – Mnichov\n\n3. září 1972 (18:30) – Mnichov\n Polsko – Filipíny 90:75 (33:46)\n\n27. srpna 1972 (9:00) – Mnichov\n\n27. srpna 1972 (14:30) – Mnichov\n\n27. srpna 1972 (14:30) – Mnichov\n\n27. srpna 1972 (14:30) – Mnichov\n\n28. srpna 1972 (9:00) – Mnichov\n\n28. srpna 1972(9:00) – Mnichov\n\n28. srpna 1972 (18:30) – Mnichov\n\n28. srpna 1972 (18:30)– Mnichov\n\n29. srpna 1972 (9:00) – Mnichov\n\n29. srpna 1972 (9:00) – Mnichov\n\n29. srpna 1972 (14:30) – Mnichov\n\n29. srpna 1972 (18:30) – Mnichov\n\n30. srpna 1972 (9:00) – Mnichov\n\n30. srpna 1972 (9:00) – Mnichov\n\n30. srpna 1972 (18:30) – Mnichov\n\n30. srpna 1972 (18:30) – Mnichov\n\n1. září 1972 (9:00) – Mnichov\n\n1. září 1972 (9:00) – Mnichov\n\n1. září 1972 (18:30) – Mnichov\n\n1. září 1972 (18:30) – Mnichov\n\n2. září 1972 (9:00) – Mnichov\n\n2. září 1972 (14:30) – Mnichov\n\n2. září 1972 (18:30) – Mnichov\n\n2. září 1972 (18:30) – Mnichov\n\n3. září 1972 (9:00) – Mnichov\n\n3. září 1972 (14:30) – Mnichov\n\n3. září 1972 (14:30) – Mnichov\n\n3. září 1972 (18:30) – Mnichov\n SSSR – Kuba 67:60 (35:36)\n\n7. září 1972 (15:00) – Mnichov\n\n7. září 1972 (20:00) – Mnichov\n\n SSSR – USA 51:50 (26:21) video\n\n9. září 1972 (21:00) – Mnichov\n\n Kuba – Itálie 66:65 (43:40)\n\n8. září 1972 (20:00) – Mnichov\n\n Jugoslávie – Československo 66:63 (34:25)\n\n7. září 1972 (15:00) – Mnichov\n\n7. září 1972 (20:00) – Mnichov\n\n Jugoslávie – Portoriko 86:70 (40:42)\n\n9. září 1972 (16:00) – Mnichov\n\n Brazílie – Československo 87:69 (38:40)\n\n8. září 1972 (20:00) – Mnichov\n\n Polsko – Španělsko 87:76 (38:33)\n\n6. září 1972 (20:00) – Mnichov\n\n5. září 1972 (15:00) – Mnichov\n\n Austrálie – Polsko 91:83 (41:42)\n\n9. září 1972 (16:00) – Mnichov\n\n Španělsko – SRN 84:83p (38:40, 75:75)\n\n8. září 1972 (20:00) – Mnichov\n\n Filipíny – Egypt 2:0\n\n5. září 1972 (15:00) – Mnichov\n\n6. září 1972 (20:00) – Mnichov\n\n Filipíny – Japonsko 82:73 (34:38)\n\n8. září 1972 (15:00) – Mnichov\n\n Senegal – Egypt 2:0\n\n8. září 1972 (15:00) – Mnichov\n\n1. SSSR \n2. USA\n3. Kuba \n\n"}
{"id": "789577", "url": "https://cs.wikipedia.org/wiki?curid=789577", "title": "Přísavka thajská", "text": "Přísavka thajská\n\nPřísavka thajská je druh sladkovodní ryby patřící do rodu Gyrinocheilus.\nTělo má zbarvené do světle olivové barvy, přes slabiny ji vede černý pás. Existuje několik barevných mutací, vzniklých častým křížením.\n\nPřísavky thajské se kupují především pro svou schopnost konzumace řas. V období dospělosti je ryba značně teritoriální, ovšem pokud má Přísavka dostatek prostoru, je prakticky neškodná.\n\nV akváriích se přísavku nikdy nepodařilo odchovat. Ve volné přírodě klade své jikry do hustých spletí vodních rostlin. Rodiče se o potomstvo vůbec nestarají.\n\n"}
{"id": "789582", "url": "https://cs.wikipedia.org/wiki?curid=789582", "title": "Nick Castle", "text": "Nick Castle\n\nNick Castle (* 21. září 1947) je americký herec, scenárista a režisér. Nejvíce se proslavil ve filmu Halloween z roku 1978, kde si zahrál známého masového vraha Michaela Myerse. Napsal scénář k filmu Útěk z New Yorku, na kterém spolupracoval také John Carpenter, režisér Halloweenu.\n\nNick se narodil v Los Angeles v Kalifornii jako syn Millie a Nicholase Charlese Castle, Sr., kteří byli herci a filmoví choreografové. Byli také nominováni na cenu Emmy. Když byl Nick ještě dítě, často se objevoval ve filmech svého otce jako minirole. Studoval na USC School of Cinematic Arts, kde působil jako kameraman. Na Academy Award dostal oskara za krátký akční film The Resurrection of Broncho Billy.\n\n"}
{"id": "789583", "url": "https://cs.wikipedia.org/wiki?curid=789583", "title": "Brašnář", "text": "Brašnář\n\nBrašnář je řemeslník, který vyrábí kožené tašky, brašny, kufry, aktovky, pouzdra a další. Brašnářské výrobky se dnes vyrábějí i z umělých kůží nebo koženky a obvykle opatřují textilní podšívkou. Podobné řemeslo je řemenář.\n\nPráce na výrobku začíná pokrajováním kůže podle střihu, následuje sešívání připravených dílů, do nichž se zároveň všívá i podšívka. Větší výrobky (kufry, aktovky) mohou být ještě vyztuženy deskami z impregnované lepenky nebo umělé hmoty. V současnosti se šije většinou (sedlářským) šicím strojem, při ručním šití se linie švu nejprve označí ostrým ozubeným kolečkem a otvory se propichují šídlem. Otřepy na otvorech se odstraní nožem. Sešitý výrobek se někdy ještě tvaruje a často opatřuje kovovými sponami, zámky a kováním. Typické zdobení brašnářských výrobků se dělá vytlačováním rýh nebo ornamentů.\n\n"}
{"id": "789584", "url": "https://cs.wikipedia.org/wiki?curid=789584", "title": "Krištof 05", "text": "Krištof 05\n\n__BEZOBSAHU__\n\nKrištof 05 (také \"Krištof 5\") je volací znak a všeobecně rozšířené označení vrtulníku a základny letecké záchranné služby v Nitranském kraji na Slovensku. Letecká záchranná služba byla v Nitře poprvé do provozu uvedena 1. února 2006. Od uvedení stanice do provozu v roce 2006 je provozovatelem společnost Air - Transport Europe, která pro leteckou záchrannou službu používá moderní dvoumotorové vrtulníky Agusta A109K2. Provoz stanice je nepřetržitý.\n\nOd října 1990 existovala stanice letecké záchranné služby v Nitranském kraji v Nových Zámcích. Volacím znakem stanice byl Krištof 10, provozovatelem byl státní podnik Slov-Air. Provoz letecké záchranné služby na této stanici byl ukončen v roce 1995.\n\n\n"}
{"id": "789587", "url": "https://cs.wikipedia.org/wiki?curid=789587", "title": "Finsko na Letních olympijských hrách 1996", "text": "Finsko na Letních olympijských hrách 1996\n\nFinsko na Letních olympijských hrách 1996 v Atlantě reprezentovalo 76 sportovců, z toho 47 mužů a 29 žen. Nejmladším účastníkem byl Anu Koivisto (16 let, 75 dní), nejstarší pak Richard Grönblom (48 let, 6 dní) . Reprezentanti vybojovali 4 medailí, z toho 1 zlatou 2 stříbrné a 1 bronzovou.\n"}
{"id": "789590", "url": "https://cs.wikipedia.org/wiki?curid=789590", "title": "Martin Laursen", "text": "Martin Laursen\n\nMartin Laursen (* 26. července 1977, Fårvang, Dánsko) je bývalý dánský fotbalista, který v současné době působí jako trenér v klubu BK Søllerød-Vedbæk ve 2. dánské lize.\n\n\n\n\n"}
{"id": "789597", "url": "https://cs.wikipedia.org/wiki?curid=789597", "title": "Krištof 06", "text": "Krištof 06\n\n__BEZOBSAHU__\n\nKrištof 06 (také \"Krištof 6\", dříve Krištof 14, ) je volací znak a všeobecně rozšířené označení vrtulníku a základny letecké záchranné služby v Žilinském kraji na Slovensku. Letecká záchranná služba byla v Žilině poprvé do provozu uvedena 1. července 1991. Jednalo se o čtrnáctou stanici letecké záchranné služby na území Československa, která byla uvedena do provozu. Prvním provozovatelem byl státní podnik Slov-Air, který pro potřeby letecké záchranné služby používal sovětské vrtulníky Mil Mi-2. V roce 1992 se změnil provozovatelem, nově zajišťovala provoz společnost BEL AIR. V roce 1997 převzala provoz společnost Regional Heli Service, která používala vrtulníky Mil Mi-2 a Bell 206. V současné době je provozovatelem základny a vrtulníku společnost Air - Transport Europe (ATE), která leteckou záchrannou službu zajišťuje jako nestátní zdravotnické zařízení. Společnost ATE převzala provoz této stanice 9. listopadu 2009. Pro provoz letecké záchranné služby používá moderní dvoumotorové vrtulníky Agusta A109K2. Provoz stanice je nepřetržitý.\n\nPři vzniku stanice v roce 1991 nesl vrtulník volací znak Krištof 14 (česky Kryštof 14). Poté, co společnost ATE převzala provoz letecké záchranné služby na všech stanicích na Slovensku, se volací znak změnil na Krištof 06.\n\n\n"}
{"id": "789601", "url": "https://cs.wikipedia.org/wiki?curid=789601", "title": "Frederik Ferdinand Petersen", "text": "Frederik Ferdinand Petersen\n\nFrederik Ferdinand Petersen, známý jako F. F. Petersen (9. ledna 1815 Kodaň – 18. prosince 1898 Frederiksberg) byl dánský fotograf. Byl jedním z průkopníků fotografie v Dánsku.\n\nNaučil se umění daguerrotypie od německého daguerrotypisty Adolfa Schätziga, který pobýval toho času v Kodani. Již v létě 1845 působil Petersen jako fotograf v Královské zahradě za pavilonem Hercules. Ve stejné lokalitě měli sídlo také portrétisté Mads Alstrup a Georg Schou v letech 1842 a 1844.\n\nV polovině 50. let přešel výhradně na mokrý kolódiový proces na skleněných deskách. Byl prvním prezidentem fotografické společnosti \"Den photographiske Forening\", která byla založena 20. ledna 1863. V roce 1879 založil Dánskou fotografickou společnost.\n\n\n"}
{"id": "789602", "url": "https://cs.wikipedia.org/wiki?curid=789602", "title": "Josef Vyvlečka", "text": "Josef Vyvlečka\n\nJosef Vyvlečka (15. srpna 1861, Štípa – 8. ledna 1942, Olomouc) byl katolický kněz a umělecký historik. \n\nNa kněze byl vysvěcen v roce 1883, roku 1925 byl jmenován papežským prelátem, v roce 1933 se stal sídelním kanovníkem olomoucké metropolitní kapituly. Zabýval se církevními a uměleckými dějinami, archeologií a sběratelskou činností. Dlouhá léta byl členem \"Arcidiecésní rady pro ochranu uměleckých památek a starožitností\", členem a funkcionářem \"„Vlasteneckého spolku muzejního“\" v Olomouci a vedoucí jeho numismatické sekce (do roku 1918). Byl ve svém oboru také literárně činný a publikoval řadu článků v Časopisu vlasteneckého spolku musejního v Olomouci a v Našinci.\n\n\n"}
{"id": "789603", "url": "https://cs.wikipedia.org/wiki?curid=789603", "title": "Kokino (naleziště)", "text": "Kokino (naleziště)\n\nKokino ( ) je archeologické naleziště a megalitická observatoř objevená v roce 2001 archeologem Jovicou Stankovskim na severovýchodě dnešní Severní Makedonie, přibližně 35 km od města Kumanovo, poblíž stejnojmenné vesnice, která je součástí obce Staro Nagoričane. Observatoř stará více jak 3 800 let, je situována v nadmořské výšce 1 030 m na kopci Tatikev kamen a zabírá plochu o poloměru 100 m. Nejstarší archeologické nálezy pochází z rané doby bronzové, nálezy ze střední doby bronzové jsou četnější (hlavně keramické nádoby, kamenné mlýnky a několik forem na odlévání). Nalezeno bylo i osídlení z doby železné.\n\nRoku 2005 bylo Kokino americkou NASA zařazeno na seznam významných pravěkých observatoří (dalšími členy jsou Abú Simbel, Stonehenge, Angkor Vat a kruh v Gosecku).\n\nV roce 2010 byla podána nominace k přijetí observatoře Kokino na seznam Světového dědictví UNESCO.\n\n"}
{"id": "789605", "url": "https://cs.wikipedia.org/wiki?curid=789605", "title": "Anton Melbye", "text": "Anton Melbye\n\nDaniel Hermann Anton Melbye (13. února 1818 Kodaň – 10. ledna 1875 Paříž) byl dánský malíř a fotograf. Studoval na Dánské královské akademii výtvarných umění a byl soukromým žákem Christoffera Wilhelma Eckersberga. Dosáhl mezinárodního úspěchu jako námořní umělec, velmi cestoval, zejména do Maroka a Turecka.\n\nJeho obrazy jsou realistické, často ozvláštněny dramatickým světlem a povětrnostními vlivy.\n\nPořizoval také jako jeden z prvních Dánů daguerrotypie, techniku, kterou se naučil od samotného vynálezce této techniky - L. Daguerra.\n\nVe Francii získal Řád čestné legie a když se vrátil do Dánska, získal Řád Dannebrog.\n\nOd roku 1840 vystavoval v galerii Charlottenborg v Kodani od roku 1847 na Pařížském Salonu, v roce 1862 v Londýně a v Hamburgu, v Berlíně na Akademii umění a v Bruselu.\n\n"}
{"id": "789606", "url": "https://cs.wikipedia.org/wiki?curid=789606", "title": "Kazlų Rūda", "text": "Kazlų Rūda\n\nKazlų Rūda (česky zastarale \"Kozlova Ruda\") je litevské okresní město v Marijampolském kraji, 27 km na sever od Marijampolė, 146 km na západ od Vilniusu. Ve městě je dřevěný katolický kostel Nejsvětějšího Ježíšova srdce (postaven v letech 1924 - 1925), sloup se stříškou k uctění rodu Kazlů, památník vyhnancům na Sibiř. Dále je zde pošta (PSČ:LT-69083), muzeum lesnictví (od roku 1983), soubor lidových soch,\ngymnázium Kazyse Griniuse, zvláštní internátní škola, tři základní školy, okresní veřejná knihovna, nemocnice, nádraží (město prostředkem protíná železniční trať Kaunas - Kazlų Rūda - Kybartai - Nesterov (Kaliningradská oblast) s odbočkou Kazlų Rūda - Marijampolė - Šeštokai - Polsko), státem opatrovaný městský park (9 ha). Město ze všech stran obklopují lesy, na sever od města protéká řeka Jūrė, na jih řeka Pilvė. Jihovýchodně od města je státní chráněná krajinná oblast \"Kazlų Rūdos kraštovaizdžio draustinis\". Asi 5 km na severovýchod od města je kazlorūdské vojenské letiště.\n\nMěsto je poměrně mladé. Roku 1737 je zde zmiňována dehtárna. V písemných dokumentech je pod názvem Kazlų Rūda zmíněna roku 1744, kdy se zde začala tavit ruda (litevsky - \"rūda\"); v polovině 19. století se zde vytavilo kolem 10 tun železa. V roce 1861, 2 km od vsi Kazlų Rūda bylo na trati Lentvaris - Virbalis postaveno nádraží a kolem něj začalo růst město. Za lednového povstání roku 1863, se 2. února, na jih od města Kazlų Rūda, u Čysté Būdy odehrála jedna z největších srážek. Zakázaný litevský tisk v okolí roznášeli M. Brundza, J. Žilinskas. Pro děti železničářů byla roku 1911 otevřena ruská základní škola. V roce 1914 pracovala továrna na sukno, pošta, trh. Roku 1915 Němci ve městě založili tábor válečných zajatců, postavili železniční odbočku do Pavilkijysu pro svoz dřeva. V letech 1922 - 1926 byla postavena železnice do Šeštoků, což přispělo k dalšímu růstu města, byla zde elektrárna, 3 pily, 2 mlýny. Roku 1923 byla otevřena litevská základní škola. Za červnového povstání v roce 1941 zde působil oddíl 64 partyzánů. V létě roku 1944 v lesích vznikl jedna z prvních suvalkských partyzánských čet.\n\nMěstská práva Kazlų Rūda získala roku 1950, bylo založeno muzeum. V roce 1996 byl potvrzen znak města. Od roku 1997 vychází časopis „Kazlų Rūdos kronika“.\n\n"}
{"id": "789610", "url": "https://cs.wikipedia.org/wiki?curid=789610", "title": "Karcachi", "text": "Karcachi\n\nKarcachi ( , ) je jezero na hranici Gruzie a Turecka v Džavachetské sopečné plošině na Malém Kavkazu. Severovýchodní část leží v gruzínském kraji Samcche-Džavachetie, jihozápadní v turecké provincii Ardahan. Jedná se o druhé největší jezero Gruzie, ale to pouze pokud by se počítala celá jeho rozloha, jelikož z celkové rozlohy 26,3 km² se 14 km² nachází na území Turecka. Dosahuje maximální hloubky 1,0 m a leží v nadmořské výšce 1799 m.\n\nRozloha může v závislosti na mohutnosti zdrojů vody dosáhnout až 26,6 km².\n\nNedaleko severovýchodního břehu leží vesnice Karcachi. Jezero je významnou ptačí lokalitou. Vyskytuje se zde jedna z největších populací výrů velkých v zemi. Vyskytují se zde také pelikán kadeřavý a bílý.\n\n"}
{"id": "789611", "url": "https://cs.wikipedia.org/wiki?curid=789611", "title": "Rudolph Striegler", "text": "Rudolph Striegler\n\nRudolph Striegler (1816 – 24. ledna 1876) byl dánský průkopník fotografie 19. století, který se specializoval na portrétní fotografii. \n\nVystudoval jako rámař obrazů, své první daguerrotypické fotografické studio si otevřel v Odense v roce 1846. Se svými zkušenostmi z učení byl schopen spojit fotografování se zdobeným rámováním. Do roku 1857 velmi cestoval po celé zemi, až se nakonec přestěhoval do Kodaně.\n\nV roce 1860 představil v Dánsku fotografie carte-de-visite. Myšlenka použití fotografií namísto tištěných vizitek přišel z Francie, kde si ji nechal patentovat André-Adolphe-Eugène Disdéri v roce 1854 spolu s fotografickou kamerou se čtyřmi objektivy, která byla schopná pořídit osm až dvanáct fotografií na jednu skleněnou negativní desku. Vzhledem k tomu, že mohly být vizitky shromažďovány v albech, stala se technika na veřejnosti velmi populární.\n\nV roce 1861 jako dvorní fotograf získal medaili Ingenio et Arti.\n\nByl také jedním z prvních fotografů, kteří portrétovali Hanse Christiana Andersena. Do svého deníku si 22. října 1861 Andersen poznamenal: \"Stání pro Sieglera do 11:30, pořídil několik velkých a malých snímků mé osoby\".\n\n"}
{"id": "789612", "url": "https://cs.wikipedia.org/wiki?curid=789612", "title": "Nejvyšší hory evropských zemí", "text": "Nejvyšší hory evropských zemí\n\nSeznam nejvyšších hor evropských zemí obsahuje seznam nejvyšších hor jednotlivých evropských zemí, seřazených podle nadmořské výšky.\n\nKritéria použitá pro zařazení do seznamu jsou následující:\n\n\nDo české knihy rekordů byl zapsán 31. října 2015 (poté co 11. srpna 2015 zdolal horu Zla Kolata.) Ing. Ján Schürger, jako první Čech, který zdolal všechny vrcholy jednotlivých evropských zemí. \n\n\n \n"}
{"id": "789616", "url": "https://cs.wikipedia.org/wiki?curid=789616", "title": "Dieci", "text": "Dieci\n\nDieci je obec v Rumunsku v župě Arad. V roce 2009 zde žilo 1 616 obyvatel. Obec se skládá z pěti vesnic.\n\n"}
{"id": "789619", "url": "https://cs.wikipedia.org/wiki?curid=789619", "title": "Teritorium Nebraska", "text": "Teritorium Nebraska\n\nTeritorium Nebraska (: Nebraska Territory) bylo organizované začleněné území Spojených států amerických, které existovalo od roku 1854 do roku 1867, kdy byl finální rozsah teritoria přijat do Unie jako stát Nebraska. Teritorium vzniklo na základě zákona Kansas-Nebraska Act v roce 1854.\n\nÚzemí teritoria bylo původně součástí Louisiany, kterou Spojené státy koupili od Francie v roce 1804. Od začátku 19. století do roku 1867 bylo v teritoriu založeno několik obchodních stanic, pevností a městeček. Mezi prvními byla pevnost Fontenelle's Post, založena na místě současného Bellevue v roce 1806. Z nejdůležitějších současných měst Omaha City bylo založeno v roce 1854, Nebraska City a Kearney byly začleněny v roce 1855. Vesnice Lancaster, později pojmenována Lincoln, byla založena v roce 1856, společně s městečky Saratoga, South Nebraska City a Florence.\nV roce 1860 vycházelo na území teritoria dvanáct týdeníků, jeden dvoutýdeník a jeden měsíčník. Publikace vycházely s nákladem 9 750 výtisků.\n\nPo svém vzniku teritorium zahrnovalo území větší části severních Velkých planin, značnou část horního údolí řeky Missouri a východní části severních Skalnatých hor. Teritorium Nebraska se postupně zmenšovalo vznikem nových teritorií v 60. letech 19. století.\nTeritorium Colorado vzniklo 28. února 1861 z části území jižně od 41° severní šířky a západně od 102°03′ západní délky. Součástí teritoria byli částí teritorií Kansas, Nové Mexiko a Utah.\n2. března 1861 vzniklo teritorium Dakota. Území zahrnovalo všechny části teritoria Nebraska severně od 43° severní šířky (současná hranice Nebrasky a Jižní Dakoty), spolu s územím současné Nebrasky mezi 43° severní šířky a řekami Keya Paha a Niobrara (toto území ale bylo vráceno Nebrasce v roce 1882). Zákon o vzniku teritoria Dakota zahrnoval také ustanovení o odevzdání malých částí teritoria Utah a teritoria Washington Nebrasce — současný jihozápadní Wyoming, ohraničený 41° severní šířky, 110° 03′ západní délky, 43° severní šířky a hranicí povodí Tichého a Atlantského oceánu. Tyto části území nebyly součástí koupě Louisiany, byly součástí Oregon Country a staly se součástí Spojených státu v roce 1846.\n3. března 1863 vzniklo teritorium Idaho na veškerém území teritoria západně od 104° 03′ západní délky.\n\n"}
{"id": "789623", "url": "https://cs.wikipedia.org/wiki?curid=789623", "title": "Australian Open 1998 – mužská čtyřhra", "text": "Australian Open 1998 – mužská čtyřhra\n\nObhájcem titulu byla australská dvojice Mark Woodforde a Todd Woodbridge, jež prohrála ve finále.\n\nSoutěž mužské čtyřhry vyhrál pátý nasazený švédsko-nizozemský pár Jonas Björkman a Jacco Eltingh, který ve finále přehrál v pětisetové bitvě nejvýše nasazené Australany Marka Woodforda s Toddem Woodbridgem po výsledku 6–2, 5–7, 2–6, 6–4, 6–3.\n\n"}
{"id": "789624", "url": "https://cs.wikipedia.org/wiki?curid=789624", "title": "Seznam hradů v Ústeckém kraji", "text": "Seznam hradů v Ústeckém kraji\n\nSeznam hradů nacházejících se v Ústeckém kraji, seřazených podle abecedy:\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "789625", "url": "https://cs.wikipedia.org/wiki?curid=789625", "title": "Měsíčnice roční", "text": "Měsíčnice roční\n\nMěsíčnice roční (\"Lunaria annua\") je okrasná rostlina pěstovaná v zahradách pro své nafialovělé nevonné květy a okrouhlé dekorativní plody, které jsou po usušení velmi trvalé a používají se do suché vazby.\n\nRostlina pochází z jihu Evropy, z Apeninského a Balkánského poloostrova, kde vytváří bylinné patro ve vlhčích lesích, v zastíněných roklinách a na vlhčích úbočích skal. Byla šířena jako dekorativní rostlina téměř do celé Evropy a dále do Severní a Jižní Ameriky i do Austrálie. Na nových místech se ze zahrad často semeny samovolně šíří do okolí v blízkosti lidských sídel, vyrůstá na skládkách, rumištích i v příměstských lesích na lehkých, propustných a humusem dostatečně zásobených půdách. Přestože na slunečném stanovišti lépe prospívá a má hezčí květy, dobře snáší i polostín pod řídkými korunami stromů.\nJe to jednoletá nebo dvouletá bylina dorůstající do výšky od 30 do 100 cm. Přímá lodyha vyrůstá z tenkého kůlovitého kořene, je porostlá odstálými bělavými chlupy a bývá často již od báze větvená. Dolní listy vyrůstající vstřícně mají dlouhé řapíky. Jejich čepele mívající délku 2,5 až 10 cm a šířku 3 až 7,5 cm, jsou srdčitého tvaru, po obvodě nepravidelně pilovité až zubaté a na konci mají špičku. Horní listy jsou přisedlé, bez řapíků a vyrůstají střídavě. Listy jsou oboustranně drsně chlupaté.\n\nPravidelné oboupohlavné květy vyrůstají v postupně se rozvíjejících volných hroznovitých květenstvích, dlouhých až 20 cm, tvořených i několika desítkami květů. Uzavřený kalich o délce 5 až 9 mm je tvořen čtyřmi vzpřímenými kališními lístky, dvěma vnitřními a dvěma vnějšími. Koruna má čtyři purpurově fialové (vzácně i bílé) korunní lístky o délce 15 až 25 mm a šířce 8 až 10 mm. Ve květu je šest tyčinek s nitkami dlouhými až 8 mm zakončenými protáhlými prašníky. Štíhlé květní lůžko nesoucí pestík je dlouhé 8 až 18 mm. Svrchní jednodílný semeník je srostlý ze dvou plodolistů.\n\nKvete již v dubnu až červnu, opylování zajišťuje hmyz. Plody jsou ploché, eliptické, na obou koncích zaokrouhlené průhledné, stříbřité, podélně přepažené šešulky, veliké téměř 5 × 3 cm. Vyrůstající nejprve vzpřímeně na šikmo odstálých stopkách, později jsou převislé. Otvírají se v místě srůstu plodolistů, obsahují několik málo hnědých semen ledvinovitého tvaru obsahující alkaloidy lunarin a lunaridin.\n\nRostlina se vysévá v letních měsících přímo na stanoviště, vytvoří se tak prvým rokem jen přízemní růžici listů a teprve druhým vyrostou květonosné lodyhy. Obnovovacími pupeny přezimují těsně při povrchu půdy. Ze semen vysetých na jaře sice většinou vyrůstají rostliny vykvetající ještě téhož roku, kvetou však jen málo. Lze ale malé rostlinky vyseté na jaře koncem léta přesadit, pak pokvetou až příštím rokem. Měsíčnice roční se pěstuje pro své květy a hlavně pro šešulky, ty se suší v zelené zralosti nebo po vypadání semen, jsou pak v suchých kyticích trvanlivé i několik let.\n\n\n \n"}
{"id": "789628", "url": "https://cs.wikipedia.org/wiki?curid=789628", "title": "LOMO LC-A", "text": "LOMO LC-A\n\nLOMO LC-A (\"Lomo Kompakt Automat\" LK-A nebo LC-A) je kompaktní fotoaparát na kinofilm s pevným 35 mm objektivem vyráběný továrnou Leningradskoje Optiko-Mechaničeskoje Objediněnije. Fotoaparát má plastové tělo s uzavíratelnou kovovou krytkou objektivu a hledáčkem. Fotoaparát je vybaven automatickou elektronickou závěrkou a elektronickým řízením expozice.\n\nFotoaparát sa začal vyrábět v roce 1984 jako sovětská kopie japonského fotoaparátu Cosina CX-2 uvedeného na trh o čtyři roky dříve. První masová výroba LOMO LC-A fotoaparátů začala v roce 1984. Měsíční produkce 1100 ks putovala výhradně na ruský trh. Po období počáteční výroby a následném zvýšení produkční kapacity, které trvalo asi půl roku, byla produkce LOMO LC-A v plném proudu. Na výrobě tohoto fotoaparátu se podílelo asi 1200 lidí, z toho 500 lidí pracovalo na kompletaci dílů.\n\nV roce 2005 byla ukončena produkce originálního přístroje LOMO LC-A. Jeho nástupce LC-A+ byl představen v roce 2006 a výroba byla přesunuta do Číny. LC-A+ obsahoval stejný objektiv jako LC-A vyrobený společností LOMO plc v Rusku. To se změnilo v roce 2007 a objektivy na následující modely byly vyráběny v Číně.\n\nExpozice je jediná automatická funkce, kterou LC-A poskytuje. Vkládání, navíjení, přetáčení a zaostřování je manuální. Clona může být také nastavena manuálně. Rychlost spouště je pevně nastavena na 1/60s (tato vlastnost byla později odstraněna z LC-A+). \n\nExpozice je automatická při nastavení páčky do polohy A. Rychlost spouště je proměnlivá v intervalu od 2 minut po 1/500 sekundy. Rozsah clony je od f/2.8 do f/16. Automatický systém expozice reguluje množství dopadeného světla zvyšováním nebo snižováním délky expozice po dobu, co je závěrka otevřená. Tato funkce spolu se způsobem synchronizace blesku produkuje zajímavé efekty při použití blesku při slabých světelných podmínkách. \n\nZaostřování objektivu se nastavuje výběrem jedné ze 4 zón (0.8m, 1.5m, 3m a formula_1). Starší verze fotoaparátu obsahují uvnitř hledáčku obrázky, které zobrazují právě vybranou zónu zaostření. Tato vlastnost u starších modelů nebyla. \n\nFunkce kontroly baterie používá LED světlo umístěné uvnitř hledáčku. Pokud je v bateriích dostatek energie, rozsvítí se toto světlo při každém stisknutí spouště. Druhé LED světlo v hledáčku se rozsvítí vždy, když je zvolená rychlost uzávěrky kratší než 1/30s. \n\nVelikost a tvar aparátu je velmi podobný fotoaparátu Cosina CX-2, hlavní rozdíl je pevně osazený objektiv (na rozdíl od rotujícího v Cosině CX-2). Napájení je zajištěno třemi plochými bateriemi Silver Oxide 1,5 (S76, LR44). \n\n\n\nLomografie označuje fotografování kompaktním fotoaparátem LOMO LC-A. Je to registrovaná obchodní známka společnosti \"Lomographic Society International\" se sídlem v Rakousku. Je licencovaná od ruské společnosti LOMO PLC. Tento fotoaparát se stal na začátku 90. let legendou, především v Rakousku – existují umělci, kteří se dobrovolně omezují na jednoduché technické možnosti tohoto aparátu a pokoušejí se o uměleckou fotografii oproštěnou od technických aspektů. Jeho popularita je tak vysoká, že se začaly vyrábět nové verze staré značky. Snímky pořízené tímto přístrojem se pro svou specifičnost někdy nazývají \"lomografie\", proces jejich pořizování je \"lomografování\" či \"lomení\".\n\nV roce 2009 byla na počest 25. výročí začátku výroby fotoaparátu vydána kniha \"LOMO LC-A Big Book\". Na 664 stranách se nachází 3 000 fotografií zachycených tímto fotoaparátem.\n\n"}
{"id": "789629", "url": "https://cs.wikipedia.org/wiki?curid=789629", "title": "Jarkovského jezero", "text": "Jarkovského jezero\n\nJarkovského jezero je slepé rameno Labe v Pardubicích a oficiálně vyhlášeným významným krajinným prvkem.\n\nJarkovského jezero se nachází u pravého břehu Labe jižně od městské části Rosice. Je asi 350 metrů dlouhé, orientované ve směru severovýchod – jihozápad. Od jižněji tekoucího Labe jej odděluje nepříliš široká šíje, po které je vedena cyklostezka spojující nedaleké labské mosty.\n\nJarkovského jezero bylo od Labe odděleno v roce 1930 při regulaci jeho toku. Jméno získalo podle svého nájemce ing. Jarkovského, který jej spravoval ještě krátce po druhé světové válce.\n\nJarkovského jezero je ramenem neprůtočným. V jihozápadním zakončení se nachází krátký kanál, který jej spojuje s Labem. Pro polabskou přírodu se jedná o typický prvek bez ohledu na způsob vzniku. Jedná se o jezero s poměrně čistou oligotrofní vodou a o typický příklad vodní nádrže v zemědělské krajině. Polní kultury, které k jezeru ze severu přiléhají, nemají významnější vliv na kvalitu vody. Jezero je lemováno hodnotnými břehovými porosty tvořené převážně olšemi a jasany s výskytem cca 200 druhů rostlin. Nejvýznamnějšími z vodních rostlin jsou stulík žlutý, růžkatec ponořený, dříve se vyskytoval i leknín bělostný, ale díky vzrůstu břehových porostů a zastínění vymizel. Z břehových pak nadmutice bobulnatá a křivatec nejmenší. Jezero je hnízdištěm vodního ptactva např. lysky černé a kachny divoké, žije zde i slavík obecný, moudivláček lužní, rákosník obecný a proužkovaný. Zalétá sem ledňáček říční a volavka popelavá. Z obojživelníků zde lze nalézt skokana skřehotavého, ropuchu obecnou a kuňku obecnou, na březích pak lze objevit užovku obojkovou a hryzce vodního. Mezi nepůvodní a zavlečené druhy patří ondatra pižmová a želva nádherná. Ze zde žijícího hmyzu lze zmínit nesytku sršňovou a tesaříka pižmového.\n\nJarkovského jezero je významným krajinným prvkem vyhlášeným magistrátem města Pardubic (čj. ekol538/94/Ves/Sc) stejně jako slepé rameno Zákoutí nacházející se asi 0,5 km západně a rybářským revírem 451031).\n\n"}
{"id": "789630", "url": "https://cs.wikipedia.org/wiki?curid=789630", "title": "Utrecht Network", "text": "Utrecht Network\n\nUtrechtská síť (anglicky \"Utrecht Network\") je asociace evropských vysokých škol, sdružující 28 členů reprezentujících 31 univerzit. Ty v rámci široce pojaté spolupráce realizují řadu aktivit: \n\n\nKromě toho konsorcium podporuje spolupráci s vysokými školami i v USA a Austrálii.\n\nBelgie\n\nČeská republika\n\nDánsko\n\nEstonsko\n\nFinsko\n\nFrancie\n\nHolandsko\n\nIrsko\n\nIsland\n\nItálie\n\nLitva\n\nLotyšsko\n\nMaďarsko\n\nMalta\n\nNěmecko\n\nNorsko\n\nPolsko\n\nPortugalsko\n\nRakousko\n\nRumunsko\n\nŘecko\n\nSlovensko\n\nSlovinsko\n\nŠpanělsko\n\nŠvédsko\n\nŠvýcarsko\n\nVelká Británie\n\nUtrecht Network\n\n"}
{"id": "789631", "url": "https://cs.wikipedia.org/wiki?curid=789631", "title": "Fly by Night (album)", "text": "Fly by Night (album)\n\nFly by Night je druhé studiové album kanadské rockové skupiny Rush, vydané v březnu 1975.\n\nNa tomto albu se poprvé představil bubeník Neil Peart. Vedle povinností bubeníka se ujal úlohy hlavního textaře, čímž přispěl k výrazně lyričtějším textům než byly texty na debutovém albu. Písně \"By-Tor & the Snow Dog\" a \"Rivendell\" jsou příkladem zapojení témat fantazie do hudby skupiny Rush.\n\nText písně \"Anthem\" (hymna) představuje texty inspirované filozofií Ayn Rand, jejíž vliv dosáhl vrcholu na Peartovo psaní na albu skupiny 2112\" z roku 1976\". Autobiografický text písně \"Fly by Night\" je založen na zkušenostech Peart z rychlých přesunů z Kanady do Londýna, které absolvoval často jako mladý hudebník před nástupem do skupiny Rush. Původní rukopis textů \"Anthem\" a \"Fly by Night\" obsahuje texty, které se v konečné podobě písní neobjevily.\n\nNa původním LP je na konci písně \"By-Tor & the Snow Dog\" záznam zvuku rolniček, který na konci strany „1“ pokračuje do uzavírací smyčky a na starých gramofonech tak mohl hrát do nekonečna.\n\n\n\n\n"}
{"id": "789632", "url": "https://cs.wikipedia.org/wiki?curid=789632", "title": "Capua", "text": "Capua\n\nCapua je italské město v provincii Caserta v Kampánii na řece Volturno asi 25 km severně od Neapole.\n\nSousední obce: Bellona, Caserta, Castel di Sasso, Castel Morrone, Grazzanise, Pontelatone, San Prisco, San Tammaro, Santa Maria Capua Vetere, Santa Maria la Fossa, Vitulazio.\n\nPůvodní město snad založili Etruskové okolo roku 600 př. n. l. 4 km jihovýchodně od současného města, kde se dnes nachází Santa Maria Capua Vetere. Stará Capua byla opuštěna v 9. století po nájezdu Saracenů a záhy byla obnovena Langobardy.\n\nZ doby římské se ve městě nachází např. most, nachází se zde také středověká katedrála a hrad.\n\nVe městě končila slavná římská cesta Via Appia.\n\n\"Počet obyvatel\"\n\nKatedrála svatého Štěpána a svaté Agáty je sídlem arcibiskupa. Hlavní náboženský svátek obce připadá na 5. únor.\n"}
{"id": "789635", "url": "https://cs.wikipedia.org/wiki?curid=789635", "title": "Jakob Savinšek", "text": "Jakob Savinšek\n\nJakob Savinšek (4. února 1922 Kamnik – 17. srpna 1961 Kirchheim) byl slovinský sochař a ilustrátor.\n\nSavinšek se narodil v Kamniku, absolvoval gymnázium v Lublani a za druhé světové války byl krátce internován v táboře Gonars. Po válce nejprve krátce studoval medicínu, poté přešel na Akademii výtvarných umění, kterou ukončil v roce 1949. Následně navštěvoval kurz prof. Borise Kalina. Profesionálně se zlepšoval díky studijním cestám do zahraničí – do Rakouska a Švýcarska (1951/52), Itálie (1952, 1954 a 1957), Francie a Anglie (1955).\n\nVěnoval se nejen sochařství, ale i malbě akvarelů, ilustrací, divadelní scénografii, publikoval také poezii. Ve své rané tvorbě čerpal ze secese a slovinského expresionismu. Byl autorem celé řady soch, sousoší a bust.\n\nZemřel náhle na pracovním sympoziu v západoněmeckém Kirchheimu.\n"}
{"id": "789637", "url": "https://cs.wikipedia.org/wiki?curid=789637", "title": "Torre", "text": "Torre\n\nTorre je s nadmořskou výškou 1993 metrů nejvyšší hora v pohoří Serra da Estrela a pevninského Portugalska. Nejvyšší horou celého Portugalska je však Ponta do Pico (2351 m n. m.) na Azorech.\n\nNa vrcholu se nachází 7 metrů vysoká věž, kterou nechal postavit na začátku 19. století král Jan VI. Portugalský, aby nejvyšší místo Portugalska dosáhlo 2000 m n. m. Podle této věže je celá hora pojmenovaná (torre znamená portugalsky věž).\n\nNa vrcholu je také geodetický bod, hvězdárna, restaurace a obchody.\n\nNa svazích Torre se nachází lyžařské středisko Vodafone Ski Resort.\n\nPřístup je velmi jednoduchý, až na vrchol vede silnice R 339.\n\n"}
{"id": "789638", "url": "https://cs.wikipedia.org/wiki?curid=789638", "title": "Knoflíková baterie", "text": "Knoflíková baterie\n\nKnoflíková baterie nebo mincová baterie jsou běžně užívané označení drobných galvanických článků odvozené od jejich tvaru. Články jsou nejčastěji alkalické (nominální napětí 1,5 V) nebo lithiové (3 V). Výhodami článku je vyšší napětí, dobrá teplotní stabilita, dlouhá životnost, vysoká kapacita v poměru k velikosti, možnost odebírat nízké proudy po velmi dlouhou dobu, nebo i nárazově velké proudy a především u některých typů i nízká cena. Tyto články se používají do malých a drobných přístrojů a aplikací, jako jsou hodinky, kalkulačky, krokoměry, miniaturní svítilny. Označení vzniklo podle podobnosti včetně velikosti knoflíků či drobných mincí.\n\nZnačení výrobců používá několik způsobů, nejběžněji písmena podle IEC a dvoumístné číslo:\n\n\nBaterie se standardně (dle IEC) označují dvěma písmeny a dvěma čísly (3 nebo 4 číslice).\n\nPrvní písmeno označuje chemickou sloučeninu kladné elektrody (C – kladná elektroda je sloužena z oxidu manganičitého; B – kladná elektroda je složena z uhlíku), které také odpovídá elektrické napětí článku:\nDruhé písmeno je \"R\", označuje kruhový tvar kruhu (z angl. \"round\").\nNásledující tři až čtyři číslice značí rozměry stanovené podle IEC:\nNapříklad označení baterie CR2032 znamená: kladná elektroda je z oxidu manganičitého (C), baterie má samozřejmě kruhový tvar (R), průměr baterie je 20 mm a výška je 3,2 mm. Baterie LR44 má normované označení LR1154, které značí alkalický článek (L) kruhového tvaru (R), průměr 11,6 mm (11 – u menších průměrů je hodnota ve značení zaokrouhlena dolů) a výšku 5,4 mm.\n\n"}
{"id": "789639", "url": "https://cs.wikipedia.org/wiki?curid=789639", "title": "Mahya Dağı", "text": "Mahya Dağı\n\nMahya Dağı () je s nadmořskou výškou 1 031 m nejvyšší horou pohoří Strandža i celé evropské části Turecka. Nachází se asi 140 km severozápadně od Istanbulu na rozhraní provincií Kırklareli a Tekirdağ.\n\nNejvyšší horou celého Turecka je Ararat (, 5 137 m n. m.).\n\n\n"}
{"id": "789642", "url": "https://cs.wikipedia.org/wiki?curid=789642", "title": "Vincenc Hlavinka", "text": "Vincenc Hlavinka\n\nVincenc Hlavinka (5. dubna 1862 Vincencov - 25. února 1934 Praha) byl český inženýr, odborník v oboru vodárenství, meliorací, kanalizací a čištění odpadních vod.\n\nPo maturitě na reálce v Prostějově v roce 1882 absolvoval v roce 1886 Vysokou školu zemědělskou a technickou ve Vídni, obor kulturní inženýrství (meliorace). Do roku 1888 byl státním úředníkem v Praze, poté odešel do Chorvatska a pracoval pro vládu v Záhřebu. V roce 1899 se stal profesorem geodézie a inženýrských věd na lesnické akademii v Záhřebu. Po návratu na Moravu se stal v roce 1911 mimořádným, od roku 1917 řádným profesorem meliorací, vodárenství a kanalizace na brněnské technice. Mezi lety 1919 a 1920 byl jejím rektorem, v letech 1912–1913 byl děkanem jejího odboru kulturního inženýrství a v letech 1916–1917 a 1929–1930 děkanem odboru stavebního inženýrství.\n\nV Záhřebu projektoval odvodnění velkých močálovitých nížin, navrhoval vodojemy pro město a pracoval na využití vodní síly řeky Sávy. Podílel se na projektování městského vodovodu v Ostravě, průmyslového vodovodu pro firmu Baťa Zlín, kanalizace v Třebíči a čistíren odpadních vod z cukrovarů, celulózek či z Baťovy továrny.\n\nByl zakladatelem spolku Mensa akademická, Moravsko-slezského svazu pro ochranu přírody, Československo-jihoslovanské ligy v Brně, redaktorem Technického obzoru SIA, člen Masarykovy akademie práce a Československé akademie zemědělské.\n\nJe autorem knih \"Vodárenství, stokování měst a čištění odpadních vod\" a \"O hydrologii, melioracích a úpravě toků a hrazení bystřin\".\n\nZa práci pro vládu v Záhřebu mu byl udělen řád sv. Sávy.\n\n"}
{"id": "789647", "url": "https://cs.wikipedia.org/wiki?curid=789647", "title": "Northwest Ordinance", "text": "Northwest Ordinance\n\nNorthwest Ordinance (Nařízení o Severozápadu, formálně \"An Ordinance for the Government of the Territory of the United States, North-West of the River Ohio\", známý též pod jmény \"Freedom Ordinance\" anebo \"\"The Ordinance of 1787\"\") byl zákon Kongresu Spojených státu amerických, přijatý 13. července 1787. Hlavním cílem nařízení bylo vytvoření Severozápadního teritoria, jako prvního organizovaného teritoria v USA.\n7. srpna 1789, prezident George Washington podepsal \"Northwest Ordinance of 1789\", poté nově vytvořený Kongres Spojených státu přijal toto nařízení s menšími změnami.\nJe to jedno z nejvýznamnějších nařízení prvního Kongresu, kromě Deklarace nezávislosti. Mimořádně důležité bylo ustanovení precedensu, na základě kterého muže federální vláda expandovat na západ prostřednictvím přijímaní nových státu a ne rozšiřováním existujících. Je to nejvýznamnější legislativa, kterou Kongres schválil ke vztahu k území Ameriky.\n\nV teritoriu byl ustanoven zákaz provozování otroctví.\n\nNejvýznamnějším zamýšleným účelem této legislativy bylo určení mandátu pro přijímání nových státu do Unie. Hranice vstupu byla určena počtem obyvatelstva 60 000 ve vymezeném teritoriu. Právní mechanismus byl ustanoven zákonem Enabling Act v roce 1802. Prvním státem, vytvořeným ze Severozápadního teritoria bylo Ohio v roce 1803, zatímco zbylé území patřilo pod teritorium Indiana. Následovalo přijetí dalších států Indiana, Illinois, Michigan, a Wisconsin.\n\nNa základě tohoto zákona byla ustanovena civilní vláda v teritoriu pod přímým právním dohledem Kongresu. Northwest Ordinance byl prototypem následných Ústavních zákonů, které vytvářeli organizovaná teritoria v období západní expanze Spojených státu amerických. Konkrétně to znamenalo ustanovení teritoriálního guvernéra na období 3 let, teritoriálního předsedy /territorial Secretary/ na období 4 let a 3 soudců s neohraničeným mandátem. Jakmile počet obyvatel dosáhne 5 000 \"svobodných plnoletých mužů\", můžou zformovat shromáždění /konvent/, kde mohou přijímat zákony. V roce 1789 byly přijaty v zákonu menší změny, například, že prezident má pravomoc ustanovovat a odvolávat guvernéra a předsedu /territorial Secretary/. Territorial Secretary je oprávněn zastupovat guvernéra v případě, když dočasně či trvale nemůže zastávat svou funkci.\n\n"}
{"id": "789648", "url": "https://cs.wikipedia.org/wiki?curid=789648", "title": "Australian Open 1998 – ženská čtyřhra", "text": "Australian Open 1998 – ženská čtyřhra\n\nObhájcem titulu byl švýcarsko-běloruský pár Martina Hingisová a Nataša Zverevová, který ovšem do soutěže nezasáhl společně. Hingisová startovala spolu s Chorvatkou Mirjanou Lučićovou poté, co hráčky obdržely od pořadatelů divokou kartu. Zverevová vytvořila první nasazenou dvojici s Američankou Lindsay Davenportovou.\n\nSoutěž ženské čtyřhry vyhrál pár Martina Hingisová a Mirjana Lučićová, který ve finále zdolal turnajové jedničky Lindsay Davenportovou a Natašu Zverevovou. Pro Hingisovou to byl druhý titul v řadě.\n\n"}
{"id": "789657", "url": "https://cs.wikipedia.org/wiki?curid=789657", "title": "Finsko na Letních olympijských hrách 2000", "text": "Finsko na Letních olympijských hrách 2000\n\nFinsko na Letních olympijských hrách 2000 v Sydney reprezentovalo 70 sportovců, z toho 40 mužů a 30 žen. Nejmladším účastníkem byla Hanna-Maria Seppälä (15 let, 282 dní), nejstarší pak Maarit Lepomäki (43 let, 281 dní) . Reprezentanti vybojovali 4 medailí, z toho 2 zlaté 1 stříbrnou a 1 bronzovou.\n"}
{"id": "789660", "url": "https://cs.wikipedia.org/wiki?curid=789660", "title": "Finsko na Letních olympijských hrách 2004", "text": "Finsko na Letních olympijských hrách 2004\n\nFinsko na Letních olympijských hrách 2004 v Athénách reprezentovalo 53 sportovců, z toho 36 mužů a 17 žen. Nejmladším účastníkem byla Hanna-Maria Seppälä (19 let, 246 dní), nejstarší pak Maarit Lepomäki (47 let, 248 dní) . Reprezentanti vybojovali 2 stříbrné medaile.\n"}
{"id": "789663", "url": "https://cs.wikipedia.org/wiki?curid=789663", "title": "Finsko na Letních olympijských hrách 2008", "text": "Finsko na Letních olympijských hrách 2008\n\nFinsko na Letních olympijských hrách 2008 v Pekinu reprezentovalo 57 sportovců, z toho 31 mužů a 26 žen. Nejmladším účastníkem byla Noora Laukkanen (15 let, 192 dní), nejstarší pak Kyra Kyrklund (56 let, 258 dní) . Reprezentanti vybojovali 4 medaile, z toho 1 zlatou 1 stříbrnou a 2 bronzové.\n"}
{"id": "789690", "url": "https://cs.wikipedia.org/wiki?curid=789690", "title": "Softshell", "text": "Softshell\n\nSoftshell je textilní funkční materiál, látka, která sama o sobě zajišťuje do určité míry voděodolnost a ochrání proti větru. Zároveň oproti starším, tradičnějším látkám s podobnou ochrannou funkcí je měkký, jemný a paropropustný. Z tohoto důvodu je softshellové oblečení vhodné pro outdoorové aktivity v proměnlivých klimatických podmínkách, zejména ve vyšším větru, vlhku nebo dešti. Dříve se podobné ochrany dosahovalo např. kombinací svetru a větrovky, která ovšem bývá pro páru nepropustná, neodvádí tělesnou vlhkost. Slovo softshell (soft-shell, měkká schránka) poukazuje na měkkost oblečení z tohoto materiálu, v kontrastu s klasickými materiály používanými na vnější vrstvu, tzv. hardshell, které reprezentuje například membránová gore-texová bunda.\n\nSoftshellový materiál bývá vytvořen vrstvením: \n\nSoftshell není jeden materiál, ale celá skupina tkanin podobných vlastností, které se ale v jednotlivostech a parametrech mohou značně odlišovat. Lze jej proto dělit dle různých hledisek.\n\npřítomnost membrány (toto dělení akcentují zejména prodejci outdoorového oblečení)\nurčení (toto dělení akcentují zejména prodejci textilní metráže)\n\nU softshellu se obvykle sledují parametry voděodolnost (mm vodního sloupce) a paropropustnost,prodyšnost (g/m). Hodnota se uvádí s lomítkem, např. 10000/3000 (nebo zkráceně 10/3) u běžně prodávané levnější softshellové metráže, která snese lehký déšť, ale člověk se v ní snadno zpotí.\n\nDíky svým funkčním vlastnostem, výdrži, jednoduché manipulaci a dostupné ceně se softshell stal oblíbeným materiálem pro domácí šití oděvů. Šijí se z něj nejen bundy a kabáty, ale též kalhoty pro děti. Softshell lze šít na běžných domácích šicích strojích, jehlu je třeba volit dle typu softshellu. Většina softshellů pruží jen lehce, proto se při šití příliš nevytahují. Při šití nepromokavých oděvů je nutno podlepovat švy speciální páskou.\n"}
{"id": "789706", "url": "https://cs.wikipedia.org/wiki?curid=789706", "title": "Máme papeže!", "text": "Máme papeže!\n\nMáme papeže! (originálním názvem \"Habemus papam\") je italsko-francouzská dramatická komedie z roku 2011, který natočil italský herec a režisér Nanni Moretti. Světová premiéra filmu se uskutečnila v rámci mezinárodního filmového festivalu v Cannes v roce 2011 a v témže roce získal Zlatý glóbus v kategorii nejlepší film. Hlavní roli ztvárnil Michel Piccoli. Českou premiéru měl film 5. 4. 2012.\n"}
{"id": "789711", "url": "https://cs.wikipedia.org/wiki?curid=789711", "title": "Maxmilián Jirák", "text": "Maxmilián Jirák\n\nMaxmilián Jirák (12. září 1913 - ???) byl český a československý politik Komunistické strany Československa a poslanec Sněmovny lidu Federálního shromáždění za normalizace.\n\nK roku 1971 se profesně uvádí jako technik. Ve volbách roku 1971 tehdy zasedl do Sněmovny lidu (volební obvod č. 60 - Liberec-sever, Severočeský kraj). Ve Federálním shromáždění setrval do konce funkčního období, tedy do voleb v roce 1976.\n\nUvádí se mezi vyznamenanými členy Lidových milic.\n"}
{"id": "789718", "url": "https://cs.wikipedia.org/wiki?curid=789718", "title": "Warszawa Ochota", "text": "Warszawa Ochota\n\nWarszawa Ochota je železniční zastávka sloužící regionální dopravě ve Varšavě, Mazovském vojvodství.\n\nŽelezniční zastávku Warszawa Ochota obsluhují regionální spoje dopravce Koleje Mazowieckie, který provozuje osobní dopravu téměř výhradně na území Mazovského vojvodství, tedy především na tratích vycházejících radiálně z Varšavy. Také ji obsluhují spoje dopravce Szybka Kolej Miejska w Warszawie. V bezprostřední blízkosti této zastávky se nachází i železniční zastávka Warszawa Ochota WKD, jejímž provozovatelem je Warszawska Kolej Dojazdowa. Nedaleko se také nachází železniční stanice Warszawa Główna Osobowa, kde sídlí i muzeum železniční techniky Muzeum Kolejnictwa w Warszawie.\nKoleje Mazowieckie\nSzybka Kolej Miejska w Warszawie\nŽelezniční zastávkou prochází železniční tratě:\n\n\nŽelezniční zastávku Warszawa Ochota obsluhují také městské autobusy a to linky: 127, 130, 150, 157, 158, 159, 175, 501, 504, 512, 517, 521, N32, N35, N38, N43, N85, N88, N91. Také ji obsluhují tramvaje a to linky: 1, 7, 8, 9, 22, 24, 25 a T.\n\n\n\n"}
{"id": "789719", "url": "https://cs.wikipedia.org/wiki?curid=789719", "title": "Kdo přežije: Guatemala", "text": "Kdo přežije: Guatemala\n\nKdo přežije: Guatemala (v anglickém originále Survivor: Guatemala — The Mayan Empire či jednoduše Survivor: Guatemala) je název jedenácté sezóny celosvětově známe televizní reality show \"Kdo přežije\" neboli \"Survivor\". Show se točila 39 dní jako většina (pouze 2. sezóna, \"Kdo přežije: Austrálie\", se natáčela 42 dní). Série byla poprvé vysílána na podzim roku 2005. Řada patří mezi nejrozmanitější díky skvělým hráčům a zajímavému prostředí.\n\nTentokrát bylo vysazeno 18 soutěžících v odlehlé Guatemalské džungli, v zemi starých máyů, kteří ovládali střední Ameriku, jenomže potom zmizeli. Navíc zde soutěží dva hráči z předchozí série . Jsou to hráči, kteří byli natolik oblíbení, že dostali druhou šanci. Ti hráči jsou Stephenie a Bobby Jon. Povedou nováčky při jejich soutěži a zároveň se je budou snažit přelstít, přehrát a přežit. Život guatemalské džungli ale není nic lehkého a zábavného, ani pro hvězdné hráče. Palau je krásné místo v rovníkové oblasti, plné nádherných pláží. Džungle je ale něco úplně jiného. Hned na začátku budou muset kmeny podstoupit pochod dlouhý desítek kilometrů napříč džunglí, aby se dostali do svého tábora. Kmen, který bude jako první v cíli, vyhrává lepší tábor, poražení odcházejí do druhého, už ne tolik útulného. Kdo nakonec zvítězí, odnese si milion dolarů a titul \"Poslední přeživší\"? \nStephenie LaGrossa se vrátí jako člen kmene \"Heroes\" \"(Hrdinové)\" ve 20. řadě \"Heroes vs. Villains\" \"(Hrdinové vs. Zloduši)\"\n\nŠestnáct z 18 hráčů bylo opět rozděleno do dvou kmenů, které se nazývají Nakúm a Yaxhá. Oba kmeny dostali ještě jednoho člena navíc a sice hvězdné hráče, kteří se vrátili pro druhou šanci, Bobbyho Jon Drinkard a Stephenie LaGrossa. Tito hráče jsme mohli vidět v předešlé řadě \"\". Probst popsal tyto hráče jako výpomoc kmeni. Kmen může čerpat z jejich zkušeností, nebo je může poslat domů na nejbližší kmenové radě. Stephenie a Bobby Jon totiž nemají žádnou imunitu proti vyloučení, jsou proto právoplatnými členy kmene. Hned první výzva byla fyzicky nejnáročnější. Pochod 18 kilometrů napříč džunglí do tábora, z něhož se spousta soutěžících, hlavně mužů, dlouho vzpamatovávala. Jednala se o pochod k táboru poblíž máyských ruin spolu se všemi potřebnými zdroji.\nBěhem prvních devíti dnů se Nakúm ukázal jako úspěšnější. Ztratil pouze jednu soutěž o imunitu a poslal Yaxhá dvakrát na kmenovou radu, zatímco opačně se to stalo jenom jednou. Během jedné soutěži, Danni, sportcaster, identifikovala Garyho jako bývalého quaterbacka z NFL, i když Gary přes celou hru popírá svou minulost a tvrdí, že je zahradní architekt, dokonce i Danni, když se ho na to zeptá. Den 9 přišlo promíchání kmenů. Bobby Jon, Danni, Blake a Brandon opustili Nakúm a společně s Brianem, Amy a Garym utvořili nový kmen Yaxhá. V novém kmeni Nakúm byli čtyři původní členové Nakúm Margaret, Cindy, Brooke a Judd a čtyři původní členové kmene Yaxhá Stephenie, Jamie, Lydia a Rafe. Judd ihned navázal novou alianci se Stephenii a Jamiem a pomohl jim vyřadit Brooke. Ačkoli byly po celou dobu kmeny vyrovnané, poslední soutěž vyhrál Nakúm, proto šel do sloučení s početní převahou 6-4. V noci 18, Yaxhá vyloučili svého posledního člena Amy a poté odešel do tábora Nakúm, kde proběhlo sloučení dvou kmenů do jednoho, který se nazýval Xhakúm. Po sloučení byl kmen informován o skrytém symbolu imunity, který může hráč, který ho najde, použít na kmenové radě a uchránit se tak před volbou většiny bez toho, aby vyhrál individuální imunitu. Nakúm šestka zůstala zpočátku silná a vyloučili z kmene Brandona.\nJako odměnu v jedné soutěži dostal Judd nápovědu ke skrytému symbolu. Odvrátil další hráče, když lhal o obsahu nápovědy. Skrytý symbol imunity nakonec našel Gary a použil ho na kmenové radě, na které byl následkem jeho činu vyloučen Bobby Jon. Juddova lež se stala záchytným bodem pro Garyho, aby se pokusil rozbít Nakúm alianci. Na další kmenové radě byl zvolen Jamie, člen Nakúm aliance z důvodu jeho chování k ostatním v kmeni. Gary byl také brzy vyloučen, což udělalo z poslední terč z Danni, která byla poslední nepřítel Nakúm aliance. Jenomže Danni vyhrála imunitu, proto musel Nakúm vyloučit jednoho ze svých řad. Stephenie a ostatní členové cítili, že Judd už není pro kmen důvěryhodný a a proto ho vyloučili na kmenové radě. Na výzvě o odměnu finálové pětky byla odměna nové auto. Výzvu vyhrála Cindy, ale dostala na výběr. Buď si auto nechat pro sebe, nebo se ho vzdát a dát auto každému ze zbývajících hráčů. Probst taky zmínil, že hráč, který vyhrál auto ještě nikdy nevyhrál celou soutěž. Cindy se nakonec rozhodla si auto nechat a na odměnu s sebou vzala Steph. Toto rozhodnutí Cindy stálo postup ve hře, byla totiž vyloučena na další kmenová radě i přesto, že měla být vyloučena Danni vzhledem k tomu, že nepatří do Nakúm aliance.\nPo vyloučení Lydie, Stephenie se mohla jen dívat, jak Rafe a Danni vytváří novou dohodu, že jeden vezme toho druhého do finále na závěrečné soutěži o imunitu. I když se snažila vytrvat a porazit Danni, nakonec prohrála a přenechala tím Danni, poslednímu z bývalých členů Nakúm imunitu. Rafe informoval Danni, že jejich dohoda nic neznamená a že je stále věrný dřívější dohodě. Na následující kmenové radě, Danni vzala Rafa za slovo a učinila z něho posledního člena poroty 1-0. Na závěrečné kmenové radě, porota byla přesvědčená, že Danni hrála hru lépe než Stephenie a učinili z ní jedenáctého vítěze finálovými hlasy 6-1.\n\n16 soutěžících bylo rozděleno do dvou kmenů, Yaxhá a Nakúm, každý po osmi hráčích. Do hry ale přišel nečekaný zvrat, když Jeff představil soutěžícím Stephenie a Bobbyho Jona, trosečníky z předešlé řady Palau, kteří teď budou žít s nimi. Bobby Jon se stal člen kmene Nakúm a Stephenie členem kmene Yaxhá. Po prvních osmi vyřazených, přišlo sloučení a ze zbývajících deseti hráčů se stal kmen Xhakúm. Posledních sedm vyloučených vytvoří porotu, která svými hlasy rozhodne o vítězi. Poslední dvě finalistky před ní předstoupí a budou čelit jejím narážkám a všemožným otázkám. Vítězem se v roce 2005 stala tehdy 30letá Danni Boatwright, která porazila ve finále o pět let mladší Stephenie Lagrossa, hvězdnou hráčku z Palau hlasy 6-1.\n\nSoutěž o odměnu: Kmeny musely podniknout 18kilometrový pochod napříč džunglí.\n\nOdměna: Oheň a tábor mezi ruinami. Poražení odcházejí do druhého tábora, který už není tak pěkný.\n\nSoutěž o imunitu: Kmeny nasednou do svých člunů s pochodní. Musí pádlovat k boji, kde zapálí svou pochodeň, teprve pak se mohou vrátit zpátky. Až dopádlují zpátky na břeh, čtyři členové kmene běží k lanům, které jsou přivázané ke člunu. Za lana budou tahat ze všech sil, aby dostali svůj člun za cílovou čáru. Zbývající členové kmene budou mít na starosti klády, díky kterým bude pohyb člunu lehčí a rychlejší. Jakmile je člun za cílovou čárou, musí jeden člen kmene vzít hořící pochodeň a zapálit vítězný stožár. První kmen, který ho zapálí, vyhrává. Pro Yaxhá je navíc oheň v případě výhry.\n\nŠestnácti trosečníkům začalo dobrodružství které se nazývá Survivor: Guatemala. Hned na začátku je čekalo velké překvapení v podobě dvou hvězdných hráčů Stephenie a Bobbyho Jona z předešlé řady Kdo přežije: Palau. Ti se stali právoplatnými členy jejich kmenů. Všechny čekala hned na začátku hodně těžká soutěž. Její tvrdost přiznali i hvězdní hráči. Kmeny museli totiž podniknout cestu dlouhou 11 mil (18 km) napříč guatemalskou džunglí. V sázce byl oheň a nový, lepší tábor, který se nalézá v zajímavém prostředí, které oplývá ruinami. Po vyčerpávajícím nočním pochodu, Bobby Jonův kmen Nakúm těsně předběhl Stepheniin kmen Yaxhá, čímž získali tábor mezi ruinami a oheň. Yaxhá se museli přesunout do méně žádoucího tábora, což znamenalo další pádlování. I když Nakúm vyhrál první soutěž, dlouhý pochod a dehydratace způsobila, že muži byli ve strašném stavu. Bobby Jon se zhroutil, Blake byl nemocný krátce poté, co se zranil jedovatými ostny do ramene, Jim si poranil biceps a Judd neustále zvracel. Margaret je zdravotní sestra, proto věděla co má dělat a snažila se jim pomoct. Na výzvě o imunitu, únava mužů z Nakúm brzdila jejich výkon, což vedlo Yaxhá k jejich prvnímu vítězství. Také to bylo Stepheniino první vítězství kmenové imunity. V předešlé sérii její kmen nevyhrál ani jednu soutěž o imunitu, což vedlo k jeho záhubě. Zpět v táboře Nakúm, kmen se rozhodl zbavit se jednoho ze zraněných mužů.\nNa kmenové radě, byl Jim jako nejstarší muž v kmeni, vyloučen kvůli zranění celým kmenem hlasy 8-1.\n\nSoutěž o odměnu: Soutěžící poběží po rampě a poté budou šplhat po pavoučí síti vytvořené z lan. Na síti je připevněno osm pytlů pro každý kmen. Každý člověk přeleze po síti a odváže pytel, se kterým se vrátí na začátek. Po něm vyrazí další člen kmene. Kmen, který bude mít všech osm pytlů, vyhrává odměnu.\n\nOdměna: Rybářské náčiní, návnada a porcovací nůž.\n\nSoutěž o imunitu: Oba kmeny budou spojeny společným lanem. Cílem je získat svou vlajku. Lano je ukotvené na koncích pole a když se tam jakýkoliv člen kmene dostane, musí se natáhnout pro vlajku. Kdykoliv se členové obou kmenů mohou pokusit zastavit postup svého protivníka. Výzva má časové omezení. Když do 15 minut nezíská žádný kmen vlajku, přistoupí se na soutěž jednotlivců. Kmen, který vyhraje získává imunitu.\n\nV kmeni Nakúm, Bobby Jon cítil zklamání za prohru v první výzvě o imunitu, neboť se někteří obávali, že jeho prokletí KMEN, KTERÝ NEVYHRÁL ANI JEDNU SOUTĚŽ O IMUNITU se může vrátit. Blakeův stav se nelepšil. V Yaxhá, Gary se rozhodl za žádnou cenu neprozradit svou minulost quarterbacka v NHL z důvodu, že by ho Yaxhá hodně rychle vyloučili, protože by si o něm řekli, že už je bohatý a nepotřebuje vyhrát. Vyřešil to tak, že se představil jako Gary Hawkins, zahradní architekt.\nVy výzvě o odměnu, Blake těsně předběhl Briana a vyhrál pro Nakúm rybářské náčiní. Poté, co Yaxhá prohráli výzvu, ocitl se v zoufalé situaci s jídlem. Členové kmene se snažili jíst mravence, kobylky a malinké střevle, které Lydia chytila. Zatímco v kmeni Nakúm, Blakeův zdravotní stav se obracel k horšímu, když skoro nemohl dýchat. Celá situace však obtěžovala Judda, který přiznal, že Blake nedělá vůbec nic, jen odpočívá a Margaret ho celý den obskakuje. Na výzvě o imunitu, musely kmeny nakonec přistoupit na souboje jeden na jednoho. Během zápasu mezi Juddem a Garym, Danni poznala Garyho pravou identitu bývalého quaterbacka a odhalila to všem ostatním, což pomohlo Juddovi, který pro Nakúm získal první vlajku. O dvě kola později, Nakúm zůstal neporažený a získal svou první imunitu. Také pro Bobbyho Jona to bylo jeho první vítězství imunity. Zpět v táboře Yaxhá, Jamie cítil v Stephenie velkou hrozbu a chvíli měl v plánu pro ni hlasovat, i když měl Gary v plánu hlasovat pro Lydii (protože je nejslabší) nebo pro Morgan (protože je líná v táboře). Také Brian se otočil na Garyho a pověděl mu o tom, co se stalo na výzvě a zeptal se ho, jestli je pravda, že je bývalý hráč fotbalu, což Gary ihned popřel. Začal mít ale obavy, protože Danni ho poznala a to nemůže dopadnout dobře, jestli to všude vykecá. Všichni se rozhodli pro Lydii, když se najednou Brian snažil jí zachránit. Pověděl Garymu, že kvůli ní nikdy žádnou soutěž neprohráli a že je Lydia cennější než Morgan kvůli své pracovní morálce a chytání ryb.\nNa kmenové radě, Brianův plán zafungoval a kmen se rozhodl vyloučit Morgan hlasy 8-1.\n\nSoutěž o odměnu: Kmeny budou stavět archeologický přístřešek. Na začátku ale budou mít zavázané oči a budou k sobě připoutáni. Jedna osoba z každého kmene bude oči kmene a bude navigovat jeho členy. Mezi ruinami je rozmístěno devět balíků materiálu pro každý kmen. Teprve, až kmen najde všech devět, smí si rozvázat oči a začít přístřešek stavět. První tým, který ho postaví vyhrává odměnu.\n\nOdměna: Polštáře, lucerny s palivem, celty, provazy a přikrývky.\n\nSoutěž o imunitu: Soutěž je založena na nejpopulárnější máyské hře, která se nazývá Soudný míč. Hraje se na vyvýšeném hřišti a vždy tři na tři lidi z každého kmene. Úkolem je získat body pro svůj tým prohozením míče jednou ze dvou obručí. S míčem se však nesmí chodit, jinak ho dostane druhý kmen. Kmen, který jako první získá pět bodů vítězí.\n\nV kmeni Yaxhá, Brian byl na sebe pyšný za svůj plán vyloučit Morgan a nechat si v kmeni Lydii na poslední kmenové radě. Nastal další den v Nakúm a opičí vřeštění už všem lezlo na nervy, hlavně Juddovi, který kvůli tomu vůbec nespí. Chovatelka zvířat Cindy řekla, že se ta opice třeba jen ztratila a teď hledá ostatní. Během výzvy o odměnu, Yaxhá měli velký náskok a začali svůj přístřešek stavět jako první, to je ale hodně zbrzdilo, proto Nakúm vyhráli svou třetí soutěž v řadě. Zpět v táboře, Yaxhá už začali mít plné zuby kukuřičné kaše, proto se začali Gary a Rafe uchylovat k termitům. Nechutnají příliš dobře ale je v nich spousta proteinů. V kmeni Nakúm, Judd a Bobby Jon si stěžovali na Margaret, protože je neustále poučuje a nic se jí nelíbí. Během výzvy o imunitu, Stephenie byla rozčílená, že Brianna nic nedělala během jejího kola a nemohla nikomu přihrát. Rozhodla se předat míč Lydii, ale ta zase s míčem chodila, což je porušení pravidel. V závěrečném kole, Danni prohodila míč obručí a tím přivedla Nakúm k jejich čtvrtému vítězství v řadě. Zpět v Yaxhá, zraněná Amy přiznala, že má vymknutý kotník v průběhu výzvy, ale všechny ujistila, že je v pořádku. Jamie byl na Briannu naštvaný kvůli jejímu výkonu při výzvě o imunitu, proto se snažil prosadit její vyloučení, zatímco Brianna mluvila se Stephenie o Lydii. Na kmenové radě byla kvůli slabosti ve výzvách vyloučena Brianna hlasy 8-1.\n\nSoutěž o imunitu: Týmy budou pádlovat pro tři pytle v kmenových barvách a potom rychle zpátky ke břehu. Poté musí pytle rozvázat a vysypat jejich obsah do košů. Jsou v nich schované máyské válečné hole. Hráči s nimi budou trefovat terče vzdálené 10, 14 a 18 metrů. Kmen, který všechny sestřelí jako první vyhrává imunitu a má jistý alespoň jeden den v Guatemale. Poražený kmen jde na kmenovou radu.\n\nNa výzvě o odměnu dostali hráči dotazy o svých soukmenovcích. Mělo to ale háček. Ti lidé, které ostatní členové kmene napíšou dostanou odměnu související s otázkou. Šlo o přiřazení odměny jako je například jablko, sprcha nebo piknik. Poté ale nastala změna. Jeff položil otázku, kdo žije jen pro kmen a je na něj nejvíce hrdý. Yaxhá vybrali Briana a Nakúm chovatelku zvířat Cindy. Šlo totiž o promíchání kmenů, ale Brian a Cindy zůstali členy svých kmenů. Všichni až na čtveřici, která se zasloužila o piknik (Judd, Margaret, Gary, Amy) a Cindy a Briana se stali členy opačných kmenů. Nový Nakúm tvořili Brooke, Cindy, Jamie, Judd, Lydia, Margaret, Rafe a Stephenie. Na druhé straně, nový kmen Yaxhá, který měl o jednoho člena tvoří Amy, Blake, Bobby Jon, Brandon, Brian, Danni a Gary. Judd měl z nových kmenů radost, protože se necítil vůbec zranitelný, zatímco Amy a Margaret byly naštvané, protože cítili, že mají na zádech terč. Stephenie a Jamie začali vymýšlet strategii a usoudili, že by bývalí členové Nakúm šli nejdříve po Lydii. Proto vymysleli plán jako první se zbavit Brooke, která je podle nich nejslabší hned po Lydii, což jim dá výhodu, protože poté budou mít v kmeni početní převahu. Navázali rychlé přátelství s Juddem, pro kterého by nebyl problém podrazit svůj bývalý kmen. V kmeni Yaxhá, Danni se zeptala Garyho před všemi, jestli není bývalý fotbalista. Jeho lhaní ale vůbec nevěřila.\nNový kmen Yaxhá tvořený převážně bývalými členy Nakúm vyhrál imunitu a poslal Nakúmy na kmenovou radu. Na kmenové radě, Judd se připojil k původním členům Yaxhá a pomohl jim vyřadit Brooke 5-3.\n\nSoutěž o odměnu: Oba kmeny vyrazí k prvnímu stanovišti, kde jeden ze členů ostrým kamenem přeřízne provaz, tak jak to dělali staří mayové. Až bude přeseknutý, kmen získá dvě páky. Musí je rozvázat a vzít k druhému stanovišti, kde se další z členů proseká kládami k druhému provazu. Až se dostane k provazu a přesekne ho, získá další dvě páky. Se všemi musí doběhnout k poslednímu stanovišti, kde je další čtyři členové vezmou, zastrčí do tournecatu a začnou jimi točit. Navíjením začnou vytahovat do kopce svůj vozík. Až bude nahoře, tak všech šest, členů, kteří se na výzvě podíleli si do něj vlezou. Zbývající člen vezme mačetu a přesekne poslední provaz, což vozík uvolní a ten sjede i s pasažéry z kopce dolů. Vítězný kmen získá odměnu.\n\nOdměna: Margarity, brambůrky s avokádem, plovoucí proti-krokodýlí klec na koupání dovezená přímo do tábora.\n\nSoutěž o imunitu: Oba kmeny se rozdělí do dvou skupin po třech. Tyto skupinky se odeberou na značky a budou držet mayskou lapací síť. Z každého kmene zbude po jednom členovi. Ti budou do pole odpalovat míče z katapultu zatímco skupinky se je budou pokoušet chytit. Kmen, který jich jako první získá pět, vyhrává imunitu.\n\nPo kmenové radě, Margaret byla znechucená Juddovou zradou. V kmeni Yaxhá, Brian vyjádřil, jak je mu nepříjemné, že je jeho kmen tolik nábožensky založený a za každé jídlo děkují bohu. Přizna, že on věřící není. Na výzvě o odměnu, Jamie z kmene Nakúm se snažil rozříznout lana, jenomže byl moc pomalý a Yaxhá vyhráli odměnu a všechno s ní spojené. Zpátky v táboře po ztrátě další výzvy, Stephenie se snažila skrývat svou depresi z neustálých proher, jak na Palau, tak i tady. Necjce to všechno prožít znovu a začala se uchylovat k tomu, že je prokletá nebo nosí štěstí každému, kdo je s ní v kmeni. Před výzvou o imunitu v kmeni Nakúm, Lydia se snažila své spoluhráče rozveselit tancem. Dlouhá éra proher pro Stephenie na chvíli skončila, když Nakúm vyhrál imunitu. V kmeni Yaxhá byl Brian v rozpacích, protože je kmen složen ze čtyř bývalých členů Nakúm a třech Yaxhá a je jasné, že výhodu využijí a jednoho po druhém je odstřelí. Nicméně, Blake lezl všem na nervy svými neustálými trapnými historkami a vytahováním, proto i jeho spojenci začali uvažovat o jeho vyloučení. Brandon však odmítl zradit svůj kmen a rozhodl se, že Blakeovo jméno nenapíše. Brian se snaží ukazat Nakúmům jaký je Blake trouba, aby nakonec proti němu hlasovali. Když přišlo na kmenovou radu, Brandon dodržel svoje slovo a hlasoval pro Briana, jenže zbytek kmene vyloučil Blakea z kmene hlasy 5-2.\n\nSoutěž o odměnu: Kmeny byly rozděleny do dvojic a vždy jeden pár z každého kmene s párem z opačného kmene soutěžíli o přesunutí obří koule přes pole do cíle, neboli branky opačného kmene. Kmen, který bude mít 3 body vyhrává.\n\nOdměna: Grilovačka, včetně grilu, hamburgery, piva, hotdogy, zázvorová limonáda a právo účastnit se soutěže o individuální imunitu.\n\nSoutěž o imunitu: Kmen, který vyhrál, postupuje do fáze o individuální imunitu, kde členové kmene soutěží proti sobě. Soutěžící musí pro sebe nasbírat tři pytle, ve kterých jsou dlaždice s písmeny. Z těch pak musí soutěžící složit dvouslovnou frázi \"Ancient Ruin\".\n\nV kmeni Yaxhá se mluvilo o vyřazení Blakea a o tom, jak byl podveden svým kmenem, zatímco v Nakúm byla Margaret v depresi z toho, co Judd udělal Brooke a navíc se v táboře naparuje jako by se nechumelilo. V soutěží o odměnu, kmeny byly informovány o tom, že musí oba jít na kmenovou radu a oba musí vyloučit jednoho člena. Nakúm vyhráli druhou výzvu v řadě. Jako součást jejich odměny, Nakúm soutěžili mezi sebou o individuální imunitu ve výzvě, která následovala hned po první soutěži. Soutěž o imunitu vyhrál Rafe. Byl také informován o tom, že bude mít možnost sledovat Yaxhá na jejich kmenové radě a sbírat informace. Před kmenovou radou v kmeni Yaxhá brian přišel s nápadem volit Bobbyho Jona s domněnkou, že hlasování skončí nerozhodně, avšak Gary a Amy si nebyli jistí, protože Bobby Jon je ten nejsilnější v kmeni. V kmenové radě Nakúm se Judd ostře pustil do Margaret. Oni dva proti sobě hlasovali, ale v závěru byla Margaret, kvůli osobním konfliktům vyloučena z Nakúm 6-1 a na kmenové radě Yaxhá, Rafe daroval Garymu individuální imunitu, který jí ovšem na základě hlasování nepotřeboval a z kmene byl vyloučen původní člen Yaxhá Brian hlasy 5-1. Na jeho vyřazení se podíleli i Gary a Amy, protože ho vnímali jako nedůvěryhodného.\n\nSoutěž o odměnu: Čtyři členové kmene si omotají kolem těla 10 metrů stuhy a pak jí budou odvíjet, aby se dopracovali až do cíle. První osoba bude obíhat okolo tyče rychle jak to jen půjde a tím převine stuhu z tyče na sebe. Potom se přesune k dalšímu soutěžícímu. Připoutá se k němu a poté budou společně obíhat tyč tak dlouhou až budou omotaní stuhou oba. Stejně tak třetí a čtvrtý hráč. Nakonec by měli vskončit všichni čtyři omotaní stuhou. Teprve potom můžou vyrazit na zpáteční cestu a začít stuhu ze svých těl odmotávat. Do hry se zapojí ještě jedna osoba. Jejím úkolem bude pomáhat čtyřem spoluhráčům jak jen bude moci. První kmen, jehož pět členů se ocitne na kmenové rohoži získá odměnu.\n\nOdměna: Možnost zúčastnit se vyhlídkové jízdy na laně, spousta čokoládových pokrmů\n\nSoutěž o imunitu: Tři členové z každého kmene budou mít na starosti vykutání obrovských kusů skládačky z písku. Po jednom budou hledat jednotlivé kusy. Pokaždé, když jeden člen kmene najde, vrací se s ním a vyráží další. Každý musí najít alespoň jeden kus. Až bude mít kmen všech 12 kousků, poté se další dva členové kmene pokusí skládačku sestavit. Kmen, který jí sestaví jako první vyhrává imunitu.\n\nPo kmenové radě v kmeni Nakúm, Judd byl rád, že byla vyloučena Margaret, protože je v kmeni lepší atmosféra i nálada. Další den, Yaxhá vyhráli odměnu s ní velkou čokoládovou hostinu. Poté pozvali Nakúmy do svého tábora z důvodu, že Danni má narozeniny. Zpočátku byl Nakúm nejistí a nechtělo se jim to líbit, z důvodu, že ti lidé je chtějí vyloučit a teď se s nimi mají bavit, ale nakonec šli. V táboře Yaxhá spolu plavali v krokodýlům-vzdorné kleci, kde si to všichni užívali, jen Jamie se držel zpátky a pozoroval situaci mezi starými Nakúmy a Garym a Amy, jestli jsou oni dva ještě pořád ochotní se k nim přidat po sloučení. Cindy byla taky hodně nejistá z celé té situace a proto prý svůj zájem jen předstírala.\nNakúm vyhrál soutěž o imunitu. V kmeni Yaxhá si nebyli lidé jistí, jestli mají hlasovat pro Amy, která stále trpí na zranění kotníku, které utrpěla před několika dny, nebo pro Bobbyho Jona, který už měl jednou šanci hrát Survivor a rozhodně si míň zaslouží pokračovat ve hře.\nNa kmenové radě, Yaxhá se rozhodl vyloučit Amy hlasy 4-1. Po hlasování, čtyři zbývající Yaxhá se přestěhovali do tábora Nakúmů s novými šatky a brzy dojde ke sloučení.\n\nSoutěž o imunitu: Úkolem je udržet na hlavě hliněný hrnec, a to co nejdéle. Kdo se ho dotkne rukou, je venku ze soutěže. Soutěžící nesmí slézt z malé kostky, na které bude stát. Ten, kdo udrží hrnec nejdéle, vyhrává imunitu a na kmenové radě bude v bezpečí. Pokud se do hodiny nerozhodne o vítězi, následuje rozstřel. V rozstřelu budou závodit po schodech pyramidy. Rukama se nesmí nikdo dotknout hrnce. Kdo bude první nahoře nebo kdo dojde nejdál s hrncem v celku na hlavě vyhrává. Soutěže se účastnili pouze Danni, Gary, Brandon, Bobby Jon, Cindy a Judd a rozstřelu se nezúčastnila jedině Danni. Ostatní čtyři si užívali hostinu.\n\nNakúm byl šokován, že vidí členy opačného kmene Yaxhá ve svém táboře a ještě víc byli šokováni, když byli informováni o sloučení. Další den bylo ve stromové poště odhaleno, že se v táboře nachází skrytý symbol imunity. Nový tábor se nazývá Xhakúm (Spojení jmen předchozích kmenů Yaxhá a Nakúm). Na výzvě o imunitu, Jeff vysvětlil, že soutěž je i o odměnu. Avšak pouze ti, kteří mají pocit, že jsou na kmenové radě v bezpečí si můžou dovolit nezúčastnit se soutěže o imunitu a přemístit se ke stolu a najíst se. Gary vyhrál imunitu v rozstřelu a byl to pro něho úspěch, neboť staří členové Nakúm (Stephenie, Rafe, Lydia, Cindy, Judd a Jamie) drží spolu a nejspíš se ho chystají v nejbližší době vyřadit. Během výzvy Jamie řekl na rovinu, že staří členové Yaxhá mají hlavu na špalku, protože jsou v menšině a taky prohlásil, že Judd soutěží jen proto, aby podpořil Nakúmy. Jelikož měl Gary imunitu, jako první měli hlavu na špalku Brandon a Bobby Jon, avšak Stephenie přesvědčila své spojence, aby nechali Bobbyho Jona ve hře a první vyloučili Brandona. Bobby Jon ji totiž požádal, aby se mohl dostat alespoň do poroty.\nNa kmenové radě, byl Brandon, jeden ze zbývajících Yaxhá členů vyloučen 6-4.\n\nSoutěž o odměnu: Soutěžící zacházeli se zbraní, které se říká \"atla\". Používali ho mayští bojovníci. Soutěžící musí vrhat šípy na terč vytvořený kolem kůlu. Každý má jen jeden pokus. Ten, kdo bude nejblíže terče vyhrává.\n\nOdměna: Vítěz dostane nejlepší jídlo v altánu, otevřený bar a výběr dezertů, možnost přizvat k sobě dva další jedince + nápověda ke skrytému symbolu imunity.\n\nSoutěž o imunitu: Každý soutěžící přejde po kládě, ze které si po jednom odvážou dvě dřeněné podložky, a to co nejrychleji. Pouze první čtyři nejrychlejší, kteří trasu zdolají postupují do dalšího kola. V dalším kole soutěžící použije dvě dřevěné podložky a s jejich pomocí vytvoří lanový most. První dva, kteří dojdou na plošinu postupují do finále. Ve finálovém kole musí soutěžící přejít po jednom laně a druhého lana se držet. Kdo spadne do vody, vrátí se na start. První, kdo přejde po laně až na plošinu jako první, vyhrává imunitu a má jisté místo ve finálové osmičce.\n\nPo kmenové radě, Jamie a Bobby Jon se udobřili. Judd vyhrál soutěž o odměnu, když se jeho šíp přiblížil nejdéle středu. Jamie, který získal 4. místo se rozhodl posunout se na poslední místo a tím zlepšit o jednu příčku všem ostatním. Nejlepší jídlo bylo humra steak, zatímco Jamie, který byl poslední, měl misku ořechů a špinavou vodu z jezera. Judd pozval ke stolu Stephenie a Bobbyho Jona a podělil se s nimi o nějaké jídlo a zpřístupnil jim bar a výběr jakýchkoliv dezertů. Po odměně, Jamie řekl své alianci, že mu Gary řekl, že pro něj bude hlasovat, ale ne všichni jeho slovu věřili. Jamie získal imunitu, když ve finálovém kole porazil Rafea. Gary, kterého Nakúm aliance zvolila pro vyloučení všechny překvapil, když našel skrytý symbol imunity, který použil na kmenové radě. Když byl však Gary v bezpečí, Nakúm aliance musela změnit své plány a vyloučen byl Bobby Jon 6-2-1 a stal se prvním členem poroty. Vydržel ve hře o tři dny déle než v \"\". Stephenie je poslední hvězdný hráč až do 16. série \"\"\n\nSoutěž o odměnu: 8 soutěžících se rozdělí do dvou týmů. Budou v nich vždy 2 muži a 2 ženy. Páry budou svázané provazem. Páry budou muset projít rozbahněnou dráhou přes několik různých překážek. První překážka je na přelezení druhá na podlézání a třetí zase na přelezení. Na konci najde pár hrnce naplněné zrním. Hrnec pak vezme zpátky přes ty samé překážky. Až se dostanou všichni na podložku, tým vysype zrní do nádoby v cíli. Pak vyrazí další pár. První tým, který nádobu přeplní až po okraj získává odměnu.\n\nOdměna: Vítězný tým odletí ve vrtulníku a budou převezeni do nádherné soukromé vily, kde se můžou všichni osprchovat, vyprat si šaty, nají se a stráví tam noc. Navíc ráno snídaně a káva\n\nSoutěž o imunitu: Soutěžící budou připoutaní na dlouhém laně propleteném v překážkách. Budou šplhat nahoru, prolézat a vše možné, aby se přes překážky dostali. První čtyři v cíli postupují do dalšího finálového kola. Ve finále budou soutěžící opět připoutaní na lano. Překážky budou ve třech úrovních nad sebou, proto to bude o něco složitější. První v cíli získá imunitu.\n\nPo kmenové radě, Jamie vystartoval na Garyho s tím, že o něm řekl, že je lhář. Judd však přiznal, že nic takového neslyšel a taky, že už všem Jamie leze na nervy. Na výzvě o odměnu, tým Rafea, Cindy, Jamieho a Lydie vedl až do doby, kdy už to Lydie nezvládala a proto je předběhl druhý tým. Odměnu tedy získali Danni, Gary, Judd a Stephenie. Odměna byla noc mimo tábor a další překvapení byla kazeta z domova pro každého. Když se vrátili z odměny, Stephenie přinesla do tábora košík, ve kterém byla káva, což potěšilo Cindy, protože ona kávu miluje. Rafe vyhrál imunitu, když ve finálovém kole těsně porazil Cindy. Jamie začal být hodně paranoidní a proto Nakúm aliance uvažovala o jeho vyloučení. Jamie však nebyl původní cíl, ale jeho paranoia byla všem nepříjemná. Na kmenové radě se všechny jeho obavy vyplnily, když byl vyloučen z Xhakúm 6-2 a stal se druhým členem poroty.\n\nSoutěž o odměnu: Každý soutěžící má tři džbány naplněné kukuřicí se svými jmény. Jeff se jich bude ptát na otázky o máyské kultuře a Guatemale. Pokaždé, když soutěžící odpoví správně, může rozbít džbán někoho jiného. Když má někdo všechny džbány rozbité, vypadává ze soutěže. Poslední, komu zůstane alespoň jeden džbán vyhrává odměnu.\n\nOdměna: Vítěz odjede k horkým pramenům v Guatemale, které stékají do krásného jezírka se studenou vodou. Dohromady jsou to lázně. Navíc vítěz dostane mochito, grilované maso, krevety, hovězí a kuřecí dostane úžasnou masáž.\n\nSoutěž o imunitu: Jeff bude soutěžícím vyprávět o máyských bájích. Potom je čeká sedm zastávek. Na každé složí skládačku, kde najdou otázku související s příběhem, který právě slyšeli.\nMusí si ji přečíst a vybrat odpověď. Když někdo odpoví správně, získá vlajku, se kterou se vrátí zpátky a pověsí ji na svoji základnu. Když odpoví špatně, získá barevnou hůlku, kterou musí vzít a hodit ji do ohně, což ho bude stát nějaký čas. Kdo bude mít první všechny vlajky, vyhrává imunitu.\n\nPo kmenové radě byla většina tábora ráda, že je Jamie pryč, protože se dalo volně dýchat. Judd se ale necítil moc dobře, protože mu nikdo neřekl, co se chystá. Řekl, že mu je jedno, že je Jamie pryč, ale že mu o tom nikdo neřekl. Cindy vyhrála soutěž o odměnu a vzala Rafea s sebou k horkým pramenům a na hostinu a masáž. Zpět v táboře, Stephenie prohlásila, že pokud má s ní někdo problém, ať jí to řekne do očí. Myslela tím hlavně Lydii, která jí při soutěži o odměnu poslala rychle na lavičku s tím, že Stephenie vyhrála příliš moc odměn. Stephenie si to však nenechala líbit a jako výsledek, Lydie se stala největším outsiderem v táboře. Rafe vyhrál podruhé v řadě imunitu a těsně porazil Garyho.\nNa kmenové radě, Nakúm zůstal silný a domů poslal Garyho 6-1, i přes jeho snahu obrátit hlasy k Juddovi když všem prozradil Juddovu lež o skrytém symbolu imunity.\n\nSurvivor Aukce: Každý soutěžící dostane 500 dolarů a může přihazovat po 20 dolarech. ten, kdo nabídne nejvíc získává předmět. Může se taky s někým složit. Aukce může skončit kdykoliv.\n\nOdměna: Zbývající soutěžící a to, co si koupili na aukci:\n\nSoutěž o imunitu: Soutěžící se budou pohybovat po lidské šachovnici, každý vždy otočí jednu červenou dlaždici směrem nahoru a stoupne si na ni. Může jít jakým směrem chce, ale ne šikmo. Na červenou dlaždici se smí stoupnout pouze jednou. Může se taky nahoře otočit na jakou stranu chce. Volných dlaždic bude stále méně a měně. Kdo bude poslední ve hře získává imunitu. Danni si v aukci koupila výhoda, která byla, že si může kdykoliv vyměnit místo s někým jiným.\n\nPoslední šestka šla na Aukci, na které si Danni koupila výhodu v soutěži o imunitu a Juddova manželka Kristen, Cindyina sestra Mindy a Stepheniin přítel Michael strávili noc v táboře Xhakúm. V důsledku výhody si Danni prohodila místo se Stephenie v soutěži o imunitu a nakonec vyhrála imunitu. V bezpečí před hlasy se Danni cítila velmi dobře když věděla, že někdo z Nakúmů musí odejít. Snažila se přesvědčit Lydii, Rafea a Stephenie, že Juddovi se nedá věřit a že by měl být vyloučen.\nNa kmenové radě se tak stalo a Judd se stal čtvrtým členem poroty 4-2, ale ještě předtím než odešel tak pronesl \"Lháři. Doufám, že vás všechny sežere krokodýl\".\n\nSoutěž o odměnu: Soutěž o auto. V soutěži jsou použity prvky z předchozích soutěží. Nejprve se všichni vydají po kladině. Cestou hráč posbírá tři páry makan. První tři postupují do dalšího kola. V dalším kole se pokusí rozbít pomocí makan malou dlaždičku vzdálenou 10 metrů. První dva, kterým se to podaří, postupují do finálového kole. V něm musí vyřešit skládačku založenou na mayském kalendáři. Jakmile ji složí, naskočí do vozíku, mačetou přesekne lano a dojede ve vozíku do cíle. První v cíli vyhrává odměnu.\n\nOdměna: Nový model Pontiac Torrent. Vítěz odjede v novém autě k archeologickému nalezišti, kde na něho čeká grilování. Steaky, klobásy, vejce, zelenina a pár lahví rumu. Vítěz tam stráví noc a do tábora se vrátí druhý den ráno.\n\nSoutěž o imunitu: Každý soutěžící bude připoután k jednomu dlouhému lanu omotanému kolem několika kůlů. Soutěžící musí odmotat dost lana, aby dosáhl cíle. Navíc bude mít spoutané ruce a nohy. Jedním z klíčů si odemkne ruce, pak se přesune k vedlejšímu kůlu, kde odemkne lano a od kůlu ho odmotá. Až odemkne poslední zámek, obdrží také poslední klíč, kterým si uvolní nohy. Až si bude myslet, že odmotal dost lana, musí běžet ke své vlajce. První, kdo v cíli rozvine svou vlajku, vyhrává imunitu a má jisté místo ve finálové čtyřce.\n\nPo kmenové radě a vyloučení Judda měla Cindy nejasno. Zeptala se, proč jí nikdo neřekl, že se skupina chystá Judda vyloučit. Cítila, že je další na řadě, protože Judd taky nevěděl o plánu vyloučit Jamieho a byl vyloučen a ona zase nevěděla o plánu vyloučit Judda.\nCindy vyhrála odměnu a tím nový Pontiac Torrent a měla možnost se svého auta vzdát a dát nové auto ostatním čtyřem zbývajícím. Buď si ho nechá, nebo se ho vzdá a nové auto dostane každý z nich. Rozhodla se však auto si nechat, což Rafea velice překvapilo. Vybrala si Stephenie, aby s ní šla na grilování a přespala s ní v archeologickém nalezišti. Tam se spolu dohodli na vyloučení Danni a tím dostala Nakúm aliance ze hry posledního bývalého člena Yaxhá. Poté, co Stephenie vyhrála imunitu, Rafe úspěšně zařídil vyloučení Cindy 4-1, čímž potvrdila \"prokletí auta\" (Člověk, který v soutěži vyhrál nové auto, ještě nikdy nevyhrál celou hru). Cindy je opustila slovy \"Vzpomenu si na vás až budu pozorovat hvězdy z mého nového auta\" a odešla jako jeden z nejsilnějších hráčů ve hře, poté, co byla její pochodeň uhašena a stala se pátým členem poroty.\n\nPrvní soutěž o imunitu: Soutěž probíhá v nejsložitějším bludišti, jaké se kdy v soutěži objevilo. Soutěžící se rozběhnou do bludiště a budou sbírat kousky skládačky různých barev. Je šest zastávek, ale dílů skládačky je osm. Některé jsou totiž v párech. Pokaždé, když soutěžící kousky skládačky najde, vrátí se do středu plochy přes pontony a po žebříku a uloží dílek na své místo. Zpátky do bludiště se dostane přes provazový most a po žebříku. Až najde soutěžící všech osm dílů skládačky, složí skládačku, na níž bude jeden ze tří máyských obrázků. Jaguár, krokodýl, nebo opice. První, kdo ji složí má imunitu.\n\nZávěrečná soutěž o imunitu: Soutěžící musí udržet rovnováhu na vratkém prkně, pokud možno co nejdéle. První hodinu se každý bude moc přidržovat dvou lan, což jim pomůže udržet rovnováhu. Po hodině se jednoho lana pustí, ale pořád se může držet druhého. Pokud vydrží ještě dalších 30 minut, bude každý muset pustit i druhé lano a bude bez opory. Ten, kdo zůstane na prkně jako poslední získává imunitu a má jisté místo ve finále.\n\nFinálová čtyřka byla překvapena návštěvou máyské rodiny v den 37, která jim ukázala starobylý máyský rituál, který vyvrcholil obětováním kuřete. Na první výzvě, Rafe vyhrál svou čtvrtou soutěž o imunitu.\nNa kmenové radě byla kvůli své oblíbenosti u poroty vyloučena Lydie 3-1 a stala se šestým členem poroty. Na den 38, poslední tři soutěžící se zúčastnili pochodu, při kterém prošli kolem pochodní svých padlých spoluhráčů. U každé byl obrázek padlého. Jeden z finálové trojky vždy utrhl obrázek a hodil ho ohně. Poté se zúčastnili poslední soutěže o imunitu. Po dvou hodinách a 38 minutách, Danni zůstala na prkně jako poslední a tím vyhrála finálovou výzvu a zaručila si místo ve finále.\nNa kmenové radě, Danni se rozhodla vyloučit Rafea, protože si myslela, že bude mít větší šanci proti Stephenie před porotou. Porota dala finalistkám hodně zabrat.\nNakonec, v živém vysílání a vyhlášení vítěze, Danni porazila Stephenie 6-1 a stala se tak jedenáctým vítězem milionu dolarů.\n"}
{"id": "789726", "url": "https://cs.wikipedia.org/wiki?curid=789726", "title": "Jan Kalíšek", "text": "Jan Kalíšek\n\nJan Kalíšek (17. prosince 1926 – 28. února 1972) byl český a československý generál, politik Komunistické strany Československa a poslanec Sněmovny lidu Federálního shromáždění za normalizace.\n\nK roku 1971 se profesně uvádí jako zástupce vedoucího oddělení Ústředního výboru Komunistické strany Československa. Působil konkrétně jako zástupce vedoucího oddělení státní administrativy ÚV KSČ. K 1. květnu 1971 byl jmenován do hodnosti generálmajora.\n\nVe volbách roku 1971 tehdy zasedl do Sněmovny lidu (volební obvod č. 55 – Ústí nad Labem-Litoměřice, Severočeský kraj). Poslanecký slib nesložil. Ve Federálním shromáždění setrval do své smrti v roce 1972. Pak ho nahradil Antonín Brabec.\n\nV oficiální posmrtné vzpomínce se popisuje, že „\"stál vždy pevně na pozicích marxismu-leninismu a proletářského internacionalismu\"“. Poslaneckou funkci nemohl fakticky vykonávat pro těžkou nemoc.\n\n"}
{"id": "789727", "url": "https://cs.wikipedia.org/wiki?curid=789727", "title": "Jižní Kordofán", "text": "Jižní Kordofán\n\nJižní Kordofán (\"arabsky:\" جنوب كردفان Ğanūb Kurdufān) je jeden z 18 vilájetů Súdánské republiky. Zaujímá rozlohu 158 355 km² a počet jeho obyvatelstva se pohybuje okolo 1 100 000 lidí. Hlavním městem je Kaduqli. Velkou část vilájetu tvoří pohoří Núba, kde žijí etničtí Núbové. Mezi Núby a centrální vládou existují chronické politické rozpory, které často ústí do ozbrojených konfliktů.\n\nV roce 2011 se centrální vláda snažila vytvořit mírovou dohodu jak s Núby, tak s ostatními etniky Jižního Kordofánu, dokonce se začalo pracovat na ústavě platné konkrétně na tento region, která by reflektovala politické potřeby místních obyvatel. Nicméně, ve zmanipulovaných volbách se guvernérem Jižního Kordofánu stal Ahmed Haroun, který je hledán Mezinárodním soudním dvorem pro zločiny proti lidskosti. Ten zastavil proces ústavního sebeurčení místních obyvatel a jako reakci na autonomistické snahy jednotlivých kmenů začal bombardovat vesnice a provádět etnické čistky.\n\nAčkoliv je Jižní Kordofán součástí (severního) Súdánu, tak jej obývají různá etnika, které více sympatizují s Jižním Súdánem, což vyvolává prudké reakce centrální vlády.\nOd roku 2009 probíhají s proměnlivou intenzitou boje mezi kmeny a centrální vládou, a také mezi kmeny samotnými, kteří bojují o omezené zdroje vody a dobytka. Počet mrtvých tohoto táhlého konfliktu vzhledem k odlehlosti regionu nelze přesně říci, pravděpodobně se pohybuje v tisících.\n\nOblast Abyei, dřívější součást Jižního Kordofánu, je zdrojem sporů mezi Súdánem a Jižním Súdánem, zejména kvůli zdrojům ropy.\n"}
{"id": "789728", "url": "https://cs.wikipedia.org/wiki?curid=789728", "title": "Finsko na Letních olympijských hrách 1988", "text": "Finsko na Letních olympijských hrách 1988\n\nFinsko na Letních olympijských hrách 1988 v Soulu reprezentovalo 80 sportovců, z toho 60 mužů a 20 žen. Nejmladším účastníkem byl Petri Suominen (17 let, 142 dní), nejstarší pak Sakari Paasonen (52 let, 349 dní) . Reprezentanti vybojovali 4 medailí, z toho 1 zlatou 1 stříbrnou a 2 bronzové.\n"}
{"id": "789731", "url": "https://cs.wikipedia.org/wiki?curid=789731", "title": "Dana Kancírová", "text": "Dana Kancírová\n\nDana Kancírová (* 26. února 1941) byla česká a československá politička Komunistické strany Československa a poslankyně Sněmovny lidu a Sněmovny národů Federálního shromáždění za normalizace.\n\nK roku 1971 se profesně uvádí jako agronomka JZD. K roku 1976 již jako předsedkyně JZD.\n\nVe volbách roku 1971 byla zvolena do Sněmovny lidu Federálního shromáždění (volební obvod č. 95 - Hustopeče, Jihomoravský kraj). Mandát obhájila ve volbách roku 1976 (obvod Břeclav). Ve volbách roku 1981 (obvod Břeclav) přešla do Sněmovny národů, kde obhájila mandát ve volbách roku 1986. V parlamentu zasedala do ledna roku 1990, kdy rezignovala na post poslankyně v rámci výměny složení parlamentu po sametové revoluci (kooptace do Federálního shromáždění 1989-1990).\n\n"}
{"id": "789733", "url": "https://cs.wikipedia.org/wiki?curid=789733", "title": "Plát", "text": "Plát\n\nPlát (proplátování/přeplátování) je jeden za základních tesařských i truhlářských spojů užívaný ve více variantách a obměnách.\n\nNejjednodušší druh plátu je rovný plát. Je založen na polovičním zeslabení navazujících trámů, jež mají být (obvykle délkově) spojeny. Délka spojení musí být dostatečná (obvykle dvojnásobek tloušťky trámu), aby byl spoj účinný.\n\nPříležitostně a náročnějších konstrukcí byly užívány i pláty komplikovanější geometrie a konstrukcí jako pláty šikmé, nebo rybinové zajišťující stabilitu spoje ve více směrech a nevyžadující přídavné spojovací prostředky.\n\n\n"}
{"id": "789735", "url": "https://cs.wikipedia.org/wiki?curid=789735", "title": "Interneuron", "text": "Interneuron\n\nInterneuron je neuron zajišťující spojení a sjednocení nervového systému. Vytváří spojení mezi senzorickými neurony (aferentními) vedoucími impulsy ze senzorických receptorů do centrální nervové soustavy a motorickými neurony (eferentními) vedoucími impulzy z centrální nervové soustavy do vykonávajících orgánů (svaly a žlázy). \nTermín interneuron je také používán pro neurony mozku a míchy, jejichž axony se pojí synapsemi pouze s okolními neurony, pro odlišení od neuronů projekčních, které promítají axony do více vzdálených oblastí mozku nebo míchy. \n\nLokalizace interneuronů je výhradně v centrální nervové soustavě, kde interneurony leží mezi neurony sensitivními a neurony motorickými. Díky spojení inteneuronů do sítí jsou tvořeny nervové dráhy. Mimo velkého počtu vzájemnných propojení mezi sebou, má mnoho interneuronů také propojení přímo s anteriárními motoneurony, přičemž toto vnitřní propojení je zodpovědné za integrální funkci míchy. Interneurony tvoří 99,98% neuronů člověka, větvením výběžků, organizací a velikostí jsou velmi rozmanité, ovšem téměř všechny jsou multipolární.\n\nOproti anteriálním motoneuronům jsou tyto buňky jsou asi třicetkrát početnější, malé a vysoce vzrušivé, často vykazující samovolnou aktivitu a schopnost frekvence pálení tisícpětsetkrát za sekundu. \n\nInterneurony jsou vmezeřené v reflexních obloucích (základní organizační prvek centrální nervové soustavy), kde umožňují zpracování informací díky uspořádání v mozku a míše do neurálních okruhů. Toto uspořádání dává vznik komplikovanosti centrální nervové soustavy. Interneuron je vložen centrálně (uprostřed) mezi každý jednotlivý sensitivní neuron ležící dorsálně a motoneuron ležící ventrálně. Buněčná těla interneuronů leží většinou dorsálně od motoneuronů.\n\nV míše se nachází mnoho rozdílných typů neurálních obvodů zajišťovaných interneurony, včetně obvodů konvergentních, divergentních a opakovaně pálících, přičemž tyto obody mají funkci ve vykonávání specifických míšních reflexů. Pouze několik smyslových signálů míšních nervů nebo signálů z mozku končí přímo v anteriorních motoneuronech, skoro všechny tyto signály jsou prvně přenášeny interneurony, kde jsou tyto signály nejdříve odpovídajícím způsobem zpracovány. Kortikospinální dráha tedy končí ve většině případů na míšních interneuronech, kde jsou signály z tohoto traktu kombinovány se signály z ostatních míšních drah nebo míšních nervů, než jsou nakonec soustředěny na anteriorních motoneuronech pro kontrolu svalové funkce. \nInterneurony mohou být klasifikovány jako excitační nebo inhibiční, na základě efektu na postsynaptickou membránu dalších neuronů. \nInhibiční interneurony potlačují činnost jiných nervových buněk. Příkladem může být myotatický (napínací) reflex. Kompenzace prodloužení jednoho souboru svalů /znamená kontrakci flexorů přes napínací (myotatický) reflex/ zároveň také vyžaduje uvolnění antagonistických svalů, extensorů. Kontrakce jednoho souboru svalů doprovázená relaxací svalů antagonistických je nazývána vzájemnou inhibicí. V případě natahovacího reflexu, dochází k vzájemné inhibici, protože jsou kolatelární větve axonů spojeny s inhibičními míšními interneurony, které jsou spojeny s alfa motoneurony antagonistických svalů. \nPříklad reflexu zprostředkovaného excitačními interneurony je ohýbací reflex. Ohýbací reflex je komplexní reflexní oblouk používaný pro únik končetiny z dosahu bolestivého podmětu. Tento reflex je mnohem pomalejší než myotatický reflex, což značí intervenci velkého počtu interneuronů mezi smyslovým podmětem a koordinovaným pohybem. Axony vedoucí signály bolesti vstupují do míchy a aktivují interneurony v několika různých místech. Tyto interneurony nakonec podráždí alfa motoneurony kontrolující všechny flexorové svaly postižené končetiny. \nInterneurony mohou být dále klasifikovány dle umístění:\n\n\n\nRenshawovy buňky jsou malé interneurony lokalizované v anteriárních rozích míchy v blízké asociaci s motoneurony. Prakticky ihned poté, co axon anteriárního motoneuronu opustí jeho tělo, kolaterály (kolaterální větve) tohoto axonu přechází na sousední Renshawovy buňky. Renshawovy buňky jsou inhibiční interneurony předávající inhibiční signál okolním motoneuronům. Stimulace každého motoneuronu tedy směřuje k inhibici okolních motoneuronů, přičemž tento jev nazýváme latelární inhibice. Pohybový systém užívá tuto laterální inhibici k zaměření nebo zaostření vlastních signálů stejnou cestou jakou používá senzorický systém (využívá stejného principu), aby se primární signál přenesl v nezmenšené míře požadovaným směrem a zároveň potlačuje tendenci signálu šířit se příčně. \n"}
{"id": "789736", "url": "https://cs.wikipedia.org/wiki?curid=789736", "title": "Pavel Kapec", "text": "Pavel Kapec\n\nPavel Kapec (20. července 1926 - ???) byl slovenský a československý politik Komunistické strany Slovenska a poslanec Sněmovny lidu Federálního shromáždění za normalizace.\n\nK roku 1971 se profesně uvádí jako dělník. Ve volbách roku 1971 tehdy zasedl do Sněmovny lidu (volební obvod č. 171 - Poltár, Středoslovenský kraj). Ve Federálním shromáždění setrval do konce funkčního období, tedy do voleb v roce 1976.\n\nV roce 1971 se zároveň stal předsedou Městského národního výboru v Poltáru.\n\n"}
{"id": "789741", "url": "https://cs.wikipedia.org/wiki?curid=789741", "title": "Seznam hradů v Libereckém kraji", "text": "Seznam hradů v Libereckém kraji\n\nSeznam hradů nacházejících se v Libereckém kraji, seřazených podle abecedy:\n\n\n\n\n\n\n\n\n\n\n\n\n\n\n\n\n\n\n\n"}
{"id": "789743", "url": "https://cs.wikipedia.org/wiki?curid=789743", "title": "Zdeněk Jiran", "text": "Zdeněk Jiran\n\nZdeněk Jiran (* 13. března 1959 Brno) je český architekt, vysokoškolský učitel - profesor ČVUT, autor značného množství staveb i územních plánů, činný i v zahraničí.\n\nStudoval na „matematickém“ gymnáziu kapitána Jaroše v Brně a poté vystudoval Fakultu architektury VUT v Brně (1983). Významým mezníkem bylo vysoké umístění v architektonické soutěži (2.–3. cena) na vládní čtvrť zemského hlavního města Dolního Rakouska Sankt Pölten v roce 1989, spolu s Petrem Dvořákem.\n\nJeho dílo je rozloženo v průběhu více jak dvaceti let. Počáteční úkoly byly uskutečněny na konci 90. let v atelieru 03 libereckého Stavoprojektu a byly orientovány na stavby pro seniory a stavby sociální péče. Přelomem bylo prestižní umístění v mezinárodní architektonické soutěži na vládní čtvrť zemské vlády Dolních Rakous v roce 1989, kde se společně s P. Dvořákem a J. Bučkem skončili mezi třemi nejlepšími návrhy. Následovala mnohaměsíční praxe v Rakousku. Na počátku 90. let vytvořil společný atelier s architektem Michalem Kohoutem. Společně nebo samostatně realizoval celou řadu staveb především bytového charakteru, ale i administrativní a obchodní komplexy a rodinné domy. Soustřeďuje se zejména na téma bydlení, zabývá se jim do hloubky. V posledních letech pak provozuje společnou architektonickou kancelář se žákem Aleny Šrámkové ing. arch. Petrem Mášou. Během let byl publicisticky činný Je též městským architektem v Železném Brodě.\n\nvětšina prací ve spoluautorství s Michalem Kohoutem. \n\n\n\n"}
{"id": "789753", "url": "https://cs.wikipedia.org/wiki?curid=789753", "title": "Kostel Nanebevzetí Panny Marie (Česká Skalice)", "text": "Kostel Nanebevzetí Panny Marie (Česká Skalice)\n\nKostel Nanebevzetí Panny Marie se nachází v České Skalici. Za třicetileté války byl filiálním kostelem do Náchoda, farním je opět od roku 1663. Je chráněn jako kulturní památka České republiky.\n\nKaple na místě dnešního kostela se připomíná v roce 1350. Dnešní podobu získal kostel při přestavbě nákladem Anny Viktorie, vdovy po Vavřinci Piccolomini, která byla dokončena v roce 1725. Barokní věž byla postavena již roku 1715.\n\nKostel je jednolodní, s přilehlou věží, kaplí Božího hrobu a černou kaplí na severu a sakristií s oratoří na jihu.\n\nNa hlavním oltáři z roku 1732 je pozoruhodné řezbářské dílo Nanebevzetí Panny Marie od Severina Stolaře z Moravské Třebové. Vzácnou památkou je cínová křtitelnice z roku 1490. Pod kostelem jsou hrobky rodu Straků z Nedabylic a majitele studnického panství Zikmunda Joachima Šmídla. Varhany z roku 1738 od Sebastiana Staudingera z Andělské Hory u Bruntálu mají původní skříň, ale jsou ve špatném stavu.\n\nKostel původně obklopoval hřbitov, na kterém se přestalo pohřbívat v roce 1863 a oficiálně zrušen byl v roce 1891. Ze hřbitova se zachovala hřbitovní zeď a umrlčí kaple z roku 1725. V roce 1919 byla ke kostelu přenesena z náměstí socha sv. Jana Nepomuckého z roku 1744. V roce 1970 k ni přibyly dvě sochy sv. Donáta, arezského biskupa a socha sv. Floriána (z roku 1766) pravděpodobně z dílny Matyáše Bernarda Brauna, které byly původně umístěny v parku v Novém Dvoře u Velké Jesenice. U bočního vchodu do kostela je náhrobek Josefa Myslimíra Ludvíka.\n\nBohoslužby se konají pětkrát týdně.\n\n\n"}
{"id": "789764", "url": "https://cs.wikipedia.org/wiki?curid=789764", "title": "Tomáš Malatinský", "text": "Tomáš Malatinský\n\nIng. Tomáš Malatinský (* 14. března 1959, Bratislava, Československo) je slovenský podnikatel a politik. Od 4. dubna 2012 do 3. července 2014 působil ve funkci ministra hospodářství Slovenska. \n\nV roce 1978 absolvoval Střední průmyslovou školu stavební v Bratislavě, v roce 1983 ukončil studium na Slovenské technické univerzitě v Bratislavě, stavební fakultě, oboru geodézie a kartografie.\n\nV letech 1983 až 1986 působil ve \"Stavoprojektu Bratislava\" jako odpovědný projektant a geodet. Později v letech 1986 až 1998 prošel v \"Elektrovodu Bratislava\" funkcemi stavbyvedoucího, vedoucího oddělení ekonomiky, divize vedení, vedoucí útvarů zahraničního obchodu a vyššího dodavatele.\n\nOd roku 1998 do 1999 byl vedoucím organizační složky v \"ELCON o.z.\" v Praze. Jako ředitel divize působil v Trnavě v letech 1999 až 2000 ve \"VÚJE Trnava, a.s.\" V březnu 2000 se stal předsedou představenstva a generálním ředitelem \"Elektrovod Holding, a.s. Bratislava\". V květnu 2000 se stal druhým viceprezidentem česky \"Svazu zaměstnavatelů energetiky\" (slovensky \"Zväz zamestnávateľov energetiky\"), 24. dubna 2003 se stal jeho prezidentem.\n\nSvůj byt v Bratislavě pronajímá finančníkovi Jaroslavu Haščákovi ze skupiny Penta. Vládní strana SMĚR Roberta Fica proti tomuto spojení člena vlády s hlavním aktérem údajného spisu Gorila námitky nevznesla.\n\nOd 4. dubna 2012 do 3. července 2014 působil jako nestraník ve funkci ministra hospodářství Slovenska v druhé vládě Roberta Fica.\n\n \n"}
{"id": "789766", "url": "https://cs.wikipedia.org/wiki?curid=789766", "title": "Grodzisk Mazowiecki Radońska", "text": "Grodzisk Mazowiecki Radońska\n\nŽelezniční stanice Grodzisk Mazowiecki Radońska slouží regionální dopravě v Grodzisku Mazowieckim, Mazovském vojvodství.\n\nŽelezniční stanice Grodzisk Mazowiecki Radońska je konečnou stanicí Warszawske Koleje Dojazdowe byla otevřena v roce 1927. Je obsluhována regionálními spoji dopravce Warszawska Kolej Dojazdowa, zkráceně WKD, který provozuje příměstskou osobní železniční dopravu na vlastní železniční síti spojující centrum Varšavy s obcemi Michałowice, Pruszków, Brwinów, Podkowa Leśna, Milanówek a Grodzisk Mazowiecki jihozápadně od Varšavy. V blízkosti této stanice se nachází i sídlo dopravce Warszawske Koleje Dojazdowe.\n\n\"Přehled počtu spojů je pouze orientační\"\n\nZe stanice odjíždí spoje do stanic:\n\n\nCelkový počet spojů, které obsluhuje stanice:\n\nŽelezniční stanicí Grodzisk Mazowiecki Radońska prochází železniční tratě:\n\n\nŽelezniční stanici obsluhují také regionální autobusy a to linky: A (ve všední dny), 4, 7, 8.\n\n\n\n"}
{"id": "789771", "url": "https://cs.wikipedia.org/wiki?curid=789771", "title": "Seznam hradů v Královéhradeckém kraji", "text": "Seznam hradů v Královéhradeckém kraji\n\nSeznam hradů nacházejících se v Královéhradeckém kraji, seřazených podle abecedy:\n\n\n\n\n\n\n\n\n\n\n\n\n\n\n\n\n\n"}
{"id": "789779", "url": "https://cs.wikipedia.org/wiki?curid=789779", "title": "Imitace (hudba)", "text": "Imitace (hudba)\n\nImitace v hudbě, resp. v polyfonii, je jeden ze způsobů práce s hudebním tématem nebo motivem. Imitační technika se hojně používala zejména v hudbě období baroka a spočívala v opakování určité části skladby (melodie, rytmu apod.).\n\nPůvodní (imitovaná) melodie se nazývá \"proposta\" (z italského „návrh“) a její opakování (citace) se nazývá \"risposta\" („odpověď). Imitace pak může být úplné a doslovné citování původní hudební myšlenky, přičemž opakování melodie je nezměněné, ale může rovněž se jednat o napodobení v různých obměnách, například v transponovaně do jiné tóniny, či se změněným tónorodem (dur/moll). Imitace může probíhat v témže nebo jiném hlase jako \"proposta\", může být také citována jiným nástrojem, vždy si však zachovává původní charakter. \n\nTato technika se používala hojně v raně polyfonní hudbě, a zejména pak v období baroka. \n\nPříklady imitace v hudbě jsou kánony (např. od Johanna Pachelbela), Bachovy fugy a invence a mnoho jiných.\n"}
{"id": "789784", "url": "https://cs.wikipedia.org/wiki?curid=789784", "title": "Heinrich Tønnies", "text": "Heinrich Tønnies\n\nJohan Georg Heinrich Ludwig Tønnies (nebo Tönnies) (10. května 1825 Grünenplan, Německo - 11. prosince 1903) byl dánský průkopník fotografie. Měl své vlastní fotografické studio v Aalborgu, kde jako jeden z prvních fotografů vyráběl fotografické vizitky v Dánsku.\n\nNarodil se 10. května 1825 v německém Grünenplanu, kde se vyučil jako malíř skla.\n\nV 50. letech se přestěhoval do Dánska, kde se učil zhotovovat daguerrotypii. V červnu 1856 začal svou fotografickou kariéru jako učeň a partner berlínského fotografa daguerrotypisty C. Fritsche v Aalborgu a kodaňského fotografa Wilhelma Schrødera. V Aalborgu se začal brzy specializovat na techniku carte-de-visite, která usnadnila tisk fotografií. V prosinci téhož roku zakoupil partnerský podíl na podnikání a začal provozovat ateliér pod svým vlastním jménem. Většina jeho prací se zaměřila na portréty, ačkoli pořídil snímky mnoha krajin. Na jeho fotografií jsou často zabrazeni lidé ve svých pracovních oděvech, spíše než ve formálním oblečení určeném pro tuto příležitost.\n\nOd roku 1861 jeho obchod kvetl, potřeboval větší studio a více asistentů, v roce 1870 se stal dánským občanem. Jeho rodinný podnik nakonec přežil po tři generace, celkem 75 let. Šíře jeho fotografických produktů zahrnovala: daguerrotypie, kalotypie, pannotypie, fotolitografie, stereoskopie, ambrotypie, fotografické vizitky a medailony. Předpokládá se, že je autorem minimálně 75 000 fotografických vizitek, mnoho jich vzniklo v důsledku velké vlny emigrace z Nordjyllandu do Severní Ameriky. Vzhledem k chudobě v Aalborgu v oblasti Vendsysselu místní poptávka po levných portrétech carte de visite pokračovala až do první světové války, což učinilo Tönniovo studio jedním z posledních vyrábějících tento typ portrétů v Dánsku.\n\nFotografoval také vojáky v uniformách. Zejména v době Dánsko-německé války v roce 1864. Podobně jako Georg Emil Hansen cestoval do oblasti a fotografoval dánské vojáky než odešli do boje.\n\n\n\n"}
{"id": "789792", "url": "https://cs.wikipedia.org/wiki?curid=789792", "title": "Seznam hradů v Pardubickém kraji", "text": "Seznam hradů v Pardubickém kraji\n\nSeznam hradů nacházejících se v Pardubickém kraji, seřazených podle abecedy:\n\n\n\n\n\n\n\n\n\n\n\n\n\n\n\n\n\n"}
{"id": "789801", "url": "https://cs.wikipedia.org/wiki?curid=789801", "title": "Nakopni to", "text": "Nakopni to\n\nNakopni to (v anglickém originále Kickin' It) je sitcom inspirovaný bojovým uměním. Ve Spojených státech začalo jeho vysílání 13. června 2011 na televizním kanálu Disney XD. V Česku je vysílán od 5. května 2012 na českém Disney Channel.\n\nV jednom nákupním centru se nachází Akademie bojových umění Bobbyho Wasabi a říká se, že je tou nejhorší v celém řetězci Bobby Wasabi. Pro vylepšení reputace přijde do této akademie nový kluk Jack, aby je poučil o životě, o karate a o přátelství. Všichni se drží hesla: \"„We swear by the light of the dragon's eye, to be loyal and honest and never say die. Wasabi!“\" – \"„Při lesku dračího oka přísaháme, že budeme věrní a čestní a nikdy se nevzdáme. Wasabi!“\"\n\n\n"}
{"id": "789802", "url": "https://cs.wikipedia.org/wiki?curid=789802", "title": "Seznam dílů seriálu Nakopni to", "text": "Seznam dílů seriálu Nakopni to\n\nToto je seznam dílů seriálu \"Nakopni to\". Americký komediální seriál \"Nakopni to\" z produkce Disney XD, který se americkým divákům představil 13. června 2011 a 5. května 2012 se představil na české mutaci Disney Channelu. Akademie bojových umění Bobbyho Wasabi a říká se, že je tou nejhorší v celém řetězci Bobby Wasabi. Pro vylepšení reputace přijde do této akademie nový kluk Jack, aby je poučil o životě, o karate a o přátelství.\n\n<onlyinclude>\n</onlyinclude>\n\n"}
{"id": "789812", "url": "https://cs.wikipedia.org/wiki?curid=789812", "title": "Past Lives", "text": "Past Lives\n\nPast Lives je čtvrté koncertní album skupiny Black Sabbath. Album živých nahrávky z let 1970-1975. První disk už vyšel v roce 1980 jako Live at Last, ale nepovažuje se za oficiální album Black Sabbath. Druhý disk tvoří živé nahrávky pro rádia a televize, které předtím byly dostupné jen na výběrech a kompilacích.\n\n\n\n"}
{"id": "789818", "url": "https://cs.wikipedia.org/wiki?curid=789818", "title": "Chlumecký", "text": "Chlumecký\n\nPříjmení Chlumecký nosí více osobností:\n\n\n"}
{"id": "789820", "url": "https://cs.wikipedia.org/wiki?curid=789820", "title": "William Thomas Stead", "text": "William Thomas Stead\n\nWilliam Thomas Stead (5. července 1849 v Embletonu v hrabství Northumberland v Anglii - 15. dubna 1912 v Severním Atlantiku) byl anglický novinář a redaktor, který se jako jeden z průkopníků investigativní žurnalistiky stal jednou z nejkontroverznějších postav viktoriánské doby. Jeho „nová žurnalistika“ připravila základy pro dnešní bulvární deníky. Účinně ukazoval, jak může být tisk využíván k ovlivňování veřejného mínění a vládní politiky. Byl znám také svými snahami o světový mír, jako zastánce práv žen, obránce občanských svobod, obhájce chudých a utlačovaných a podporovatel mezinárodního jazyka esperanto. Stal se jedním z nejznámějších pasažérů lodi RMS \"Titanic\", při jejímž potopení v dubnu 1912 přišel o život.\n\nStead se narodil v Embletonu v anglickém hrabství Northumberlandu jako syn kongregačního pastora. Dva roky chodil do školy Silcoates School ve Wakefieldu, ale poté se ve 14 letech stal učněm u kupce v Newcastle-upon-Tyne. Začal se věnovat novinářství a roku 1871 se stal redaktorem listu \"The Northern Echo Darlington\". V roce 1880 odešel do Londýna, aby se stal pomocným redaktorem novin \"Pall Mall Gazette\" pod vedením Johna Morleyho. Když byl Morley zvolen poslancem parlamentu, stal se Stead šéfredaktorem (1883-1889).\n\nDo britské žurnalistiky zavedl nový prvek interview – první vedl v roce 1884 s generálem Gordonem. Jako novinář se Stead vyznamenal energickým zpracováním veřejných témat a brilantní prezentací zpráv. Je s ním také spojován vznik moderní novinářské techniky, při které se okolo novinky vytváří novinová událost, spíše než aby se o ní pouze informovalo. Ukázkou použití této techniky je případ Elizy Armstrongové.\n\nV roce 1885 se Stead připojil ke „křížové výpravě“ proti dětské prostituci publikováním série článků s názvem \"The Maiden Tribute of Modern Babylon\" („Panenský tribut moderního Babylonu“). Aby dokázal věrohodnost svých objevů, domluvil „nákup“ 13leté kominické dcery Elizy Armstrongové.\n\nPřestože se jednalo o pouhou provokaci, byl Stead odsouzen ke třem měsícům vězení za to, že nejprve nepožádal otce dívky o povolení k provedení „nákupu“.\n\nV roce 1886 začal Stead vést kampaň proti Siru Charlesi Dilkemu, který usiloval o očištění svého jména údajně zneuctěného v Crawfordském skandálu. Steadovo tažení nakonec slavilo úspěch a Dilkeho pokusy o očištění jména byly marné.\n\nPo odchodu z novin \"Pall Mall\" založil Stead svůj vlastní měsíčník \"Review of Reviews\" (1890) a svou energii a nadšení pro psaní dále rozvíjel v žurnalistice pokročilého humanitárního typu..\n\nZačal prodávat levné dotisky knih (\"pence poets\", \"Classical prose\" atd.), vydával spiritistický časopis nazvaný \"Border region\" („Hraniční oblast“) (1893—1897), ve kterém rozvíjel svůj zájem o výzkum duchovna, a podporoval mírové hnutí a mnoho dalších populárních i nepopulárních hnutí té doby.\n\nPřes všechnu svou neoblíbenost a odpor vůči jím používaným metodám stále požíval vážnosti v životě veřejném i soukromém. Za druhé búrské války se Stead s pro něj typickou vervou zastával Búrů a útočil kritikou proti vládě, vydával například protiválečný týdeník \"War Against War in South Africa\" („Válka proti válce v jižní Africe“). Psal na všemožná témata a vydal např. publikace \"The Truth About Russia\" („Pravda o Rusku“, 1888), \"If Christ Came to Chicago!\" („Kdyby Kristus přišel do Chicaga!“, 1894), \"Mrs Booth\" („Paní Boothová“, 1900) či \"The Americanisation of the World\" („Amerikanizace světa“, 1902).\n\nStead byl pacifista a bojovník za mír, podporoval myšlenku „Spojených států evropských“ a „Vysokého soudního dvora mezi národy“, ačkoliv současně podporoval užití síly pro vymáhání práva. Přinášel obšírné zpravodajství z haagských mírových konferencí z let 1899 a 1907 (během čtyř měsíců trvání té druhé pro ni vydával každodenní zpravodaj). V Paláci míru v Haagu se nachází jeho busta. Za tyto své aktivity byl Stead opakovaně navrhován na Nobelovu cenu za mír.\n\nMezinárodní jazyk esperanto poznal Stead v roce 1902 v Lipsku během diskuze na téma jak podpořit školáky v dopisování se svými vrstevníky v cizích zemích. Vedoucí německé sekce, prof. Martin Hartman, tehdy ukázal Steadovi francouzskou brožurku se základy esperanta, ve kterém viděl velký potenciál. Stead o tom pro „The Review of Reviews“ v říjnu 1902 napsal příspěvek nazvaný „Wanted: An International Language. A Plea for the Study of Esperanto“ (česky „Hledá se: Mezinárodní jazyk. Žádost o studium esperanta“), ve kterém představil základní rysy esperanta. Od té doby pak v každém vydání „The Review of the Reviews“ vycházela půlstránka na téma esperanto. Nejprve nesla název „The Auxiliary International Language“ („Pomocný mezinárodní jazyk“), později se jmenovala „The International Key Language“ („Mezinárodní klíčový jazyk“), nakonec „Learning Languages by Letter-Writing“ („Studium jazyků prostřednictvím dopisování“).\n\nStead podpořil vznik esperantského klubu v Londýně a dalším skupinám esperantistů, které nedisponovaly finančními prostředky, propůjčil ke schůzkám místnost přezdívanou „The Sanctum“ v domě „Mowbray House“, ve kterém se nacházela i redakce jeho časopisu. Využívali ji také pokladníci nově založeného londýnského esperantského klubu. V jeho vydavatelství vyšly hodnotné učebnice a slovníky esperanta, které propagoval pomocí inzerátů v „The Review of the Reviews“.\n\nStead se účastnil důležitých esperantských kongresů své doby, kde se setkával s pacifisty z jiných zemí jako byli Alfred Hermann Fried (Nobelova cena za mír 1911), Henri La Fontaine nebo Gaston Moch. Na organizaci 3. Světového kongresu esperanta v Cambridge v roce 1907 se z velké části sám podílel. Účastníky kongresu tehdy jménem města Londýn pozdravem v esperantu přijal Sir Thomas Vezey Strong, Steadův starý přítel, který byl později zvolen za Lorda Mayora (starostu) a ve své funkci udržoval styky s esperantisty v zahraničí, například při návštěvě Prahy roku 1911.\n\nO Steadově tragické smrti informovaly mnohé esperantské časopisy prostřednictvím nekrologů, ve kterých vyzdvihovaly jeho aktivní podporu esperanta.\n\nStead se hlouběji zajímal také o spiritualitu a spiritismus a prohlašoval o sobě, že je schopen přijímat zprávy ze světa duchů a schopný automatického psaní. Jeho spojením se světem duchů měl být podle jeho vlastních slov duch zemřelé americké novinářky a podporovatelky abstinenčního hnutí Julie Amesové, kterou poznal krátce před její smrtí v roce 1890. Roku 1909 založil \"Julia’s Bureau\" („Juliina kancelář“), kde mohli zájemce získávat informace prostřednictvím médií. V mnoha svých spiritistických spisech psal o potápějících se lodích a o tom, jak se sám topí.\n\n22. března 1886 publikoval Stead fiktivní článek s názvem \"How the Mail Steamer Went Down in Mid-Atlantic, by a Survivor\" („Jak se potápěl poštovní parník uprostřed Atlantiku, z pera přeživšího“). V něm popisoval zkázu parníku po kolizi s jinou lodí a vysokou ztrátu na lidských životech v důsledku nedostatečného počtu záchranných člunů. Dospěl k následujícímu závěru: „Přesně toto se může stát a stane se, když se spustí na moře loď s nedostatkem záchranných člunů.“ Roku 1892 publikoval Stead podobný příběh nazvaný \"From the Old World to the New\" („Ze Starého do Nového světa“), ve kterém parník \"Majestic\" společnosti White Star Line zachraňuje přeživší z jiné lodi, která se potopila po nárazu na ledovou kru.\n\nV roce 1912 nabídl Steadovi prezident Spojených států William Howard Taft, aby se 21. dubna zúčastnil mírové konference konané v Carnegie Hall v New Yorku. Z tohoto důvodu nastoupil Stead 10. dubna 1912 v Southamptonu na palubu lodi RMS \"Titanic\", která se tento den vydávala na svou první plavbu do New Yorku. Ubytoval se v kajutě 1. třídy na palubě C. Poté, co \"Titanic\" pozdě večer 14. dubna narazil na ledovec, nepokoušel se Stead dostat do žádného ze záchranných člunů. Pomohl ale s nástupem do člunů několika ženám a dětem.\n\nPoté, co všechny čluny odpluly, uchýlil se Stead do kuřáckého salonku první třídy na palubě A. Tam byl naposledy spatřen jak úplně klidný sedí na koženém křesle a čte si knihu. Přeživší pasažér první třídy Philipp Mock přesto tvrdil reportérovi \"Worcester Telegram\", že viděl Steada jak odjíždí společně s Johnem Jacobem Astorem na záchranném plavidle. William Stead zahynul při potopení Titanicu, jeho tělo nebylo nikdy nalezeno.\n\nPo Steadově smrti založilo několik jeho příznivců v Chicagu spiritistickou organizaci nazvanou „William T. Stead Memorial Center“. Tato skupina vydala několik knih, autorem většiny z nichž byl novinář a spisovatel Lloyd Kenyon Jones. V \"Churchill Archives Center\" v Cambridge se dnes nachází 14 krabic dokumentů z pozůstalosti Williama Steada, mj. deník z doby jeho věznění v roce 1885 a také korespondence s osobnostmi jako Sir Arthur Conan Doyle, William Ewart Gladstone a Christabel Pankhurst. Také \"Women’s Library\" na Londýnské metropolitní univerzitě přechovává některé z jeho spisů.\n\n"}
{"id": "789822", "url": "https://cs.wikipedia.org/wiki?curid=789822", "title": "Okres Hegyhát", "text": "Okres Hegyhát\n\nOkres Hegyhát ( ) (bývalý Okres Sásd) je okres v jižním Maďarsku v župě Baranya. Jeho správním centrem je město Sásd.\n\nV okrese se nachází celkem 25 měst a obcí.\n\nMěsta\n\nObce\n"}
{"id": "789823", "url": "https://cs.wikipedia.org/wiki?curid=789823", "title": "Nostický palác", "text": "Nostický palác\n\nNostický nebo též Nosticův palác je rozsáhlý barokní palác čp. 471/III, nacházející se na Maltézském náměstí v Praze na Malé Straně. Společně s Nosticovou zahradou je chráněn jako kulturní památka. Je tvořen blokem mezi Maltézským náměstím a dalšími ulicemi, jeho adresy jsou Nosticova 471/9, Maltézské náměstí 471/1, Nebovidská 471/8, Pelclova 471/2, v zahradě se nachází ještě bývalá jízdárna s adresou Nosticova 468/4.\n\nPalác vznikl na místě dřívější zahrady a dvou zbořených domů U zelené růže a U zlatého medvěda. Dal ho mezi lety 1660 a 1676 postavit Jan Hartvík z Nostic, nejvyšší kancléř Království českého. Autorem projektu mohl být Francesco Caratti nebo Carlo Lurago. Pozdně barokní úprava paláce proběhla kolem roku 1760 a zřejmě k ji objednal hrabě František Václav Nostic. Podle svého projektu ji provedl Antonín Haffenecker. Haffenecker k budově přistavěl hlavní rokokový portál a attiku se sochami čtyř imperátorů mezi vázami, které tesal pravděpodobně Jan Michael Brokoff. Dále Haffenecker roku 1765 založil zahradu, jízdárnu a koupil si od Dientzenhoferů domek, ve kterém nadále bydlel. \n\nFreskovou výzdobu stropů obstaral Václav Bernard Ambrozzi. Strop hlavního sálu vymaloval scénou s bohem Héliem uprostřed. Dochovaly se dále medailony s personifikacemi Sedmi svobodných umění. Klasicistní úpravy průčelí a suprafenestry ve dvorním křídle (s reliéfními bustami římských imperátorů ve vavřínových věncích) jsou z konce 18. století. \n\nBudova měla dvě konírny s valenou klenbou a řadou kamenných žlabů na podélné stěně. Menší konírna v severním vstupním křídle budovy byla v letech 1998-2002 adaptována na buffet, větší konírna s fragmenty dekorativní malby je užívána příležitostně. \n\nV paláci se nacházela zprvu jen část uměleckých sbírek Nosticů, které byly za Otty Nostice od roku 1628 shromážděny na zámku v Jindřichovicích a na zámku v Sokolově. První díla získal z Pražského hradu z rudolfinských sbírek (například hodiny v knihovně). \n\nKnihovna je v paláci řešena jako sál o dvou spojených prostorách, procházející dvěma patry jižního křídla, a osvětlený oknem z chodby galerie. Kolem horního patra knihovny vede ochoz se železným zábradlím, přístup je kromě vchodu a točitého schodiště z přízemí zajištěn také tajnými dveřmi ve stěně. Na stropě v kruhovém poli vymaloval Václav Bernard Ambrozzi Alegorickou scénu \"Zrození věd\". Zdejší knihovnu pořádali a profesně ji využívali osvícenec František Martin Pelcl a pražský místopisec Jaroslav Schaller, kteří byli vychovateli Nosticových dětí a Josef Dobrovský, jemuž dal Nostic postavit na Kampě dům. Nostická knihovna v současnosti čítá 14 tisíc svazků včetně prvotisků a vzácných tisků, spravuje ji Národní muzeum.\n\nV roce 1908 byl palác elektrifikován. V roce 1918 získalo část paláce do nájmu československé ministerstvo školství a kultury, a další  část holandské velvyslanectví, které užívalo část objektu až do roku 1996. Nosticové větší část objektu vlastnili a užívali až do roku 1945, kdy jim jako říšským Němcům byl palác zkonfiskován státem podle Benešových dekretů. \nV letech 1998–2002 proběhla generální rekonstrukce. Podle projektu ateliéru architekta Pavla Kupky ji pro potřeby hlavního sídla ministerstva kultury prováděl Metrostav. Nově byla zasklena arkáda s kašnou ve dvoře. Do interiérů byla tehdy instalována díla současného umění, na chodbě a v atriu dvě v kovu provedené plastiky koní od Karla Nepraše a socha dívky od Olbrama Zoubka.\n\nKnihovna je pro objednané skupiny přístupná veřejnosti, připravuje se také dlouhodobé zpřístupnění suterénních prostor, které dosud slouží občasným krátkodobým výstavám.\n\n\n"}
{"id": "789829", "url": "https://cs.wikipedia.org/wiki?curid=789829", "title": "Oettingenský palác", "text": "Oettingenský palác\n\nOettingenský (Öttingenský) palác je památka nacházející se v ulici Josefská 34/6, na Malé Straně v Praze. Je chráněn jako kulturní památka České republiky.\n\nPrvní zmínky o zástavbě v místě dnešního paláce jsou z roku 1406. Gotický dům, jehož existenci dokazují dochované sklepy, však byl zničen za husitských bouří. V roce 1456 obec poskytla parcelu k nové výstavbě. Nějakou dobu v novém domě fungovala jatka. V roce 1548 dům získal maršálek Ladislav z Lobkovic, jehož rod vlastnil dům další dvě století.\n\nVrcholně barokní přestavbu po požáru v roce 1723 zřejmě provedl František Maxmilián Kaňka, v té době ve službách Lobkoviců. V roce 1841 dům koupil kníže Fridrich Oettingen-Wallerstein. V roce 1898 ho získala malostranská obec, která zde zřídila gymnasium. Později byl palác přeměněn na nájemní dům.\n\nV roce 1927 byl vedle stávajícího průjezdu mezi palácem a kostelem sv. Tomáše proražen v domě průchod pro pěší, ten pak byl v roce 1948 změněný na průjezd pro dopravu. Současně byl z původního domovního průjezdu upraven nový průchod.\n\n"}
{"id": "789830", "url": "https://cs.wikipedia.org/wiki?curid=789830", "title": "Finsko na Letních olympijských hrách 1984", "text": "Finsko na Letních olympijských hrách 1984\n\nFinsko na Letních olympijských hrách 1984 v Los Angeles reprezentovalo 87 sportovců, z toho 74 mužů a 13 žen. Nejmladším účastníkem byl Johan von Koskull (19 let, 310 dní), nejstarší pak Paavo Palokangas (40 let, 293 dní) . Reprezentanti vybojovali 12 medailí, z toho 4 zlaté 2 stříbrné a 6 bronzových.\n"}
{"id": "789832", "url": "https://cs.wikipedia.org/wiki?curid=789832", "title": "Andělská terapie", "text": "Andělská terapie\n\nAndělská terapie je údajná duchovní léčebná metoda, jejímž autorem je spisovatelka Doreen Virtue. Poprvé Doreen Virtue léčení s anděly popisuje v knize \"Angel Therapy\", kterou vydala v roce 1997. Metoda zahrnuje práci s anděly a archanděly a podle autorky má pomáhat léčit, harmonizovat a uzdravit veškeré aspekty života. Dle průzkumu, který mezi 101 náhodně vybranými odborníky APA provedl John Norcross, jde však o zdiskreditovanou metodu léčby.\n\n\n"}
{"id": "789840", "url": "https://cs.wikipedia.org/wiki?curid=789840", "title": "Pavel Jistebnický Spongopeus", "text": "Pavel Jistebnický Spongopeus\n\nPavel Jistebnický Spongopeus, často psán Gistebnicenus, (1550 Jistebnice – 1619 Kutná Hora) byl český hudební skladatel.\n\nO jeho životě je známo jen málo. Působil jako kantor v Přešticích. Je autorem mnoha chrámových skladeb. Řada z nich se dochovala v kancionálech v Rokycanech, Klatovech, Hradci Králové a dalších. Z dochovaných skladeb, které jsou melodicky bohaté, je zřejmé, že byl vytříbený a zkušený polyfonik.\n\n\n\n"}
{"id": "789850", "url": "https://cs.wikipedia.org/wiki?curid=789850", "title": "El Gen Argentino", "text": "El Gen Argentino\n\nEl Gen Argentino byla televizní soutěž, kterou podle formátu BBC Great Britons, uspořádala v roce 2007 argentinská televizní stanice Telefe. Diváci měli vybrat největší osobnosti argentinské historie. Soutěž měla ovšem trochu jiná pravidla než ve většině ostatních zemí. Diváci volili zvlášť v pěti samostatných okruzích: \"Politici 19. století\", \"Politici 20. století\", \"Popkultura a média\", \"Umění a věda\" a \"Sport\". Z každého okruhu byli dva zástupci zvoleni do elitní desítky, která byla vyhlášena na slavnostním večeru. V první desítce už se dále neurčovalo pořadí. Do ankety se zapojilo 350 000 hlasujících.\n\n6.–10. místo\n"}
{"id": "789852", "url": "https://cs.wikipedia.org/wiki?curid=789852", "title": "Anton Kazmér", "text": "Anton Kazmér\n\nAnton Kazmér, též Antal Kazmér nebo Anton Kazmír (17. ledna 1942 Vinica), byl slovenský a československý politik Komunistické strany Slovenska maďarské národnosti a poslanec Sněmovny lidu Federálního shromáždění za normalizace.\n\nK roku 1971 se profesně uvádí jako předseda JZD. Ve volbách roku 1971 tehdy zasedl do Sněmovny lidu (volební obvod č. 178 – Veľký Krtíš, Středoslovenský kraj). Ve Federálním shromáždění setrval do konce funkčního období, tedy do voleb v roce 1976.\n\nOd roku 1979 ho Státní bezpečnost evidovala jako zájmovou osobu.\n\n"}
{"id": "789855", "url": "https://cs.wikipedia.org/wiki?curid=789855", "title": "Finsko na Zimních olympijských hrách 2010", "text": "Finsko na Zimních olympijských hrách 2010\n\nFinsko na Zimních olympijských hrách 2010 v Vancouvru reprezentovalo 94 sportovců, z toho 59 mužů a 35 žen. Nejmladším účastníkem byla Krista Lähteenmäki (19 let, 66 dní), nejstarší pak Teemu Selänne (39 let, 229 dní) . Reprezentanti vybojovali 5 medailí, z toho 1 stříbrnou a 4 bronzové.\n"}
{"id": "789857", "url": "https://cs.wikipedia.org/wiki?curid=789857", "title": "Libuše Kmeťová", "text": "Libuše Kmeťová\n\nLibuše Kmeťová (* 29. ledna 1944) byla česká a československá politička Komunistické strany Československa a poslankyně Sněmovny lidu Federálního shromáždění za normalizace.\n\nK roku 1971 se profesně uvádí jako dělnice. K roku 1976 jako dojička.\n\nVe volbách roku 1971 byla zvolena do Sněmovny lidu Federálního shromáždění (volební obvod č. 114 - Krnov, Severomoravský kraj) jako bezpartijní poslankyně. Mandát obhájila ve volbách roku 1976 (obvod Krnov), nyní již jako členka KSČ. Ve FS setrvala do konce funkčního období, tedy do voleb roku 1981.\n\n"}
{"id": "789858", "url": "https://cs.wikipedia.org/wiki?curid=789858", "title": "Oblast Abyei", "text": "Oblast Abyei\n\nAbyei (arabsky: أبيي) je oblast o rozloze 10 460 km², která je předmětem sporu mezi Súdánem a Jižním Súdánem. Po ukončení druhé súdánské občanské války (1983–2005) se obě strany dohodly na zvláštním správním statusu této oblasti a vytvoření demilitarizované zóny.\n\nV roce 2001 (severní) Súdán v rámci sérii vojenských operací v Jižním Kordofánu porušil tuto zónu, což vyvolalo ostré reakce Jižního Súdánu a intervenovaly zde etiopské jednotky pod hlavičkou OSN, které donutily Súdánce, aby se stáhli.\nV současnosti je Abeyi považováno za součást obou států, přičemž je pod (severo)súdánskou úřední správou. Obyvatelstvo má dvojí občanství.\n\nVýhledově bude spor o vlastnictví Abeyi rozřešen referendem místního obyvatelstva. Ale vzhledem k tomu, že je pod súdánskou správou a že většina místních kmenů cítí k Súdánu nepřátelství, nedá se v nejbližší době očekávat, že Súdán referendum vyhlásí anebo že jeho výsledky nebudou zmanipulované.\n\nV oblasti se nachází 16 obcí: Abyei (podle níž se oblast jmenuje), Adama Umm Qurayn, Agok, Al Malamm, Awolnhom, Bargnop, Dokura, Fyok, Kapu-Urnur, Lukji, Mabuk, Mading Achueng, Maker Awat, Mokwei, Umm Geren a Wontwaig.\n"}
{"id": "789859", "url": "https://cs.wikipedia.org/wiki?curid=789859", "title": "Velcí Chilané naší historie", "text": "Velcí Chilané naší historie\n\nVelcí Chilané naší historie, v originále Grandes Chilenos de Nuestra Historia, byla televizní soutěž, kterou podle formátu BBC Great Britons, uspořádala v roce 2008 chilská státní televizní stanice Televisión Nacional de Chile. Diváci měli vybrat největší osobnosti chilské historie. Vítězem se stal socialistický prezident Salvador Allende, kterého kdysi svrhl diktátor Augusto Pinochet.\n\n"}
{"id": "789862", "url": "https://cs.wikipedia.org/wiki?curid=789862", "title": "Diskuse o Mnichovské dohodě", "text": "Diskuse o Mnichovské dohodě\n\nDiskuse o Mnichovské dohodě se zabývají především otázkou, zda se místo přijetí Mnichovské dohody mělo Československo vojensky bránit.\n\nČeskoslovensko dokázalo během 5 dnů shromáždit 1 128 000 vojáků a bylo připraveno se bránit. Československá armáda jako celek na konflikt se soupeřem typu Německa nebyla a asi ani nemohla být připravena. Německo obklopovalo Československo z velké části ze severu i z jihu a samozřejmě ze západu. Útok ze všech stran na západní polovinu státu by byl nejspíše zdrcující (což byl také jeden z argumentů, které padly při jednání o dohodě) a armáda by se musela pokusit stáhnout na Moravu, odkud by mohl být veden odpor maximálně po dobu několika týdnů. Díky členství v Malé dohodě a dlouhodobé přípravě byla armáda připravena na válku proti Maďarsku, které celou meziválečnou dobu otevřeně vystupovalo proti státům, které zabraly jeho bývalé území, nepočítalo se však se zhoršením situace s Německem. Ke konci 30. let však začala být Malá dohoda již zjevně nefunkční; v Jugoslávii došlo k politickým turbulencím a zcela se změnila politická mapa.\n\nČeskoslovenské jednotky vynikaly vysokou morálkou a schopností improvizace, to lze ovšem říci i o jejich německém protějšku. Mobilizačního rozkazu neuposlechlo zhruba 126 tisíc mužů, z toho 100 tisíc Němců. Polovina československých Němců tak mobilizačního rozkazu uposlechla. Samozřejmostí je, že jednotky, kde Němci sloužili, nebyly většinou dislokovány v kritických oblastech, nebo v první linii (obvykle týlové jednotky a zásobování). Překvapivě loajální se ukázali maďarští a rusínští odvedenci.\nBritský vojenský atašé v Praze podplukovník H. C. T. Stronge na jaře 1938 odhadoval, že Československá armáda by v případě vypuknutí války mohla vzdorovat německému Wehrmachtu sama asi čtvrt roku, avšak s podporou Francie, Sovětského svazu a případně Spojeného království neomezeně dlouho. Také náčelník generálního štábu německých pozemních sil Ludwig Beck v té době soudil, že Wehrmacht není zatím na válku s Československem připraven, a pokud by se navíc do války zapojila Francie, skončil by střet pro třetí říši katastrofou.\n\nTaké nákladně budovaný systém pevností ještě nebyl zdaleka ukončen, chyběly těžší zbraně, vybavenost protitankovými kanóny nebyla ani 50 %. Není však pravdou obecně rozšířený omyl, že by nebyla opevněna hranice s bývalým Rakouskem. Zde se opevnění budovalo již od roku 1936 a bylo zde kompletně dobudovány stovky objektů.\n\nV porovnání s Německem byla největší nerovnováha v letectvu, které bylo zastaralé a nebylo schopno obstát v bojích s modernější a početně silnější Luftwaffe. Nebyla vybudována kvalitní hlásná služba, německé Luftwaffe by se pravděpodobně podařilo proniknout do středu Čech dříve, než by zastaralé československé stíhačky stačily vzlétnout.\n\nNěmecko mělo celkem 2500 tanků (hlavně PzKpfw I a PzKpfw II a asi 100 provozuschopných kusů PzKpfw III a PzKpfw IV). Československo disponovalo 350 tanky (dalších několik desítek bylo v září 1938 zabaveno z výroby pro export).\nNěmecké lehké tanky PzKpfw I a PzKpfw II měly nízkou bojovou hodnotu (původně měly sloužit jako školní a cvičné). Různými technickými problémy ale trpěly i československé tanky LT vz. 34 a LT vz. 35. Proto byla v roce 1938 zadána zakázka na výrobu nových tanků LT vz. 38, které se později ukázaly jako nejlepší lehké tanky začátku války. Tanky LT vz. 34 byly v roce 1939 sešrotovány jako naprosto nevyhovující. Tanky LT vz. 38 se ale začaly vyrábět až na jaře 1939 již pro německou armádu a do možného konfliktu na podzim 1938 by zasáhnout nijak nemohly.\n\nPřestože Adolf Hitler dával přednost válce s Československem, aby mohl ukázat sílu Wehrmachtu, generálové tak rozhodní nebyli. K situaci se kriticky stavěl Heinz Guderian, Erich von Manstein i Fedor von Bock, který v tomto ohledu napsal zvláštní memorandum o velkých úskalích v případě napadení Československa. Podle Alberta Speera byl Hitler i jeho generálové zaskočeni silou československého opevnění po zabrání pohraničí.\nOtázkou je i německá ekonomika, která se v září 1938 nacházela bezprostředně před státním bankrotem (v důsledku zbrojení, masivních výdajů na infrastrukturu atd.) a jen zabrání průmyslově bohatých Sudet a Křišťálová noc v listopadu téhož roku, zřejmě tento bankrot odvrátily.\n\nPřes očekávanou odvahu a bojovou rozhodnost Československé armády nemohla vojska společného státu dlouhodobě odolávat mnohem silnějšímu nepříteli. Nemohla okamžitě počítat s žádnou pomocí od SSSR, právě naopak. Musela počítat s tím, že Maďarsko a Polsko využijí jejího oslabení u svých hranic a pokusí se přiživit na německé kořisti (tak jako tomu nastalo po mnichovské dohodě). \n\nAni wehrmacht nebyl plně připraven na válku tohoto typu, jednotky nebyly na plných stavech a stále probíhala postupná mobilizace. Německá armáda ovšem byla stavěna na rychlé průniky tankových jednotek následovaných pěchotou a v případě války s ČSR by mohla koncentrovat síly na slabší místa soustředit ne zcela dobudovaného liniového systému opevnění, navíc měla německá armáda naprostou převahu v letectvu.\n\nDiskuse o možnosti obrany budou pravděpodobně stále přetrvávat. Na jedné straně stojí přesvědčení, že díky kvalitě opevnění byla možnost se ubránit. Na straně druhé názor, že jde pouze o „zbožné mýty o možnosti ubránit se“.\n\nDiskuse se vedou i o tom, nakolik reálná byla vojenská pomoc Sovětského svazu.\n\nSovětský svaz se ve spojenecké smlouvě mezi Československem, Francii a SSSR zavázal, že pomůže Československu v případě, že Československu pomůže Francie.\n\nPřesun Rudé armády do Československa by ale musel směřovat přes území Polska či Rumunska. Přechod přes Polsko by byl zcela nemožný, protože Polsko samo bylo zainteresováno v anexi českého Těšínska, navíc vztahy mezi Polskem a SSSR byly od konce první světové války velmi napjaté (vzhledem k územním sporům a častým střetům). Rumunsko však bylo Československým partnerem v Malé dohodě, a přestože se SSSR mělo velmi napjaté vztahy (z důvodu dnešní Moldávie, která patřila v této době Rumunsku, ale současně si jí nárokoval SSSR), po Mnichovu umožnilo přesun Rudé armádě koridorem v Besarábii letecky, nebo po železnici. Spojení přes Rumunsko by však znamenalo transport dlouhý a po tratích či cestách, které by nebyly využitelné pro transport většího množství techniky i lidí. Dříve než by sovětská armáda mohla účinně zasáhnout, bylo by pravděpodobně Československo obsazeno německou armádou.\n\nDle názoru Jana Tesaře byla pomoc SSSR reálná, ale prezident Beneš si ji nepřál. Beneš v tomto ohledu dotazoval 19. září 1938 sovětského velvyslance Alexandrovského: 1. Dostojí-li SSSR svým závazkům, dostojí-li jim Francie, 2. může-li Československo počítat s pomocí SSSR i pokud Francie svým závazkům odmítne dostát. Na první otázku dostal odpověď „jednoznačně ano“ a na druhou „obrátí-li se za takové situace ČSR na Společnost národů a ta se nadpolovičně postaví za Československo, pomůže okamžitě SSSR Československu i bez Francie.“\n\n"}
{"id": "789863", "url": "https://cs.wikipedia.org/wiki?curid=789863", "title": "Vlasta Kohoutová", "text": "Vlasta Kohoutová\n\nVlasta Kohoutová (* 20. listopadu 1927) byla česká a československá politička Komunistické strany Československa a poslankyně Sněmovny lidu Federálního shromáždění za normalizace.\n\nK roku 1971 i 1976 se profesně uvádí jako dětská sestra.\n\nVe volbách roku 1971 byla zvolena do Sněmovny lidu Federálního shromáždění (volební obvod č. 7 - Praha 4 III, hlavní město Praha). Mandát obhájila ve volbách roku 1976 (obvod Praha 4-střed). Ve FS setrvala do konce funkčního období, tedy do voleb roku 1981. V období let 1976-1981 působila i ve funkci členky předsednictva Sněmovny lidu Federálního shromáždění.\n\nV 70. letech se coby poslankyně FS účastnila zasedání MNV v Modřanech.\n\n"}
{"id": "789866", "url": "https://cs.wikipedia.org/wiki?curid=789866", "title": "Papakův potok", "text": "Papakův potok\n\nPapakův potok (někdy zvaný též Papákův potok) je vodní tok pramenící na úbočí Huštýna a v obci Mořkov se u zdejší pošty vlévá do Králova potoka. Patří do úmoří Baltského moře. Na toku potoka leží jediná obec, a sice Mořkov. Během svého toku podchází potok železniční trať číslo 323 spojující Ostravu s Valašským Meziříčím. Na toku potoka není žádný hlásný profil.\n"}
{"id": "789869", "url": "https://cs.wikipedia.org/wiki?curid=789869", "title": "Julia Schneider", "text": "Julia Schneider\n\nJulia Schneider (* 1. leden 1996) je švédská topmodelka a vítězka Elite Model Look International 2011.\n\nPochází z malého švédského městečka Gävle.\n\nV roce 2011, kdy ji bylo 15 let, se stala vítězkou na světovém finále nejprestižnější modelingové soutěže světa Elite Model Look 28. ročníku v čínské Šanghaji ze 70 finalistek z celého světa.\n\n"}
{"id": "789870", "url": "https://cs.wikipedia.org/wiki?curid=789870", "title": "Ján Konečník", "text": "Ján Konečník\n\nJán Konečník (* 23. dubna 1929) byl slovenský a československý politik Komunistické strany Slovenska, poslanec Sněmovny lidu Federálního shromáždění za normalizace.\n\nK roku 1971 i 1976 se profesně uvádí jako dělník.\n\nVe volbách roku 1971 zasedl jako bezpartijní poslanec do Sněmovny lidu (volební obvod č. 155 - Myjava, Západoslovenský kraj). Mandát obhájil ve volbách v roce 1976 (obvod Senica), nyní již jako člen KSS. Ve FS setrval až do konce funkčního období, tedy do voleb v roce 1981.\n\n"}
{"id": "789873", "url": "https://cs.wikipedia.org/wiki?curid=789873", "title": "Rianne ten Hakenová", "text": "Rianne ten Hakenová\n\nRianne ten Haken (27. listopad 1986, Lelystad, Nizozemsko) je nizozemská topmodelka a vítězka Elite Model Look International 2001.\n\nV 15 letech se stala vítězkou národního finále soutěže Elite Model Look Netherlands 2001 a poté se stala i vítězkou světového finále Elite Model Look Interntional 2001.\n\nV roce 2009 se objevila v kalendáři Pirelli, kde pózovala americkému fotografovi Peteru Beardovi, v savaně africké Botswany, v Okavango Delta.\n\nPózovala na snímku s japonským superautem Lexus LF-A, který nafotil fotograf Yu Tsai. Snímek otiskl na přední straně časopis Sports Illustrated.\n\n"}
{"id": "789878", "url": "https://cs.wikipedia.org/wiki?curid=789878", "title": "Vzpírání na Letních olympijských hrách 1996", "text": "Vzpírání na Letních olympijských hrách 1996\n\nVzpěračské soutěže na Letních olympijských hrách 1996 probíhaly od 20. do 30. července. Závodilo se v Hale E Světového kongresového centra (Georgia World Congress Center) v Atlantě, která disponovala kapacitou 5 000 sedících diváků. Soutěžilo se v 10 mužských kategoriích, medaile byly udělovány na základě výsledku v olympijském dvojboji. Hmotnostní kategorie byly odlišné oproti předchozím olympijským hrám a z důvodu zařazení ženského vzpírání do programu OH byly v následujícím olympijském cyklu opět změněny. Především díky této skutečnosti tak bylo vzpírání odvětvím, kde bylo překonáno nejvíce světových a olympijských rekordů. Vzpěračských soutěží se celkem zúčastnilo 253 závodníků ze 79 zemí a území.\n\nČeskou republiku reprezentoval v kategorii do 59 kilogramů Petr Stanislav, který s výkony 112,5 kg v trhu, 142,5 kg v nadhozu, 255 kg ve dvojboji a čtyřmi českými rekordy obsadil desáté místo. Roman Polom v kategorii do 99 kilogramů s výkony 160 kg v trhu, 187,5 kg v nadhozu a 347,5 kg ve dvojboji skončil celkově devatenáctý. Oba reprezentanti skončili ve spodní polovině výsledkových listin a nenavázali na olympijské úspěchy českého vzpírání z předchozích dekád.\n\n"}
{"id": "789880", "url": "https://cs.wikipedia.org/wiki?curid=789880", "title": "Laik (hudební skupina)", "text": "Laik (hudební skupina)\n\nLaik je česká \"kinder\" punková hudební skupina z Plzně existující od roku 1995. Ve své tvorbě kombinuje prvky punk-rocku, rocku a folku a dále rozvíjí hravé, surrealistické a eklektické vlivy známě \nz tzv. plzeňské scény. Mezi hlavní motivy jejich písní patří zejména středověk a mezilidské vztahy podané většinou v sebeironizujícím a odlehčeném stylu. \n\nSkupina prvně koncertovala v 20. 2. 1996 v divadle Dialog v Měšťanské besedě společně s Disharmoniky a skupinou Petr Mach. V té době jejími členy byli Filip Kasl, Vilém, Ministr zábavy (nepřítomen) a host Póťa. Po tomto koncertě byl do kapely přijat další člen – Eddy – který odehrál dnes již legendární koncert na festivalu Žízeň 96. \n\nV roce 1999 kapela prošla rozsáhlou rekonstrukcí. Z původní sestavy zbyl pouze Filip Kasl. Nově ale přišel Lombardo a Vladislav Šolc. V tomto složení kapela hrála až do roku 2003, kdy Lombarda vystřídal Miroslav Košťálek a také přibyl sólový kytarista Tomáš Pešek. \n\nČlenové skupiny\n\nBývalí členové\n\n\nOstatní\n"}
{"id": "789881", "url": "https://cs.wikipedia.org/wiki?curid=789881", "title": "Parník František Josef I.", "text": "Parník František Josef I.\n\nParník František Josef I. (od roku 1918 přejmenován na Zbraslav a od roku 1929 přejmenován na Praha) byl v době svého vzniku největším osobním parníkem vltavské flotily. V roce 1898 se po výbuchu parního kotle potopil, ale v roce 1899 byl opět zprovozněn.\nParník František Josef I. byl vyroben v letech 1886 – 1887 Pražskou akciovou strojírnou (bývalá Ruston a spol.) pro Pražskou společnost pro paroplavbu na řece Vltavě. První plavba se uskutečnila 30. 4. 1887. S výletníky zajížděl na Zbraslav, do Štěchovic nebo do Davle.\n\n19. května 1898 vybuchl v 7.53 hodin, těsně před vyplutím od přístaviště u Palackého mostu, na parníku František Josef I. parní kotel. Loď se rozlomila a začala se potápět. Při výbuchu zahynuly tři osoby – pokladník paroplavební společnosti Jan Horáček a klenotník Ignác Schreiber se svým desetiletým synem. Mezi dalšími třiceti pasažéry bylo několik zraněných osob, ale většina cestujících stála v době výbuchu na přídi lodi a zranění tak unikla. Pražská společnost pro paroplavbu na Vltavě i Labi po soudních sporech odškodnila pozůstalé a za příčinu nehody byl označen přetlak v kotli a drobné konstrukční vady kotle.\n\nE.E.Kisch zakomponoval událost výbuchu parníku do úvodu svého románu \"Pasák\" (poprvé vydáno německy v roce 1914).\n\nTechnicky náročné vyzdvižení trosek parníku ze dna Vltavy bylo ukončeno 21. června 1898, trosky byly prozkoumány znalci a loď prošla generální rekonstrukcí. Parník vyjel s výletníky znovu na Vltavu v roce 1899. V roce 1918 byl přejmenován na Zbraslav, v roce 1929 na Prahu a v roce 1970 byl vyřazen z provozu. Před sešrotováním ještě krátce sloužil jako prodejna stavebnin.\nParník František Josef I. byl v době svého vzniku největším osobním parníkem na Vltavě. Šířka trupu byla 5,03 m, délka 44,14 m, výška nad hladinou 3,32 m a pojal 800 cestujících. Parní stroj měl výkon 90kW a spotřeboval průměrně 300 kg uhlí za hodinu.\n\nV roce 2014 vyšel obrázek parníku na české poštovní známce nominální hodnoty 25 Kč.\n\n"}
{"id": "789882", "url": "https://cs.wikipedia.org/wiki?curid=789882", "title": "Králův potok", "text": "Králův potok\n\nKrálův potok je vodní tok protékající Mořkovem ve směru od jihu k severu. Pramení jižně od obce na úpatí Huštýna a vlévá se v severních partiích obce do řeky Jičínky. V průběhu toku se do potoka postupně (ve směru jeho toku) vlévá z významnějších přítoků Papakův a Mlýnský potok (oba zprava). Během svého toku též podchází železniční trať číslo 323, která spojuje Ostravu s Valašským Meziříčím. Potok byl vodním tokem, kolem něhož vznikala obec Mořkov.\n"}
{"id": "789888", "url": "https://cs.wikipedia.org/wiki?curid=789888", "title": "Kočičí hrádek", "text": "Kočičí hrádek\n\nKočičí hrádek je název, který může označovat:\n"}
{"id": "789889", "url": "https://cs.wikipedia.org/wiki?curid=789889", "title": "Plamatka lesní", "text": "Plamatka lesní\n\nPlamatka lesní (\"Arianta arbustorum\") je druh suchozemského plže z čeledi hlemýžďovitých.\n\nPlamatka lesní má tenkostěnnou kulovitou ulitu o pěti závitech s tupě kuželovitým vrcholem. Ulita je zbarvena tmavohnědě a obvykle mívá jednu tmavší podélnou páskou a drobné žluté skvrnky. Šířka ulity bývá 18–25 mm, výška 12–22 mm, přičemž rozměry jsou závislé na území, které plamatka obývá.\n\nJe velmi hojná v podunajských lužních lesích i v horských oblastech, vyhýbá se jen bezlesým oblastem a stepím. Je rozšířená ve středu a na severu Evropy – od východu Francie až po Finsko, Polsko, a Ukrajinu.\n\nRodu plamatka (\"Alpicola\") je podřízeno několik poddruhů:\n"}
{"id": "789896", "url": "https://cs.wikipedia.org/wiki?curid=789896", "title": "Kočičí hrádek (Slatiňany)", "text": "Kočičí hrádek (Slatiňany)\n\nKočičí hrádek u Slatiňan je romantická miniatura hradu. Je součástí areálu slatiňanského zámku a pro své děti ji nechala v letech 1898–1901 vybudovat hraběnka Vilemína Auerspergová. Hrádek je postaven na skalce z křemence. Na začátku jara roku 2012 zaútočili na hrad vandalové, kteří jej házením kamení poškodili tak, že na zdech stavby vznikly hluboké praskliny a hrozí opadávání jejích částí.\n\nMísto je volně přístupné a vede k němu a turistická značka.\n"}
{"id": "789897", "url": "https://cs.wikipedia.org/wiki?curid=789897", "title": "Christian Lacroix", "text": "Christian Lacroix\n\nChristian Lacroix (* 16. května 1951 v Arles) je francouzský módní návrhář a zakladatel stejnojmenného módního domu.\n\nPo maturitě se přestěhoval do Montpellier, kde studoval francouzskou literaturu. V roce 1971 přesídlil do Paříže, kde napsal doktorandskou práci o oděvech na malbách 17. století a stal se kurátorem v muzeu. V Paříži se seznámil se svou budoucí ženou Françoise Rosenthiel, která mu otevřela cestu do módního světa. Lacroix pracoval pro firmu Hermès a francouzského designera Guy Paulina a v letech 1981–1987 se podílel na kolekcích haute couture módního domu Jean Patou.\n\nV roce 1987 založil samostatný podnik a vytvořil vlastní kolekci haute couture. Následovaly kolekce prêt-à-porter (1988), módní doplňky, sportovní oděvy a jeans (1996) a parfémy (1999). Na konci 80. a počátku 90. let byl módní dům Christian Lacroix na vrcholu. V roce 1993 jej převzala skupina LVMH a Christian Lacroix zůstal hlavním návrhářem a menšinovým akcionářem. V roce 2005 prodala skupina LVMH značku Christian Lacroix americké Falic Group, provozující Duty-free-Shop. V důsledku platební neschopnosti během finanční krize ohlásila v květnu 2009 společnost Lacroix bankrot, neboť předchozí hledání nového finančního partnera ztroskotalo. V červenci 2009 představil Lacroix v Paříži svou poslední kolekci haute couture a ještě téhož roku podnik, který založil, opustil. Práva na obchodní značku zůstaly Falic Group.\n\nLacroix sám vlastní firmu \"XCLX\", kterou založil v roce 2005 nezávisle na předchozí společnosti. Firma \"XCLX\" se věnuje designu pro divadla (kostýmy), hotely a další interiéry a spolupracuje na výrobě parfémů s kosmetickým koncernem Avon. V roce 2004 navrhl uniformy pro personál společnosti Air France a rovněž vnitřní prostory nových vozů TGV, které od roku 2007 jezdí z Paříže do Frankfurtu nad Mohanem a Stuttgartu. V Montpellier navrhl design pro tamní tramvaje. V roce 2010 byl Lacroix jmenován uměleckým poradcem Pařížské mincovny.\n\n"}
{"id": "789901", "url": "https://cs.wikipedia.org/wiki?curid=789901", "title": "Madame d’Ora", "text": "Madame d’Ora\n\nMadame d’Ora (umělecké jméno od roku 1907) nebo Dora Philippine Kallmusová (nepřechýleně \"Kallmus\"; 20. března 1881 ve Vídni - 30. října 1963 ve Frohnleiten) byla rakouská fotografka.\n\nMadame d’Ora pocházela z židovské rodiny. Rodina jejího otce, vídeňského dvorního a soudního advokáta Dr. Philippa Kallmuse (1842-1918), pocházela z Prahy. Rodina matky Malvine Sonnenbergové (1853-1892) pocházela z Krapiny v Chorvatsku. Poté co její matka v 39 letech zemřela, byly Madame d’Ora i její sestra Anna Malvina (1878-1941) vychovávány babičkou z otcovy strany. Mnozí příbuzní včetně sestry Anny byli zavražděni v době národního socialismu v koncentračních táborech.\nV tehdejší době bylo pro ženu těžké stát se fotografkou. Madame d’Ora získala zkušenosti díky návštěvám v ateliéru společenského fotografa Hanse Makarta a získala jako první žena přístup do teoretických kurzů vídeňského grafického ústavu, nesměla se však účastnit praktických seminářů.\nAby získala zkušenosti, učila se fotografování a retuši od roku 1906 u Nicoly Perscheida a o rok později si otevřela pod uměleckých jménem Madame d’Ora společně s Arthurem Bendou ateliér d’Ora v prvním vídeňském okrese. Pořizovala portréty „neznámých“ lidí, proslavila se ale především portrétováním vídeňských umělců a intelektuálů. Fotografovala tyto osobnosti: Alma Mahler-Werfel, Arthur Schnitzler, Anna Pawlowa, Gustav Klimt, Emilie Flöge, Marie Gutheil-Schoder, Pablo Casals, Berta Zuckerkandl-Szeps a Anita Berber.\n\nRoku 1916 fotografovala korunovaci Karla I. na uherského krále a zhotovila sérii portrétů celé císařské rodiny. Byla stále úspěšnější doma i v zahraničí, od roku 1917 fotografovala módu.\n\nRoku 1927 předala ateliér Bendovi a odešla do Paříže, kde už dva roky provozovala svůj vlastní fotoateliér. V Paříži se proslavila jako společenská a umělecká fotografka a stala se hlavní fotografkou herečky a zpěvačky Maurice Chevalier. Pořizovala i snímky těchto osobností: Josephine Bakerová, Tamara de Lempicka, Fritzi Massary a Coco Chanel. Pokračovala i v práci módní fotografky, mezi jinými i pro časopisy Die Dame, Madame a Officiel de la Couture et de la Mode a velké pařížské módní domy jako Rochas, Patou, Lanvin a Chanel.\n\nZačátek druhé světové války znamenal konec společenské fotografky Madame d’Ora. Roku 1940 při vstupu německých vojsk do Francie spěšně opustila svůj ateliér a ukrývala se jako uprchlík na statku a v klášteře v Ardèche v jižní Francii. Její sestra, s níž žila v Paříži, byla deportována a zavražděna. Madame d’Ora se teprve roku 1946 vrátila do Rakouska, fotografovala uprchlické tábory a zničenou Vídeň. Ačkoli se vrátila ke společenské fotografii a vytvořila portréty například Somerset Maugham, Yehudi Menuhin a Marc Chagall, v jejím pozdním díle se nachází i tzv. „jateční série“. Tyto snímky ukazují v drastických barvách např. koňská embrya v popelnici, zabité zajíce či stažená jehňata.\n\nNásledkem autonehody roku 1959 ztratila paměť. Poslední léta života strávila u přítelkyně své zavražděné sestry Anny v rakouském městě Frohnleiten, kde roku 1963 zemřela.\n\nMezi lety 1907-1927 vytvořila kolem 90 000 fotografií. Jejich velká část se dnes nalézá v majetku obrazového archivu Rakouské národní knihovny ve Vídni (Bildarchiv und Theatersammlung) a Muzea umění a živností v Hamburku (Museum für Kunst und Gewerbe).\n\nCísařsko-královská fotografická společnost přijala Madame d’Ora roku 1905 za člena jako první ženu.\n\n\n"}
{"id": "789903", "url": "https://cs.wikipedia.org/wiki?curid=789903", "title": "Finsko na Zimních olympijských hrách 2006", "text": "Finsko na Zimních olympijských hrách 2006\n\nFinsko na Zimních olympijských hrách 2006 v Turíně reprezentovalo 92 sportovců, z toho 61 mužů a 31 žen. Nejmladším účastníkem byla Noora Räty (16 let, 259 dní), nejstarší pak Markku Uusipaavalniemi (39 let, 83 dní) . Reprezentanti vybojovali 9 medailí, z toho 6 stříbrných a 3 bronzové.\n\n"}
{"id": "789913", "url": "https://cs.wikipedia.org/wiki?curid=789913", "title": "George P. Wilbur", "text": "George P. Wilbur\n\nGeorge Peter Wilbur je americký herec a profesionální kaskadér.\n\nGeorge se hodně proslavil ve filmech a Halloween 6 (1995), kde hrál známého masového vraha Michaela Myerse. Stal se tedy prvním hercem v sérii \"Halloween\", kde hrál Michaela Myerse více než jedenkrát. Další z herců, kteří se role Michaela ujali více než jednou je Tyler Mane, který jej ztvárnil v hororovém remaku Halloween (2007) režiséra Roba Zombieho a následně také v Halloweenu II z roku 2009 téhož režiséra. Kaskadérem je George už více než 40 let, kdy svých schopností využil ve více než stech filmech a seriálech. Poprvé zakročil v projektu Johna Wayna v roce 1966. Je členem Hollywoodské Kaskadérské Síně Slávy.\n\nObjevil se také v hororu režiséra Stephena Hopkinse. V 10. řadě seriálu Griffinovi mu byla přidělena role Toma Tuckera.\n"}
{"id": "789916", "url": "https://cs.wikipedia.org/wiki?curid=789916", "title": "Honda PS125i", "text": "Honda PS125i\n\nHonda PS125i je skútr vyráběný japonskou firmou Honda od roku 2006. Má moderní retro vzhled.\n\nHonda PS125i se vyrábí ve čtyřech barevných provedeních a to:\n\n"}
{"id": "789917", "url": "https://cs.wikipedia.org/wiki?curid=789917", "title": "God mode", "text": "God mode\n\nGod mode (volně \"režim Boha\") je ve světě počítačových her režim hraní, v němž má hráč vlastnosti a nepřirozené schopnosti náležící jinak bohu. Režim se vyskytuje v hrách s omezeným počtem tzv. životů (anglicky \"health points\") a projevuje se např. jako neomezené zdraví. Použití režimu je považováno za podvod (anglicky \"cheat\").\n\nObvykle je zakázán ve všech multiplayerových hrách. Na použití God mode existuje velká řada různých úprav her (anglicky \"hacků\"), které jsou ovšem také zakázané.\n"}
{"id": "789919", "url": "https://cs.wikipedia.org/wiki?curid=789919", "title": "K znamená Kennedy", "text": "K znamená Kennedy\n\n„K“ znamená Kennedy (anglicky \"The Fourth K\") je třetí román Maria Puza. Vypráví o skrytých skutečnostech atentátu na Kennedyho. Román začíná oslavou stých narozenin Oliphera Olifhanta a oslavou jeho narozenin v Růžové zahradě Bílého domu pořádané presidentem Spojených států Francisem Xavierem Kennedym (jména jsou lehce pozměněna). Pak je spáchán nepovedený atentát na papeže a události se dají do pohybu.\n\nRomán se oprostil od typického tématu Maria Puza (mafie) a rozjíždí pletichaření ve vysoké politice. Puzo tento román zamýšlel jako studii toho,co se dělo během atentátu, ale pak vytvořil brilantní politický thriller.\n\nDruhá příběhová linie líčí příběh dvou vědců,kteří v dobré víře postaví atomovou pumu, aby s její pomocí vydíraly vládu spojených států, aby ukončily zbrojení.\n\nTřetí příběhovou linií je papež a jeho nejbližší.\n"}
{"id": "789921", "url": "https://cs.wikipedia.org/wiki?curid=789921", "title": "Stanislav Koranda", "text": "Stanislav Koranda\n\nStanislav Koranda (1. února 1925 - ???) byl český a československý politik Československé strany socialistické a poslanec Sněmovny lidu Federálního shromáždění za normalizace.\n\nK roku 1971 a 1976 se profesně uvádí jako kovář. Pocházel z Třeboně.\n\nVe volbách roku 1971 zasedl do Sněmovny lidu (volební obvod č. 35 - Třeboň, Jihočeský kraj). Mandát obhájil ve volbách roku 1976 (obvod Jindřichův Hradec) a volbách roku 1981 (obvod Jindřichův Hradec). Ve Federálním shromáždění setrval do konce funkčního období, tedy do voleb v roce 1986.\n\nV roce 1976 se uvádí jako strojní zámečník z Třeboně a poslanec za Československou stranu socialistickou.\n"}
{"id": "789922", "url": "https://cs.wikipedia.org/wiki?curid=789922", "title": "Koudougou", "text": "Koudougou\n\nKoudougou, je město v africkém státě Burkina Faso. Je hlavním městem provincie Boulkiemdé .\nMěsto je situováno na jediné železniční trati Burkiny Faso. Ve městě můžeme nalézt továrny na výrobu textilií či mýdla nebo bavlny. Vyrábí se zde také tzv. bambucké máslo.\n"}
{"id": "789923", "url": "https://cs.wikipedia.org/wiki?curid=789923", "title": "Alžběta Korbeľová", "text": "Alžběta Korbeľová\n\nAlžběta Korbeľová (* 13. března 1938) byla slovenská a československá politička Komunistické strany Slovenska, poslankyně Sněmovny lidu Federálního shromáždění za normalizace.\n\nK roku 1971 se profesně uvádí jako mistrová. Ve volbách roku 1971 tehdy zasedla do Sněmovny lidu (volební obvod č. 138 - Bratislava-Staré Město). Ve Federálním shromáždění setrvala do konce funkčního období, tedy do voleb v roce 1976.\n"}
{"id": "789925", "url": "https://cs.wikipedia.org/wiki?curid=789925", "title": "Babyka U Babky", "text": "Babyka U Babky\n\nBabyka U Babky (také zvaná Babyka ve Velkém Rychnově) je památný strom, který roste v Městské Habrové v místě zvaném \"U Babky\" (dříve psáno také \"U babky\" či \"U báby\").\n\n\nRoku 1940 byla babyka popisována jako z dálky nepříliš nápadný strom se 4 metry vysokým dutým kmenem dole obrostlým větvičkami. František Hrobař tehdy doporučil konzervační zásah, který by prodloužil stromu život.\n\nV současné době je kmen vyzděný (patrně důsledek Hrobařova doporučení; dnes se již vyzdívání dutin neprovádí), v koruně chybí polovina rozvětvení.\n\nNa kmeni stromu visel mariánský obrázek (uváděno k roku 1940).\n\n"}
{"id": "789926", "url": "https://cs.wikipedia.org/wiki?curid=789926", "title": "Jozef Kosorín", "text": "Jozef Kosorín\n\nJozef Kosorín (21. března 1937 - ???) byl slovenský a československý politik a bezpartijní poslanec Sněmovny lidu Federálního shromáždění za normalizace.\n\nK roku 1971 se profesně uvádí jako vedoucí technického rozvoje. Ve volbách roku 1971 tehdy zasedl do Sněmovny lidu (volební obvod č. 150 - Tlmače, Západoslovenský kraj). Ve Federálním shromáždění setrval do konce funkčního období, tedy do voleb v roce 1976.\n\n"}
{"id": "789928", "url": "https://cs.wikipedia.org/wiki?curid=789928", "title": "Václav Králíček", "text": "Václav Králíček\n\nVáclav Králíček (18. září 1922 - ???) byl český a československý politik Československé strany socialistické a poslanec Sněmovny lidu Federálního shromáždění za normalizace.\n\nK roku 1971 se profesně uvádí jako vedoucí provozu Státních lesů. Ve volbách roku 1971 tehdy zasedl do Sněmovny lidu (volební obvod č. 65 - Most-Chomutov, Severočeský kraj). Ve Federálním shromáždění setrval do konce funkčního období, tedy do voleb v roce 1976.\n"}
{"id": "789930", "url": "https://cs.wikipedia.org/wiki?curid=789930", "title": "Helena Králová", "text": "Helena Králová\n\nHelena Králová (11. ledna 1925 – ) byla slovenská a československá politička Komunistické strany Slovenska, poslankyně Sněmovny lidu Federálního shromáždění v období normalizace.\n\nV roce 1971 byla v deníku Rudé právo profesně uvedena jako zástupce ředitele základní devítileté školy. Ve volbách roku 1971 zasedla do Sněmovny lidu Federálního shromáždění za nitranský volební obvod č. 151. Ve Federálním shromáždění setrvala do konce svého funkčního období v roce 1976.\n"}
{"id": "789931", "url": "https://cs.wikipedia.org/wiki?curid=789931", "title": "Vladimír Kratochvíl", "text": "Vladimír Kratochvíl\n\nVladimír Kratochvíl (15. května 1921 - ???) byl český a československý politik Československé strany lidové a poslanec Sněmovny lidu Federálního shromáždění za normalizace.\n\nK roku 1971 se profesně uvádí jako agronom JZD. K roku 1976 jako předseda kontrolní komise JZD.\n\nVe volbách roku 1971 zasedl do Sněmovny lidu (volební obvod č. 132 - Přerov, Severomoravský kraj). Mandát obhájil ve volbách roku 1976 (obvod Přerov) a volbách roku 1981 (obvod Přerov). Ve Federálním shromáždění setrval do konce funkčního období, tedy do voleb v roce 1986.\n"}
{"id": "789932", "url": "https://cs.wikipedia.org/wiki?curid=789932", "title": "František Krupík", "text": "František Krupík\n\nFrantišek Krupík (25. května 1936 - ???) byl slovenský a československý politik a bezpartijní poslanec Sněmovny lidu Federálního shromáždění za normalizace.\n\nK roku 1971 se profesně uvádí jako elektrikář. Ve volbách roku 1971 tehdy zasedl do Sněmovny lidu (volební obvod č. 167 - Kysucké Nové Mesto, Středoslovenský kraj). Ve Federálním shromáždění setrval do konce funkčního období, tedy do voleb v roce 1976.\n\n"}
{"id": "789934", "url": "https://cs.wikipedia.org/wiki?curid=789934", "title": "Josef Farský", "text": "Josef Farský\n\nJméno a příjmení Josef Farský se může vztahovat k následujícím osobnostem:\n\n"}
{"id": "789935", "url": "https://cs.wikipedia.org/wiki?curid=789935", "title": "Josef Kryll", "text": "Josef Kryll\n\nJosef Kryll (* 8. března 1935) byl český a československý politik Komunistické strany Československa a poslanec Sněmovny lidu Federálního shromáždění za normalizace.\n\nK roku 1971 se profesně uvádí jako dělník. K roku 1976 jako zámečník.\n\nVe volbách roku 1971 zasedl do Sněmovny lidu (volební obvod č. 8 - Praha 5). Mandát obhájil ve volbách roku 1976 (obvod Praha 5-sever), volbách roku 1981 (obvod Praha 5-sever) a volbách roku 1986 (obvod Praha 5) . Ve Federálním shromáždění setrval do konce funkčního období, tedy do svobodných voleb v roce 1990. Netýkaly se ho takzvané kooptace do Federálního shromáždění po sametové revoluci.\n"}
{"id": "789936", "url": "https://cs.wikipedia.org/wiki?curid=789936", "title": "Fly by Night", "text": "Fly by Night\n\nFly by night může znamenat\n\n"}
{"id": "789937", "url": "https://cs.wikipedia.org/wiki?curid=789937", "title": "Basketbal na Letních olympijských hrách 1976", "text": "Basketbal na Letních olympijských hrách 1976\n\nTurnaj se odehrál v rámci XXI. olympijských her ve dnech 18. – 27. července 1976 v Montrealu.\n\nTurnaje se zúčastnilo 12 mužstev, rozdělených do dvou šestičlenných skupin. První dva týmy postoupili do semifinále. Mužstva, která skončila v základních skupinách na třetím a čtvrtém místě hrála o 5. – 8. místo. Mužstva, která skončila v základních skupinách na pátém a šestém místě hrála o 9. – 12. místo. Olympijským vítězem se stalo mužstvo USA.\n\n SSSR – Mexiko 120:77 (61:40)\n\n18. července 1976 – Montreal\n\n18. července 1976 – Montreal\n\n18. července 1976 – Montreal\n\n19. července 1976 – Montreal\n\n19. července 1976 – Montreal\n\n19. července 1976 – Montreal\n\n21. července 1976 – Montreal\n\n21. července 1976 – Montreal\n\n21. července 1976 – Montreal\n\n23. července 1976 – Montreal\n\n23. července 1976 – Montreal\n\n23. července 1976 – Montreal\n\n24. července 1976 – Montreal\n\n24. července 1976 – Montreal\n\n24. července 1976 – Montreal\n\n USA – Itálie 106:86 (50:39)\n\n18. července 1976 – Montreal\n\n18. července 1976 – Montreal\n\n18. července 1976 – Montreal\n\n20. července 1976 – Montreal\n\n20. července 1976 – Montreal\n\n21. července 1976 – Montreal\n\n21. července 1976 – Montreal\n\n22. července 1976 – Montreal\n\n22. července 1976 – Montreal\n\n24. července 1976 – Montreal\n\n24. července 1976 – Montreal\n\n Jugoslávie – SSSR 89:84 (42:42)\n\n26. července 1976 – Montreal\n\n26. července 1976 – Montreal\n\n USA – Jugoslávie 95:74 (50:38)\n\n28. července 1976 – Montreal\n\n SSSR – Kanada 100:72 (49:38)\n\n28. července 1976 – Montreal\n\n Itálie – Austrálie 79:72 (37:43)\n\n25. července 1976 – Montreal\n\n25. července 1976 – Montreal\n\n Itálie – Československo 98:75 (46:46)\n\n27. července 1976 – Montreal\n\n Kuba – Austrálie 92:81 (42:38)\n\n27. července 1976 – Montreal\n\n Portoriko – Japonsko 111:91 (59:44)\n\n25. července 1976 – Montreal\n\n Portoriko – Mexiko 89:84 (39:32)\n\n27. července 1976 – Montreal\n\n1. USA\n2. Jugoslávie\n3. SSSR \n6. Československo\n\nTurnaj se odehrál v rámci XXI. olympijských her ve dnech 18. – 27. července 1976 v Montrealu.\n\nTurnaje se zúčastnilo 6 družstev. Turnaj se odehrál v jedné skupině systémem každý s každým. Olympijským vítězem se stalo družstvo Sovětského svazu.\n\n19. července 1976 – Montreal\n\n19. července 1976 – Montreal\n\n19. července 1976 – Montreal\n\n20. července 1976 – Montreal\n\n20. července 1976 – Montreal\n\n20. července 1976 – Montreal\n\n22. července 1976 – Montreal\n\n22. července 1976 – Montreal\n\n22. července 1976 – Montreal\n\n23. července 1976 – Montreal\n\n23. července 1976 – Montreal\n\n23. července 1976 – Montreal\n\n25. července 1976 – Montreal\n\n26. července 1976 – Montreal\n\n26. července 1976 – Montreal\n\n1. SSSR \n2. USA\n3. Bulharsko\n4. Československo\n\n"}
{"id": "789938", "url": "https://cs.wikipedia.org/wiki?curid=789938", "title": "František Kubeš", "text": "František Kubeš\n\nFrantišek Kubeš (15. dubna 1925 - ???) byl český a československý politik Komunistické strany Československa a poslanec Sněmovny lidu Federálního shromáždění za normalizace.\n\nK roku 1976 se profesně uvádí jako slévač. XV. sjezd KSČ ho zvolil za člena Ústředního výboru Komunistické strany Československa. XVI. sjezd KSČ a XVII. sjezd KSČ ho ve funkci potvrdil.\n\nPo volbách roku 1971 zasedl do Sněmovny lidu (volební obvod č. 13 - Praha 9). Mandát nabyl až dodatečně v září 1975 po doplňovacích volbách poté, co se dosavadní poslanec Gustáv Husák stal prezidentem republiky. Mandát obhájil ve volbách roku 1976 (obvod Praha 9-jih), volbách roku 1981 (obvod Praha-jih) a volbách roku 1986 (obvod Praha 9) . Ve Federálním shromáždění setrval do konce funkčního období, tedy do svobodných voleb v roce 1990. Netýkaly se ho takzvané kooptace do Federálního shromáždění po sametové revoluci.\n"}
{"id": "789939", "url": "https://cs.wikipedia.org/wiki?curid=789939", "title": "Chris Durand", "text": "Chris Durand\n\nChristopher Allen \"Chris\" Durand je americký herec, který hlavně proslul svým kaskadérstvím mezi lety 1989 až 2005.\n\nNarodil se v Anaheimu v Kalifornském Orange County. Chris své kaskadérství uplatnil ve více než 50 filmech. Zahrál si také masového vraha Michaela Myerse v americkém hororu .\n"}
{"id": "789940", "url": "https://cs.wikipedia.org/wiki?curid=789940", "title": "Fernando Redondo", "text": "Fernando Redondo\n\nFernando Carlos Redondo Neri (* 6. června 1969 v Adrogué, Buenos Aires, Argentina) je bývalý argentinský fotbalový záložník.\n\nHrál za Argentinos Juniors, CD Tenerife, Real Madrid a italský AC Milán a též i v argentinské reprezentaci.\n\n\n\n\n"}
{"id": "789941", "url": "https://cs.wikipedia.org/wiki?curid=789941", "title": "Karel Kubrt", "text": "Karel Kubrt\n\nKarel Kubrt (23. února 1927 - ???) byl český a československý politik Komunistické strany Československa a poslanec Sněmovny lidu Federálního shromáždění za normalizace.\n\nK roku 1971 a 1976 se profesně uvádí jako strojní zámečník.\n\nVe volbách roku 1971 zasedl do Sněmovny lidu (volební obvod č. 79 - Rychnov nad Kněžnou, Východočeský kraj). Mandát obhájil ve volbách roku 1976 (obvod Rychnov nad Kněžnou) a volbách roku 1981 (obvod Rychnov nad Kněžnou). Ve Federálním shromáždění setrval do konce funkčního období, tedy do voleb v roce 1986.\n"}
{"id": "789943", "url": "https://cs.wikipedia.org/wiki?curid=789943", "title": "Mistrovství světa v rychlobruslení juniorů 2009", "text": "Mistrovství světa v rychlobruslení juniorů 2009\n\nMistrovství světa v rychlobruslení juniorů 2009 se konalo od 20. do 22. února 2009 na otevřené rychlobruslařské dráze Tor Cos v polském Zakopanem. Celkově se jednalo o 38. světový šampionát pro chlapce a 37. pro dívky. Českou výpravu tvořili Pavel Kulma, Milan Sáblík, Karolína Erbanová a Andrea Jirků.\n\nPremiérově byly na mistrovství světa juniorů udělovány tituly i na jednotlivých tratích.\n\n<nowiki>*</nowiki> pád\n\n"}
{"id": "789947", "url": "https://cs.wikipedia.org/wiki?curid=789947", "title": "Horní Hodrušský tajch", "text": "Horní Hodrušský tajch\n\nHorní Hodrušský tajch ( ) je tajch v Štiavnických vrších v katastru obce Hodruša-Hámre. Má rozlohu přibližně 0,5 ha a dosahuje hloubky 14 m. Objem dosahuje 80 000 m³, když poklesl z původních 255 000 m³.\n\nHráz je zemní sypaná, heterogenní. Konstrukce a členění hráze je stejné jako u tajchu Rozgrund a u Dolního Hodrušského tajchu. Nadmořská výška hráze je 575 m. Koruna hráze je dlouhá 245 m a široká 7 m. Výška hráze nad terénem dosahuje 17 m.\n\nČást sběrného jarku z úseku Hodrušského potoku nad Dolním Hodrušským tajchem byla zrekonstruovaná formou podzemního vodovodu v délce přibližně 700 m. Druhý sberný jarok v 50. letech 20. století zanikl a byl přebudovaný na trať, kterou se vozila ruda k tzv. Povrchové svážni až do ukončení rekonstrukce Hodrušské Dedičné štoly. Byl dlouhý přibližně 1500 m.\n\nTajch vznikl pravděpodobně ve druhé polovině 16. století na dně horní části kotliny Holle (\"Peklisko\") v Hodrušské hornatině. První písemná zmínka o tajchu v Peklisku je z roku 1584 ale nemusí se vztahovat k tomuto tajchu. Jisté jsou zmínky z let 1617, 1630 a 1706. V roce 1736 projektoval a realizoval zvýšení jeho hráze Samuel Mikovíny. Roku 1946 byl po průtrži mračen a vytečení opravovaný. Poté byl vícekrát nadstavovaný a v 60. letech 20. století po dalším incidentu s průtrží mračen byl vypuštěný kvůli možnému ohrožení šachty Rozália. V roce 1966 byl odevzdaný státním lesům a jeho dno a hráz byly osázeny stromy. V 80. letech byl zavážený zeminou z ražby silničního tunelu a hloubení šachty Nová Rozália. V roce 2005 byla hráz rekonstruovaná a tajch obnoven s přibližně třetinovou kapacitou. Od té doby slouží jako zdroj vody pro zasněžování blízkého lyžařského střediska. Byl obnovený výpustní systém, přepadový skluz i část sběrného jarku.\nTajch zachytával srážkovou vodu z kotliny Holle a ty dnovou výpustí odtékaly do Královského vodního jarku šachty Michal v dolině Althandel nad Banskou Hodrušou. Z něj vedla odbočka i na šachtu Lill. Druhý náhonní jarok pokračoval úbočím Široké přes dolinu Bärenleuten nad Horní centrální stupu, kde hnal nejprve vodní kola a později Peltonovu turbínu s dynamem na její osvětlení. Vody zadržované Horním a Dolním Hodruškým tajchem čerpaly vodu z hlubších částí šachet na úroveň dedičných štol a hnaly měchy hutí a hamrů na železo i vzácné kovy.\n\n"}
{"id": "789948", "url": "https://cs.wikipedia.org/wiki?curid=789948", "title": "Jan Kučera (politik)", "text": "Jan Kučera (politik)\n\nJan Kučera (* 15. září 1935) byl český a československý politik Československé strany socialistické, poslanec České národní rady a Sněmovny lidu Federálního shromáždění za normalizace.\n\nK roku 1968 se zmiňuje na postu místopředsedy JZD Vlčnov. K roku 1971 a 1976 se profesně uvádí jako agronom JZD. Šlo o Jednotné zemědělské družstvo v obci Vlčnov.\n\nKoncem roku 1968 byl zvolen do České národní rady. Ve volbách roku 1971 zasedl do Sněmovny lidu (volební obvod č. 108 - Uherský Brod, Jihomoravský kraj). Mandát obhájil ve volbách roku 1976 (obvod Uherské Hradiště-Gottwaldov), volbách roku 1981 (obvod Uherské Hradiště-Gottwaldov) a volbách roku 1986 (obvod Uherské Hradiště-Gottwaldov) . Ve Federálním shromáždění setrval do konce funkčního období, tedy do svobodných voleb v roce 1990. Netýkaly se ho takzvané kooptace do Federálního shromáždění po sametové revoluci.\n\nVe volbách v roce 1990 neúspěšně kandidoval do Sněmovny lidu za Československou stranu socialistickou. Tehdy je uváděn coby místopředseda ZD Vlčnov.\n\n"}
{"id": "789951", "url": "https://cs.wikipedia.org/wiki?curid=789951", "title": "Jan Kučera", "text": "Jan Kučera\n\nJméno a příjmení Jan Kučera má více nositelů:\n\n"}
{"id": "789952", "url": "https://cs.wikipedia.org/wiki?curid=789952", "title": "Michal Kudzej", "text": "Michal Kudzej\n\nMichal Kudzej (7. března 1923 – 28. února 1973) byl československý politik Komunistické strany Slovenska ze Slovenska ukrajinské respektive rusínské národnosti a poslanec Sněmovny lidu Federálního shromáždění za normalizace. Zemřel tragicky při letecké havárii v Polsku.\n\nČlenem KSS byl od roku 1946. V 50. letech působil jako stranický funkcionář na východním Slovensku, koncem 50. let studoval v Sovětském svazu na stranické škole KSSS v Moskvě. Pak zastával posty tajemníků KSS na okresní úrovni a vedoucího tajemníka KSS na krajské úrovni. V letech 1963–1971 se uvádí jako účastník zasedání Ústředního výboru Komunistické strany Slovenska. Kandidátem ÚV KSS se stal roku 1966 a v říjnu 1969 členem ÚV KSS. Zastával i posty v celostátní komunistické straně. K 26. červnu 1970 byl kooptován za člena Ústředního výboru Komunistické strany Československa. Ve funkci ho potvrdil XIV. sjezd KSČ. Působil jako vedoucí oddělení ÚV KSČ pro obranu a bezpečnost.\n\nVe volbách roku 1971 zasedl do Sněmovny lidu (volební obvod č. 198 - Svidník, Východoslovenský kraj). Ve Federálním shromáždění setrval do své smrti roku 1973. Pak ho nahradil Karol Martinka.\n\nZahynul při havárii vojenského letadla An-24 28. února 1973 v okolí letiště Szczecin-Goleniów v Polsku, nehoda si vyžádala celkem 18 obětí, mezi nimi byl ministr vnitra PLR Wiesław Ociepka a také ministr vnitra ČSSR Radko Kaska.\n"}
{"id": "789953", "url": "https://cs.wikipedia.org/wiki?curid=789953", "title": "Měsíčnice vytrvalá", "text": "Měsíčnice vytrvalá\n\nMěsíčnice vytrvalá (\"Lunaria rediviva\") je planě rostoucí rostlina s květy světle fialovými vyskytující se na zastíněných a vlhkých místech.\n\nPůvodem je tato rostlina evropská, vyrůstá převážně v jejím středu a v hornatých oblastech Balkánského a Apeninského poloostrova. Řídce se vyskytuje i v Pyrenejích, ve Francouzském středohoří, na Sardinii, ve Velké Británii i na jihu Skandinávie. Směrem na východ se roste až po řeku Volhu. V minulosti byla měsíčnice vytrvalá zavlečena do Severní Ameriky a na Nový Zéland. Nejraději si vybírá stanoviště ve stínu nebo polostínu, dává přednost stále vlhkým místům se zásaditým nebo neutrálním podkladem a žádá si velkou vzdušnou vlhkost. Nejčastěji je k nalezení v roklinách podhorských lesů nebo na zastíněných a provlhlých subalpínských loukách. V České republice vyrůstá na příhodných místech roztroušeně po celém území.\n\nVzpřímená lodyha této vytrvalé rostliny dorůstá v závislosti na stanovišti do výše 30 až 100 cm, výjimečně i výše. Lodyha je přímá, od poloviny rozvětvená a buď celá, nebo jen v horní části chlupatá. Listy tmavě zelené barvy ve spodní části lodyhy jsou téměř vstřícné a mají řapíky, jejich čepele jsou po obvodu nepravidelně zubaté a mají srdčitý tvar. V horní části lodyhy vyrůstají střídavě přisedlé listy oválného tvaru. Po nejbližším okolí se rozrůstá pomoci svého plazivého oddenku.\n\nSvětlé fialové, vonné, oboupohlavné květy uspořádané v hroznovitém květenství mají čtyři vzpřímené kališní lístky dlouhé do 0,5 cm a čtyři ploché, vodorovně rozložené korunní lístky nehtovitého tvaru dosahující délky i 2 cm. V květu vyrůstá šest tyčinek s prašníky. Svrchní semeník je vytvořen dvěma plodolisty. Květy rozkvétají od května do července, opylovány jsou převážně motýly a čmeláky. Semena dozrávají od konce srpna, jedna rostlina jich vyprodukuje až 380. Ve volné přírodě vykvétají obvykle až pátým rokem.\n\nPlody jsou podlouhle eliptické, silně zmáčknuté, na obou vrcholech zúžené šešulky, dlouhé až 5 cm a široké do 2 cm. Jsou podélně rozdělené střední blanitou přepážkou a visí na tenkých, převislých stopkách délky 2 cm. Šešulky mají dvě chlopně otvírající se po dozrání semen shora dolů. Plochá ledvinovitá semena tmavé barvy jsou přirostlá k přepážce a mají okřídlenou obrubu nahrazující křidélka při rozptylování semen větrem. Po oddělení chlopní a vypadnutí dobře klíčivých semen zůstávají stříbřité blanité přepážky připevněny ke stopkám. Usušené lodyhy s přepážkami šešulek se používají jako dekorace do suchých kytic.\n\nMěsíčnice vytrvalá dlouhodobě roste v ČR poměrně řídce a je považována podle „Vyhlášky MŽP ČR č. 395/1992“ za ohrožený druh (§3) a dle „Černého a červeného seznamu cévnatých rostlin ČR z roku 2000“ za vzácnější taxon vyžadující další pozornost (C4a).\n\n\n \n"}
{"id": "789954", "url": "https://cs.wikipedia.org/wiki?curid=789954", "title": "Kylie (album)", "text": "Kylie (album)\n\nKylie je první studiové album australské zpěvačky Kylie Minogue, vydané 4. července 1988 hudebním vydavatelstvím PWL, Mushroom Records a Geffen Records. Album bylo produkováno Stock, Aitken & Waterman, který je i devět z deseti písní na albu.\n\n"}
{"id": "789957", "url": "https://cs.wikipedia.org/wiki?curid=789957", "title": "Moldavsko-transylvánské Karpaty", "text": "Moldavsko-transylvánské Karpaty\n\nMoldavsko-transylvánské Karpaty \"(Carpații Moldo-Transilvani)\" představují prostřední ze tří skupin rumunských Východních Karpat podle rumunského členění. Z pohledu geomorfologického dělení Karpat, jaké je uplatňováno v Česku, Polsku a na Slovensku, jde o část vnitřních a část vnějších Východních Karpat.\n\nNa severu je ohraničuje Depresiunea Dornelor, průsmyk Mestecăniș a pásmo moldavských sníženin. Na jihu je ohraničuje Depresiunea Brașov a průsmyk Oituz. Tvoří je následující pohoří:\n\n"}
{"id": "789963", "url": "https://cs.wikipedia.org/wiki?curid=789963", "title": "Opština Bačka Topola", "text": "Opština Bačka Topola\n\nOpština Bačka Topola ( ) je srbská základní jednotka územní samosprávy v autonomní oblasti Vojvodina. V roce 2011 zde žilo 33 268 obyvatel. Sídlem správy opštiny je město Bačka Topola.\n\nV opštině se nachází celkem 23 sídel.\n"}
{"id": "789971", "url": "https://cs.wikipedia.org/wiki?curid=789971", "title": "Fortum", "text": "Fortum\n\nFortum je finská firma, která podniká v oblasti energetiky.\nPředmětem podnikání je hlavně výroba a distribuce elektrické energie a tepla.\nFortum provozuje jadernou elektrárnu Loviisa nedaleko města Loviisa. Nejvíce však vlastní vodních elektráren, které se nachází zejména ve Finsku a Švédsku. Fortum také spolupracovala se společnostmi Gazprom a E.ON na stavbě ropovodu Nord Stream.\n\nSpolečnost Fortum byla založena v roce 1998. Vznikla spojením dvou společností Neste Oil a Imatran Voima. V roce 2005 byla část zabývající přepravou paliv a dalších rafinérských ropných výrobků opět oddělena do samostatné společnosti Neste Oil.\n"}
{"id": "789982", "url": "https://cs.wikipedia.org/wiki?curid=789982", "title": "Finsko na Zimních olympijských hrách 2002", "text": "Finsko na Zimních olympijských hrách 2002\n\nFinsko na Zimních olympijských hrách 2002 v Salt Lake City reprezentovalo 100 sportovců, z toho 63 mužů a 37 žen. Nejmladším účastníkem byl Veli-Matti Lindström (18 let, 88 dní), nejstarší pak Raimo Helminen (37 let, 335 dní) . Reprezentanti vybojovali 7 medailí, z toho 4 zlaté, 2 stříbrné a 1 bronzovou.\n\n"}
{"id": "789994", "url": "https://cs.wikipedia.org/wiki?curid=789994", "title": "Finsko na Zimních olympijských hrách 1998", "text": "Finsko na Zimních olympijských hrách 1998\n\nFinsko na Zimních olympijských hrách 1998 v Naganu reprezentovalo 86 sportovců, z toho 52 mužů a 34 žen. Nejmladším účastníkem byla Emma Laaksonen (16 let, 54 dní), nejstarší pak Harri Kirvesniemi (39 let, 285 dní) . Reprezentanti vybojovali 12 medailí, z toho 2 zlaté, 4 stříbrné a 6 bronzových.\n\n"}
{"id": "790011", "url": "https://cs.wikipedia.org/wiki?curid=790011", "title": "Obloukové Karpaty", "text": "Obloukové Karpaty\n\nObloukové Karpaty \"(Carpații de Curbură)\" představují nejjižnější ze tří skupin rumunských Východních Karpat podle rumunského členění. Z pohledu geomorfologického dělení Karpat, jaké je uplatňováno v Česku, Polsku a na Slovensku, jde o část vnitřních a část vnějších Východních Karpat.\n\nNa severu je ohraničuje Depresiunea Brașov s řekami Olt a Râul Negru, za průsmykem Oituz pak řeky Oituz a Trotuș. Na jihovýchodě přecházejí v Subcarpații Curburii, na západě je údolí Prahovy odděluje od Jižních Karpat. Tvoří je následující pohoří:\n\n"}
{"id": "790012", "url": "https://cs.wikipedia.org/wiki?curid=790012", "title": "Finsko na Zimních olympijských hrách 1994", "text": "Finsko na Zimních olympijských hrách 1994\n\nFinsko na Zimních olympijských hrách 1994 v Lillehammeru reprezentovalo 62 sportovců, z toho 48 mužů a 14 žen. Nejmladším účastníkem byl Hannu Manninen (15 let, 308 dní), nejstarší pak Marja-Liisa Kirvesniemiová (38 let, 168 dní) . Reprezentanti vybojovali 6 medailí, z toho 1 stříbrnou a 5 bronzových.\n"}
{"id": "790021", "url": "https://cs.wikipedia.org/wiki?curid=790021", "title": "Gunaroš", "text": "Gunaroš\n\nGunaroš ( , ) je vesnice v autonomní oblasti Vojvodina v Srbsku. Administrativně je součástí opštiny Bačka Topola. V roce 2011 zde žilo 1 259 obyvatel. 97% obyvatel je maďarské národnosti.\n"}
{"id": "790025", "url": "https://cs.wikipedia.org/wiki?curid=790025", "title": "Arthur Benda", "text": "Arthur Benda\n\nArthur Benda (23. března 1885 v Berlíně - 7. září 1969 ve Vídni) byl německým fotografem. Společně s Madame d’Ora provozoval v letech 1907 až 1926 Fotoatelier d'Ora ve Vídni, který od roku 1926 vedl dále pod jménem d'Ora-Benda a proslavil jej fotografiemi aktů.\n\nArthur Benda byl společně s Madame d’Ora žákem fotografa Nicoly Perscheida, u něhož se vyučil v letech 1899-1902 a naučil se pracovat s barevnou fotografií a ušlechtilým tiskem. V domě rodičů si zřídil improvizovanou fotolaboratoř, kde si prohluboval praktické znalosti, zhotovil první barevné gumotisky a experimentoval s vývojem různých barevných tónů.\n\nRoku 1907 si Madame D'Ora otevřela ve Vídni Ateliér D'Ora a Arthur Benda se stal jejím asistentem. Oba se specializovali na módní a portrétní fotografii a při příležitosti korunovace císaře Karla I. na uherského krále v roce 1916 fotografovali přítomné příslušníky vyšší šlechty. Roku 1921 se stal spolumajitelem Ateliéru D'Ora, během sezóny také provozoval jeho filiálku v Karlových Varech. Po profesním rozchodu s Madame D'Ora roku 1926 vedl dále ateliér pod jménem d'Ora-Benda spolu se svou ženou Hanny Mittler. Vedle portrétů fotografoval především akty, které proslavily jméno firmy v německé jazykové oblasti v „pánských časopisech“. Velká zakázka albánského krále Zogu I., který se nechal i s celou rodinou portrétovat Bendou tři týdny v Tiraně a zprostředkoval mu další zakázky, Bendu finančně zajistila. Roku 1938 si mohl dovolit otevřít na Kärntnerring ve Vídni další ateliér.\n\nArthur Benda zemřel na následky mozkové mrtvice roku 1969 v jedné vídeňské nemocnici.\n\n\n"}
{"id": "790030", "url": "https://cs.wikipedia.org/wiki?curid=790030", "title": "Strandža", "text": "Strandža\n\nStrandža ( , ) je pohoří, rozkládající se na jihovýchodě Bulharska a severozápadě Turecka. Nejvyšší horou je Mahya Dağı, která je s výškou 1031 m n. m. i nejvyšší horou evropské části Turecka.\n\n"}
{"id": "790038", "url": "https://cs.wikipedia.org/wiki?curid=790038", "title": "Jiří Běleš", "text": "Jiří Běleš\n\nJiří Běleš (* 15. září 1957) je bývalý český fotbalista, záložník.\n\nV lize hrál za TJ Vítkovice. Získal ligový titul v sezóně 1985/1986 s Vítkovicemi. V československé lize nastoupil ve 112 utkáních a dal 7 gólů. V Poháru mistrů evropských zemí nastoupil ve 4 utkáních.\n\n"}
{"id": "790047", "url": "https://cs.wikipedia.org/wiki?curid=790047", "title": "Seznam hradů v Jihomoravském kraji", "text": "Seznam hradů v Jihomoravském kraji\n\nSeznam hradů nacházejících se v Jihomoravském kraji, seřazených podle abecedy:\n\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "790054", "url": "https://cs.wikipedia.org/wiki?curid=790054", "title": "Oldřich Škarecký", "text": "Oldřich Škarecký\n\nOldřich Škarecký (18. září 1960 – 2015) byl český fotbalista, obránce.\n\nV československé lize hrál za TJ Vítkovice a DAC Dunajská Streda. Nastoupil ve 139 ligových utkáních a dal 7 gólů. Získal ligový titul v sezóně 1985/1986 s Vítkovicemi. V Poháru mistrů evropských zemí nastoupil ve 2 utkáních a v Poháru UEFA nastoupil v 6 utkáních. V nižší soutěži hrál i za SK Železárny Třinec.\n\n"}
{"id": "790057", "url": "https://cs.wikipedia.org/wiki?curid=790057", "title": "Exekutivní informační systémy", "text": "Exekutivní informační systémy\n\nExecutive Information System - informační systém exekutívy (výkonné složky managementu)\n\nZ pohledu přínosů lze EIS definovat různými způsoby a na různé úrovni konkrétnosti. Jde o systém, který zefektivňuje plánovací a rozhodovací procesy firmy, a to zejména tím, že:\n\nVýsledkem je, že má management firmy více prostoru i zájmu soustředit pozornost potřebným směrem. Pro svá rozhodnutí má totiž k dispozici potřebné informace v přehledné podobě. Neutápí se v nadbytku z různých důvodů nepřesných čísel, ale zaměřuje se (a je k tomu ze strany EIS i vhodnou formou naváděn) na příčiny různých odchylek a možných problémů.\nSamozřejmě – výše zmíněné charakteristiky EIS nepředstavují komplexní ani souřadný výčet. Zabývají se spíše popisem toho, jak management firmy takové systémy vnímá, jak je používá a případně – pokud o pořízení takového informačního systému teprve uvažuje - co od jeho implementace očekává. \nV řadě podniků není rozhodně běžné, aby si pod jednoduchým pojmem „objem prodeje za minulý měsíc“ finanční a výrobní ředitel představili stejné číslo. A dokonce ani není možné přijít za pracovníky controllingu se slovy: „Cena vstupní suroviny nečekaně roste, vypracujte nám do večera základní analýzu, abychom věděli, do jaké míry se to projeví v hospodářských výsledcích firmy.“ A právě k tomu všemu – z pohledu managementu – exekutivní informační systémy slouží.\n\nPři pohledu na pozici EIS z pohledu v informační struktuře firmy, často znázorňované v podobě tzv. informační pyramidy, zjistíme, že exekutivní informační systém je postaven až na vrcholu. Je to tedy systém s relativně agregovanými údaji čerpající informace o skutečnosti i různé dílčí podklady pro plán z provozních systémů. Může se jednat o základní provozní systém (ERP − enterprise resource system), systém pro operativní řízení vztahů se zákazníky (CRM – customer relationship management) i různé další, povětšinou dílčí úlohy zpracovávající systémy, které nejsou integrované pod jednotnou platformou základního provozního systému.\n\nKoncepty exekutivních informačních systémů, manažerských informačních systémů a business intelligence jsou někdy terminologicky rozlišovány. Avšak jakkoli jsou to samostatné a etablované pojmy, v řadě aspektů se obsahově překrývají.\nBusiness intelligence je často pojímána více jako metodické a technické řešení spojené se způsoby agregace dat z datových zdrojů, jejich získáváním, transformací do vhodných formátů, ukládáním a vhodnou prezentací uživatelům. Na druhou stranu, v praxi by řada nabídek konzultačních firem na implementaci tohoto řešení mohla být stejně dobře označována jako nabídka na implementaci exekutivního informačního systému. Terminologie užívaná konzultačními firmami v tomto není nijak vyhraněná.\nObdobně to platí i pro pojmové odlišení manažerských a exekutivních informačních systémů (tj. MIS, resp. EIS). Z pohledu řídícího pracovníka, který se snaží zorientovat v nabídce různých řešení a vytvořit si kvalifikovaný názor na architekturu informačních systémů v souvislosti s organizací, v níž působí, není konkrétní označení zpravidla rozhodující.\n\n\n"}
{"id": "790059", "url": "https://cs.wikipedia.org/wiki?curid=790059", "title": "Okres Kalocsa", "text": "Okres Kalocsa\n\nOkres Kalocsa ( ) je okres v Maďarsku v župě Bács-Kiskun. Jeho správním centrem je město Kalocsa.\n\nV okrese se nachází celkem 21 měst a obcí\n\nMěsta\n\nMěstyse\n\nObce\n"}
{"id": "790060", "url": "https://cs.wikipedia.org/wiki?curid=790060", "title": "Ľubomír Puhák", "text": "Ľubomír Puhák\n\nĽubomír Puhák (* 15. února 1971) je bývalý slovenský fotbalista, záložník a fotbalový trenér.\n\nHrál za Tatran Prešov, Turnov, TJ Vítkovice a SFC Opava. V Poháru vítězů poháru odehrál v roce 1994 za Prešov 1 utkání.\n\nPůsobil jako trenér MFK Stará Ľubovňa.\n\n"}
{"id": "790062", "url": "https://cs.wikipedia.org/wiki?curid=790062", "title": "Meziparlamentní výměna informací týkajících se Evropské unie", "text": "Meziparlamentní výměna informací týkajících se Evropské unie\n\nMeziparlamentní výměna informací týkajících se Evropské unie (anglicky Interparliamentary EU Information Exchange; IPEX) je platforma sloužící vnitrostátním parlamentům členských států EU a Evropskému parlamentu pro výměnu informací, které se týkají aktivit souvisejících s Evropskou unií, a to zejména ve světle ustanovení Lisabonské smlouvy. Úloha vnitrostátních parlamentů je zejména stanovena v Protokolu o úloze vnitrostátních parlamentů v Evropské unii a v Protokolu o používání zásad subsidiarity a proporcionality.\n\nDatabáze IPEX - Interparliamentary EU-Information Exchange vznikla na základě doporučení Konference předsedů parlamentů Evropské unie, která se konala v Římě roku 2000 . V souladu se Směrnicí pro meziparlamentní spolupráci, která byla přijata v Haagu v roce 2004, proběhlo oficiální spuštění webových stránek v červnu 2006 během Konference předsedů parlamentů Evropské unie v Kodani. \n\nS cílem podpořit Konferenci předsedů, Konferenci parlamentních výborů pro evropské záležitosti (COSAC), setkání specializovaných výborů vnitrostátních parlamentů a Evropského parlamentu, meziparlamentní setkání a stálé zástupce vnitrostátních parlamentů v Bruselu, patří IPEX mezi jeden z hlavních pilířů meziparlamentní komunikace o aktivitách týkajících se EU. \n\nIPEX má umožnit vnitrostátním parlamentům užší spolupráci a koordinaci jejich aktivit souvisejících s EU, a zároveň má více přiblížit tuto meziparlamentní spolupráci evropským občanům. Z tohoto důvodu IPEX nabízí základní navigaci na stránkách ve všech úředních jazycích EU. Vnitrostátní parlamenty mohou publikovat svá stanoviska a texty ve svých národních jazycích. V zájmu snadnějšího překonávání jazykové bariéry je ale vnitrostátním parlamentům připomínáno, aby důležité informace a přijatá stanoviska publikovaly v angličtině nebo ve francouzštině (alespoň ve formě krátkého souhrnu). \nV souladu s IPEX Guidelines dohlíží na chod IPEXu Správní rada (IPEX board). Rada je každoročně jmenována na setkání Kancléřů jednotlivých komor vnitrostátních parlamentů a Evropského Parlamentu. \n\nIPEX je spravován Centrální podporou (Central support), stálým IPEX zaměstnancem (IPEX information officer) a sítí IPEX korespondentů z jednotlivých komor vnitrostátních parlamentů.\nNa IPEX mohou přispívat všechny vnitrostátní parlamenty členských států EU, parlamenty kandidátských zemí a také Evropský parlament. V zájmu propagace meziparlamentní spolupráce je IPEX také otevřen pro COSAC a Evropské centrum pro parlamentní výzkum a dokumentaci (ECPRD).\n\nIPEX nabízí následující možnosti:\n\n\nTato výměna informací probíhá prostřednictvím následujících nástrojů: Databáze, Fórum a sekce Novinek.\n\nSoučástí internetové stránky IPEX jsou také stránky obsahující informace a dokumenty k řadě meziparlamentních konferencí: Konference předsedů parlamentů EU, Konference parlamentních výborů pro evropské záležitosti (COSAC), Konference ke společné zahraniční a bezpečností politice (SZBP)/společné bezpečnostní a obranné politice (SBOP),Meziparlamentní konference ke stabilitě, hospodářské koordinaci a správě v EU či Skupina pro společnou parlamentní kontrolu Europolu (JPSG) .\n\n\n\nIPEX - oficiální stránky\nKonference parlamentních výborů pro evropské záležitosti tzv. COSAC - oficiální stránky\n\nEvropské centrum pro parlamentní výzkum a dokumentaci ECPRD - oficiální stránky\n\nSenát a EU - stránky Senátu PČR věnované evropské agendě\n\nVýbor pro evropské záležitosti Poslanecké sněmovny PČR \n"}
{"id": "790063", "url": "https://cs.wikipedia.org/wiki?curid=790063", "title": "Die Dame", "text": "Die Dame\n\nDie Dame byl berlínský časopis z let 1911 až 1943, vycházející podle podtitulku jako „ilustrovaný módní časopis“.\n\nDie Dame pokračovala v tradici ilustrovaného časopisu pro ženy, který vycházel od ledna 1874 v nakladatelství Lipperheide-Verlag (Berlin). V prosinci 1911 časopis převzalo nakladatelství Ullstein-Verlag a došlo k jeho přejmenování. Vycházel týdně, jednou či dvakrát měsíčně byly přiloženy tzv. „volné listy“. \n\nV důsledku vyvlastnění a arizace nakladatelství došlo k jeho přejmenování, proto vycházel časopis od roku 1937 v nakladatelství Deutscher Verlag. \n\nRoku 1943 muselo být vydávání časopisu v důsledku válečných událostí zastaveno.\n\n"}
{"id": "790064", "url": "https://cs.wikipedia.org/wiki?curid=790064", "title": "Seznam hradů v Olomouckém kraji", "text": "Seznam hradů v Olomouckém kraji\n\nSeznam hradů nacházejících se v Olomouckém kraji, seřazených podle abecedy:\n\n\n\n\n\n\n\n\n\n\n\n\n\n\n\n\n\n\n\n"}
{"id": "790077", "url": "https://cs.wikipedia.org/wiki?curid=790077", "title": "Seznam hradů v Moravskoslezském kraji", "text": "Seznam hradů v Moravskoslezském kraji\n\nSeznam hradů nacházejících se v Moravskoslezském kraji, seřazených podle abecedy:\n\n\n\n\n\n\n\n\n\n\n\n\n\n\n\n\n\n\n\n"}
{"id": "790080", "url": "https://cs.wikipedia.org/wiki?curid=790080", "title": "Martin Prohászka", "text": "Martin Prohászka\n\nMartin Prohászka (* 18. srpna 1973, Nové Zámky) je bývalý slovenský fotbalový útočník.\n\nHrál za FC Nitra, Kaučuk Opava, 1. FC Košice, AC Sparta Praha, FC Baník Ostrava, FK Viktoria Žižkov a FC Vítkovice. V lize odehrál 134 utkání a dal 26 gólů. V evropských pohárech odehrál 7 utkání a dal 1 gól. Za slovenskou reprezentaci nastoupil ve 3 utkáních.\n\n"}
{"id": "790090", "url": "https://cs.wikipedia.org/wiki?curid=790090", "title": "Peter Gunda", "text": "Peter Gunda\n\nPeter Gunda (* 3. července 1973) je bývalý slovenský fotbalista, obránce.\n\nHrál za FC Nitra, AC Sparta Praha, FK Dukla Banská Bystrica, FK Viktoria Žižkov, ŠK Slovan Bratislava, DAC Dunajská Streda a v nižších soutěžích v Rakousku. Se Spartou získal v letech 1994, 1995 a 1997 třikrát ligový titul. V evropských pohárech nastoupil v 9 utkáních. Po skončení aktivní kariéry působí v FC Nitra jako trenér mládeže.\n\n"}
{"id": "790095", "url": "https://cs.wikipedia.org/wiki?curid=790095", "title": "Seznam hradů ve Zlínském kraji", "text": "Seznam hradů ve Zlínském kraji\n\nSeznam hradů nacházejících se ve Zlínském kraji, seřazených podle abecedy:\n\n\n\n\n\n\n\n\n\n\n\n\n\n\n\n\n\n\n"}
{"id": "790096", "url": "https://cs.wikipedia.org/wiki?curid=790096", "title": "Waldemar Titzenthaler", "text": "Waldemar Titzenthaler\n\nWaldemar Franz Hermann Titzenthaler ( 19. srpna 1869 v Lublani, Slovinsko - 7. března 1937 v Berlíně) byl německý fotograf.\n\nWaldemar Titzenthaler se narodil jako syn dvorního fotografa Franze Titzenthalera z Oldenburgu. V letech 1886 až 1889 se vyučil fotografem u Karla Wundera v Hannoveru. Po pobytu v Oldenburgu, Hannoveru, Bertechsgadenu, Lipsku, Lausanne a Královci odešel roku 1896 do Berlína, kde nastoupil jako fotograf u firmy \"Zander und Labisch\", jež pracovala převážně pro časopis Berliner Illustrirte Zeitung. Roku 1897 se osamostatnil a založil vlastní fotoateliér a brzy se stal jedním z prvních německých reklamních fotografů. K jeho zákazníkům patřili důležití berlínští podnikatelé.\n\nOd roku 1901 byl členem \"Svobodného fotografického sdružení Berlína\" a v letech 1907 až 1911 předseda \"Fotografického spolku Berlína\", jehož členové jej později jmenovali čestným mistrem svého cechu. Od roku 1910 byl soudním znalcem v oboru fotografie, od roku 1912 navíc i znalcem berlínské obchodní komory.\n\nV letech 1912 až 1931 pracoval pro časopis Die Dame, který vydávalo nakladatelství Ullstein Verlag. V této době vyfotografoval mezi jinými i byty známých herců, zpěváků, režisérů a architektů. Od roku 1934 bydlel v berlínské čtvrti Lichterfelde.\n\nV letech 1922/1923 byl Titzenthaler předsedou berlínské sekce Německého a rakouského svazu alpinistů. Jako zastánce německé nacionální ideologie prosazoval radikální antisemitismus. Roku 2003 byla proto po něm pojmenovaná horská cesta na Hochjochhospiz v nejzazší části údolí Ötztal přejmenována na Cestu Cypriana Granbichlera. Pamětní deska stojící na soukromém pozemku však jeho jméno stále připomíná.\n\nVdově po Titzenthalerovi se podařilo zachránit část fotoarchivu před běsněním druhé světové války. Začátkem padesátých let byly tyto fotografické desky pocházející z let 1896 až 1920 získány od Landesbildstelle Berlin a dnes jsou v majetku Zemského archivu v Berlíně. Muzeum kamen a keramiky ve Veltenu vystavuje také některé jeho fotografie.\n\n\n"}
{"id": "790098", "url": "https://cs.wikipedia.org/wiki?curid=790098", "title": "Veveří (ulice v Brně)", "text": "Veveří (ulice v Brně)\n\nVeveří je ulice v Brně. Svůj název získala podle toho, že v dřívějších dobách bývala hlavní cestou vedoucí na zeměpanský hrad Veveří. Vede od Žerotínova náměstí, v městské části Brno-střed, až ke křižovatce s ulicí Tábor na území městské části Žabovřesky.\n\nV celé své délce protíná několik zejména jednosměrných ulic a významný dopravní uzel Konečného náměstí. I v dnešní době je to jedna z nejdůležitějších dopravních tepen v Brně, kromě silného automobilového provozu ulicí vede významná tramvajová trať, která se v křižovatce s ulicí Nerudova dělí na dva přepravní proudy: jeden vede směrem do Bystrce (linky 3 a 11), druhý do Králova Pole (linka 12).\n\nPo křižovatku s ulicí Slovákovou vede také jednosměrná trolejbusová trať. Zástavbu tvoří zejména cihlové domy z 19. a 20. století, v úseku mezi křižovatkami s ulicemi Pekárenská a Sokolská se nachází bývalý vojenský areál, u Konečného náměstí je umístěna botanická zahrada Masarykovy univerzity, naproti budovám Fakulty stavební VUT se nachází Björnsenův sad a mezi křižovatkou s ulicemi Resslova a Šumavská areál jízdárny a velká parkovací plocha využívaná pro konání poutí apod. Po ulici je také pojmenována čtvrť a katastrální území Veveří.\n\nCesta v trase ulice Veveří existovala již ve středověku. Před hradbami, v prostoru dnešního Žerotínova náměstí, se nacházela ves Hartlůvka (Hartlgasse), kterou procházela cesta dále do Žabovřesk. V prostoru počátku pozdější ulice Veveří se postupně objevovaly první domky. Na přelomu 17. a 18. století Hartlůvka kvůli výstavbě barokního bastionového opevnění města zanikla, a coby předměstskou osadu ji nahradila nově zřízená Malá Nová Ulice (Kleine Neugasse), která se nacházela v trase ulice Veveří, mezi Žerotínovým náměstím a ulicí Slovákovou. Malá Nová Ulice se v roce 1850 stala součástí Brna. V roce 1867, při oficiálním pojmenování ulic ve městě, získala vlastní ulice název Veveří (Eichhorngasse), podle směru k hradu Veveří. Tento název jí vydržel dodnes, kromě drobné výjimky, kdy byla v průběhu 1. světové války, mezi lety 1915 - 1918, pojmenována Hindenburgstrasse (česky Hindenburgova), podle německého polního maršála a prezidenta Paula von Hindenburga. Od roku 1918 se objevuje pouze její název v češtině Veveří, kromě období německé okupace mezi lety 1939 - 1945, kdy byl k českému názvu přidán německý Eichhorner Strasse.\n\nZ dopravního hlediska byla Veveří ulice již od svého vzniku jednou z nejdůležitějších dopravních tepen - bylo to dáno zejména tím, že byla hlavní výpadovou ulicí z centra Brna směrem do Žabovřesk, Komína, Bystrce a k hradu Veveří. Rok po zavedení provozu elektrických tramvají v Brně, tedy v roce 1901, byla v úseku mezi Žerotínovým náměstím a Tivoli (dnes Konečného náměstí), vystavěna tramvajová trať červené linky tramvaje. S postupným prodlužováním ulice, byla prodlužována i tramvajová trať, v roce 1914 k areálu České techniky (dnes Fakulta stavební VUT), kde se nacházel lazaret, a o rok později, tedy v roce 1915 až na samý konec ulice, k Laudonově ulici (dnes ulice Tábor). Trať byla dále postupně prodlužována na sever města, do Žabovřesk, Komína a Bystrce, čímž získávala postupně stále větší význam. V roce 1961 přibyla také odbočná trať z Konečného náměstí Nerudovou ulicí směrem do Králova Pole.\n\nDnes má tramvajová trať na Veveří ulici čtyři zastávky: Grohova, Konečného náměstí, Rybkova a Tábor (tu v ulici Veveří pouze ve směru do Žabovřesk). Na všech těchto zastávkách také zastavují autobusy nočních linek. V padesátých letech byla v ulici Veveří zavedena z centra města trolejbusová trať po křižovatku s ulicí Slovákovou, která je součástí smyčky Kounicova – Brandlova (poblíž přestupního uzlu Česká) – Slovákova.\n\nVzhledem k poloze a významu ulice, se v ulici nachází široké spektrum služeb - kavárny, bary, restaurace, pekárny, supermarket Albert, drogerie, policejní stanice Policie ČR, sídlo České správy sociálního zabezpečení, lékařské ordinace apod. Stejně tak jako většina ulic v centru Brna, trpí i Veveří ulice nedostatkem parkovacích míst, což vede k častým komplikacím.\n\n"}
{"id": "790099", "url": "https://cs.wikipedia.org/wiki?curid=790099", "title": "Pavol Diňa", "text": "Pavol Diňa\n\nPavol Diňa [dyňa] (* 11. července 1963) je bývalý slovenský fotbalový útočník a později fotbalový trenér. Členem prestižního Klubu ligových kanonýrů Gólu se stal po změně pravidel klubu v listopadu 2016. Mezi jeho přednosti patřila mj. tvrdá střela, kterou často trénoval.\n\nHrál za Chemlon Humenné, Duklu Banská Bystrica, DAC 1904 Dunajská Streda, 1. FC Košice, Lokomotivu Košice a MFK Zemplín Michalovce. V evropských pohárech nastoupil v 6 utkáních a dal 1 gól. Byl nejlepším střelcem slovenské ligy v sezóně 1993/94 (19 gólů v dresu DAC Dunajská Streda).\n\nZa slovenský reprezentační A-tým nastoupil v roce 1994 ve 3 utkáních (proti Egyptu a Maroku na přátelském turnaji v SAE v únoru 1994 a v květnu 1994 v přátelském zápase v Moskvě proti Rusku), branku nevstřelil. Debutoval 4. 2. 1994 v utkání přátelského turnaje ve Spojených arabských emirátech v Šardžá proti týmu Egypta (porážka 0:1).\n\nJako trenér vedl např. fotbalový klub MFK Snina.\n\n"}
{"id": "790121", "url": "https://cs.wikipedia.org/wiki?curid=790121", "title": "Vladimír Sivý", "text": "Vladimír Sivý\n\nVladimír Sivý (* 11. prosince 1962) je bývalý slovenský fotbalista, obránce.\n\nHrál za Chemlon Humenné a za Duklu Banská Bystrica. V Poháru vítězů pohárů nastoupil ve 2 utkáních. Po skončení aktivní kariéry působí jako trenér v nižších soutěžích.\n\n"}
{"id": "790123", "url": "https://cs.wikipedia.org/wiki?curid=790123", "title": "Josef Stanislav", "text": "Josef Stanislav\n\nJosef Stanislav (22. ledna 1897 Hamburk – 5. srpna 1971 Praha) byl český klavírista, hudební skladatel a publicista.\n\nByl synem českého hudebníka \"Viléma Stanislava\", který byl členem několika operních orchestrů v Evropě. Za jeho pobytu v Hamburku se mu narodil syn Josef. Rodina se vrátila do Prahy a syn absolvoval reálku v Praze. Od dětství se věnoval hudbě. Na Pražské konzervatoři studoval hru na klavír u Adolfa Mikeše, Romana Veselého a Karla Hoffmeistra, skladbu u Jaroslava Jeremiáše, J. B. Foerstra a mistrovskou školu u Vítězslava Nováka. Vedle toho navštěvoval i přednášky Zdeňka Nejedlého z hudební vědy. \n\nPo ukončení školního vzdělání se věnoval sólové kariéře klavíristy a kompozici. Vedle toho byl nadšeným organizátorem. Založil spolek mladých hudebníků \"Nezávislí\", který se stal i základním kamenem pozdějšího širšího hudebního sdružení \"Přítomnost\". Z vědeckých pracovníků a hudebníků vytvořil \"Spolek vědomé spolupráce\" a pracoval i v celé řadě odborových sdružení. Byl sbormistrem pražského Hlaholu, \"Lukese\" a několika dělnických pěveckých spolků. V roce 1931 vstoupil do Komunistické strany a aktivně se podílel na její činnosti. V dělnickém hnutí pracoval pod trampskou přezdívkou \"Kerry Boy\" (čti \"Karel Boj\"). Byl členem \"Svazu divadelních dělnických ochotníků\". Účastnil se letních táborů \"Jednoty nemajetných a pokrokových studentů\". \n\nZa německé okupace se podílel na založení pedagogické sekce \"Unie českých hudebníků\" a v jejím rámci vybudoval hudební školu. Zároveň pracoval jako člen ilegální skupiny KSČ a ke konci okupace byl zvolen předsedou \"Revolučního národního výboru\" na Spořilově. \n\nIhned po válce začal pracovat ve vrcholných orgánech Revolučního odborového hnutí. Významnou úlohu sehrál i v komunistickém puči v únoru roku 1948. Stal se předsedou Akčního výboru Národní fronty \"Pěvecké obce české\" a \"Filharmonické jednoty\" a nemalou měrou se podílel na perzekuci komunistickému režimu nepohodlných hudebníků. V témže roce se stal profesorem na Akademii múzických umění v Praze pro obor lidové tvořivosti a později i ředitelem \"Ústavu pro etnografii a folkloristiku\" Československé akademie věd. Významně se rovněž podílel na přetvoření \"Svazu československých skladatelů\" na vrcholný ideový orgán ovládající všechny složky hudebního života v tehdejším Československu. \n\nSvůj bezesporu mimořádný talent dal zcela do služeb komunistického režimu. Po roce 1948 komponoval převážně masové písně, politicky laděné kantáty a sbory a dokonce i komorní a symfonické skladby nesly alespoň politicky laděné tituly. Za tyto zásluhy se stal v roce 1951 laureátem státní ceny a v roce 1957 byl vyznamenán Řádem práce.\n\n\n\n\n\n\n\n\n"}
{"id": "790124", "url": "https://cs.wikipedia.org/wiki?curid=790124", "title": "Čaňa", "text": "Čaňa\n\nČaňa (maďarsky:\"Csány, Abaújcsány, Hernádcsány\") je obec na Slovensku v okrese\nokres Košice-okolí. Jde o největší obec tohoto okresu. V okolí obce se nachází několik umělých jezer (bývalá štěrkoviště), která vznikla při těžbě štěrku.\n\nVýchodně od obce teče řeka Hornád.\n\nV okolí obce vznikla 4 štěrkoviště (těžba začala v roce 1854), dnes se zde štěrk těží již jen v jednom z nich, ostatní jsou využívána pro rekreaci. Nejznámější je jezero domácími lidmi zvané „Tajvan“, které má jako jediné ze všech okolních jezer vybudovánu infrastrukturu pro turisty. Na jeho břehu se nalézá několik menších štěrkových pláží, hotel a rozsáhlá chatová oblast. O letních večerech se zde vždy koná diskotéka pod otevřeným nebem. Koupání zde je z hygienických důvodů zakázáno.\n\nNa koupání, rekreaci a sportovní rybolov využívají místní občané přilehlé štěrkoviště Geča, kde sa nachází i neoficiální nudistická pláž. Na tomto štěrkovišti však stále probíhá těžba, hlavně v severovýchodní a západní části, proto je zde oficiálně koupání také zakázáno.\n\nObecní znak je doložen od roku 1340 z doby panování krále Karola Róberta (1288-1342). Obecní znak vyjadřuje příslušnost\nobce k uherské koruně a odkazuje na kraj, který byl bohatý na zvěř a ptactvo. Zemědělství zde bylo\nhlavní hospodářskou činností, podporováno bylo řemesly. Byl zde vždy dostatek vody, proto je zde tradiční také rybolov.\n\nPodle prvních písemných záznamů je vznik obce datován do roku 1164, původně šlo jen o větší usedlost, která byla kmenovým majetkem rodu Aba. Název obce pochází od prvního vlastníka obce - rodu Csányiovců. Na tomto území bylo nalezeno pohřebiště pocházející z doby bronzové. Zde nalezené předměty si je možné prohlédnout ve Východoslovenském muzeu v Košicích.\n\n\nObec Čaňa je vlastně prastará usedlost, o které archeologické vykopávky dokládají, že už existovala již v\ndobě kamenné. Dějiny té doby známe pouze z vykopávek.\n\nJiž v době bronzové (cca 2500 před Kristem) byla obec dost rozsáhlá, což dosvědčuje objevené pohřebiště jižně od obce mezi ulicí Živičnou a dvorem zemědělského družstva. Při těžbě štěrku v roce 1975 byl porušen jeden hrob, těžební práce byly tehdy pozastaveny a započal zde archeologický výzkum. Ten trval půl roku a v po tuto dobu bylo odkryto 163 hrobů pocházejících z doby bronzové, mnohé ale už byly porušeny vykrádači hrobů před mnoha stoletími. Šlo o hroby obyčejných lidí, hroby žen s malými dětmi, ale i hroby velmožů a jeden hrob náčelníka i s koněm a bronzovými součástkami koňského postroje.\n\nNálezový materiál z těchto hrobů byl rozmanitý a bohatý, podobně i kosterní pozůstatky. Nalezeny byly bronzové čakany, kladiva, střelky, různé korále, náramky, náušnice a jiné ozdobné předměty. V hrobech bylo nalezeno množství užitkové keramiky a nádob z pálené hlíny: různé misky, hrnce, džbány, poháry, amfory apod. Už v té době zde probíhal čilý obchod. Obyvatelé Košické kotliny v nalezených amforách dováželi a skladovali víno, které sem přiváželi z jižních zemí (Chorvatsko, Řecko, Itálie). Všechny věci, které archeologický výzkum objevil byly uloženy ve Východoslovenské muzeu v Košicích. Také vykopávky ještě ze starších dob potvrzují existenci osady na dnešním území obce. Jde o kosti zvířat soustředěné na jednom místě, ale i lidské kosti pocházející z prastarých pohřebišť. Mezi obcemi Čaňa a Geča byl v roce 1933 objeven prastarý obranný val.\n\nMladší dějiny obce a jejího okolí jsou už více známé a bohaté na zmínky o nich. Blízko pohřebiště z doby bronzové byly objeveny 4 pece pocházející z doby Římské říše, ve kterých se tavilo železo. Na jejich místě bylo nalezeno i bronzové nářadí a kelímky (tyglíky) na surové železo.\n\nPozdější dějiny jsou poznamenány pronikáním křesťanství i do oblasti Košické kotliny a je ověřeno, že i ona patřila do Pribinova knížectví i ostatních velkomoravských knížat.\n\nV roce 1170 bylo těsně u obce vybudováno opatství, klášter i s kostelem, který sloužil i obyvatelům obce. Klášter první roky patřil mnišskému řádu augustiniánů, později se v něm vystřídali další řády. Nakonec se stal majitelem zdejšího kláštera řád premonstrátů.\n\nVýznamnou událostí v té době se stala vojenská tažení Mongolů v Horním Uhersku. Poté, co Mongolové napadli území dnešního Slovenska, tak v roce 1241 značně zpustošili mnohé vesnice. Když se uherský král Béla IV. u řeky Slané jakoby zázrakem zachránil a i s družinou a utíkal z bojiště, právě velmoži z obcí Košické kotliny mu pomohli utéct a bezpečně ho vyvedli z mongolského obklíčení.\n\nDobře vyzbrojeným Mongolů odolal právě klášter v Čani, do kterého se tehdy ukryli i místní obyvatelé. Archeologické výzkumy prováděné v letech 1929-1931 svědčí o tom, že zdi z klášterních budov byly postaveny z pálených cihel a z kamene - pískovce. Podobně i obranné hradby, před kterými by zřízeny i vodní příkopy. Ty byly napájeny vodou z místního potoka Myslavka, který protékal obcí až do roku 1965.\n\nDruhé zpustošení obce i s klášterem se událo v době tureckých válek v Horním Uhersku. Po rychlém ústupu Mongolů zpět do Asie nastal v Uhersku mírový život a Béla IV. odměnil mnohé vesnice a městečka v Abovské župě různými královskými výsadami. Čanianští velmoži, kteří byli spřízněni s hradními pány v Novém hradu, který byl vybudován nad obcí Gyňov, spolu s čanianskými obyvateli přijali pro obec název Čaňa. Dotehdy se tato obec nazývala Chom, nové pojmenování bylo vytvořeno ze jména hradního pána Ladislava Čániho. V roce 1255 dal Béla IV. zem Čaňu (terra Chon) hostům ze Seni, dotehdy ji vlastnil Marcel a Béla IV. ji dal hostům ze Seni na jejich žádost proto, aby mohl růst počet hostí v Seni.\nŠtěpán V. však v roku 1270 dal Čaňu hornokošickým zemanům a jejich příbuzným jako výměnu za jejich dědičnou zem Horné Košice. V listině Jagerské kapituly (1270) je Čaňa uváděna už jako \"villa Chon\", ostatní obce jsou uváděny jen jako \"possesio\", což mimo jiné svědčí o tom, že Čaňa byla už v té době vyvinutou vesnicí. Je zajímavé, že v této listině se už vyskytují všechny okolní vesnice tak jak je známe dnes.\n\nRoku 1384 se rozhodli obyvatelé obce postavit novou svatyni na východním okraji vesnice, kterou dokončili v roce 1400, byla zasvěcena Panně Márii a toto patrocínium trvá až podnes pro římskokatolický kostel.\n\nJiž v roce 1334 zde byla zřízena farnost. Farským kostelem se nejpravděpodobněji stal klášterní kostel.\nObyvatelé vybudovali místní kostel na pozemku nynějšího římskokatolického kostela v roce 1386. K bohoslužbám sloužil až do roku 1947, kdy začali stavět nový, větší kostel, který slouží dodnes. Základy pod kostelní věží a část zdiva v předsíni jsou původní, středověké.\n\nČaňa je s menšími přestávkami už od středověku obcí s farností. Jak uvádí kniha \"Patrocínia na Slovensku\", už v roce 1400 byl místní kostel zasvěcen Panně Marii, toto patrocínium trvá dodnes.\n\nOkolo roku 1415, za panování uherského krále Zikmunda Lucemburského, patřila zdejší farnost\npod církevní děkanát v nynějším maďarském Fízeru.\nVelké změny i občanské nepokoje nastaly v obcích Košické kotliny v době silné reformace, která se zde odehrála v letech 1535-1560. Hnutí kalvinistů násilím nutilo římské katolíky přijímat jejich víru. Mnohokrát to pro neústupnost na obou stranách skončilo vyhnáním části obyvatel ozbrojenými přepady a nejednou i oběťmi na životech. Takto v Čani skončil i katolický kněz, kterého utopili v Hornádu. V těch dobách obec pozůstávala\nhlavně z nynějších ulic: Ulice osloboditeľov, Košická, Skladná a Richtárská. Reformátoři vyhnali z těchto míst\nkatolíky, kteří si dále na sever postavili skromná obydlí. Takto vznikla část obce Vyšný Koniec.\n\nV svých obydlích mohli zůstat jen židovští obyvatelé, kteří přišli do obce několik desítek let před tím.\n\nUž před reformací byla obec rozvinutá, což dosvědčuje i vyplácení papežské daně v hodnotě 5 grošů ročně: podle ní zde žilo už tehdy okolo 600 obyvatel. Obec rostla, rozvíjela se přes všechny nepříznivé události, které ji potkávaly.\n\nOd těch dob až po začátek 20. století byla obec ze severu a východu chráněna mohutnými dubovými\nlesy, které po staletí lidé káceli a přeměňovali lesy na ornou půdu. Tyto lesy zabezpečovaly existenci řemesel, zejména uhlířství resp. výroby dřevěného uhlí. Ta zde přetrvala až do roku 1850.\n\nNovější dějiny spadají do 19. století, kdy obec poznamenaly 2 události: výstavba největšího parněelektrického mlýna v Evropě (1855) a o rok později pak výstavba železniční tratě z Košic do Miškolce, která tudy procházela. Obě dvě události přivedly do obce okolo 60 rodin zaměstnanců mlýna a železnice.\n\nMlýn mlel denně 500 metrických centů obilí a mouka i ostatní výrobky se z něj vyvážely do zemí celé Evropy i do zámoří. V souvislosti s mlýnem byla vybudována i část Malá Čaňa, kde v typizovaných domečcích žili mlýnští dělníci. Z mlýna na železniční stanici vedla koňská železnice. Na konci roku 1944 byl mlýn vybombardován.\n\nVelký stavební růst nastal v obci po roce 1970, kdy se obec začala stavebně silně rozrůstat. Železniční, stavební a průmyslová výroba u železniční stanice v Čani byla zřízena v roce 1949 a existuje zde s menším počtem zaměstnanců dodnes. Vyrábějí se tu železniční pražce a jiné betonové prefabrikáty. V roce 1957 zde bylo založeno jednotné zemědělské družstvo, které se po prvotních těžkostech propracovalo na moderní zemědělský závod, který kdysi zaměstnával 300 lidí, dnes je zde zaměstnáno už jen 10 lidí. Poštovní úřad byl zřízen v roku 1975 vedle fotbalového hřiště. Už v roce 1978 byla vybudována nová budova poštovního úřadu v centre obce. Budova pro obecní úřad byla vybudována vedle katolické fary a dnes slouží jako škola pro rómské děti. Obvodní zdravotní středisko bylo vybudováno v roce 1975,\nnákupní středisko v roce 1977 a hasičská zbrojnice v roku 1980.\n\nPozději vzniklo ještě mnoho dalších budov a institucí. Nová základní škola byla dána do užívání v listopadu 1993 a dnes jde o moderní vzdělávací instituci pro 840 žáků. Je velmi dobře vybavena hlavně v oblasti sportu a tělovýchovy (tělocvična, plovárna, travnaté hřiště, betonová hřiště, tenisové kurty).\n\nObec má v současnosti 42 ulic a více jak 1200 rodinných domů. V minulosti byla také známa výsadbou moruší (v místním nářečí se tento strom nazýval jahoda), proto obyvatele obce označovali jako „jahodare“. Výsadba moruší se rozmohla v druhé polovině 19. století a trvala do roku 1930. Na listech moruší se choval bourec morušový, ze kterého zdejší obyvatelé získávali kokony surového hedvábí a ty pak prodávali. Asi 300 let se zde pěstovalo konopí, ze kterého zde vyráběli konopné plátno jak pro svoji potřebu tak pro jeho prodej na trhu. Na počátku 20. století zde existovalo mnoho řemesel, která se se zemědělstvím vzájemně doplňovala, místní řemeslnické výrobky pak byly prodávány na jarmarcích. Šlo zejména podkovářství, kovářství, košíkářství, obuvnictví, krejčovství, včelařství (výroba medu), brašnářství, uhlířství a další.\n\nMartin Krausz, Energy Music Hall a hudební skupiny jako Family, Trend či hudebně-zábavní skupina TRAKY.\n\nŽelezniční spojení s Košicemi i Maďarskem (Hidasnemeti) není provozováno, osobní vlaky byly zrušeny.\n\nDo obce jezdí z Košic pravidelná příměstská autobusová doprava, cesta sem trvá přibližně půlhodinu. V budoucnosti je zvažováno vybudování rychlodráhy z Košic kvůli neustálému přetížení autobusových spojů v ranní a odpolední špičce. Na území obce se nacházejí pouze silnice 3. třídy.\n\n\n\n"}
{"id": "790131", "url": "https://cs.wikipedia.org/wiki?curid=790131", "title": "Josef Šimon (básník)", "text": "Josef Šimon (básník)\n\nJosef Šimon (8. září 1948 Cejřov – 2. října 2018 Praha) byl český básník a nakladatel.\n\nJeho zlomové básnické knihy \"Pouštní pták\" a \"Asfaltoví holubi\" jsou neseny metafyzickým vzdorem a romantickým osudovým gestem. Byly značně ovlivněny existenciální zkušeností: narodil se v rodině své babičky, cejřovské hospodské Anny Bačkovské, přímo v hospodě na rozcestí mezi čtyřmi žulovými lomy. Jeho otec, strojírenský odborník (později ministr průmyslu a místopředseda vlády ČSSR) svou autoritativností a tvrdostí spoluutvářel autorovu povahu. Kromě surové krásy žulových lomů a krajiny Vysočiny jej rodný kraj poznamenal i tím, že zde při jízdě do práce v šestnácti letech (v červnu 1965) vjel pod protijedoucí autobus – prožil opakovanou klinickou smrt, mnohočetné otevřené zlomeniny, těžká zranění a mnohaletou hospitalizaci. Matka, roz. Eliška Bačkovská (1924-2008), středoškolská učitelka, \"krásná, obětavá žena, šla po kolenou na Svatou Horu vyprosit si pro syna život...\" (autorova vzpomínka). Tyto okolnosti celoživotně ovlivnily nejen Šimonovu básnickou tvorbu, ale i jeho občanské postoje, často označované jako rebelské. Vystudoval VŠE (Ing.) a postgraduálně Fakultu žurnalistiky UK. V letech 1985 – 1986 absolvoval dvouleté postgraduální studium kulturní politiky na Vysoké škole politické ÚV KSČ. V letech 1977 – 1984 pracoval jako vedoucí redaktor klubové edice Kamarád a zástupce šéfredaktora nakladatelství Práce, v letech 1984 – 1989 byl šéfredaktorem nakladatelství Odeon. V roce 1990 byl prvním náměstkem ministra kultury ČR. Od roku 1993 byl šéfredaktorem nakladatelství Český klub.\n\nPatřil k zakládajícím členům Masarykova demokratického hnutí, byl držitelem Stříbrné medaile státu Izrael, Zlaté medaile Masarykova demokratického hnutí a Ceny za uměleckou a kulturní činnost Evropské unie umění (2009). Na protest proti bombardování Jugoslávie armádami NATO vystoupil 1999 z ČSSD. \n\nKnižně debutoval v roce 1976 \"Snídaní v automatu\". Básnická sbírka \"Pouštní pták\" (1981 – oceněna Bílou vránou časopisu Mladý svět) vyšla i slovensky. Jeho verše byly publikovány v Artes, časopisu Švédské královské akademie, a jinde v zahraničí. Kniha \"Asfaltoví holubi\" (1978) obdržela cenu k Mezinárodnímu roku ženy UNESCO. Byl rockovým kytaristou, své verše nahrál a nazpíval s kapelou BQ (se svými bratranci Vítězslavem a Františkem Bačkovským a Zdeňkem Beranem) na LP s názvem \"Pouštní pták na útesech rocků\", některé jeho básně zhudebnil a zpíval Vladimír Mišík. Dalšími básnickými sbírkami jsou \"Melancholická kytara\" (1982 – cena SČS, cena Jiřího Wolkera, cena nakl. Práce), \"Český den\", \"Snídaně v automatu\", \"Bít poezií\", výbor z milostné poezie \"... a já tě miluji\".\n\nPatřil ke generační básnické skupině \"Pětatřicátníci\", byl spoluautorem jejích sborníků \"Slovník lásky\" a \"Město\" (uspořádal spolu s Jaromírem Pelcem).\n\nJeho poezie se formálně i obsahově bouřila proti křivdám a bezpráví (viz básně „krásné je to, čemu se křivdí“, Pouštní pták, Vzpurné děti, Asfaltoví holubi, Pláč Prométheův a další).\n\n"}
{"id": "790154", "url": "https://cs.wikipedia.org/wiki?curid=790154", "title": "Slanské vrchy", "text": "Slanské vrchy\n\nSlanské vrchy (maďarsky \"Szalánci-hegység)\" jsou pohoří vulkanického původu na východním Slovensku a v severovýchodním Maďarsku. Táhnou se v severojižním směru od Prešova až po maďarské město Tokaj, na západě spadají do Košické kotliny, na východě do Východoslovenské nížiny, na jihu leží Velká dunajská kotlina. Jejich maďarská část nese název Tokaji-hegység \"(Tokajská vrchovina)\" nebo Zemplényi-hegység \"(Zemplínská vrchovina),\" ale neplést se Zemplínskými vrchy \"(Zemplényi-szigethegység),\" které se nacházejí nedaleko a od Slanských vrchů je odděluje Roňavská brána. Celé pásmo Slanských (Slansko-tokajských) vrchů se také označuje maďarským názvem Eperjes-Tokaji-hegység \"(Prešovsko-tokajská vrchovina).\" Délka pohoří, slovenské i maďarské části, je přibližně 100 km.\n\nNejvyšším vrchem je Šimonka (1092 m. n. mořem), nejvyšší vrch maďarské části je Veľký Milič ( , 895 m n. m.), ležící přímo na slovensko-maďarské hranici. Geologicky se řadí k tzv. východoslovenským neovulkanitům neogénního věku (23,8 – 5,3 mil. let). Tvořeny jsou ryolity, dacity a hlavně amfiboly – pyroxenickými andezity a jejich tufy. V severní části pohoří vystupují nadložní sedimenty tvořené jíly, pískovci a slepenci. Samotné andezitové masivy tvoří stratovulkanické souvrství, tvořené střídáním masivních andezitových poloh s vrstvami vulkanického popela.\n\nAndezit je využíván jako stavební kámen vysoké kvality.\n\nVe Slanských vrších se nacházejí opálové doly s členitým systémem štol, kde se těží slovenský opál. V současnosti se v dole také nachází zimoviště netopýrů. Strmé vrcholy Slánských vrchů byly základnou pro mnoho středověkých kamenných hradů jako jsou například hrady Sárospatak, Füzér a Regéc (všechny v Maďarsku) či Slanec, Zbojnícký hrad a Šebeš (na Slovensku).\n\nSlovenská část pohoří Slanské vrchy se člení na pět geografických podcelků a jsou to: Šimonka, Makovica, Bogota, Mošník a Milič.\n\nVrcholy Slanských vrchov nad 800 m n. m. \n"}
{"id": "790158", "url": "https://cs.wikipedia.org/wiki?curid=790158", "title": "SI-NUTS", "text": "SI-NUTS\n\nNUTS:SI je zkratka pro normalizovanou klasifikaci územních celků ve Slovinsku pro potřeby statistického úřadu a Eurostatu.\n\n"}
{"id": "790174", "url": "https://cs.wikipedia.org/wiki?curid=790174", "title": "Největší Ir", "text": "Největší Ir\n\nNejvětší Ir, v originále Ireland's Greatest, byla televizní soutěž, kterou po vzoru formátu BBC 100 největších Britů uspořádala roku 2010 irský veřejnoprávní vysílatel (televizní i rozhlasový) Raidió Teilifís Éireann. Soutěž hledala největší osobnosti irských dějin a na rozdíl od britské verze proběhla formou výzkumu veřejného mínění, nikoli formou anketní. Vítězem se stal sociálnědemokratický politik John Hume, nositel Nobelovy ceny míru.\n"}
{"id": "790176", "url": "https://cs.wikipedia.org/wiki?curid=790176", "title": "Zombieland", "text": "Zombieland\n\nZombieland je americká zombie komedie z roku 2009. Ve filmu účinkují Woody Harrelson, Jesse Eisenberg, Emma Stone a Abigail Breslin, jako přeživší zombie apokalypsy. Společně cestují napříč jihozápadní částí USA a snaží se najít bezpečné místo bez zombíků.\n\n\"Zombieland\" obdržel pozitivní kritické recenze a stal se obchodně úspěšným. Vydělal více než 60 miliónů dolarů, čímž překonal film z roku 2004 \"Úsvit mrtvých\" - nejvýdělečnější zombie film ve Spojených státech.\n\nJedním z hlavních témat filmu jsou Columbovy pravidla přežití. On sám je vymýšlí, sepisuje, ale hlavně dodržuje. Ačkoli ke konci filmu, jedno z pravidel změní na naprostý opak.\n\nHrdinové se ve filmu neoslovují jejich pravými jmény, ale místy, které jsou s nimi nějak spojeny (Columbus, Tallahassee, Wichita, Little Rock). Columbova sousedka na koleji se jmenuje \"čtyřista šestka\" (Amber Heard) podle čísla jejího pokoje. Později ve filmu Columbus vypráví Tallehasseemu o jeho posledním (fiktivním) sexu s dívkou, kterou nazve \"Beverly Hills\". Jediné dvě postavy, které jsou nazývány jejich pravými jmény, jsou Bill Murray, který hraje sám sebe, a \"Sestra Cynthia Knickerbockerová\", kterou Columbus označil za výherkyni \"Zombie zabití týdne\". Na konci filmu Wichita řekne Columbovi, že její pravé jméno je \"Krista\".\n"}
{"id": "790178", "url": "https://cs.wikipedia.org/wiki?curid=790178", "title": "Nedělní klid", "text": "Nedělní klid\n\nNedělní klid a sváteční klid je křesťanská nábožensko-sociální tradice, v některých státech též oficiální veřejnoprávní opatření spočívající v zákazu určitých činností, například maloobchodního prodeje, o nedělích a svátcích. Křesťanská tradice je modifikací židovského šabatu (na původní slavení soboty kladou důraz též Adventisté sedmého dne), v moderní sekulární době je ochrana nedělního klidu v tradičně křesťanských zemích prezentována též jako sociální opatření k zajištění odpočinku zaměstnanců či ochraně rodinného života.\n\nUž v roce 321 nařídil římský císař Konstantin I. Veliký dodržování nedělního klidu s výjimkou rolnických prací. Nedělní klid zavedl také císař Josef II. v habsburské monarchii. V roce 1835 bylo zakázáno vypravovat na železnici nákladní vozy o nedělích a svátcích před devátou hodinou ráno. Od roku 1885 obsahoval rakouský živnostenský řád ustanovení, že v neděli má být přerušena veškerá živnostenská činnost s výjimkou čištění a udržování živnostenských místností a zařízení; jednotliví ministři však mohli dovolit živnostenskou činnost v neděli s přihlédnutím k charakteru jednotlivých živností, jestliže nebylo možné provozování živnosti přerušit nebo pokud to vyžadovaly potřeby konzumentů nebo veřejné dopravy. Takto byla povolena činnost ve 28 oborech včetně obchodu.\n\nČeský zákoník práce 262/2006 Sb. stanoví v § 92, že jestliže to umožňuje provoz zaměstnavatele, stanoví se nepřetržitý odpočinek v týdnu (v trvání alespoň 35 hodin, u mladistvých 48 hodin) všem zaměstnancům na stejný den a tak, aby do něho spadala neděle. § 118 stanoví, že za dobu práce v sobotu a v neděli přísluší zaměstnanci dosažená mzda a příplatek nejméně ve výši 10 % průměrného výdělku. Je však možné sjednat jinou minimální výši a způsob určení příplatku. Za práci ve svátek přísluší zaměstnanci náhradní volno anebo příplatek nejméně ve výši průměrného výdělku. Podle § 126 zaměstnanci odměňovanému platem přísluší za hodinu práce v sobotu nebo v neděli příplatek ve výši 25 % průměrného hodinového výdělku.\n\nObecně závazné předpisy státu žádné obecné nedělní omezení neobsahují, obecní vyhlášky však mnohde omezují například hlučné činnosti, které by mohly obtěžovat ostatní (používání sekaček na trávu, strojové řezání dřeva atd.).\n\n\n"}
{"id": "790179", "url": "https://cs.wikipedia.org/wiki?curid=790179", "title": "El Serrat", "text": "El Serrat\n\nEl Serrat je nejsevernější obec v Andoře. Nachází se ve farnosti Ordino. Je vyhledávané lyžaři i turisty. Leží v nadmořské výšce 2367 m n. m. Souřadnice města jsou 42° 37′ zem.š ířky a 1° 33′ zem. délky.\n\n"}
{"id": "790180", "url": "https://cs.wikipedia.org/wiki?curid=790180", "title": "Bohemia Energy", "text": "Bohemia Energy\n\nBOHEMIA ENERGY entity s. r. o. (někdy uváděna jako BEe) je největší český alternativní dodavatel elektrické energie a zemního plynu existující od roku 2005. Po plné liberalizaci trhu s energiemi byla Bohemia Energy prvním alternativním dodavatelem, který obě komodity nabídl i domácnostem. Bohemia Energy je součástí stejnojmenné skupiny, kterou dále tvoří společnosti Comfort Energy, Europe Easy Energy, X Energie (též dřívější Akcenta Energie) a Slovakia Energy, od 09/2018 rovněž společnost Amper Market. Celá skupina evidovala k 31. 12. 2018 více než 1,2 milionu zákazníků.\n\nSpolečnost Bohemia Energy byla založena v říjnu roku 2005 jako alternativní dodavatel elektřiny pro malé a střední podniky. Zakladatelem firmy je Jiří Písařík. V roce 2006 začala společnost dodávat elektřinu také do domácností. Mezi prvními klienty byli zákazníci sesterské firmy Bohemia TeleKom, která byla alternativním dodavatelem telekomunikačních služeb. V roce 2007 prostřednictvím Slovakia Energy vstoupila na slovenský trh. Od roku 2009 je Bohemia Energy rovněž dodavatelem zemního plynu. Je tak jednou z prvních alternativních energetických firem, které dodávají ve větší míře jak elektřinu, tak zemní plyn do českých domácností. Kromě firem a domácností jsou klienty Bohemia Energy mimo jiné i obce. V lednu 2013 společnost získala licenci na obchodování s plynem také v Rakousku, což ji opravňuje uzavírat obchody na dodávky plynu s kterýmkoliv z dalších 140 v Rakousku registrovaných obchodníků. V průběhu roku 2013 společnost Bohemia Energy převzala dvě konkurenční společnosti České Energetické Centrum Jih s.r.o. a České Energetické Centrum a.s. a získala tak dalších 95 tisíc zákazníků. V listopadu 2015 koupila Bohemia Energy 100% podíl ve společnosti Europe Easy Energy. Europe Easy Energy se od ledna 2016 oficiálně stala součástí energetické skupiny Bohemia Energy. V červnu 2016 bylo Úřadem pro ochranu hospodářské soutěže (ÚOHS) schváleno převzetí energetické části podniku Right Power, jehož zákazníci s platností od 1. srpna přešli k Bohemia Energy. V prosinci se součástí energetické skupiny Bohemia Energy stala společnost X Energie. Touto akvizicí překonala energetická skupiny Bohemia Energy hranici jednoho milionu zákazníků v České republice a na Slovensku. V září 2018 pak ÚOHS schválil transakci Europe Easy Energy na převzetí 100 % akcií ve společnosti Amper Market, která se tak stala součástí skupiny Bohemia Energy.\n\nZákaznické centrum společnosti Bohemia Energy se nachází na adrese Na Poříčí 1046/24, 110 00 Praha 1-Nové Město.\n\nPočet odběrných míst (OPM) společnosti Bohemia Energy podle statistik operátora trhu OTE v jednotlivých letech pro komodity elektřina a plyn. Údaje jsou uváděny vždy ke konci daného období.\n\nVývoj obratu společnosti Bohemia Energy podle Účetních závěrek a Výročních zpráv publikovaných ve Sbírce listin v rámci Obchodního rejstříku.\n\nSkupina Bohemia Energy jako celek vykázala za rok 2018 meziroční nárůst tržeb o 30 % na 21,07 miliardy korun a počtu zákazníků o 8,4 % na 1 204 698.\n\nBohemia Energy se v oblasti společenské odpovědnosti zaměřuje především na pomoc a podporu dětí. Dlouhodobě spolupracuje s organizacemi Život dětem, Černí koně, Česká asociace streetwork či Smiling Crodile. Více informací na www.energiedetem.cz.\n\n16. dubna 2015 získala Bohemia Energy IT ocenění Internet Effectiveness Awards 2014 (IEA) v kategorii Průmysl a energetika, které uděluje Asociace dodavatelů internetových řešení, za projekt online uzavírání smluv prostřednictvím tabletů.\n\nV roce 2014 získala Bohemia Energy ocenění IT projekt roku za uzavírání smluv online prostřednictvím tabletů. Ocenění každoročně uděluje Česká asociace manažerů informačních technologií (CACIO).\n\nV roce 2011 časopis Strategie jmenoval Bohemia Energy mezi čtyřmi nejúspěšnějšími firmami v rámci hodnocení reklamy.\n\n"}
{"id": "790190", "url": "https://cs.wikipedia.org/wiki?curid=790190", "title": "Hraniční habr", "text": "Hraniční habr\n\nHraniční habr byl důležitý strom, který vyznačoval hranici katastrů mezi Rychnovem nad Kněžnou a Panskou Habrovou.\n\n\nHabr rostl v kamenité půdě. Již v roce 1940 byl značně dutý, samotná dutina vyhořelá. Byl v chatrném stavu a podle Františka Hrobaře již nebylo možné konzervačním zásahem strom zachránit. Přesto ještě nesl košatou zelenou korunu. Strom byl pozůstatkem dřívějších habřin, které daly Panské Habrové jméno.\n\nKomu strom na hranicích dvou katastrů patřil, bylo sporné. Podle Jiřího Jizby náležel Rychnovu nad Kněžnou.\n\n\n"}
{"id": "790191", "url": "https://cs.wikipedia.org/wiki?curid=790191", "title": "Euro Hockey Challenge 2012", "text": "Euro Hockey Challenge 2012\n\nEuro Hockey Challenge 2012 je druhý ročník Euro Hockey Challenge. Týmy jsou rozděleny do dvou skupin dle žebříčku IIHF, kde hrají první čtyři týmy (automaticky účastníci EHT) a 11. a 12. tým evropského žebříčku proti týmům na 5. až 10. místě aktuálního evropského žebříčku (nikdy se tak neutkají týmy hrající EHT - CZE, FIN, SWE a RUS).\n\nSkupina A Rusko, Česko, Slovensko, Německo, Lotyšsko, Dánsko.\nSkupina B Švédsko, Finsko, Švýcarsko, Bělorusko, Norsko, Rakousko (Při posledním kole zastoupeno Francií.)\n\n\n\n"}
{"id": "790194", "url": "https://cs.wikipedia.org/wiki?curid=790194", "title": "Jádrové pohoří", "text": "Jádrové pohoří\n\nJádrové pohoří nebo jaderné pohoří v geologii označuje část pásemného pohoří, která se skládá z hornin původně tvořících dno sedimentačního prostoru („horniny spodní stavby“). Mezi takové horniny patří metamorfity a granitoidy.\n\nO jádrových pohořích hovoříme např. při geologicko-geomorfologickém členění Karpat. V Západních Karpatech k nim patří např. Fatransko-tatranská oblast, ve Východních Karpatech třeba Rodna.\n\nOznačení jádrové pohoří je odvozeno podle strukturního elementu, odolných krystalinických hornin, které jsou zachovány a budují nejvyšší partie pohoří (tzv. jádro).\n\n"}
{"id": "790204", "url": "https://cs.wikipedia.org/wiki?curid=790204", "title": "František Kugler", "text": "František Kugler\n\nFrantišek Kugler (* 29. srpna 1929) byl český a československý politik Komunistické strany Československa a poslanec Sněmovny lidu Federálního shromáždění za normalizace.\n\nK roku 1971 a 1976 se profesně uvádí jako předseda JZD. Šlo o JZD v obci Blučina.\n\nVe volbách roku 1971 zasedl do Sněmovny lidu (volební obvod č. 92 - Židlochovice, Jihomoravský kraj). Mandát obhájil ve volbách roku 1976 (obvod Brno-venkov). Ve Federálním shromáždění setrval do konce funkčního období, tedy do voleb v roce 1981.\n"}
{"id": "790206", "url": "https://cs.wikipedia.org/wiki?curid=790206", "title": "Hron (odrůda révy vinné)", "text": "Hron (odrůda révy vinné)\n\nHron je středně pozdní moštová odrůda révy vinné (\"Vitis vinifera\"), používaná k výrobě červených vín. Odrůda byla vyšlechtěna na Slovensku v roce 1976, Ing. Dorotou Pospíšilovou, Ph.D. a kolektivem šlechtitelů Výzkumného ústavu vinohradnického Bratislava, křížením odrůd \"Castets\" a \"Abouriou noir\".\n\nKřížením těchto dvou odrůd vzniklo 85 semenáčků, ze kterých bylo vyselektováno pro další zkoušky osm jedinců. Pro velkou heterogenitu znaků potomstva byly dále selektovány čtyři typy, ze kterých později vzešly sesterské odrůdy \"Hron\", \"Nitranka\" (platný název do roku 2011 \"Nitra\"), \"Rimava\" a \"Váh\", nesoucí jména slovenských řek.\n\n\"Castets\" je autochtonní, středně pozdní, modrá moštová odrůda původu \"Vitis vinifera\" z francouzského jihozápadu, z départementu Gironde, která se sem údajně měla dostat z podhůří Pyrenejí, či, podle jiné teorie, byla jako semenáček nalezena r. 1870 poblíž lesa u obce Saint-Macaire a namnožena místním vinařem jménem Nicouleau. Každopádně, jméno získala po muži jménem Castets, který se zasloužil o její rozšíření kolem r. 1875. Je pěstována velmi vzácně, roku 1998 na 0,5 ha a mísena do cuvée vín Vin de Pays v okolí města Aveyron severně od Gaillac, její pěstování je připuštěno též v Provence, v AOC Palette a Vins d'Estaing. Odrůda je poměrně odolná, ale vína dává průměrná.\n\n\"Abouriou noir\" je autochtonní, raná, modrá moštová odrůda původu \"Vitis vinifera\" z jihozápadní Francie, z regionu Sud-Ouest, z départementu Lot-et-Garonne. Je potomkem odrůdy \"Magdeleine Noire des Charentes\" a pochází ze semenáčku, který byl nalezen kolem r. 1840 a další selekcí upravován do dnešní podoby. Odrůda byla v roce 2007 pěstována ve Francii ve třech klonech na 388 ha s klesající tendencí. Do cuvée se užívá v AOC Côtes du Marmandais a Vins d’Estaing a dále v mnoha Vin de Pays v regionu Sud-Ouest a v údolí Loiry. Pěstuje se též v Austrálii a v Kalifornii. Poměrně odolná odrůda dává kvalitní vína, kterým někdy schází acidita.\n\nRéva vinná (\"Vitis vinifera\") odrůda \"Hron\" je jednodomá dřevitá pnoucí liána, dorůstající v kultuře až několika metrů. Kmen tloušťky až několik centimetrů je pokryt světlou borkou, která se loupe v pruzích. Úponky révy umožňují této rostlině pnout se po pevných předmětech. Růst je bujný, se vzpřímenými letorosty.\n\nList je středně velký, pětilaločnatý se středně hlubokými výkroji. Povrch čepele je lehce vrásčitý, mírně pokroucený, spodní strana listu je hladká. Řapíkový výkroj lyrovitý, úzce otevřený až uzavřený s průsvitem, řapík je kratší, načervenalý.\n\nOboupohlavní pětičetné květy v hroznovitých květenstvích jsou žlutozelené, samosprašné. Hrozen je středně velký (13 x 11 cm, 118 g), kónický, řidší, s křidélky. Bobule jsou středně velké, kulaté (14 mm, 1,5 g), tmavě modré až černomodré, silně ojíněné. Dužina je rozplývavá, sladká, chuti jemně kabernetové.\n\n\"Hron\" je moštová odrůda révy vinné (\"Vitis vinifera\"). Odrůda byla vyšlechtěna na Slovensku v roce 1976, Ing. Dorotou Pospíšilovou, Ph.D. a kolektivem šlechtitelů Výzkumného ústavu vinohradnického Bratislava, křížením odrůd \"Castets\" a \"Abouriou noir\". V Listině registrovaných odrůd SR je odrůda zapsána od roku 2011, již od roku 2004 je právně chráněná.\n\nNa Slovensku je odrůda pěstována na nevelkých plochách. Ve Státní odrůdové knize České republiky není zapsána, není uvedena ani mezi odrůdami, ze kterých je dovoleno vyrábět zemská vína. V České republice se pěstuje pouze velmi okrajově, na Moravě, kde se lze na místních koštech vzácně setkat s odrůdovými víny.\n\nNázev odrůdy připomíná známou slovenskou řeku Hron, názvy řek jsou slovenskými šlechtiteli používány pro nové odrůdy révy poměrně často. Šlechtitelské označení odrůdy je \"CAAB 3/22\".\n\nRéví vyzrává dobře a časně. Odrůda obvykle uniká pozdním jarním mrazům, ale na zimní mrazy je citlivější. Hodí se pro většinu vedení, vhodný tvar je střední vedení s řezem na vodorovně vyvázaný tažeň nebo tažeň do mírného oblouku, vhodné jsou podnože T 5C, SO-4 a Cr 2. Doporučované zatížení pro tuto odrůdu je 6-8 oček na m2. Plodnost je střední, 7-12 t/ha, dosahovaná cukernatost je 19-24,5 °NM a obsah kyselin 7-11 g/l. Z 1 kg hroznů je výlisnost cca 670 ml moštu. Pro vyšší kvalitu moštu je žádoucí redukovat výnos na 9-10 t/ha.\n\nOdrůda raší raně až středně pozdně, kvete středně pozdně, dozrává též středně pozdně, na přelomu září a října, ale protože hrozny nehnijí, je možné je sklízet až do poloviny října.\n\nOdolnost k padlí révovému (\"Uncinula necator\") je nižší až střední, odolnost k plísni révové (\"Plasmopara viticola\") je střední. Odolnost k plísni šedé (\"Botrytis cinerea\") je střední až vyšší, protože hrozny nebývají příliš husté.\n\nVyžaduje dobré, slunné polohy a lehce záhřevné půdy. Nemá ráda suché půdy. Velmi vhodné jsou jižní svahy a půdy hluboké, hlinito-písčité, dobře zásobené vodou a živinami.\n\nVína bývají kvalitní, plná, ovocitá, s jemnou kabernetovou příchutí, intenzívní, sytě tmavočervené barvy. Cukry a kyseliny v nich bývají v harmonickém poměru již záhy, víno lze pít již mladé, ale zráním ještě výrazně nabývá na kvalitě.\n\n\n\n"}
{"id": "790208", "url": "https://cs.wikipedia.org/wiki?curid=790208", "title": "Václava Kuželová", "text": "Václava Kuželová\n\nVáclava Kuželová (* 25. srpna 1939) byla česká a československá politička Komunistické strany Československa a poslankyně Sněmovny lidu Federálního shromáždění za normalizace.\n\nK roku 1971 a 1976 se profesně uvádí jako agronomka. k roku 1986 se zmiňuje coby vedoucí KPÚ JZD Krásná Hora.\n\nVe volbách roku 1971 byla zvolena do Sněmovny lidu Federálního shromáždění (volební obvod č. 31 - Sedlčany, Středočeský kraj) jako bezpartijní poslankyně. Mandát obhájila ve volbách roku 1976 (obvod Sedlčany), nyní již jako členka KSČ, ve volbách roku 1981 (obvod Sedlčany) a volbách roku 1986 (obvod Sedlčany). Ve FS setrvala do konce funkčního období, tedy do svobodných voleb roku 1990. Netýkal se jí proces kooptace do Federálního shromáždění po sametové revoluci.\n\n"}
{"id": "790211", "url": "https://cs.wikipedia.org/wiki?curid=790211", "title": "Adamovský rybník", "text": "Adamovský rybník\n\nAdamovský rybník (hovorově Adamec) je rybník na Spolském potoce ležící v lese přibližně 3 km východně od Ledenic. Byl založený spolu s třeboňskými rybníky v 15. až 16. století. Ve 20. století tu bylo postaveno rekreační středisko československé armády. Po několika letech nefunkčnosti bylo rekreační středisko otevřeno pro veřejnost.\n\nRybník je využíván ke sportovnímu rybolovu kaprů, štik, sumců, candátů a dalších ryb.\n"}
{"id": "790221", "url": "https://cs.wikipedia.org/wiki?curid=790221", "title": "Bohumil Kvasil", "text": "Bohumil Kvasil\n\nBohumil Kvasil (14. února 1920 Plaňany – 30. října 1985 Praha) byl český a československý fyzik, vysokoškolský učitel, rektor ČVUT, předseda Československé akademie věd, politik Komunistické strany Československa a poslanec Sněmovny lidu a Sněmovny národů Federálního shromáždění za normalizace.\n\nAbsolvoval reálné gymnázium a pak v letech 1939–1947 (po přerušení za okupace) vystudoval Vysokou školu strojní a elektrotechnickou ČVUT. Působil pak v letech 1958–1983 jako učitel na této škole, nejprve jako asistent, pak docent (1954), v letech 1954–1955 coby děkan Fakulty elektrotechnické ČVUT. Po jistou dobu také působil ve Vojenském technickém ústavu ve Kbelích. Od roku 1958 byl profesorem (zpočátku na Fakultě technické a jaderné fyziky Univerzity Karlovy, od roku 1959 začleněno po ČVUT, jejímž byl pak do roku 1960 děkanem). Specializoval se na radioelektroniku, fyzikální elektroniku, vakuovou techniku a zaměřoval se i na problematiku laserového plazmatu a laserové lokace družic. Podílel se na vybudování prvního lineárního urychlovače elektronů v Československu. Podílel se na mezinárodním programu Interkosmos.\n\nK roku 1971 a 1976 se profesně uvádí jako rektor ČVUT. Tuto funkci zastával v letech 1968–1979, od roku 1962 byl členem-korespondentem a od roku 1973 členem Československé akademie věd. V ČSAV působil v letech 1977–1980 jako její místopředseda a od roku 1981 jako předseda. Kromě toho byl od roku 1982 zahraničním členem Akademie věd Sovětského svazu. Od roku 1979 působil coby ředitel Fyzikálního ústavu ČSAV.\n\nAngažoval se výrazně i politicky. XV. sjezd KSČ ho zvolil za kandidáta Ústředního výboru Komunistické strany Československa. XVI. sjezd KSČ ho zvolil za člena ÚV KSČ. V roce 1971 mu byl udělen titul laureát státní ceny Klementa Gottwalda, v roce 1975 získal Řád práce a roku 1979 titul Hrdina socialistické práce.\n\nVe volbách roku 1971 zasedl do Sněmovny lidu (volební obvod č. 10 – Dejvice-Bubeneč, hl. město Praha). Ve volbách roku 1976 přešel do Sněmovny národů (obvod Praha 8). Mandát obhájil ve volbách roku 1981 (obvod Praha 8). Ve Federálním shromáždění setrval do své smrti roku 1985. Kromě poslanecké funkce zastával i post člena předsednictva Ústředního výboru Národní fronty ČSSR. Po jistou dobu působil na postu náměstka ministra školství a kultury.\n\n"}
{"id": "790222", "url": "https://cs.wikipedia.org/wiki?curid=790222", "title": "Psí hřiště", "text": "Psí hřiště\n\nPsí hřiště, někdy nazývané také psí park, je vymezený prostor určený pro psy k venčení, hraní bez vodítka a jen okrajově k výcviku. Bývá jedním z vstřícných kroků světových měst vůči pejskařům na jedné straně a kritikům psích exkrementů na ulicích na straně druhé. Nejedná se přitom o prostory určené primárně k výcviku (psí cvičiště).\n\nTypické psí hřiště se vyznačuje nízkým plůtkem, dvojitým vchodem a východem, lavičkami pro majitele psů, zajištěným stínem pro horké dny (stromy), pítkem pro psy, stojany a nářadím na psí exkrementy, parkováním poblíž, adekvátní drenáží, různými prolézačkami a také pravidelnou údržbou a čištěním pozemku. Povrch může být výměnný (písek) či pevný (tráva atp). Hřiště může být různě veliké, od drobných vymezených čtverců po rozsáhlé prostory s krajinářskou úpravou.\n\nNěkterá psí hřiště taktéž vynikají vodní nádrží pro psy, odděleným výběhem pro malé rasy a přístupem pro vozíčkáře. \n\nV prostorách mimo hřiště (parcích atp.) může být zakázáno volné pobíhání psů. Zvláště menší hřiště jsou často vítaným místem majitelů psů k setkávání.\n\nZakládání psích hřišť v Česku je teprve v počátcích. Zatímco první specializované psí hřiště v USA bylo otevřeno již v roce 1979 v kalifornském Berkeley, v České republice patří mezi první psí hřiště na Proseku z roku 2010, a dále hřiště v Praze 10 (Strašnice/Malešice) z roku 2011. \n"}
{"id": "790232", "url": "https://cs.wikipedia.org/wiki?curid=790232", "title": "Clare (rozcestník)", "text": "Clare (rozcestník)\n\nClare označuje geografický pojem:\n\n\n\n\n"}
{"id": "790237", "url": "https://cs.wikipedia.org/wiki?curid=790237", "title": "Drahomíra Leflerová", "text": "Drahomíra Leflerová\n\nDrahomíra Leflerová (* 24. října 1927) byla česká a československá politička Komunistické strany Československa a poslankyně Sněmovny lidu Federálního shromáždění za normalizace.\n\nK roku 1971 a 1976 se profesně uvádí jako členka JZD.\n\nVe volbách roku 1971 byla zvolena do Sněmovny lidu Federálního shromáždění (volební obvod č. 70 - Chotěboř, Východočeský kraj). Mandát obhájila ve volbách roku 1976 (obvod Chotěboř). Ve FS setrvala do konce funkčního období, tedy do voleb roku 1981.\n\n"}
{"id": "790247", "url": "https://cs.wikipedia.org/wiki?curid=790247", "title": "Ján Lichner (normalizační politik)", "text": "Ján Lichner (normalizační politik)\n\nJán Lichner byl slovenský a československý politik Strany slovenské obrody a poslanec Sněmovny lidu Federálního shromáždění za normalizace.\n\nVe volbách roku 1954 byl zvolen do Slovenské národní rady. Opětovně ve volbách roku 1964 se stal poslancem Slovenské národní rady. K roku 1971 a 1976 se profesně uvádí jako tajemník Krajského výboru Strany slovenské obrody.\n\nVe volbách roku 1971 zasedl do Sněmovny lidu (volební obvod č. 173 – Turčianske Teplice, Středoslovenský kraj). Mandát obhájil ve volbách roku 1976 (obvod Turčianske Teplice), volbách roku 1981 (obvod Turčianske Teplice) a volbách roku 1986 (obvod Turčianske Teplice). Ve Federálním shromáždění setrval do ledna 1990, kdy přišel o svůj post odvoláním svou mateřskou stranou v rámci procesu kooptace do Federálního shromáždění po sametové revoluci.\n\n"}
{"id": "790250", "url": "https://cs.wikipedia.org/wiki?curid=790250", "title": "Miloslav Netušil", "text": "Miloslav Netušil\n\nMiloslav Netušil (20. února 1946, Chomutov) je bývalý československý reprezentant ve sportovní gymnastice, trojnásobný olympionik.\n\nRoku 1964 odmaturoval na SPŠS Chomutov a roku 1980 promoval na fakultě tělovýchovy Univerzity Karlovy.\n\nSportovní kariéru zahájil pod vedením trenéra Heřmánka v TJ Slavoj Chomutov. Vojenská základní služba v letech 1965 – 1967 jej přivedla do DUKLA Praha (trenér F. Daniš, trojnásobný účastník OH). Po ukončení aktivní reprezentace přešel na post reprezentačního trenéra ČSSR, kde setrval do roku 1989. Trénoval celkem 10 let – 2,5 olympijského cyklu.\n\nPo roce 1989 začal pracovat s mládeží na všech úrovních (od přípravek po reprezentanty) v TJ SK Hradčany Praha a v letech 2004 – 2008 se vrátil znovu na pozici reprezentačního trenéra České republiky. Po celou působil i jako mezinárodní rozhodčí sportovní gymnastiky. V roce 2008 odešel do sportovního důchodu.\n\n\n"}
{"id": "790256", "url": "https://cs.wikipedia.org/wiki?curid=790256", "title": "Jaroslav Linhart", "text": "Jaroslav Linhart\n\nJaroslav Linhart (21. března 1923 - ???) byl český a československý politik Komunistické strany Československa a poslanec Sněmovny lidu Federálního shromáždění za normalizace.\n\nK roku 1971 se profesně uvádí jako dělník. K roku 1976 jako politický pracovník.\n\nVe volbách roku 1971 zasedl do Sněmovny lidu (volební obvod č. 2 - Praha 2, hlavní město Praha). Mandát obhájil ve volbách roku 1976 (obvod Praha 2) a volbách roku 1981 (obvod Praha 2). Ve Federálním shromáždění setrval do konce funkčního období, tedy do voleb v roce 1986.\n"}
{"id": "790260", "url": "https://cs.wikipedia.org/wiki?curid=790260", "title": "Císařská lípa (Žarošice)", "text": "Císařská lípa (Žarošice)\n\nCísařská lípa u Žarošic (také známa jako Lípa u Spáleného mlýna nebo Mírová lípa) je památný strom, pod kterým bylo uzavřeno příměří po bitvě u Slavkova.\n\n\nLípa stojí na katastrálním území obce Uhřice, ale bývá tradičně spojována s bližšími Žarošicemi. Konkrétně roste v osadě Janův Dvůr také zvané Bačalárna u \"Spáleného mlýna\", zhruba 10 metrů VSV od odbočky na Dambořice při silnici Žarošice - Násedlovice.\n\nJiž v roce 1913 byla lípa označována jako stará a vetchá. Lípa existovala donedávna, ale její stav byl velmi špatný. V roce 2006 zbylo pouze torzo - kmen téměř bez větví, který se ve výšce dvojil a z nějž vyrůstaly poslední dvě živé větve. Lípa pravděpodobně není vyhlášena památným stromem, oficiální databáze AOPK ČR ji neuvádí. Dnes je lípa již pokácena a část jejího kmene i s kůrou je možno vidět ve Vrbasově muzeu v nedalekých Ždánicích.\n\nNa stěně hospodářské budovy poblíž lípy je umístěna pamětní deska s nápisem:\nO lípě a událostech z roku 1805 píše Čeněk Kramoliš v historickém románu \"Ve stínu bitvy u Slavkova\". Císaře Františka I. při jednání pod lipou doprovázel kníže Lichtenstein a Schwarzenberg, Napoleona pak dva maršálové.\n\n\n\n"}
{"id": "790261", "url": "https://cs.wikipedia.org/wiki?curid=790261", "title": "Václav Lněnička", "text": "Václav Lněnička\n\nVáclav Lněnička (* 11. září 1927 Horní Újezd) byl český a československý politik Komunistické strany Československa a poslanec Sněmovny lidu Federálního shromáždění za normalizace.\n\nVyučil se kovářem a pracoval jako opravář v STS. V letech 1960-1964 byl předsedou MNV v rodném Horním Újezdě, pak v období let 1964-1971 poslancem KNV. V letech 1967-1976 zastával post předsedy JZD v Horním Újezdě. Angažoval se v místních spolcích. V rodné obci stále žil ještě k roku 2010.\n\nVe volbách roku 1971 zasedl do Sněmovny lidu (volební obvod č. 82 - Polička, Východočeský kraj). Mandát obhájil ve volbách roku 1976 (obvod Polička). Ve Federálním shromáždění setrval do konce funkčního období, tedy do voleb v roce 1981.\n"}
{"id": "790262", "url": "https://cs.wikipedia.org/wiki?curid=790262", "title": "Obvod obce s rozšířenou působností Varnsdorf", "text": "Obvod obce s rozšířenou působností Varnsdorf\n\nSprávní obvod obce s rozšířenou působností Varnsdorf je nejmenším ze správních obvodů Ústeckého kraje. Zahrnuje města Varnsdorf a Chřibská, obce Dolní Podluží, Jiřetín pod Jedlovou, Horní Podluží a Rybniště.\nJeho rozloha je necelých 90 km², což představuje 1,7 % rozlohy kraje. Žije v něm 20544 obyvatel z toho 9996 mužů a 10548 žen. Hustotou osídlení 231 obyvatel/km² se řadí na 4. místo všech 16 správních obvodů obcí s rozšířenou působností v Ústeckém kraji\n\n"}
{"id": "790264", "url": "https://cs.wikipedia.org/wiki?curid=790264", "title": "Alf (seriál)", "text": "Alf (seriál)\n\nAlf (v anglickém originále ALF) je americký rodinný sci-fi sitcom původně vysílaný na stanici NBC v letech 1986–1990. Titulní postavou je přátelský mimozemšťan Alf (akronym z označení „astronaut lunární flotily“, v originále z označení „Alien Life Form“, českým překladem „mimozemská životní forma“, případně \"atypická lidská forma\"), vlastním jménem Gordon Shumway, který se svou kosmickou lodí ztroskotá v losangeleské garáži rodiny Tannerových.\n\nPostavu si vymyslel Paul Fusco jako hračku pro svou rodinu, čas od času ji dokonce používal ke strašení svých děti. Když se v roce 1985 setkal s producenty Bernnie Brillsteinem a Tomem Patchettem, zformovali základní ideu seriálu a oslovili Brandona Tartikoffa z NBC. Tomu se námět zalíbil a mohlo se začít natáčet. Originální hudbu pro celý seriál napsal Alf Clausen, tvrdí se, že podle jeho křestního jména byla postava nazvána a teprve poté byl doplněn její mimozemský vysvětlující titul.\n\nGordon Shumway (alias Alf) je mimozemšťan narozený na planetě Melmac 12. 8. a 2. 10. 1756 (obyvatelé planety uvádějí vždy dvě data narození, aby dostávali více dárků). Melmac je planeta která se nacházela (před explozí) šest parseků za nadkupou Hydra-Centaurus. Melmac měl purpurový povrch, modrou trávu, fialové slunce a zelenou oblohu. Na Melmacu jsou jiné poměry, prach nebo štěrk má stejnou hodnotu jako platina nebo zlato (z těchto prvků, kterých měl ve své raketě dostatek, mohl koupit Lynn luxusní auto). Všeobecně se soudí, že Melmac vybuchl v důsledku fatální srážky místních oblíbených loděk.\n\nAlf má obrovskou chuť k jídlu (v jednom z dílů přiznal že 8 z 10 orgánů, které v těle má, jsou žaludky). Na Melmacu byly běžným jídlem kočky, proto jeho nejoblíbenějším pokrmem je KSR (kočka na slanině s rajčaty). Alf je také problematický, sarkastický, neupravený a cynický. Má také sklony k pověrčivosti, nejhorší prý je, když mu přes cestu přeběhne černá kočka s průraznou puškou. Jeho obvyklá hláška, komentující často jakoukoli činnost, nařízení, radu či rozhodnutí, zní Nul problemo – Žádnej problém.\n\nCelkem bylo v letech 1986–1990 natočeno 102 epizod, rozdělených do čtyř řad:\n\nPoslední, 102. pokračování nazvané Loučení má v závěru titulek \"To be continued...\", ale k žádný další díl už nenásledoval. Má se za to, že šlo o pokus ze strany štábu seriálu zatlačit na společnost NBC, aby ALF nebyl ukončen. Záměr se nezdařil, až po šesti letech byl vytvořen jakýsi epilog (viz \"Navazující díla\").\nJednotlivé epizody měly délku cca 24–25 minut a jejich originální názvy měly vždy nějakou vazbu na existující písničku, ta také pokaždé v daném díle při nějaké příležitosti zazněla.\nV pěti případech byly dva díly propojeny a označeny Part I. a Part II. V první řadě to byl Výpadek paměti (16. a 17. epizoda), ve druhé ALFovy výjimečné vánoce (12. a 13.) a Občané a zloději (17. a 18.), ve třetí pak ALFova show (4. a 5.) a konečně Odhalení (7. a 8.)\n\nNa seriálu se podílelo celkem 12 režisérů, nejvíc epizod (30) natočil Nick Havinga. Na režisérské židli se objevili i Paul Fusco (6 dílů) a producent Tom Patchett (8 dílů).\n\nPro postavu ALFa byly vytvořeny dvě figuríny, jedna měla být využívána pro záběry na celou postavu, v níž byl ukryt herec Mihaly \"Michu\" Mezsaros, ale tohle řešení bylo uplatněno pouze v 11 dílech, štáb usoudil, že lepší bude zabírat jen horní polovinu mimozemšťanovy postavy. Loutku nejčastěji ovládal Paul Fusco. Ten také ALFa namluvil, i když ho někdy zastupoval jeho kolega Randy Simper.\n\nHlavu rodiny, poněkud zmatkujícího a často nerozhodného Willieho Tannera ztělesnil Max Wright, jeho ženu Kate hraje Anne Schedeen. Tannerovi mají dceru Lynn (Andrea Elson) a syna Briana (Benji Gregory). Tito herci se objeví ve všech vysílaných epizodách. Jejich častými návštěvníky jsou jejich sousedé Raquel (Liz Sheridan) a Trevor (John LaMotta) Ochmonekovi. Trevora uvidíme ve 41 pokračování, Raquel si zahrála v 36 dílech. Jejich synovec Jake (Josh Blake) dostal prostor v 15 epizodách. Rozruch do rodiny vnese také Katina matka Dorothy (Anne Meara), která se vedle Jakea stává jednou z mála lidských bytostí (kromě Tannerovy rodiny, samozřejmě), kdo s ALFem opravdu komunikuje. Tato postava se objevila v devíti pokračováních.\n\nJohn LaMotta byl synovcem známého boxera Jake LaMotty (byl o něm natočen životopisný film Zuřící býk/Raging Bull) a byl to právě on, kdo navrhl, aby seriálové jméno jeho synovce znělo stejně jako jeho strýce. Johna jsme mohli vidět jako úplatného seržanta z filmu American Ninja. Když herečka Anne Scheeden čekala v roce 1989 potomka, bylo její těhotenství zakomponováno do seriálu, jen s tím rozdílem, že Tannerova rodina se rozroste o syna Erica, kdežto herečce se ve skutečnosti narodila dcera Taylor.\n\nPřestože je seriál úsměvný a zdánlivě plný pohody, herci nebyli příliš spokojeni se svou rolí, protože dle jejich pozdějších vyjádření museli kvůli natáčení odvolávat některé jiné nabídky. Týkalo se to zejména Maxe Wrighta, jenž byl z celé herecké sestavy nejznámější (viděli jsme ho například ve filmech Reds, Scandal Sheet či All That Jazz nebo seriálech Svědectví či Přátelé – řada 2).\n\nSouběžně s hraným seriálem byla v letech 1987–1989 vytvořena animovaná verze \"\" o dvou sezónách. V roce 1996 vznikl také navazující televizní film \"Alf versus U.S. Army\". Ten měl být završením celého seriálu, ale mezi fanoušky ALFa není příliš oblíben, protože v něm už nejsou původní představitelé rodiny Tannerovy. Seriál provázel pochopitelně velice hojný merchandising, ať to byly plyšové figurky, obrázky na různých předmětech nebo sada žvýkaček, z nichž mohli sběratelé shromáždit na 80 samolepek.\n\n"}
{"id": "790265", "url": "https://cs.wikipedia.org/wiki?curid=790265", "title": "Dick Warlock", "text": "Dick Warlock\n\nDick Warlock (* 5. února 1940) je americký herec a kaskadér. Jeho nejvýznamnější role je role masového vraha Michaela Myerse ve filmu Halloween 2 (1981). 25 let byl doublérem Kurta Russela. Má dva syny, Billyho a Lance Warlocka, a dceru Rhondu.\n\nNyní žije v Kingsportu v Tennessee.\n\nJe také majitelem legendární hokejové masky Jasona Voorheese z hororové série \"Pátek třináctého\".\n\n"}
{"id": "790267", "url": "https://cs.wikipedia.org/wiki?curid=790267", "title": "Ennistimon", "text": "Ennistimon\n\nEnnistimon či Ennistymon ( či , zastarale ) je irská obec na západě ostrova v hrabství Clare v bývalé provincii Munster. Obec obývá 881 obyvatel. Obcí protéká řeka Inagh, která na průtoku obcí vytváří peřeje zvané .\n\nOficiálním názvem obce je sice \"Ennistimon\", neoficiální název \"Ennistymon\" je však v praxi běžnější. Dřívější anglický název však byl , kterýžto název, stejně jako i oba modernější, byl odvozen od irského . Tento název pak pravděpodobně znamenal \"„Diománův ostrov“\".\n\nObcí prochází silnice N85, jež spojuje Ennistimon s Ennis, hlavním městem hrabství, a dále silnice N67 vedoucí k obci Lahinch. Nedaleko obce rovněž začíná oblast Burrenu, ve které se nacházejí až 214 m vysoké Moherské útesy.\n\n\n\n"}
{"id": "790273", "url": "https://cs.wikipedia.org/wiki?curid=790273", "title": "The Path of Totality", "text": "The Path of Totality\n\nThe Path of Totality je desáté studiové album americké nu metalové skupiny Korn.\n"}
{"id": "790280", "url": "https://cs.wikipedia.org/wiki?curid=790280", "title": "Čestmír Lovětínský", "text": "Čestmír Lovětínský\n\nČestmír Lovětínský (6. ledna 1924 – 16. července 2006 Praha) byl český a československý politik Komunistické strany Československa, velvyslanec v Sovětském svazu a poslanec Sněmovny lidu Federálního shromáždění za normalizace.\n\nVyrůstal v dělnickém prostředí a vyučil se kameníkem. V letech 1943-45 byl totálně nasazen v Německu. Roku 1947 vstoupil do KSČ a pracoval ve stranickém aparátu v různých okresních a krajských výborech. Zlomem v jeho kariéře byl rok 1959, kdy absolvoval Vysokou školu politickou při ÚV KSČ.\n\nV letech 1959-1968 působil na různých stranických postech jako vedoucí tajemník Okresního výboru KSČ v Doksech, České Lípě a Liberci, v letech 1969-1974 byl vedoucím tajemníkem OV KSČ v Chomutově. V roce 1974 se stal tajemníkem Krajského výboru KSČ pro Severočeský kraj. Pak přešel na celostátní úroveň. V letech 1974-1975 byl zástupcem vedoucího a v letech 1975-1978 i vedoucím politicko-organizačního oddělení Ústředního výboru Komunistické strany Československa. XV. sjezd KSČ ho zvolil za člena Ústředního výboru Komunistické strany Československa. XVI. sjezd KSČ ho ve funkci potvrdil. V období duben 1976 – březen 1978 navíc zastával post člena sekretariátu ÚV KSČ.\n\nVe volbách roku 1971 zasedl do Sněmovny lidu (volební obvod č. 64 – Chomutov, Severočeský kraj). Mandát obhájil ve volbách roku 1976 (obvod Chomutov-jih). Ve Federálním shromáždění setrval do konce funkčního období, tedy do voleb v roce 1981.\n\nV letech 1978-1984 působil jako velvyslanec Československa v Sovětském svazu. Po návratu byl ještě krátce vedoucím sekretariátu ministra zahraničí, ale již v červenci 1984 byl penzionován. V roce 1962 mu byl udělen Řád práce, v roce 1973 získal Řád Vítězného února a roku 1984 Řád republiky.\n"}
{"id": "790283", "url": "https://cs.wikipedia.org/wiki?curid=790283", "title": "Okres Baja", "text": "Okres Baja\n\nOkres Baja ( ) je okres v Maďarsku v župě Bács-Kiskun. Jeho správním centrem je město Baja.\n\nV okrese se nachází celkem 17 měst a obcí.\n\nMěsta\n\nMěstyse\n\nObce\n"}
{"id": "790284", "url": "https://cs.wikipedia.org/wiki?curid=790284", "title": "Krištof 07", "text": "Krištof 07\n\n__BEZOBSAHU__\n\nKrištof 07 (také \"Krištof 7\", dříve Krištof 16, ) je volací znak a všeobecně rozšířené označení vrtulníku a základny letecké záchranné služby v Trenčínském kraji na Slovensku. Letecká záchranná služba byla v Trenčíně poprvé do provozu uvedena v roce 1992. Jednalo se o šestnáctou stanici letecké záchranné služby na území Československa, která byla uvedena do provozu. Prvním provozovatelem byla společnost BEL AIR, která pro potřeby letecké záchranné služby používala sovětské vrtulníky Mil Mi-2. Provoz letecké záchranné služby v Trenčíně byl z úsporných důvodů v roce 1995 ukončen. Ve stejném roce byl rovněž ukončen provoz na stanici Krištof 10 v Nových Zámcích. Od 10. prosince 2009 je stanice v Trenčíně opět v provozu pod volacím znakem Krištof 07. V současné době je provozovatelem základny a vrtulníku společnost Air - Transport Europe (ATE), která leteckou záchrannou službu zajišťuje jako nestátní zdravotnické zařízení. Od uvedení stanice do provozu v roce 2009 jsou pro leteckou záchrannou službu používány moderní dvoumotorové vrtulníky Agusta A109K2. Provoz stanice je nepřetržitý.\n\nPři vzniku stanice v roce 1992 nesl vrtulník volací znak Krištof 16 (česky Kryštof 16). Poté, co společnost ATE převzala provoz letecké záchranné služby na všech stanicích na Slovensku, se volací znak změnil na Krištof 07.\n\n\n"}
{"id": "790288", "url": "https://cs.wikipedia.org/wiki?curid=790288", "title": "Alexander Madarász", "text": "Alexander Madarász\n\nAlexander Madarász, též Sándor Madarász (* 23. července 1933), byl slovenský a československý politik Komunistické strany Slovenska maďarské národnosti a poslanec Sněmovny lidu Federálního shromáždění za normalizace.\n\nK roku 1971 a 1976 se profesně uvádí jako předseda JZD. Šlo o JZD v obci Lenartovce. Jeho předsedou se stal roku 1964.\n\nVe volbách roku 1971 zasedl do Sněmovny lidu (volební obvod č. 177 – Rimavská Sobota, Středoslovenský kraj). Mandát obhájil ve volbách roku 1976 (obvod Rimavská Sobota), volbách roku 1981 (obvod Rimavská Sobota) a volbách roku 1986 (obvod Rimavská Sobota). Ve Federálním shromáždění setrval do konce funkčního období, tedy do svobodných voleb v roce 1990. Netýkal se ho proces kooptace do Federálního shromáždění po sametové revoluci.\n\n"}
{"id": "790290", "url": "https://cs.wikipedia.org/wiki?curid=790290", "title": "Grimmův zákon", "text": "Grimmův zákon\n\nGrimmův zákon (Die erste Lautverschiebung nebo první germánské posouvání hlásek) byla fonetická změna pragermánštiny, která spočívala v přechodu indoevropských plozivních souhlásek. Poprvé byl popsán v roce 1814 (někdy uvádějí datum 1818) dánským jazykovědcem Rasmusem Raskem, ale nezávisle jej odhalil a v roce 1822 zformuloval a prozkoumal německý filolog Jacob Grimm, po němž byl později pojmenován. Sám Grimm užíval termín \"posouvání hlásek\" (Lautverschiebung). Grimmův zákon (spolu s Vernerovým zákonem) považují vědci za jeden z nejvýznamnějších fonetických změn v historické lingvistice.\n\nGrimmův zákon se týká původně PIE (protoindoevropských) souhlásek, konkrétně ploziv, a zahrnuje tři změny:\n\nVe všech uvedených příkladech latinské, řecké a sanskrtské nástupnické hlásky (střídnice) zachovaly PIE stav, zatímco germánské podstoupily hláskovou změnu (v posledním případě sdílenou i se slovanskými).\n"}
{"id": "790291", "url": "https://cs.wikipedia.org/wiki?curid=790291", "title": "Krištof 10", "text": "Krištof 10\n\nKrištof 10 ( ) byl volací znak a všeobecně rozšířené označení vrtulníku a základny letecké záchranné služby v Nových Zámcích na Slovensku. Letecká záchranná služba zahájila v Nových Zámcích činnost 15. října 1990. Prvním provozovatelem byl státní podnik Slov-Air, který pro provoz používal sovětské vrtulníky Mil Mi-2. Později došlo ke změně a novým provozovatelem se stala společnost BEL AIR, která používala vrtulníky Mil Mi-2 a Bell 206. Provoz letecké záchranné služby v Nových Zámcích byl z úsporných důvodů v roce 1995 ukončen. Ve stejném roce byl rovněž ukončen provoz na stanici Krištof 07 v Trenčíně. V roce 1998 proběhly snahy o znovuotevření střediska, k tomu však nedošlo. Zatímco na stanici Krištof 07 v Trenčíně byla letecká záchranná služba v roce 2009 obnovena, do Nových Zámků se již nevrátila.\n\n"}
{"id": "790293", "url": "https://cs.wikipedia.org/wiki?curid=790293", "title": "Měsíčnice", "text": "Měsíčnice\n\nMěsíčnice (\"Lunaria\") je druhově nepočetný rod planě rostoucích rostlin z čeledě brukvovitých.\n\nMěsíčnice je původem ze střední a jižní Evropy, odkud se rozšířila do mírného pásma Ameriky, Austrálie i na Nový Zéland. V Evropě se nyní vyskytuje od Pyrenejí přes Apeniny po Balkán, směrem na sever po jih Britských ostrovů i Skandinávie a na východě až po Volhu. Je již dlouhou dobu pěstována v zahradách jako okrasná rostlina, odkud se svévolně rozšiřuje semeny do volné přírody. Nikde však neroste v takovém množství, aby se stala přítěží.\n\nJe poněkud chladnomilná a vlhkomilná, v teplejších oblastech se vyskytuje nejčastěji na zastíněných úbočích hor. Vybírá si málo osluněná a vlhčí místa s půdou propustnou a zásobenou humusem. V zahradách se většinou pěstuje na plném slunci a má-li dostatek vláhy vytvoří více a větší květy.\n\nByliny tohoto rodu mohou vyrůstat jako jednoleté, dvouleté nebo vytrvalé. Mají chlupaté lodyhy které se v horní části rozvětvují. Listy jsou poměrně velké a pevné, na řapíku nebo přisedlé a čepele mají srdčité nebo oválně se zubatým i hladkým okrajem. Vyrůstají z poměrně tenkého kůlovitého kořene, víceleté mají oddenky kterými se rozšiřují.\n\nOboupohlavné čtyřčetné květy jsou převážně barvy fialové nebo narůžovělé, méně často bílé, a jsou uspořádány do hroznovitého květenství. Zelené kališní lístky jsou vzpřímené, dvakrát delší barevné korunní lístky jsou vodorovně rozložené do kříže. V květu je šest tyčinek s volnými nitkami zakončenými podlouhlými prašníky. Dvoupouzdrý svrchní semeník je složen ze dvou plodolistů. Krátká čnělka má dvojitou bliznu.\n\nPlody jsou velmi ploché, eliptické nebo podlouhlé, průhledné šešulky visící na dlouhých stopkách. Šešulky jsou podélně rozděleny blanitou přepážkou ke které jsou semena přirostlá. Po dozrání se šešulky otevřou dvěma chlopněmi, které odpadnou stejně jako semena. Stříbřitá, průhledná přepážka však na rostlině zůstává pevně viset a je často hlavním důvodem proč se rostliny pěstují; dala rostlině i lidový název \"„cigánčiny peníze“\". Po usušení ještě nezralých nebo již vysemeněných šešulek se květiny stávají vítanou součásti kytic ze suchých květin, kde jsou velmi trvanlivé.\n\nOba druhy vyskytující se v naší republice jsou si na prvý pohled podobné, odlišují se však zásadně svou dobou života, jedna je rostlinou jednoletou až dvouletou (častěji) a druhá vytrvalou.\nV albánských pohořích Hekurave a Shkëlzen roste ještě jeden nedávno objevený endemický druh\n\nMěsíčnice vytrvalá je podle \"Vyhlášky MŽP ČR č. 395/1992\" považována za ohrožený druh (§3) a \"Černý a červený seznam cévnatých rostlin ČR\" vydaný Agenturou ochrany přírody a krajiny ČR ji zařadil mezi vzácnější taxony vyžadující další pozornost (C4a).\n\n \n"}
{"id": "790294", "url": "https://cs.wikipedia.org/wiki?curid=790294", "title": "Baja", "text": "Baja\n\nBaja () je město v Maďarsku, v župě Bács-Kiskun. Leží na břehu Dunaje. Je centrem okresu Baja.\n\nRozkládá se na ploše 177,61 km² a v roce 2011 zde žilo 37 508 obyvatel.\n\n"}
{"id": "790302", "url": "https://cs.wikipedia.org/wiki?curid=790302", "title": "Schola Cantorum (Paříž)", "text": "Schola Cantorum (Paříž)\n\nSchola Cantorum (z lat. \"Škola zpěváků\") je soukromá hudební vysoká škola v Paříži. Byla založena v roce 1896 a od roku 1900 sídlí v budově bývalého benediktinského kláštera v ulici \"Rue Saint-Jacques\" v 5. obvodu v Latinské čtvrti. K významným absolventům patří např. hudební skladatelé Erik Satie nebo Edgard Varèse.\n\nVe druhé polovině 19. století se Pařížská hudební a taneční konzervatoř zaměřovala výhradně na operu. Francouzští skladatelé, kteří se chtěli zaměřit především na instrumentální hudbu, jako byl např. César Franck, nenacházeli v pařížském hudebním životě přijetí.\n\nScholu Cantorum založili v roce 1894 skladatelé Charles Bordes, Alexandre Guilmant a Vincent d'Indy jako alternativu k Pařížské konzervatoři a 15. října 1896 byla škola otevřena. Prvním ředitelem školy se stal varhaník Alexandre Guilmant, varhaník na Pařížské konzervatoři. V roce 1900 převzal vedení Vincent d'Indy, který ji vedl až do své smrti v roce 1931.\n\nŠkola byla jmenována po stejnojmenném sboru Schola cantorum na středověkém papežském dvoře. Škola způsobila ve Francii nový zájem o gregoriánský chorál a hudbu 16. a 17. století.\n\nNejprve sídlila v pařížské čtvrti Montparnasse na \"Boulevardu du Montparnasse\", odkud se v roce 1900 přestěhovala na své současné místo do bývalé klášterní budovy v Latinské čtvrti. Budova je chráněná jako historická památka.\n\n"}
{"id": "790303", "url": "https://cs.wikipedia.org/wiki?curid=790303", "title": "Caress of Steel", "text": "Caress of Steel\n\nCaress of Steel je třetí studiové album kanadské rockové skupiny Rush, vydané v roce 1975. Na tomto albu je zřejmý příklon skupiny k progresivnímu hard rocku jako protikladu k bluesově laděnému heavy metalovému a hard rockovému stylu prvních dvou alb skupiny.\n\nVšechny skladby napsali Alex Lifeson, Geddy Lee a Neil Peart, pokud není uvedeno jinak.\n\n"}
{"id": "790305", "url": "https://cs.wikipedia.org/wiki?curid=790305", "title": "Grand Prix Hassan II 2012", "text": "Grand Prix Hassan II 2012\n\nTenisový turnaj ATP Grand Prix Hassan II 2012 se konal ve dnech 9. až 15. dubna v marocké Casablance venku na antukových dvorcích. Turnaj patřil do kategorie ATP World Tour 250 series. Odměny činily 450 000 EUR.\n\nSinglový titul obhájil španělský tenista Pablo Andújar.\n\nPrvní čtyři nasazení hráči měli v 1. kole volný los.\n\nNásledující hráči obdrželi divokou kartu do turnaje:\n\nNásledující hráči se probojovali do hlavní soutěže z kvalifikace:\n\n\n\n"}
{"id": "790307", "url": "https://cs.wikipedia.org/wiki?curid=790307", "title": "Zdeněk Macháček", "text": "Zdeněk Macháček\n\nZdeněk Macháček (24. října 1920 - ???) byl český a československý politik a bezpartijní poslanec Sněmovny lidu Federálního shromáždění za normalizace.\n\nK roku 1971 a 1976 se profesně uvádí jako lékárník.\n\nVe volbách roku 1971 zasedl do Sněmovny lidu (volební obvod č. 81 - Svitavy, Východočeský kraj). Mandát obhájil ve volbách roku 1976 (obvod Svitavy). Ve Federálním shromáždění setrval do konce funkčního období, tedy do voleb v roce 1981.\n"}
{"id": "790309", "url": "https://cs.wikipedia.org/wiki?curid=790309", "title": "Pražská spojovací dráha", "text": "Pražská spojovací dráha\n\nPražská spojovací dráha je historický název pro železniční trať, která propojila stanice do té doby od sebe v rámci pražského uzlu izolovaných soukromých železničních společností. V prvních letech sloužila trať nákladní dopravě, později se stala v osobní dopravě jedním z klíčových spojení v regionu i v rámci evropské železniční sítě.\n\nPrvní železniční stanici v Praze – dnešní Masarykovo nádraží, postavila Severní státní dráha, později prodaná soukromému kapitálu (od roku 1855 Rakouská společnost státní dráhy). Bylo to hlavové (koncové) nádraží, z něhož vycházely dvě tratě: do Drážďan a do Vídně. Roku 1862 přibylo na Smíchově koncové nádraží České západní dráhy vedené od bavorských hranic. Trať této společnosti byla v prvních letech spojena pouze s tratěmi v Bavorsku, ale v Čechách nikde žádné propojení ještě nebylo vybudováno. Náklady, které přes Prahu pouze procházely, musely být mezi nádražím Společnosti státní dráhy a smíchovským nádražím přepravovány koňskými potahy.\n\nRoku 1866 získala koncesi ke stavbě nové trati mezi Vídní a Prahou Dráha císaře Františka Josefa (KFJB), která začala budovat na začátku 70. let své nádraží císaře Františka Josefa, dnešním názvem Praha hlavní nádraží, které bylo propojeno s nádražím ve stejné době budované trati Turnovsko-kralupsko-pražské dráhy. V letech 1872–1873 mířily k Praze tratě Pražsko-duchcovské dráhy, Rakouské severozápadní dráhy a druhá trať Buštěhradské dráhy. Bylo tedy rozhodnuto vybudovat trať, která by alespoň provizorně pražský uzel propojila.\n\nNáročné stavby se ujala KFJB. Nová trať vycházela z nádraží Praha-Smíchov, po mostě - předchůdci dnešního vyšehradského železničního mostu - přecházela Vltavu a jedním z vinohradských tunelů vyúsťovala na dnešním Hlavním nádraží. Z Hlavního nádraží byla ještě vybudována krátká spojka k výhybně Hrabovka, kde se spojovala s tratí Společnosti státní dráhy. Tato spojka je dnes již zrušená a nahrazená tratí Nového spojení.\n\nProvoz na pražské spojovací dráze byl zahájen v srpnu 1872, zatím zde byla provozována jen nákladní doprava. Roku 1884 byla KFJB pro její špatné hospodářské výsledky zestátněna a roku 1888 byla na této trati zahájena též osobní doprava.\n\n"}
{"id": "790311", "url": "https://cs.wikipedia.org/wiki?curid=790311", "title": "Josef Resl", "text": "Josef Resl\n\nJosef Resl (18. října 1885 Husa u Sychrova – 6. března 1967 Obříství) byl český římskokatolický kněz, plzeňský vikář a později arcibiskupský vikář.\nNa kněze byl vysvěcen dne 16. července 1911. Po vysvěcení byl kaplanem ve Starém Sedlišti, Vlašimi a v Praze–Zbraslavi. V roce 1914 se stal kaplanem v Městě Touškově na Plzni-severu. Za války v roce 1916 byl polním kurátem v aktivní službě. V roce 1919 po smrti touškovského faráře Josefa Köhlera se stal v Městě Touškov farářem, kterým zůstal až do roku 1938. V roce 1929 se stal plzeňským vikářem a později arcibiskupským notářem a vikářem. Po okupaci v roce 1938 musel z převážně německé farnosti v Touškově odejít a stal se administrátorem v Manětíně až do roku 1945. Poté se stal farářem ve Starém Plzenci, kde v roce 1949 přečetl pastýřský list od kardinála Berana a za to ho komunistická StB zatkla a zavřela na tři roky do pracovního tábora v Jáchymově. Po propuštění v roce 1952 byl jmenován administrátorem v Obříství a Chlumíně, kde působil až do své smrti v roce 1967. V roce 1940 se stává čestným konzistorním radou a 3. února 1948 ho papež Pius XII. jmenoval papežským komořím a monsignorem. Josef Resl se také plně věnoval činnosti literární, která se projevila zejména v oboru historie a katechetiky. Vydal několik svazků zdařilých a pečlivě vypracovaných katechezí a spolupracoval i s někdejším měsíčníkem \"Plzeňsko\", vydávaným Národopisným museem v Plzni a věnovaným národopisu západních Čech.\n\nPozn.: Josef Resl zemřel dle matrik i parte 6. března 1967. Na jeho hrobě je napsáno chybné datum úmrtí 3. 3. 1967.\n\nOd roku 1929 je čestným občanem Města Touškov.\n"}
{"id": "790312", "url": "https://cs.wikipedia.org/wiki?curid=790312", "title": "Antonín Leopold Boleslavský z Rittersteinu", "text": "Antonín Leopold Boleslavský z Rittersteinu\n\nAntonín Leopold Boleslavský z Rittersteinu (1722-1788) byl hospodářský správce dietrichsteinských statků. V roce 1774 byl povýšen do rytířského stavu. V poslední třetině 18. století vlastnil statky Kroměšín u Chotěboře a od roku 1775 Libici nad Doubravou. Byl také úředníkem daňové komise v Brně a majitelem domu v Praze na Novém Městě na Koňském trhu, dnešním Václavském náměstí. Měl čtyři syny, Benedikta Rafaela (1756-1821), Michaela Rafaela (1758-1839), Leopolda (*1761) a Franze Josefa.\n\n"}
{"id": "790313", "url": "https://cs.wikipedia.org/wiki?curid=790313", "title": "Jan Machoň", "text": "Jan Machoň\n\nJan Machoň (4. února 1921 Červená Lhota – 27. dubna 1994 Praha) byl český a československý spisovatel, novinář, politik Československé strany socialistické a poslanec Sněmovny lidu Federálního shromáždění za normalizace.\n\nPůsobil jako redaktor, literární kritik, beletrista a autor historických románů. V roce 1943 maturoval na Státním reálném gymnasiu v Třebíči. Od roku 1945 do roku 1952 působil jako kulturní redaktor v brněnské redakci \"Svobodných (Lidových) novin\". Po zrušení Lidových novin pracoval v Jihlavě jako metodik krajské knihovny a věnoval se studiu regionální historie. Roku 1954 nastoupil jako redaktor v listu \"Svobodné slovo\". Mezi lety 1970 až 1981 zde působil jako šéfredaktor. Novinář Jiří Hodač na něj vzpomínal s tím, že „\"Šéfredaktor Svobodného slova Jan Machoň byl možná kontroverzní, ale nade mnou někdy držel ruku. Dokázal například spolknout, že jsem nepodepsal tzv. antichartu...\"“\n\nVe volbách roku 1971 zasedl do Sněmovny lidu (volební obvod č. 88 – Brno-město-sever, Jihomoravský kraj). Mandát získal i ve volbách roku 1976 (obvod Brno-město-sever). Ve Federálním shromáždění setrval do konce funkčního období, tedy do voleb v roce 1981.\n\n"}
{"id": "790314", "url": "https://cs.wikipedia.org/wiki?curid=790314", "title": "Benedikt z Rittersteinu", "text": "Benedikt z Rittersteinu\n\nBenedikt Boleslavský rytíř z Rittersteinu (1814 – 26. listopadu 1876) byl český šlechtic, poslední po meči z rodu Boleslavští z Rittersteinu (zemřel bez mužského potomka). Držel statky Kluky u Čáslavi a Libici. V letech 1862–1864 nechal přestavět libický zámek z barokního slohu do podoby windsorské gotiky.\n\nJeho ostatky byly dne 16. října 1877 vyzvednuty od libického kostela a přeneseny do zámku ve Filipově u Čáslavi, kde byly znovu uloženy v rodinné hrobce.\n\nJeho manželkou byla Emilie Boleslavská z Rittersteinu († 1907), česká šlechtična pocházející z rodu Eisnerů z Eisensteinu, významných sklářských podnikatelů, který byl za zásluhy Johana Ignáce Eissnera povýšen do šlechtického stavu. Po smrti svého manžela zdědila všechny jeho statky: Kluky u Čáslavi a Libici.\n\n"}
{"id": "790316", "url": "https://cs.wikipedia.org/wiki?curid=790316", "title": "Vlasta Malíková", "text": "Vlasta Malíková\n\nVlasta Malíková (* 14. ledna 1933) byla česká a československá politička Komunistické strany Československa a poslankyně Sněmovny lidu Federálního shromáždění za normalizace.\n\nK roku 1971 a 1976 se profesně uvádí jako dělnice. K roku 1981 je popisována jako pracovnice KNV. Roku 1986 pak jako uvolněná předsedkyně Závodního výboru ROH v národním podniku \"Maryša\".\n\nVe volbách roku 1971 byla zvolena do Sněmovny lidu Federálního shromáždění (volební obvod č. 98 - Hodonín, Jihomoravský kraj). Mandát obhájila ve volbách roku 1976 (obvod Hodonín), ve volbách roku 1981 (obvod Hodonín) a volbách roku 1986 (obvod Hodonín). Ve FS setrvala do konce funkčního období, tedy do svobodných voleb roku 1990. Netýkal se jí proces kooptace do Federálního shromáždění po sametové revoluci.\n\n"}
{"id": "790318", "url": "https://cs.wikipedia.org/wiki?curid=790318", "title": "U.S. Men's Clay Court Championships 2012", "text": "U.S. Men's Clay Court Championships 2012\n\nTenisový turnaj ATP U.S. Men's Clay Court Championships 2012, česky \"Tenisové mistrovství USA mužů na antuce 2012\", se konal ve dnech 9. až 15. dubna v americkém Houstonu. Hrálo se v areálu River Oaks Country Club, venku na antukových dvorcích. Turnaj patřil do kategorie ATP World Tour 250 series. Odměny činily 442 500 USD.\n\nSinglový titul získal Argentinec Juan Mónaco, když ve finále porazil turnajovou dvojku Američana Johna Isnera.\n\nPrvní čtyři nasazení hráči měli v 1. kole volný los.\n\nNásledující hráči obdrželi divokou kartu do turnaje:\n\nNásledující hráči se probojovali do hlavní soutěže z kvalifikace:\n\n\n"}
{"id": "790326", "url": "https://cs.wikipedia.org/wiki?curid=790326", "title": "Jan Miller (kněz)", "text": "Jan Miller (kněz)\n\nPhil. Dr. Theol. Dr. Jan Miller, SJ (17. září 1650, Wilmsdorf u Goldbergu, nyní Sedzimierow u Złotoryja – 21. září 1723, Liběšice) byl jezuitský teolog, historik a představený v 17. a 18. století, který byl literárně činný.\n\nMiller byl asi slezským Němcem, který vstoupil roku 1669 v Olomouci do Tovaryštva Ježíšova. Studoval filosofii (1669–1871) a teologii (1677–1680) na olomoucké univerzitě. V olomoucké koleji byl v letech 1687–1688 ministrem, pak se stal rektorem koleje v Kladsku (1688-1691), superiorem rezidence v Bohosudově (1992–1693), rektorem koleje v Chebu (1693–1696), rektorem kolej v Jihlavě (1698–1701). V letech 1703–1707 byl provinciálem české jezuitské provincie, pak se stal rektorem pražské koleje (1708–1711) a univerzity (1708–1709, 1710–1711) a následně rektorem koleje a univerzity v Olomouci (1711–1715). V Olomouci se aktivně zúčastnil výstavby kolejního kostela Panny Marie Sněžné. Pak byl další tři roky (1715–1718) rektorem brněnské koleje, následně odešel na odpočinek do jezuitské rezidence v Liběšicích, kde v roce 1723 zemřel.\nMiller byl velmi literárně činný, jeho nejdůležitějším dílem je \"Historia provinciae Bohemiae Societatis Iesu ab anno 1555 usque ad annum 1723\", ale napsal množství dalších prací vztahujících se k dějinám jezuitského řádu a jeho jednotlivých řádových domů.\n\n"}
{"id": "790328", "url": "https://cs.wikipedia.org/wiki?curid=790328", "title": "Karol Martinka", "text": "Karol Martinka\n\nKarol Martinka (5. července 1923 Púchov – 13. února 1985 Bratislava) byl slovenský a československý ekonom, politik Komunistické strany Slovenska, poslanec Sněmovny lidu Federálního shromáždění a Slovenské národní rady za normalizace, člen vlád ČSSR a Slovenské socialistické republiky.\n\nPocházel z řemeslnické rodiny. Absolvoval obchodní akademii a v letech 1942–1946 vystudoval Vysokou školu ekonomickou v Bratislavě, přičemž v letech 1944–1945 dočasně pracoval ve firmě \"Polný\" v Púchově. V období let 1947–1959 působil ve Slovenském plánovacím úřadu, přičemž od září 1960 do února 1963 byl prvním místopředsedou Slovenské plánovací komise, od března 1963 až do prosince 1968 pracoval v Moskvě jako vedoucí skupiny pro koordinaci národohospodářských plánů RVHP.\n\nV letech 1956–1984 se uvádí jako účastník zasedání Ústředního výboru Komunistické strany Slovenska. Od konce 60. let zastával četné vládní posty v Československu. V letech 1969–1972 byl ve třetí vládě Oldřicha Černíka, první vládě Lubomíra Štrougala a druhé vládě Lubomíra Štrougala nejprve státní tajemník na ministerstvu plánování (od 1. ledna 1971 jako místopředseda Státní plánovací komise), přičemž za první vlády Lubomíra Štrougala šlo zároveň o post ministra bez portfeje.\n\nOd ledna do října 1969 byl ministrem financí Slovenské socialistické republiky ve vládě Štefana Sádovského a Petera Colotky. V následující první vládě Petera Colotky zasedal od roku 1972 jako místopředseda vlády a zároveň ve vládě zasedal coby předseda Slovenské plánovací komise (dřívější portfolio ministra plánování SSR). Oba tyto posty si udržel i ve druhé vládě Petera Colotky i třetí vládě Petera Colotky až do roku 1984.\n\nPo volbách roku 1971 zasedl do Sněmovny lidu (volební obvod č. 198 - Svidník, Východoslovenský kraj). Mandát nabyl až dodatečně v červnu 1973 poté, co tragicky zemřel dosavadní poslanec Michal Kudzej.\n\nPozději se uvádí jako poslanec Slovenské národní rady. Do SNR byl zvolen ve volbách roku 1981. Zemřel po dlouhé těžké nemoci.\n"}
{"id": "790329", "url": "https://cs.wikipedia.org/wiki?curid=790329", "title": "Ludmila Martinková", "text": "Ludmila Martinková\n\nLudmila Martinková (9. února 1922 - ???) byla česká a československá politička Komunistické strany Československa a poslankyně Sněmovny lidu Federálního shromáždění za normalizace.\n\nK roku 1971 se profesně uvádí jako mistrová.\n\nVe volbách roku 1971 byla zvolena do Sněmovny lidu Federálního shromáždění (volební obvod č. 136 - Valašské Meziříčí, Severomoravský kraj). Ve FS setrvala do konce funkčního období, tedy do voleb roku 1976.\n\n"}
{"id": "790330", "url": "https://cs.wikipedia.org/wiki?curid=790330", "title": "Szeremle", "text": "Szeremle\n\nSzeremle je obec v Maďarsku v župě Bács-Kiskun.\n\nRozkládá se na ploše 34,64 km² a v roce 2011 zde žilo 1 432 obyvatel.\n"}
{"id": "790331", "url": "https://cs.wikipedia.org/wiki?curid=790331", "title": "Siačen", "text": "Siačen\n\nSiačen je ledovec v Kašmíru (tedy území, o které se pře Indie s Pákistánem) na východě pohoří Karákóram. Je dlouhý 70 kilometrů a je tak nejdelším karákóramským ledovcem a také druhým nejdelším ledovcem mimo polární oblasti. Nejvyšší bod ledovce se nalézá ve výšce 5 753 metrů a nejnižší je ve výšce 3 620 metrů.\n\nHned severně od Siačenu se nalézá velké rozvodí na hranici mezi Eurasijskou deskou a Indickým subkontinentem. Tající voda ze Siačenu se přes řeky Nubra a Šajók dostává do Indu a dále do Indického oceánu.\n"}
{"id": "790334", "url": "https://cs.wikipedia.org/wiki?curid=790334", "title": "River Oaks Country Club", "text": "River Oaks Country Club\n\nRiver Oaks Country Club je sportovní klub v houstonském River Oaks na území amerického unijního státu Texasu. Od roku 1931 hostí tenisový turnaj River Oaks International Tennis Tournament. V roce 1980 zde získal první titul na okruhu ATP Ivan Lendl.\n\n8. května 2007 Americká tenisová asociace (USTA) oznámila, že počínaje sezónou 2008 bude do areálu přemístěno dějiště mužského profesionálního turnaje Mužského tenisového mistrovství Spojených států na antuce – U.S. Men's Clay Court Championships, které bylo do té doby hráno v jiném houstonském areálu Westside Tennis Club. O konání amerického tenisového mistrovství na antuce neúspěšně soutěžila ještě další města georgijská Atlanta, severokarolínský Winston-Salem a Ponte Vedra Beach na Floridě.\n\nDotace turnaje k roku 2014 činila 539 730 dolarů. V klubu jsou otevřené dvorce s červenou antukou, které byly instalovány v roce 2005. Kapacita centrálního dvorce je 3 000 diváků. Přechodné hlediště druhého dvorce činí 500 diváků.\n\nV klubu River Oaks se odehrály dva golfové turnaje. V roku 1940 nejdříve Western Open a v roce 1946 pak Houston Open.\n\n"}
{"id": "790338", "url": "https://cs.wikipedia.org/wiki?curid=790338", "title": "River Oaks International Tennis Tournament", "text": "River Oaks International Tennis Tournament\n\nRiver Oaks International Tennis Tournament je tenisový turnaj hraný od roku 1931 v houstonském sportovním klubu River Oaks Country Club. Představuje nejstarší tenisovou událost konanou na území Spojených států, která se od svého vzniku odehrává na stejném místě.\n\nTurnaj byl nejdříve určen pouze amatérům, později se stal součástí mužského profesionálního okruhu ATP Tour. V roce 1974 se zde uskutečnilo finále mezi třicetičtyřletým Australanem Rodem Laverem a o generaci mladším sedmnáctiletým Švédem Björnem Borgem. Laver se ziskem titulu stal prvním hráčem, který získal čtyři turnajové výhry. Premiérový titul tenisové kariéry si zde v roce 1980 připsal československý tenista Ivan Lendl.\n\nV roce 2008 došlo ke sloučení tohoto turnaje s Mužským tenisovým mistrovstvím Spojených států na antuce – U.S. Men's Clay Court Championships, které sem bylo přemístěno z dalšího houstonského areálu Westside Tennis Club.\n"}
{"id": "790344", "url": "https://cs.wikipedia.org/wiki?curid=790344", "title": "Werner Forman", "text": "Werner Forman\n\nWerner Forman (13. ledna 1921, Praha – 13. února 2010, Londýn) byl český fotograf, známý zejména svými uměleckými knihami o starověkých civilizacích a neevropských kulturách.\n\nOd roku 1936 spolupracoval s Československými státními aeroliniemi, pro které fotografoval letadla. Za druhé světové války fotografoval válečné zločiny v Terezíně, byl zajat, uprchl, byl znovu zajat a nasazen u Mnichova, kde málem zemřel na spálu. Protože jeho matka byla Židovka, byl nacisty poslán s rodiči i bratrem ke konci války do koncentračního tábora. Po druhé světové válce se specializoval na orientální umění. Jeho první kniha byla věnována umění Číny, kde poté strávil šest měsíců na pozvání. Publikoval více než 80 knih se svými fotografiemi. Texty v nich byly většinou psány specialisty v dané oblasti. Od roku 1968 žil a pracoval převážně v Londýně, ale navštívil také mnoho světových míst a muzeí. V roce 1994 vyšla v češtině jeho kniha \"Posmrtný život na Nilu\". V roce 1997 se v Národním muzeu konala výstava jeho fotografií pod názvem \"Kouzlo starého Egypta: umění čtyř tisíciletí ve fotografii Wernera Formana\".\n\n"}
{"id": "790347", "url": "https://cs.wikipedia.org/wiki?curid=790347", "title": "Židovský hřbitov v Merklíně", "text": "Židovský hřbitov v Merklíně\n\nŽidovský hřbitov v Merklíně se nachází v lese, asi 2 km jižně od Merklína, v katastru obce Ptenín. Leží vpravo od silnice vedoucí do Ptenína, z níž k asi 200 m vzdálenému hřbitovu odbočuje lesní cesta.\n\nMerklínský židovský hřbitov byl založen v roce 1685 a má rozlohu 1751 m. V areálu, který byl roku 1871 rozšířen, se dochovala přibližně stovka náhrobních kamenů. Nejstarší z nich je datován 1718, nejmladší pochází z roku 1934. Z kamenné ohradní zdi zbyla pouze její severní část. Hřbitov patří do majetku české Federace židovských obcí. Je volně přístupný.\n\nMerklínská židovská komunita přestala existovat v roce 1940.\n\n\n"}
{"id": "790349", "url": "https://cs.wikipedia.org/wiki?curid=790349", "title": "Seznam provinciálů české jezuitské provincie", "text": "Seznam provinciálů české jezuitské provincie\n\nToto je seznam provinciálů, pod něž spadaly domy Tovaryštva Ježíšova v českých zemích po uvedení jezuitů do českých zemí v roce 1556:\n\n\nČeská provincie se v roce 1623 vyčlenila z rakouské.\n\n\n\n"}
{"id": "790357", "url": "https://cs.wikipedia.org/wiki?curid=790357", "title": "Židovský hřbitov v Dolní Lukavici", "text": "Židovský hřbitov v Dolní Lukavici\n\nŽidovský hřbitov v Dolní Lukavici leží při severním okraji obce vlevo od silnice vedoucí do Lišic. Je situován ve stráni hned za křesťanským hřbitovem.\n\nZdejší židovský hřbitov byl založen koncem 15. století a má rozlohu 1834 m. V areálu, který je ohraničen kamennou zdí, se dochovalo téměř 250 náhrobních kamenů. Nejstarší z nich pochází z roku 1718. Na volně přístupný hřbitov se vchází zachovalou vstupní brankou, vpravo od východní zdi stojí bývalý domek hrobníka přestavěný na rekreační chatu.\n\nPoslední pohřeb se zde konal v roce 1923. V areálu se nacházejí dva pomníky obětem holokaustu. První leží hned poblíž brány a druhý stojí ve východní části areálu.\n\nŽidovská komunita v Dolní Lukavici, která se datuje z doby před rokem 1654, přestala existovat podle zákona z roku 1890. Do okupace se o hřbitov starala židovská obec v Přešticích.\n\n"}
{"id": "790369", "url": "https://cs.wikipedia.org/wiki?curid=790369", "title": "Ján Lehnert", "text": "Ján Lehnert\n\nJán Lehnert (* 23. června 1962) je bývalý československý fotbalista, útočník.\n\nV lize hrál za Inter Bratislava a Spartak Trnava. V lize nastoupil v 86 utkáních a dal 7 gólů. V Poháru vítězů pohárů nastoupil v 1 utkání.\n\n"}
{"id": "790374", "url": "https://cs.wikipedia.org/wiki?curid=790374", "title": "Frederikke Federspiel", "text": "Frederikke Federspiel\n\nFrederikke Jakobine Federspiel (25. ledna 1839, Horsens, Jutsko – 16. června 1913) byla první profesionální fotografkou v Dánsku. Po mnoho let provozovala vlastní fotografický ateliér v Aalborgu a vždy držely krok s nejnovějším vývojem. Mezi její klienty patřily dánské princezny Marie Sofie Dánská a Alexandra, které zaujaly její smaltované fotografické šperky.\n\nNarodila se v roce 1839 v jutském městě Horsens a byla vychována v buržoazním domě společně se svou sestrou a pěti bratry. Její otec zemřel když jí bylo šest let, její matka pak vydělávala na živobytí jako modistka. Po matčině smrti v roce 1874, odešla do Hamburku ke svému strýci, kde ve svých 35. letech absolvovala školení v oblasti fotografie. Její strýc, Poul Friedrich Lewitz, její teta i bratranec Alfred Lewitz byli všichni fotografové. \n\nDo svého deníku si poznamenala, jak moc se jí líbil pobyt v Hamburku se spoustou výletů, večery v divadle a úžasnými jídly.\n\nV roce 1876, poté, co dokončila studium se vrátila zpět do Dánska. Při registraci svého podnikání v Aalborgu, se stala jednou z prvních oficiálně uznávaných fotografek v Dánsku. Svou profesi registrovala pod značkou \"Photographin\" - německým slovem, které mělo jasně odkazovat na to, že byla žena. V Aalborgu žila se svou sestrou Sophií. Zatímco její sestra měla obchod se spodním prádlem a vyšíváním v obývacím pokoji, Frederikke vybudovala fotografický ateliér v nejvyšším patře. V Aalborgu už dva fotografové byli, jeden z nich byl dobře zavedený Heinrich Tønnies. Ona však dobře věděla o podnikatelské konkurenci a chytře o své činnosti dávala vědět veřejnosti a vždy si zajistila, že drží krok s rozvíjejícími technologiemi.\n\nDelší dobu se jí dařilo být druhým nejvíce prosperujícím fotografickým obchodem ve městě. V roce 1878 onemocněla a strávila osm měsíců v nemocnici, následovaly další tři měsíce v sanitoriu St. Oluf v norském Modumu. Do lázní se pak v pozdějších letech vracela. Se svou sestrou trávila letní prázdniny na nových přímořských letoviscích Blokhusu, Løkkenu a Fanø.\n\nSpecializovala se na portréty, v roce 1883 se stala také jednou z prvních žen - členkou - spolku Dánské fotografické asociace Dansk Fotografisk Forening společně s Nielsine Zehngrafovou. Často vystavovala své práce v Kodani. \n\nV roce 1899 začala vyrábět smaltované šperky a manžetové knoflíčky s fotografiemi vloženými pomocí přímého pozitivu vyrobeným fotoaparátem se čtyřmi objektivy. Udělala si zvláštní úpravu zařízení, které dovezla ze Spojených států, aby si usnadnila práci. Šperky předvedla na Vánoční výstavě Kodaňské průmyslové asociace, kde přitáhly pozornost královské rodiny. Díky tomu mohla mezi své klienty počítat princeznu Alexandru a carevnu Dagmar.\n\nVždy se zajímala o nejnovější technický vývoj, velmi rychle se naučila používat suché želatinové desky, které nabízely bezpečnější a levnější způsob expozice a vyvolání. Jako jedna z prvních experimentovala s hořčíkovým práškovým bleskem. Ve svém ateliéru instalovala elektrické lampy, jakmile byla v Aalborgu v roce 1901 zavedena elektřina.\n\nNa počátku 20. století začala prodávat fotografické kamery pro amatérské fotografy. Mezi jejími studenty a asistenty byli Ernst Gøpel, Fritz Karner a Georg Bendtzen Holm, ze kterých později vyrostli přední fotografové.\n\nFrederikke Federspiel stále držela krok s vývojem ve fotografii, přestože u příležitosti 25. výročí svého ateliéru, prohlásila, že její podnikání se nevyvíjí, jak doufala. Přesto ji po její smrti v roce 1913 \"Dansk Fotografisk Tidsskrift\" (Dánský fotografický časopis) charakterizoval jako \"neobyčejně sympatickou, upřímnou a energickou dámu, jejíž práce se řadí mezi nejlepší.\n\n"}
{"id": "790375", "url": "https://cs.wikipedia.org/wiki?curid=790375", "title": "Tedžon", "text": "Tedžon\n\nTedžon (korejsky 대전 Daejeon, Taejŏn) je město ve střední části Korejské republiky. V roce 2010 mělo populaci 1,5 mil. obyvatel a bylo pátým největším městem Jižní Koreje. Průmysl ve městě je především strojírenský (výroba dopravních prostředků), textilní, chemický a potravinářský. Město také plní úlohu dopravní křižovatky; má také univerzitu (založena 1952) a další vysoké školy.\n\nDo začátku 20. století byl Tedžon bezvýznamná vesnice, začal rychle růst až po otevření železniční tratě Soul – Pusan v roce 1905, na kterou navázala v roce 1914 železniční trať Tedžon – Mokpcho. Za korejské války v letech 1950-1953 byl Tedžon hlavním městem Jižní Koreje.\n\n\n"}
{"id": "790380", "url": "https://cs.wikipedia.org/wiki?curid=790380", "title": "Finsko na Zimních olympijských hrách 1992", "text": "Finsko na Zimních olympijských hrách 1992\n\nFinsko na Zimních olympijských hrách 1992 v Albertville reprezentovalo 69 sportovců, z toho 51 mužů a 18 žen. Nejmladším účastníkem byl Toni Nieminen (16 let, 255 dní), nejstarší pak Marja-Liisa Kirvesniemiová (36 let, 161 dní) . Reprezentanti vybojovali 3 medailí, z toho 3 zlaté, 1 stříbrnou a 3 bronzové.\n\n"}
{"id": "790385", "url": "https://cs.wikipedia.org/wiki?curid=790385", "title": "Maramureš", "text": "Maramureš\n\nMaramureš ( ) nebo Marmaroš je název několika zeměpisných objektů:\n\n"}
{"id": "790394", "url": "https://cs.wikipedia.org/wiki?curid=790394", "title": "Finsko na Zimních olympijských hrách 1988", "text": "Finsko na Zimních olympijských hrách 1988\n\nFinsko na Zimních olympijských hrách 1988 v Calgary reprezentovalo 59 sportovců, z toho 51 mužů a 8 žen. Nejmladším účastníkem byl Ari-Pekka Nikkola (18 let, 274 dní), nejstarší pak Marja-Liisa Kirvesniemiová (32 let, 169 dní) . Reprezentanti vybojovali 7 medailí, z toho 4 zlaté, 1 stříbrnou a 2 bronzové.\n\n"}
{"id": "790403", "url": "https://cs.wikipedia.org/wiki?curid=790403", "title": "Ponte (rione)", "text": "Ponte (rione)\n\nPonte (italsky \"most\") je V. městská část v Římě. Leží na levém břehu Tibery na území Martova pole proti Andělskému hradu.\n\nJméno je odvozeno od mostu k Andělskému hradu, důležité spojnice poutníků k svatopetrské bazilice. Původně bylo území součástí rione Borgo. Most je zobrazen i na znaku rione.\n\n\n"}
{"id": "790408", "url": "https://cs.wikipedia.org/wiki?curid=790408", "title": "Superjednostka", "text": "Superjednostka\n\nSuperjednostka je výšková budova ve čtvrti Śródmieście v Katowicích. Patří k jedním z největších obytných domů v Polsku. Tuto patnáctipatrovou budovu o výšce 51 m a šířce 187 m navrhl polský architekt Mieczysław Król (realizovaná podoba byla ještě do jisté míry upravena a přizpůsobena podmínkám). Stavební práce na Superjednostce probíhaly v letech 1967 - 1972; od roku 1994 má statut samotného sídliště a v roce 2011 byla kompletně rekonstruována. Zatímco v dobách komunismu byl na střeše tohoto bloku umístěn nápis velebící socialistickou vlast, v současné době jej vystřídaly reklamy různých společností.\n\n\n"}
{"id": "790410", "url": "https://cs.wikipedia.org/wiki?curid=790410", "title": "Čchunčchon", "text": "Čchunčchon\n\nČchunčchon (korejsky 춘천) je jihokorejské město a zároveň hlavní město provincie Kangwon. Na území o rozloze 1 116 km² zde žije přibližně 259 000 obyvatel (údaj z roku 2007).\n\nČchunčchon se nachází v severovýchodní části Korejské republiky, v provincii Kangwon. U města pramení řeky Hangang a Sojanggang. Čchunčchon je obklopen množstvím jezer, z nichž nejznámější jsou Sojang a Uiam.\n\nPrvní poznatky území dnešního města Čchunčchon se datují 1 000 let do minulosti. V roce 757 se město jmenovalo Saku. Dnešní název se používá od roku 1413. V roce 1896 se Čchunčchon stal hlavním městem provincie Kangwon. Během korejské války bylo celé město zničeno.\n\nČchunčchon je známý dlouholetou tradicí každoročního pořádání různých festivalů a kulturních akcí. V jarním období se zde koná Mezinárodní festival mimů a klaunů (Spring Season Art Festival). Během letních dnů město pořádá Mezinárodní festival animace a Festival panenek a maňásků. Každý podzim je Čchunčchon dějištěm běžeckého maratonu.\n\nFestival Makguksu je zajímavou každoroční akcí. Makguksu je název nejznámější a typické kulinářské speciality Čchunčchonu.\n\nVe městě se nacházejí 3 vysoké školy: Čchunčchonská národní univerzita vzdělávání (od roku 1939), Kangwonská národní univerzita (od roku 1947) a soukromá Univerzita Hall (od roku 1982).\n\nNa severu města je dálnice Čungang kosoktoro (중앙 고속도로), vybudovaná a uvedená do provozu v roce 2001. Je napojena na dálnici Tegu-Pusan kosoktoro (대구 부산 고속도로), která spojuje města Tegu a Pusan. Její číselné označení je 55 a délka trasy je 289 kilometrů.\n\nČchunčchon je napojen na jednokolejné železniční spojení Kjongčchun (경춘), které ho spojuje s hlavním městem Soul. Linku provozuje společnost Korais. Začátkem roku 2007 se začalo s přípravou a výstavbou dvoukolejné elektrické tratě.\n\n"}
{"id": "790411", "url": "https://cs.wikipedia.org/wiki?curid=790411", "title": "Čchungdžu", "text": "Čchungdžu\n\nČchungdžu ( korejsky 충주) je jihokorejské město. Nachází se ve střední části území, v provincii Severní Čchungčchong. Na území o rozloze 983 km² zde žije přibližně 211 075 obyvatel (údaj z roku 2001). V okolí města se rozprostírá pohoří Nam-san (남산) s nejvyšším bodem ve výšce 663 metrů. Čchungdžu je známé každoročním pořádáním festivalu bojových umění.\n\n\n"}
{"id": "790413", "url": "https://cs.wikipedia.org/wiki?curid=790413", "title": "Finsko na Zimních olympijských hrách 1984", "text": "Finsko na Zimních olympijských hrách 1984\n\nFinsko na Zimních olympijských hrách 1984 v Sarajevu reprezentovalo 45 sportovců, z toho 40 mužů a 5 žen. Nejmladším účastníkem byl Marjo Matikainen (19 let, 9 dní), nejstarší pak Jorma Valtonen (37 let, 47 dní). Reprezentanti vybojovali 13 medailí, z toho 4 zlaté, 3 stříbrné a 6 bronzových.\n\n"}
{"id": "790419", "url": "https://cs.wikipedia.org/wiki?curid=790419", "title": "Maramurešské pohoří", "text": "Maramurešské pohoří\n\nMaramurešské pohoří, rumunsky Munții Maramureșului (ukrajinsky \"Мармароський масив, Marmaros'kyj masyv\" nebo \"Рахівські гори,\" \"Rachivs'ki hory\"), je pohoří na rumunsko-ukrajinských hranicích. Patří k jádrovým pohořím Vnitřních Východních Karpat. Z hlediska rumunského členění rumunských Východních Karpat patří do nejsevernější skupiny zvané Maramurešské a Bukovinské Karpaty \"(Carpații Maramureșului și Bucovinei)\". V širším smyslu jsou někdy z rumunského pohledu za Maramureš považovány celé Poloninské Karpaty.\n\nJižní svahy spadají do Maramurešské kotliny \"(Depresiunea Maramureșului)\" s řekami Vișeu a Iza; za ní se zvedají pohoří Țibleș a Rodna. V závěru kotliny na jihovýchodě je Maramureš oddělen od Rodny sedlem Prislop (1416 m). Kotlina ohraničuje pohoří Maramureš i ze západu, kde se na rumunsko-ukrajinské hranici Vișeu vlévá do Tisy. Na ukrajinské straně ohraničuje pohoří ze západu tok Tisy, ze severu údolí její zdrojnice Bílé Tisy \"(Біла Тиса),\" která odděluje Maramureš (zde též \"Rachivské hory)\" od Čornohory. Dále na východ k Maramureši přiléhají ukrajinské Čivčiny a Hrynjavy. Nejvyšší vrchol Maramureše, Farcău, neleží na hlavním hraničním hřebeni, ale na bočním hřebeni vybíhajícím k jihu do rumunského vnitrozemí. Jeho nadmořská výška je v různých zdrojích udávána různě: 1956, resp. 1962 m.\n\nPohoří je velmi řídce obydlené pastevci. V karpatských lesích žijí medvědi, rysi a vlci.\n\n\n"}
{"id": "790421", "url": "https://cs.wikipedia.org/wiki?curid=790421", "title": "Baccio Pontelli", "text": "Baccio Pontelli\n\nBaccio Pontelli (kolem roku 1450, Florencie – 1492, Urbino) byl italský renesanční architekt. Specializoval se na opevňovací stavby, ale pracoval i na mnoha kostelních budovách. Giorgio Vasari ho popsal jako dvorního architekta papeže Sixta IV..\n\nPo smrti papeže odešel Pontelli na dvůr vévodů z Urbina, kde se, mimo jiné, podílel na dokončení vévodského paláce.\n\n\n"}
{"id": "790428", "url": "https://cs.wikipedia.org/wiki?curid=790428", "title": "Milanówek Grudów", "text": "Milanówek Grudów\n\nŽelezniční zastávka Milanówek Grudów slouží regionální dopravě v Milanóweku, Mazovském vojvodství.\n\nZastávka Milanówek Grudów je konečnou zastávkou Warszawske Koleje Dojazdowe, byla otevřena v roce 1936. Je obsluhována regionálními spoji dopravce Warszawska Kolej Dojazdowa (WKD), který provozuje příměstskou osobní železniční dopravu na vlastní železniční síti spojující centrum Varšavy s obcemi Michałowice, Pruszków, Brwinów, Podkowa Leśna, Milanówek a Grodzisk Mazowiecki jihozápadně od Varšavy.\n\n\"Přehled počtu spojů je pouze orientační\"\n\nZe zastávky odjíždí spoje do stanic:\n\nCelkový počet spojů, které obsluhuje zastávka:\n\nŽelezniční zastávkou Milanówek Grudów prochází železniční tratě:\n\n\n\n\n"}
{"id": "790436", "url": "https://cs.wikipedia.org/wiki?curid=790436", "title": "Lochkovský most", "text": "Lochkovský most\n\nLochkovský most v Praze–Lochkově přes Lochkovské údolí byl vybudován jako součást Pražského okruhu, konkrétně stavby 514 Lahovice – Slivenec. Jedná se o nejvyšší most v Praze, stavba začala v roce 2007 a byla dokončena v roce 2010.\n\nAutory architektonického řešení jsou Ing. arch. Petr Šafránek z architektonického a projekčního ateliéru a Ing. arch. Patrik Kotas z Ateliéru designu a architektury. Oba autoři se snažili navrhnout netypickou dopravní stavbu.\n\nVýstavba začala v roce 2007 budováním spodní stavby – opěr a svislých pilířů. Most stavělo sdružení firem Hochtief, Strabag a Bögl a Krýsl. Poslední z nich prováděla montáž ocelové konstrukce mostu.\n\nOcelová nosná konstrukce, která byla na most nasunuta, se vyráběla souběžně na dvou místech. Výrobce ocelových konstrukcí bylo sdružení firem Max Bögl, Stahl und Anlagenbau GmbH & Co. KG z Neumarktu a MCE Slaný. Jednotlivé díly byly dovezeny a k sobě svařovány na polích poblíž Slivence a celá ocelová konstrukce byla postupně nasunuta nad údolí ve výšce 65 metrů. Výsun konstrukce byl dokončen v červenci 2009 a už v jeho průběhu byly betonovány šikmé podpěry hlavního pole. Po vybetonování 37,5 m široké desky mostovky byly propojeny šikmé podpěry s nosnou konstrukcí.\n\nJedná se o sdruženou rámovou konstrukci o pěti polích se šikmými podpěrami u hlavního pole (vzpěradlový rám), což není u takovéhoto typu stavby úplně obvyklé. Jeden z důvodů, proč musely být použity šikmé pilíře a ne klasické svislé, byl i ten, že ekologové nechtěli, aby betonové sloupy zasahovaly do přírodní památky, která se nachází pod mostem.\n\nKromě šikmých pilířů byly vybudovány i dva pomocné svislé pilíře. Bez nich by totiž most nad údolí nebylo možné nasunout. Masivní betonové sloupy sloužily jako podpěra. Po dokončení mostu byly tyto svislé pilíře zbourány.\nNejdříve byly lanem odříznuty horní části pilířů a zbytek konstrukce poté rozlámán obřími hydraulickými kleštěmi. Železo se následně oddělilo od betonu, takže se dá opět použít. Na výběr byla ještě druhá varianta, a to místo dvou železobetonových pilířů smontovat dřevěné bednění pod celým mostem, to ovšem bylo vyhodnoceno jako nákladnější.\n\nRozpětí nosné konstrukce jednotlivých polí ve směru od Lahovic je 70 m + 79,85 m + 99,3 m + 93,85 m + 80,5 m. Celková délka přemostění činí 421 m. Rozpětí patek šikmých podpěr středního pole je 157 metrů.\n\nNosná konstrukce mostu je spražená ocelobetonová jednokomorová, má konstantní výšku a je společná pro oba jízdní pásy, což je poměrně unikátní, protože většina dálničních mostů mívá pro každý směr jízdy samostatnou konstrukci. Z toho vyplývají i ohromné rozměry průřezu mostu. Ocelová komora je 4,8 m vysoká, dole 11 metrů široká a směrem nahoru se rozšiřuje až na 14 metrů. Celková hmotnost ocelové konstrukce je cca 4500 tun.\n\nNad ocelovou částí je mostovka, ta je vyrobena z železobetonu a je podporovaná šikmými trubkovými vzpěrami o průměru 406 mm. Její šířka je 35,2 metru a kvůli přidanému třetímu pruhu směrem do kopce se rozšiřuje až na 37,2 m. Celá konstrukce je ve směrovém oblouku, který má poloměr 747,5 metru. Silnice vedená na této mostové konstrukci má podélný spád 2,4 % ve směru k Lahovicím, příčný spád je 4,0 %. Celková délka mostu činí 461 m.\n\nJeho výška ode dna Lochkovského potoka je 64 metrů. Ocelový kolos je nejvyšším mostem na celém Pražském okruhu. Ve srovnání se známým Nuselským mostem je dokonce o polovinu vyšší. Celková plocha mostu je 14 757 m.\n\nCelá stavba má hmotnost zhruba dvacet tisíc tun, na ocelovou konstrukci bylo použito 4 700 tun oceli, na desku 5 700 m betonu.\n\nAutoři projektu se rozhodli dát Lochkovskému mostu modrou barvu, kterou dodala společnost HEMPEL Czech Republic a splňuje předpis TP84 vydaný hlavním investorem Ředitelstvím silnic a dálnic ČR. Tento předpis velice striktně určuje antikorozní požadavky na nátěr ocelových staveb.\n\nNátěrový systém je tvořen žárovou metalizací 100 μm na vnitřních a 120 μm na vnějších površích. Celková natíraná plocha (cca 30 000 m) byla ošetřena antikorozními nátěry. Spotřeba barvy činila bezmála 20 000 litrů.\n\nHned po otevření mostu v září 2010 byly objeveny nedostatky ve svarech.\n\nMalé trhliny se v mostní konstrukci objevily při rentgenové zkoušce hned po jeho dostavbě. Pět trhlin o velikosti 3-8 cm bylo doporučeno ke sledování. Nenacházejí se totiž v nosné konstrukci a neohrožují tak bezpečnost provozu ani nesnižují nosnost mostu. Po roce a půl v provozu se ukázalo, že se tři z pěti trhlin mírně zvětšují. Odborníci doporučili trhliny minimálně jednou do roka přeměřovat. Další rozšiřování trhlin by mohlo vést k nutnosti most opravit a v krajním případě i uzavřít. V současnosti však nic takového nehrozí. Na konci roku 2012 dosáhlo Ředitelství silnic a dálnic prodloužení záruční doby mostu z 5 na 20 let. Podle aktuálního zjištění Inženýrské akademie z roku 2014 se trhliny již dále nerozšiřují.\n\nV polovině července 2014 bylo zveřejněno, že podle studie Inženýrské akademie trpí konstrukce tzv. dýcháním lamelových pásnic, tedy vnikáním vzduchu mezi ocelové pásnice držící vrchní část mostu s vozovkou, které na sebe nenaléhají a při zatížení mostu mezi ně netěsnostmi vniká a zase uniká vzduch, což může mít vliv na životnost stavby. Řešení bude požadováno po dodavateli, společnosti Bögl a Krýsl.\n\nStatikou mostu se v roce 2014 začala zabývat Policie České republiky. Ta si od ŘSD vyžádala plány mostu a zahájila výslechy svědků.\n"}
{"id": "790438", "url": "https://cs.wikipedia.org/wiki?curid=790438", "title": "Jaromír Matušek", "text": "Jaromír Matušek\n\nJaromír Matušek (14. září 1917 Ostrava – 26. září 1974 Praha) byl český a československý politik Komunistické strany Československa, poslanec Sněmovny lidu Federálního shromáždění a ministr vlády ČSSR za normalizace.\n\nPůsobil jako technický a hornický odborník, správní úředník a pedagog. Pocházel z hornické rodiny, vystudoval Vysokou školu báňskou a působil v hornictví. Za druhé světové války byl aktivní v odboji. V letech 1939-1940 vězněn v koncentračním táboře. Již jako student se angažoval v levicových organizacích, později vstoupil do KSČ. Byl mu udělen Řád práce a Řád republiky, byl laureátem státní ceny Klementa Gottwalda a držitelem titulu Hrdina socialistické práce. V letech 1970-1974 zastával v první vládě Lubomíra Štrougala a druhé vládě Lubomíra Štrougala post ministra paliv a energetiky.\nVe volbách roku 1971 zasedl do Sněmovny lidu (volební obvod č. 131 – Ostrava-západ, Severomoravský kraj). Ve Federálním shromáždění setrval do své smrti roku 1974.\n\n"}
{"id": "790440", "url": "https://cs.wikipedia.org/wiki?curid=790440", "title": "Finsko na Zimních olympijských hrách 1924", "text": "Finsko na Zimních olympijských hrách 1924\n\nFinsko na Zimních olympijských hrách 1924 v Chamonix reprezentovalo 19 sportovců, z toho 18 mužů a 1 žena. Nejmladším účastníkem byl Ville Mattila (20 let, 327 dní), nejstarší pak Walter Jakobsson (41 let, 358 dní). Reprezentanti vybojovali 11 medailí, z toho 4 zlaté, 4 stříbrné a 3 bronzové.\n\n"}
{"id": "790444", "url": "https://cs.wikipedia.org/wiki?curid=790444", "title": "Donja Dubrava", "text": "Donja Dubrava\n\nDonja Dubrava je vesnice a opčina v Chorvatsku v Mezimuřské župě. V roce 2001 měla 2 274 obyvatel. Leží na břehu řeky Drávy. Opčinu tvoří jediné sídlo - Donja Dubrava.\n"}
{"id": "790445", "url": "https://cs.wikipedia.org/wiki?curid=790445", "title": "Oliviero Carafa", "text": "Oliviero Carafa\n\nOliviero Carafa (10. března 1430 Řím – 20. ledna 1511 tamtéž) byl neapolský arcibiskup a kardinál římskokatolické církve.\n\nOliviero Carafa se stal v roce 1458 arcibiskupem Neapole. Papež Pavel II. ho 18. září 1467 jmenoval kardinálem (titulární kostel Sant'Eusebio). V roce 1472 byl jako admirál pověřen papežem Sixtem IV. velením flotily, se kterou po několika letech bojů s Turky dobyl Smyrnu a přístav Satalia v severní Africe.\n\nCafara byl mecenášem architektury v Neapoli a Římě.\n\n"}
{"id": "790453", "url": "https://cs.wikipedia.org/wiki?curid=790453", "title": "Urban Dictionary", "text": "Urban Dictionary\n\nUrban Dictionary je internetový slovník anglického slangu. Obsahuje jak samostatná slova tak i fráze.\nK březnu 2012 obsahoval slovník přes šest a půl milionu slov. Slovo či frázi může do slovníku přidat každý dokonce bez nutnosti založení účtu. O obsah stránky se starají dobrovolní editoři a správnost, kvalitu a přesnost překladu hodnotí přímo sami uživatelé kliknutím na symbol palce nahoru či dolů.\n\nWeb založil v roce 1999 Aaron Peckham, když byl v prvním ročníku magisterského studia informačních technologií na California Polytechnic State University.\n\nDefinice, které obsahuje Urban Dictionary jsou ty, které nenajdete v běžném slovníku. Urban Dictionary obsahuje slova slangová, etnická, amerikanismy a fráze a slova, která jsou zrovna v trendu, a také vulgarismy a sexistická slova.\nVětšina slov má více významů, příkladů užití a také tags.\n\nNávštěvníci Urban Dictionary mohou zadat novou definici aniž by se registrovali. Ale musí poskytnout platný email, aby usnadnili proces zadání slova. Zadaná slova se stávají majetkem Urban Dictionary. Předtím, než jsou přidána do slovníku, všechny nové definice musí být schváleny editory.\nEditorům je poskytnut tento průvodce tím, jaká slova přijmout a jaká odmítnout při schvalování definic\n\nOsoby, které vkládají do slovníku definice musí poskytnout platnou emailovou adresu. Každé nové slovo musí být schváleno editory, před tím, než je přidáno do slovníku. Editoři se musí přihlásit také přes email a hlasují o tom, které slovo přijmout, a které ne.\nPo obdržení dostatečného rozdílu hlasů mezi \"přijato\" a \"odmítnuto\", definice se přidá do slovníku a je tedy zveřejněna.\nDefinice zapsaná ve slovníku mohou být hodnocena hlasy návštěvníků \"palec nahoru\" a \"palec dolu\".\nI když je definice již ve slovníku, editoři ji stále mohou upravit či odstranit, jestli je to proti předpisům.\nAle definice, které se staly velice populárními díky hlasům návštěvníků nemohou být odstraněny. A editor může doporučit k odstranění pouze pět definic za 24 hodin.\nNa Urban Dictionary registrovaní uživatelé mohou diskutovat o různých tématech, sdílet zkušenosti či mluvit o problémech, které se stránkou mají. Také hlasují pro změny, které se mají provést. Fóra jsou místem pro živou diskuzi. Příkladem nových diskuzí je například \"Povolte uživatelům přidávat zvuk a obrázky\", \"Zbavte se toho, aby hloupé definice byly první na seznamu zobrazení\" a \"Dovolte editorům smazat více jak pět špatných definic denně\"\n\nK lednu 2011, stránka obsahovala přes 5,6 milionu definic. K dubnu 2009, průměrně 2000 slov je denně odesláno ke schválení. Stránku navštěvuje průměrně patnáct milionů návštěvníků měsíčně. 80% z nich je mladších 25 let.\n\nVe slovníku Urban Dictionary je možné vyhledat slovo po zadání do vyhledávače. Je zde taky možné hledat ze seznamu dle abecedního pořádku. Můžete také hledat slova náhodně, slovo nová, v záložce favorite jsou slova, které jste v poslední době hodnotili. Na stránce Urban Dictionary najdete i obchod. Je zde možné zakoupit jak knižní vydání slovníku Urban Dictionary, tak i různé hrníčky s definicemi slov. Také možnost thesaurus je samozřejmostí.\n\n"}
{"id": "790455", "url": "https://cs.wikipedia.org/wiki?curid=790455", "title": "Psotník", "text": "Psotník\n\nPsotník (nebo jen \"konvulse\" od latinského \"convulsio\" – křeče) je zastaralý název choroby, uváděný jako příčina úmrtí u malých dětí. Jednalo se pravděpodobně o tetanické křeče (tj. křeče způsobené většinou nedostatkem vápníku, popř. hořčíku) spojené s bezvědomím. Vzhledem k nízké úrovni medicínských znalostí byly jako psotník zpravidla označovány jakékoliv křeče, které vedly k úmrtí dítěte v raném věku.\n\nSlovo psotník se používá i v přeneseném významu („já z toho dostanu psotník“ = velmi jsem se lekl), a to v důsledku mylné domněnky, že příčinou psotníku bylo leknutí.\n\n"}
{"id": "790458", "url": "https://cs.wikipedia.org/wiki?curid=790458", "title": "Karl Friedrich Wunder", "text": "Karl Friedrich Wunder\n\nKarl Friedrich Wunder (1849 v Hannoveru - 1924 v Hannoveru) byl německý fotograf, vydavatel fotoknih a pohlednic.\n\nNarodil se v době prvních fotografických vizitek a fotografovat ho naučil jeho otec Friedrich Karl Wunder. Byl druhým nejstarším synem prvního a nejznámějšího hannoverského fotografa 19. století. Roku 1875 převzal otcův závod.\n\nRoku 1878 se zúčastnil spolu se svým bratrem Otto Wunderem všeobecné živnostenské výstavy provincie Hannover. V novinách vyšlých u příležitosti této výstavy stojí: „\"… Jsou to většinou portréty známých hannoverských osobností v dokonalém provedení. Držení těla, osvětlení a retuš jsou v nejlepším souladu - vše ještě vylepšeno elegantními rámy z podniku Siegmunda Federleina.\"“\n\nV letech 1878 až 1879 si nechal postavil architektem Christophem Hehlem Wunderův dům v Hannoveru, kde byl byt a zároveň obchod. Budova stála ve Friedrichstraße (dnes Friedrichswall 17), která tenkrát platila za nejlepší adresu. Červená cihlová budova v pozdněgotickém stylu byla první měšťanskou čtyřpatrovou stavbou v ulici, které dříve dominovaly aristokratické paláce. Budova naproti Nové radnici byla poškozena bombami za druhé světové války, její fasáda zůstala z větší části zachována a dnes je památkově chráněna.\n\nZačátkem osmdesátých let 19. století byl Wunder předsedou Spolku německých fotografů, který jako první sdružoval profesionály zabývající se fotografií s celoněmeckou působností.\n\nPozději po zavedení telefonu v Hannoveru 1887 vedl Karl F. Wunder pobočku v Lipsku pod firmou Georg Brokesch.\n\nV letech 1886 až 1889 učil Waldemara Titzelthalera.\n\nFotozávod nepřežil hospodářské problémy v době inflace po první světové válce.“\n\nKarl byl spolu se svým bratrem Ottou pohřben vedle svých rodičů na Engesohderském hřbitově v Hannoveru.\n\nProtože v roce 1875 převzal otcův závod i se skleněnými negativy, nejsou mu připsány všechny později datované snímky, některé vytvořil ještě jeho otec.\n\nPokročilá fototechnika umožnila zkrátit čas osvitu a tvořit celé série\nPodobně jako jeho hannoverský kolega Ludwig Hemmer vytvářel také Karl Friedrich Wunder\n\nWunder byl několikrát „oceněn“\n\n"}
{"id": "790459", "url": "https://cs.wikipedia.org/wiki?curid=790459", "title": "Palác Lažanských (Sněmovní 5)", "text": "Palác Lažanských (Sněmovní 5)\n\nPalác Lažanských je památka v Praze na Malé Straně v ulici Sněmovní 175/5. Je chráněn jako kulturní památka.\n\nPo požáru gotického domu v roce 1541 zůstala parcela, na níž dnes stojí palác, pustá, ale v polovině 16. století zde byl postaven renesanční dům. Současná barokní podoba paláce vznikla při úpravách v rozmezí let 1640–1670 a při pozdně barokních úpravách Františka Maxmiliána Kaňky v letech 1735–1739. Kromě hrabat Lažanských vlastnili palác i Černínové z Chudenic nebo Valdštejnové.\n\nV současnosti je palác v soukromých rukou a nacházejí se zde kanceláře a byty.\n\n"}
{"id": "790460", "url": "https://cs.wikipedia.org/wiki?curid=790460", "title": "Wondžu", "text": "Wondžu\n\nWondžu (korejsky 원주) je jihokorejské město. Nachází se v severovýchodní části území, v provincii Kangwon (강원도). Na území o rozloze 867km² zde žije přibližně 310 000 obyvatel (údaj z roku 2010).\n\nPřibližně deset kilometrů severně od centra města leží letiště Wondžu.\n\n\n\n\n\n"}
{"id": "790464", "url": "https://cs.wikipedia.org/wiki?curid=790464", "title": "Velcí Bulhaři", "text": "Velcí Bulhaři\n\nVelcí Bulhaři, v originále Великите българи (Velikite Bulgari), byla televizní soutěž, který dle licencovaného modelu BBC 100 největších Britů uspořádala roku 2006 bulharská veřejnoprávní stanice \"Българска национална телевизия\". Cílem ankety bylo určit největší osobnost bulharských dějin.\n\n\n"}
{"id": "790467", "url": "https://cs.wikipedia.org/wiki?curid=790467", "title": "Palác Metychů z Čečova", "text": "Palác Metychů z Čečova\n\nPalác Met(t)ychů z Čečova (kdysi též \"Hrzánský palác\") je památka nacházející se na Velkopřevorském náměstí 490/1 v Praze na Malé Straně.\n\nJeden ze čtyř domů, jejichž spojením palác vznikl, vlastnil v 80. letech 16. století Jan Metych z Čečova, jehož přestavba dala vzniknout renesančnímu jádru dnešního paláce. Po roce 1617 byl přikoupen sousední dům. V roce 1641 přešly všechny domy do vlastnictví Jana Alsterleho z Astfeldu. V roce 1702 objekt získali Hrzánové z Harasova, kteří palác kolem roku 1749 zcela sjednotili.\n\nOd 4. října 1832 zde provizorně sídlil nově založený „Spolek k vychovávání, zaměstnání a zaopatření slepců v Čechách\" prof. Aloise Klara. Ten den bylo přijato prvních pět nevidomých lidí, kteří zde pobývali až do otevření nových prostor na Klárově.\n\nV roce 1859 se zde narodil hudební skladatel Josef Bohuslav Foerster, jemuž je věnována pamětní deska na průčelí paláce.\n\nV blízkosti paláce se nachází také\n\n\n"}
{"id": "790468", "url": "https://cs.wikipedia.org/wiki?curid=790468", "title": "Superisligaen 2011/2012", "text": "Superisligaen 2011/2012\n\nSezóna 2011/2012 byla 55. sezónou Dánské ligy. Liga byla rozšířena z 8 na 9 týmů. Nováčkem se stal vítěz 1. divize - Herlev Eagles. Tým Totempo HvIK se přejmenoval na Copenhagen Hockey. Mistrem se stal tým Herning Blue Fox.\n\nPozn. Nejlépe umístěné týmy po základní části si svého soupeře pro čtvrtfinále mohly vybrat. Jako první volil vítěz základní části a měl na výběr z týmů na 5. až 8. pozici, po něm volil druhý tým, atd.\n\n\n\n\n\n Oficiální stránky ligy\n"}
{"id": "790472", "url": "https://cs.wikipedia.org/wiki?curid=790472", "title": "Václav Pěcháček", "text": "Václav Pěcháček\n\nVáclav Pěcháček (* 26. března 1959) je bývalý československý fotbalista, obránce.\n\nHrál za VP Frýdek-Místek, Baník Ostrava, VTJ Tábor a Duklu Praha. S Baníkem získal 2 ligové tituly. V Poháru mistrů evropských zemí nastoupil ve 4 utkáních, v Poháru vítězů pohárů ve 2 utkáních a v Poháru UEFA nastoupil ve 14 utkáních a dal 1 gól. Vítěz Českého poháru 1979.\n\n\n"}
{"id": "790475", "url": "https://cs.wikipedia.org/wiki?curid=790475", "title": "Bígr", "text": "Bígr\n\nBígr ( , , ) je malá rumunsko-česká vesnice, která leží v rumunském Banátu. Obec byla založena v roce 1827. Je tvořena dvěma ulicemi ve tvaru kříže. Nachází se zde jeden římskokatolický kostel, který je umístěn na náměstí (hlavní křižovatka). Tento kostel byl vybudovaný v roce 1876 k poctě Svaté Trojici a následně posvěcen na svátek sv. Havla. Turisté zde mohou navštívit dvě restaurace, z nichž jedna je otevřena pouze svátečně.\n\nVesnice Bígr byla založena na příkaz Rakouské monarchie generálem Schellerem (odtud Schnellersruhe – Schnellerův klid) v roce 1827 za účelem osídlení pohraničí a využití tamějšího nerostného bohatství. V letech 1827-1828 přišli čeští osadníci z Plzeňska, Příbramska a Klatovska. Bígr byl hornickou obcí, v okolí byl velký výskyt černého uhlí.\nTrendem přelomu tisíciletí bylo u mladých českých rodin stěhování zpět do Česka nebo do rumunských měst kvůli nedostupnosti práce v samotném Bígru a okolí. V Bígru tak chátrá spousta domů, které jsou už řadu let opuštěny, nebo prodány za velmi nízkou cenu. Hlavní komunitu zde tvoří především české obyvatelstvo důchodového věku a několik přistěhovalých rumunských rodin. Rodiny zde žijí především z vlastní produkce. Důchody zde dosahují výše přibližně 300 Lei, přičemž chléb v místní hospodě stojí 2 Lei.\n\nV Bígru bydlel místní malíř Josef Řehák (†1993), který vyzdobil obrazy s náboženskými tématy kostely v českých vesnicích (Bígru, Gerníku, Svaté Heleně, Eibentálu, Rovensku) a Berzásce. Svými dekorativním a naivním stylem také bohatě vyzdobil interiér svého domu čp. 91. \n"}
{"id": "790476", "url": "https://cs.wikipedia.org/wiki?curid=790476", "title": "Teritorium Michigan", "text": "Teritorium Michigan\n\nTeritorium Michigan (: Michigan Territory) bylo organizované začleněné území Spojených států amerických, které existovalo od roku 1805 do roku 1837, kdy byl finální rozsah teritoria přijat do Unie jako stát Michigan. Teritorium vzniklo na základě zákona Enabling Act v roce 1805.\n\nÚzemí bylo postupně zpřístupňovánu Evropanům od konce 17. století. Mělo význam hlavně jako místo kontroly obchodu s kožešinami.\nOd roku 1774 bylo součástí provincie Quebec a od roku 1796 trvalou součástí Spojených státu. První okres, Wayne County byl založen již 15. srpna 1796.\nEkonomicky významnou stavbou bylo otevření kanálu The Erie Canal v roce 1825, který umožnil osadníkům z Nové Anglie a New Yorku dosáhnout Michigan po vodě od Albany a Buffala. Michigan vedl dokonce v roce 1835 válku s Ohiem o území Toleda. Tohoto území se nakonec Michigan vzdal výměnou za západní sekci horního poloostrovu Michiganu. Při svém vstupu do Unie měl Michigan počet obyvatel 200 000, což bylo mnohem víc, než požadovaná hranice z Northwest Ordinance, která činila 60 000 obyvatel.\n\nSčítáni obyvatel v teritoriu nezahrnovalo Indiány, kteří na základě Ústavy Spojených státu nebyli zdaněni \"Indians not taxed\" (Článek I, odsek. 2). V roce 1800 mělo Severozápadní teritorium 43 365 obyvatel. V smyslu Northwest Ordinance territorium muže požádat o členstvo, když počet obyvatel převýší 60 000.\n\n"}
{"id": "790477", "url": "https://cs.wikipedia.org/wiki?curid=790477", "title": "Palác pánů z Hradce", "text": "Palác pánů z Hradce\n\nPalác pánů z Hradce nazývaný také Slavatovský je významná renesanční památka v ulici Zámecké schody 193/1 v Praze na Malé Straně. Je chráněn jako kulturní památka České republiky.\n\nPalác vznikl v 50. letech 16. století přestavbou dvou gotických domů a dnešní vrcholně renesanční podobu získal po roce 1558, kdy ho získal Jáchym z Hradce. Mezi lety 1563–96 byl palác rozšířen a exteriéry i interiéry zásadně upraveny podle plánů Ulrico Aostalliho de Sala. Na výzdobě se podíleli malíři de Mariani, Graffer a Filg a kameník Rattych.\n\nRoku 1602 palác palác koupil Jáchymův zeť Vilém Slavata z Chlumu a Košumberka, v 80. letech 17. století vystavěli Slavatové vyhlídkovou věž. V roce 1768 objekt získali Thunové, kteří jej spojili se svým palácem v Nerudově ulici. Mezi lety 1911–1924 v paláci žil malíř Alfons Mucha. V současnosti je palác součástí italského velvyslanectví v Praze.\n\n\n"}
{"id": "790478", "url": "https://cs.wikipedia.org/wiki?curid=790478", "title": "Občina Lendava", "text": "Občina Lendava\n\nObčina Lendava ( ', ', ) je jednou z 212 občin ve Slovinsku. Nachází se v Pomurském regionu na území historického Zámuří. Občinu tvoří 23 sídel, její rozloha je 122,9 km² a k 1. lednu 2017 zde žilo 10 505 obyvatel. Správním střediskem občiny je město Lendava. Občina leží na východě Slovinska u trojmezí hranic Slovinsko – Maďarsko – Chorvatsko.\n\nObčina se dělí na sídla:\n\n\n"}
{"id": "790482", "url": "https://cs.wikipedia.org/wiki?curid=790482", "title": "Josef Kratochvil (pedagog)", "text": "Josef Kratochvil (pedagog)\n\nJosef Kratochvil (1. ledna 1915, Pozořice – 26. května 2001, Kemnath, Bavorsko)\nbyl český učitel, spisovatel, skautský činitel a vysokoškolský pedagog.\n\nV roce 1927 vstoupil do skautu, brzy se stal jednou z vůdčích osobností českého skautského hnutí.\n\nPo maturitě na gymnáziu v Křenové ulici v Brně studoval na Masarykově univerzitě filozofii a pedagogiku. V roce 1934 dokončil studia na Učitelském ústavu v Brně, a stal se učitelem, čemuž se věnoval do roku 1937.\n\nStudoval důstojnickou školu v Brně, sloužil v armádě a po okupaci v březnu 1939 krátce působil jako zpravodajský důstojník u československé vojenské jednotky v Sovětském svazu. Po uzavření německo-sovětského paktu se vrátil do republiky, od roku 1942 opět učil. Za okupace prováděl odbojovou činnost, byl spojkou mezi partyzány a podzemím. Pracoval i u vojenských lesů, později jako správce statku na Šumavě.\n\nPo osvobození v roce 1945 opět začal učit a to na devítiletce v Brně – Černých Polích v Merhautově ulici. V létech 1945 až 1948 se věnoval psychologii a dějepisu na Filozofické fakultě Masarykovy Univerzity v Brně, od roku 1948 se na Vysoké škole zemědělské zaměřil na výzkum vodního ptactva.\n\nKoncem čtyřicátých let začal působit jako agent-chodec a převáděl lidi do západního Německa. V po únorovém převratu v roce 1948 byl přeložen na základní školu do Osové Bítýšky, v roce 1949 získal ještě doktorát na Masarykově univerzitě v Brně, nicméně v následujícím roce mu byla pro jeho silné katolické a skautské zaměření pedagogická činnost zakázána. V roce 1951 odešel do Rakouska, kde se ve Vídni přihlásil na velitelství vojenských jednotek USA a tři roky působil jako zpravodajský důstojník americké armády. Při této práci se nejméně jednou do Československa tajně vrátil. V roce 1954 začal přednášet na Ukrajinské svobodné univerzitě v Mnichově, kde se stal profesorem zoosociologie a zoopsychologie (v roce 1955 získal docenturu, v letech 1961–1966 přednášel jako profesor, v roce 1975 zastával funkci děkana.)\n\nStal se ministrem školství v exilové vládě. Podílel se na založení československé dálkové školy v exilu. Podílel se také na skautském hnutí v exilu – v Německu organizoval letní skautské tábory pro děti exulantů z celého světa. Po smrti Velena Fanderlika se stal světovým náčelníkem exilových skautů. V 80. létech 20. století přednášel na Vysoké škole technické v Hohenheimu a Stuttgartu. V roce 1985 byl jmenován v Německu senátorem.\n\nPo převratu v roce 1989 začal opět navštěvovat Československo. Zemřel 11. května 2001 v nemocnici ve Stuttgartu, je pohřben na Ústředním hřbitově v Brně, Vídeňská 96, sk. 28/77. V roce 2001 obdržel čestné občanství města Brna a státní vyznamenání Za zásluhy o stát (in memoriam). Dne 17. září 2009 mu byla v Brně na Šilingrově náměstí na domě č. 2/01 odhalena pamětní deska.\n\nJosef Kratochvil napsal několik desítek skautských příruček, učebnic a knih pro mládež. Psal chlapecké a skautské romány a povídky pro mládež.\nPoužíval pseudonym J. K. Baby, přičemž přezdívku „Baby“ získal ve skautském hnutí.\nOd roku 1931 přispíval do časopis Anděl strážný určeného pro nejmenší čtenáře. Psal zde články o životě zvířat, o výletech do přírody a táboření. Byl i editorem tohoto dětského měsíčníku.\nPozději přispíval do časopisů Junák a Mladý hlasatel.\n\nV roce 1933 mu vyšel první román Stateční hoši.\nVydával také periodika, v nichž se věnoval české historii.\nPo válce přispíval do časopisu Vpřed do rubriky Z Bobří hráze.\n\nV zahraničí publikoval práce z oboru ornitologie a entomologie. Politicky a historicky zaměřené články publikoval v různých exilových časopisech – v Evropě, USA (Proměny, Hlasatel), ale také v Jižní Africe (Jaro) a Austrálii (Beseda).\nDo vysokého věku editoval časopis Ethologie, kde publikoval články o životních projevech živočichů a o jejich způsobu života.\nPo roce 1989 přispíval J. K. Baby i do časopisu obnoveného skautingu.\n\n\n"}
{"id": "790487", "url": "https://cs.wikipedia.org/wiki?curid=790487", "title": "Ivan Ondruška", "text": "Ivan Ondruška\n\nIvan Ondruška (* 12. září 1967) je bývalý slovenský fotbalista, brankář.\n\nHrál za FC Nitra, 1. FC Košice, FK Dukla Banská Bystrica, AC Sparta Praha a v Rakousku za Admira Wacker Mödling. V Poháru vítězů pohárů nastoupil za Spartu ve 2 utkáních. V sezóně 1996–1997 získal se Spartou ligový titul. Po skončení aktivní kariéry působí jako trenér a fotbalový funkcionář.\n\n"}
{"id": "790491", "url": "https://cs.wikipedia.org/wiki?curid=790491", "title": "Crescenzio Sepe", "text": "Crescenzio Sepe\n\nCrescenzio kardinál Sepe (* 2. června 1943 Carinaro, provincie Caserta, Itálie) je kardinál římskokatolické církve a arcibiskup v Neapoli.\n\nCrescenzio Sepe byl po studiu filozofie a katolické teologie vysvěcen na kněze (1967). Složil doktorát z teologie, kanonického práva a filozofie. Působil jako docent na Papežské lateránské univerzitě a na Urbanianě. Byl také nunciem v Brazílii. Papež Pavel VI. mu 5. července 1977 udělil titul \"kaplan jeho Svatosti\" (Monsignore). V roce 1987 byl jmenován čekatelem státního sekretáře a prezidentem komise pro mediální záležitosti Vatikánu. \n\nV roce 1992 ho Jan Pavel II. jmenoval titulárním biskupem z \"Grada\" a tajemníkem Kongregace pro klérus a udělil mu 26. dubna téhož roku biskupské svěcení; spolusvětiteli byli krakovský arcibiskup, Franciszek Macharski a kardinál státní sekretář, Angelo Sodano.\n\nPři konzistoři 21. února 2001 se stal kardinálem-jáhnem pro diakonii \"Dio Padre misericordioso\". 9. dubna tohoto roku se stal prefektem Kongregace pro evangelizaci národů. \n\nSepe se v dubnu 2005 účastnil konkláve, kde byl zvolen Benedikt XVI.. Tento papež jej 20. května 2006 jmenoval arcibiskupem v Neapoli a stal se kardinálem \"pro hac vice\".\n\n\n"}
{"id": "790492", "url": "https://cs.wikipedia.org/wiki?curid=790492", "title": "Starý židovský hřbitov ve Švihově", "text": "Starý židovský hřbitov ve Švihově\n\nStarý židovský hřbitov ve Švihově leží ve východní části města za silnicí I/27 Plzeň – Klatovy, v ulici Za Vodou před železničním viaduktem trati č. 183. Je situován v mírném svahu podél silnice vedoucí k nedalekému hřbitovu křesťanskému. Je chráněn jako kulturní památka České republiky.\n\nŠvihovský Starý židovský hřbitov byl založen roku 1644 a naposledy rozšířen v roce 1828. V areálu o rozloze 1381 m se nachází asi 140 náhrobků, jež představují velmi cenný soubor náhrobních kamenů renesančního, barokního a klasicistního typu. Nejstarší čitelné náhrobky pocházejí z doby založení hřbitova, nejmladší kámen je z posledního pohřbu v roce 1913. Po roce 1940 byla zbourána vstupní márnice na jihozápadě areálu.Hřbitov vlastní a stará se o něj Federace židovských obcí.\n\nŽidovská komunita ve Švihově, která se datuje z doby před rokem 1570, přestala existovat podle zákona z roku 1890. Do okupace se o hřbitov starala židovská obec v Klatovech.\n\n"}
{"id": "790502", "url": "https://cs.wikipedia.org/wiki?curid=790502", "title": "Crescente fide", "text": "Crescente fide\n\nCrescente fide nebo Crescente fide Christiana je latinsky psaná legenda z poslední třetiny 10. století popisující život a mučednickou smrt knížete (svatého) Václava. Její název je odvozen od počátečních slov znamenajících \"Když vzrůstala (křesťanská) víra\". Legenda je velmi stručná (asi 6 stránek). Popisuje však mnohé události z Václavova života včetně jeho vraždy a přenesení ostatků do Prahy v březnu tři roky po mučednické smrti a údajné zázraky, které měly dosvědčovat Václavovu svatost.\n\nLegenda Crescente fide pochází z Bavorska z okruhu řezenského biskupství, snad přímo z kláštera sv. Jimrama v Řezně. Doba jejího vzniku není patrně příliš vzdálená od roku 973, kdy bylo založeno pražské biskupství.\n\nExistují dvě dochované verze („recenze“) legendy Crescente fide:\nObě recenze zřejmě vycházejí z nedochované předlohy, která ovšem také mohla existovat ve více verzích.\n\n\n\n\nCrescente fide je mezi dochovanými svatováclavskými legendami zřejmě nejstarší latinsky psaná, byla hlavní předlohou Gumpoldovy legendy a jedním z pramenů autora tzv. Kristiánovy legendy.\n\n\n"}
{"id": "790506", "url": "https://cs.wikipedia.org/wiki?curid=790506", "title": "Seznam dílů seriálu Deník doktorky", "text": "Seznam dílů seriálu Deník doktorky\n\nToto je seznam dílů seriálu \"Deník doktorky\". Německo-rakouský televizní seriál \"Deník doktorky\" se vysílal v letech 2008-2011 na televizním kanále RTL. V České republice jej v letech 2010-2011 vysílala ČT1.\n\n<onlyinclude></onlyinclude>\n\n"}
{"id": "790510", "url": "https://cs.wikipedia.org/wiki?curid=790510", "title": "Finsko na Zimních olympijských hrách 1928", "text": "Finsko na Zimních olympijských hrách 1928\n\nFinsko na Zimních olympijských hrách 1928 v St. Moritz reprezentovalo 21 sportovců, z toho 20 mužů a 1 žena. Nejmladším účastníkem byl Ossi Blomqvist (19 let, 277 dní), nejstarší pak Walter Jakobsson (46 let, 9 dní). Reprezentanti vybojovali 4 medaile, z toho 2 zlaté, 1 stříbrnou a 1 bronzovou.\n\n"}
{"id": "790511", "url": "https://cs.wikipedia.org/wiki?curid=790511", "title": "Paříž-Nice", "text": "Paříž-Nice\n\nPaříž–Nice (přezdívaný též \"course au soleil\", tj. \"jízda za sluncem\") je jednotýdenní cyklistický etapový závod ve Francii, který se koná každoročně v březnu. Navzdory svému názvu není start v Paříži, ale na jejím předměstí Issy-les-Moulineaux. Závod organizuje Amaury Sport Organisation, která pořádá též Tour de France. Obdobně jako se na Tour de France vyznamenávají vedoucí celkového hodnocení žlutým trikotem (maillot jaune), vedoucí bodového hodnocení zeleným trikotem (maillot vert) a vedoucí horského hodnocení puntíkatým trikotem (maillot à pois). Nejlepší závodník do 26 let nosí bílý trikot (maillot blanc). Závod založil Albert Lejeune, ředitel časopisu „Petit Journal“ a první ročník se konal v roce 1933. Se sedmi vítězstvími v řadě v 80. letech je nejúspěšnějším účastníkem závodu Ir Sean Kelly.\n\n"}
{"id": "790517", "url": "https://cs.wikipedia.org/wiki?curid=790517", "title": "Blažena Rylek Staňková", "text": "Blažena Rylek Staňková\n\nBlažena Rylek Staňková (10. února 1888 Slivenec – 1974) byla česká hudební skladatelka.\n\nAbsolvovala pražský učitelský ústav a stala se učitelkou. Soukromě studovala zpěv v Drážďanech a skladbu u Aloise Háby. Studia dokončila jako řádná posluchačka čtvrttónového oddělení Pražské konzervatoře v roce 1946.\n\nVěnovala se zejména moderním metodám hudební a pohybové výchovy. Studovala rytmickou gymnastiku podle metody Émile Jaques-Dalcroze a v roce 1931 byla na stáži v eurytmické škole v Durlachu. Tyto metody využívala ve školní o soukromé pedagogické praxi.\n\nJejí první skladby jsou psány převážně ve čtvrttónovém a šestinotónovém systému. Později však komponovala i v tonální soustavě, zejména skladby pro pohybová cvičení. V jejím díle převažuje vokální a komorní hudba.\n\n\n\n\n \n"}
{"id": "790519", "url": "https://cs.wikipedia.org/wiki?curid=790519", "title": "Finsko na Zimních olympijských hrách 1932", "text": "Finsko na Zimních olympijských hrách 1932\n\nFinsko na Zimních olympijských hrách 1932 v Lake Placid reprezentovalo 8 mužů. Nejmladším účastníkem byl Ossi Blomqvist (23 let, 268 dní), nejstarší pak Tauno Lappalainen (33 let, 339 dní). Reprezentanti vybojovali 3 medaile, z toho 1 zlatou, 1 stříbrnou a 1 bronzovou.\n\n"}
{"id": "790522", "url": "https://cs.wikipedia.org/wiki?curid=790522", "title": "Kanton Courçon", "text": "Kanton Courçon\n\nKanton Courçon (fr. \"Canton de Courçon\") je francouzský kanton v departementu Charente-Maritime v regionu Poitou-Charentes. Skládá se ze 14 obcí.\n\n"}
{"id": "790523", "url": "https://cs.wikipedia.org/wiki?curid=790523", "title": "Kanton Gémozac", "text": "Kanton Gémozac\n\nKanton Gémozac (fr. \"Canton de Gémozac\") je francouzský kanton v departementu Charente-Maritime v regionu Poitou-Charentes. Skládá se ze 16 obcí.\n\n"}
{"id": "790529", "url": "https://cs.wikipedia.org/wiki?curid=790529", "title": "Palác Schützenů", "text": "Palác Schützenů\n\nPalác Schützenů nebo také Schützů, palác Harbuval-Chamaré či Bylandt-Rheidtovský palác je památka nacházející se v Praze na Malé Straně v ulici Sněmovní 171/13. Je chráněn jako kulturní památka České republiky. Jde o raně barokní stavbu nepravidelného palácového typu vzniklou v letech 1685–1699 na místě dvou středověkých domů a kostelíka sv. Michala.\n\nPalác vznikl na místě dvou středověkých domů a kostela sv. Michala s jeho hřbitovem, přičemž část kostela je zakomponovaná do samotné stavby domu. Ve dvoře paláce se nachází studna s žulovým roubením s moderní mříží se skleněnou plastikou. V horních partiích zahrady je doložena existence románského pohřebiště.\n\nÚprava zahrady s nikou a sochařskou výzdobou vznikla v období, kdy palác vlastnila Hrabata z Klenové a Janovic (1728–1769), jejichž erb se objevuje jak ve štukové výzdobě niky, tak jej nese i jedna z plastik.\nZahrada měla pravidelnou dispozici s hlavní kompoziční osou ukotvenou na jedné straně vstupem do zahrady v zahradním průčelí paláce, na druhé v ohradní zdi – toto uspořádání je i přes pozdější úpravy patrné dodnes. Ve 30. letech 20. století bylo zahradní křídlo paláce přestavěno a prodlouženo až k ohradní zdi s nikou a terasní zeď přiléhající ke křídlu nahrazena novou zdí s arkádami.\nSoučasný stav zahrady je výsledkem rehabilitace v 80. letech 20. století.\n\nRovinatá zahrada o rozloze 1 005 m² je vsazena mezi zahradní a západní křídlo paláce a je položena v úrovni druhého patra západního křídla. Zahrada je pohledově patrná ze zahrady Na Valech Pražského hradu, od níž je oddělena zahradním křídlem paláce a úzkou zahrádkou sousedícího domu, a ze zahrady Lesliovského paláce čp. 180 (britské velvyslanectví), se kterou bezprostředně sousedí. Zahrada je sama o sobě významným dokladem raně barokní zahrady palácového typu a její význam ještě zvyšuje skutečnost, že je zároveň nezastupitelnou součástí jedinečného urbanismu místa – pásu palácových zahrad na jižním svahu pod Pražským hradem, který se zde počal utvářet na přelomu 16. a 17. století, jehož vývoj byl završen a kodifikován zhruba o století později a téměř beze změn zůstal uchován do současnosti. Zahrada při domu čp. 171 je jmenovitě zapsanou nemovitou kulturní památkou (r. č. 44435/1-626).\nPlošná vestavba bazénu pod historickou zahradu je v principu nevhodným zásahem do jejího organismu, mizí historicky vzniklé souvrství jejího podloží. Výstavba tak rozměrného podzemního bazénu s příslušenstvím o zastavěné ploše nad 300 m² a hloubce výkopu cca 8 m se jeví v rozporu s předmětem ochrany a zásadami péče o historické zahrady, především s článkem č. 14 Florentské charty. Stavbou bazénu bude znehodnocena třetina plochy zahrady, bude narušen stávající vodní režim půdy, znemožněna existence vzrostlých stromů nad podzemním bazénem a ekosystém zahrady tak bude rozvrácen. Přístavba objektu snídárny k jižní ohradní stěně zahrady na místě, kde není doložena historickými materiály žádná stavba, zmenšuje plochu zahrady o cca 140 m² a deformuje její dochovaný půdorys. Stavby navržené v zahradě – snídárna spolu s podzemním bazénem – zaujímají téměř polovinu výměry historické zahrady. V konečném důsledku se jedná o nepřiměřený zásah do architektonické kompozice zahrady a hmoty jejího podloží, zasahující její další existenci. Vzhledem k složitým terénním poměrům jižního svahu pod Pražským hradem, situování zahrady pod svahem zahrady Na Valech Pražského hradu a pod zahradou Lesliovského paláce (cca 10 m vysoká opěrná zeď) může v důsledku vybudování podzemního bazénu dojít ke změně vodního režimu okolí a tím i k ohrožení existence sousedních palácových zahrad.\n\nVe fázi jednání a záměru je výstavba podzemního bazénu v zahradě bývalého kláštera theatinů čp. 192 na Malé Straně v rámci celkové přestavby objektu na rezidenční bydlení. Původně si investor přál umístění bazénu v bývalém refektáři, od čehož později ustoupil a přesunul bazén do zahrady na místo bývalých skleníků. Bazén je zahloubený, zčásti podzemní a s budovou jej spojuje podzemní chodba. Studie umístění bazénu v zahradě byla sice vyloučena písemným vyjádřením NPÚ HMP čj. NPÚ-311/13845/2011, doposud však není známo stanovisko odboru památkové péče Magistrátu hlavního města Prahy v této věci.\n"}
{"id": "790535", "url": "https://cs.wikipedia.org/wiki?curid=790535", "title": "Ctirad Götz", "text": "Ctirad Götz\n\nCtirad Götz (10. září 1965 Ostrava) je český divadelní, filmový, televizní a rozhlasový herec. Začínal v Severomoravském divadle v Šumperku. Byl v angažmá v Opavě a v Českých Budějovicích. K roku 2019 je členem ansámblu Divadla Na Fidlovačce. Vystupuje také v reklamě.\n\n\n\n\n"}
{"id": "790536", "url": "https://cs.wikipedia.org/wiki?curid=790536", "title": "Lustrum (Starověký Řím)", "text": "Lustrum (Starověký Řím)\n\nLustrum (lat., od \"lustrare\", osvětlit, očistit) znamená původně slavnost očištění římské obce, spojenou se smírnou obětí vepře, ovce a býka. Konala se za hradbami města při ukončení censu (sčítání občanů a soupisu daní) pravidelně každých pět let. Proto se slovo \"lustrum\" (plurál \"lustra\") užívalo i jako označení pětiletého období vůbec, zejména v básnické řeči.\nVýroční slavnosti obnovení a očištění obce se konaly v mnoha starých společnostech. Nesměl se jich účastnit nikdo cizí, naopak pro občany byly povinné a neúčast znamenala ztrátu občanství. Podle Tita Livia se první římské lustrum konalo roku 566 př. n. l. za krále Servia Tullia, a to za hradbami města na Martově poli. Na začátku republiky prováděl census jeden z konsulů, od roku 443 př. n. l. dvojice censoři. Oběť tří hospodářských zvířat, vepře (lat. \"sus\"), ovce (\"ovis\") a býka (\"taurus\") dostala název suovetaurilia. Kněz se zvířaty obcházel mezi shromážděným lidem a nakonec je zabil a spálil. Poslední slavnost lustra se konala za císaře Vespasiána roku 74.\n\nLustrum hrálo v Římě podobnou úlohu jako v Řecku Olympiády a podle Ottova slovníku bylo původně čtyřleté. Pětileté období uvádí Livius a podle některých vzniklo tak, že původní římský kalendář měl v roce 304 dnů. Každý šestý \"romulovský\" rok se tak téměř přesně sešel s pátým rokem slunečním. Rozdíl jednoho dne se vyrovnával vloženým měsícem.\n\nV latinské literatuře pak \"lustrum\" znamená pět let a protože se rytmicky dobře hodilo, užívalo se slovo pro udání věku člověka často i v renesanci a v novověku, zejména v básních.\n\nOd \"lustra\" se odvozuje i právní pojem lustrace jako objasnění i očištění.\n\n"}
{"id": "790537", "url": "https://cs.wikipedia.org/wiki?curid=790537", "title": "Finsko na Zimních olympijských hrách 1936", "text": "Finsko na Zimních olympijských hrách 1936\n\nFinsko na Zimních olympijských hrách 1936 v Garmisch-Partenkirchenu reprezentovalo 23 mužů. Nejmladším účastníkem byl Antero Ojala (19 let, 63 dní), nejstarší pak Marcus Nikkanen (32 let, 14 dní). Reprezentanti vybojovali 6 medailí, z toho 1 zlatou, 2 stříbrné a 3 bronzové.\n"}
{"id": "790539", "url": "https://cs.wikipedia.org/wiki?curid=790539", "title": "Jimmy Little", "text": "Jimmy Little\n\nJames Oswald „Jimmy“ Little, AO (1. března 1937 − 2. dubna 2012) byl australský hudebník, herec a pedagog. Jako herec se objevil například ve filmech \"Shadow of the Boomerang\" (1960) a \"Až na konec světa\" (1991). V roce 2001 natočil duet „Bury Me Deep in Love“ s popovou zpěvačkou Kylie Minogue. V roce 1958 se jeho manželkou stala zpěvačka Marjorie Rose Peters, se kterou měl jedno dítě. Roku 1990 mu bylo diagnostikováno onemocnění ledvin.\n\n"}
{"id": "790543", "url": "https://cs.wikipedia.org/wiki?curid=790543", "title": "Finsko na Zimních olympijských hrách 1948", "text": "Finsko na Zimních olympijských hrách 1948\n\nFinsko na Zimních olympijských hrách 1948 v St. Moritz reprezentovalo 29 mužů. Nejmladším účastníkem byl Matti Pietikäinen (20 let, 102 dní), nejstarší pak Pekka Vanninen (37 let, 8 dní). Reprezentanti vybojovali 6 medailí, z toho 1 zlatou, 3 stříbrné a 2 bronzové.\n"}
{"id": "790545", "url": "https://cs.wikipedia.org/wiki?curid=790545", "title": "Silvia Pinalová", "text": "Silvia Pinalová\n\nSilvia Pinalová, rodným jménem Silvia Pinal Hidalgo (* 12. září 1931 Guaymas, Sonora) je mexická herečka a politička, která ztvárnila titulní roli novicky Viridiany v Buñuelově stejnojmenném filmu. Zahrála si také v jeho dalších dvou snímcích \"Anděl zkázy\" a \"Šimon na poušti\". Představuje jednu z mála žijících osobností éry zlatého věku mexického filmu.\n\nJako členka mexické levicově orientované Institucionální revoluční strany (\"Partido Revolucionario Institucional, PRI\") byla zvolena poslankyní Poslanecké sněmovny a poté také senátorkou do horní komory parlamentu Kongresu Unie.\n\nNa filmovém plátně debutovala v roce 1949 ve věku osmnácti let snímky \"La Bamba\" a \"El pecado de Laura\". Hrála také v divadle. Vystupovala ve španělské verzi muzikálu \"Mame\". Postupně založila vlastní divadelní soubory nazvané \"Teatro Silvia Pinal\" a \"Teatro Diego Rivera\". Objevila se v titulních rolích muzikálů \"Que tal Dolly!\", španělské mutaci \"Hello, Dolly!\" a \"Gypsy\", kde hrála po boku své skutečné dcery Alejandry Guzmánové.\n\nPrvní ze čtyř manželství uzavřela s kubánským hercem Rafaelem Banquellsem, který je otcem její dcery, také herečky Sylvie Pasquelové (\"Pasquel\" je kombinace příjmení rodičů \"Pinal\" a \"Banquells\"). Druhým mužem byl filmový producent Gustavo Alatriste, s nímž měla druhou dceru, herečku Viridianu Alatristovou (rodným jménem Viridiana Alatriste Pinal; 1963–1982), která zemřela v devatenácti letech při autonehodě.\n\nTřetím manželem se stal ve Venezuele narozený mexický herec a zpěvák Enrique Guzmán. Společně mají dva potomky Luise Enriqueho Guzmána a Alejandru Guzmánovou. Poslední manželství s Tuliem Hernándezem trvalo třináct let, a to v období 1982 až 1995.\n\n\n\n\n\n"}
{"id": "790547", "url": "https://cs.wikipedia.org/wiki?curid=790547", "title": "Palác Smiřických", "text": "Palác Smiřických\n\nPalác Smiřických nebo také U Montágů je původně renesanční, barokně přestavěný palác na Malostranském náměstí 6/18, na Malé Straně v Praze 1. Palác je součástí komplexu budov Poslanecké sněmovny, jsou zde kancelářské prostory, zasedání sněmovny probíhá v Thunovském paláci.\n\nPalác Smiřických je čtyřkřídlá stavba s centrálním dvorcem a nárožními polygonálními vížkami. Je chráněn jako kulturní památka České republiky a jako součást sídla Parlamentu také jako národní kulturní památka.\n\nDnešní palác stojí na parcelách tří až čtyř původních středověkých domů. Přední dům (směrem do náměstí) zakoupil v roce  1573 Jindřich Smiřický ze Smiřic a nechal na jeho místě vybudovat renesanční palác, hlavní sídlo rodu. Po roce 1603 byly za Zikmunda Smiřického postaveny nárožní věžice. V roce 1612 byl připojen Chlapovský dům a palác byl barokně přestavěn. 22. května 1618 byla v paláci Albrechtem Smiřickým svolána tajná schůze protihabsburské stavovské opozice.\n\nV pobělohorském období palác vlastnili Valdštejnové, Pernštejnové, karmelitky a Sinzendorfové. Po roce 1763 palác získal Pavel Montág, který jej nechal v letech 1764–65 přestavět a rozšířit podle projektu Josefa Jägera. Objekt byl zvýšen o jedno patro a barokně upraven.\n\nV roce 1895 palác získal Zemský sněm Království českého a sloužil pro potřeby parlamentu. Celková rekonstrukce pro potřeby současného parlamentu proběhla v letech 1993 a 1996.\n\n"}
{"id": "790548", "url": "https://cs.wikipedia.org/wiki?curid=790548", "title": "Finsko na Zimních olympijských hrách 1952", "text": "Finsko na Zimních olympijských hrách 1952\n\nFinsko na Zimních olympijských hrách 1952 v Oslu reprezentovalo 63 sportovců, z toho 58 mužů a 5 žen. Nejmladším účastníkem byl Erkki Hytönen (18 let, 264 dní), nejstarší pak Eero Salisma (35 let, 61 dní). Reprezentanti vybojovali 9 medailí, z toho 3 zlaté, 4 stříbrné a 2 bronzové.\n"}
{"id": "790550", "url": "https://cs.wikipedia.org/wiki?curid=790550", "title": "Bistrița", "text": "Bistrița\n\nRumunský název slovanského původu Bistrița (čti \"[bistrica]\") má několik významů.\n\n\n\n\n\n"}
{"id": "790551", "url": "https://cs.wikipedia.org/wiki?curid=790551", "title": "Anna Daučíková", "text": "Anna Daučíková\n\nAnna Daučíková (* 18. srpna 1950) je slovenská výtvarnice a vizuální umělkyně. Při své umělecké tvorbě se věnovala malbě, fotografii, akčnímu umění a performanci. Vytvořila řadu instalací. V polovině 90. let se naplno začala věnovat videu. Je jedna z nejvýznamnějších postav slovenské umělecké scény a její práce získaly uznání také v zahraničí.\n\nV letech 1972–1978 studovala v Ateliéru Sklo v architektuře u docenta Václava Ciglera na Vysoké škole výtvarného umění v Bratislavě.\n\nV 80. letech žila v Moskvě, kde se intenzivně věnovala malbě, hlavně strukturální. Malovala obrazy plné numerických vzorců. V Moskvě se také věnovala fotografii, nafotila Černobílý fotografický soubor moskevsko/sovětského období. Jen velmi malá část těchto fotografií byla vystavena.\n\n1991 se vrátila zpět na Slovensko, stala se spoluzakladatelkou prvního slovenského feministického časopisu Aspekt.\n\nV roce 1994 opustila malbu a věnovala se instalacím, performancím a nakonec videu. Později už pracovala výhradně v této oblasti. Její práci ovlivňuje nejen její sexuální orientace, ale také genderová tematika. Pracuje precizně s prostorem, jasně a přesně formuluje témata, kterými je velmi často otázka homosexuality, věnuje se tělu, tělesnosti a ztvárňuje sexuální touhy. Její pojetí „Politického těla“ je lidské tělo vnímáno nejen svojí tělesností, ale komplexe v kulturních a civilizačních souvislostech.\n\nPrávě uvažováním o sobě a své sexualitě hledá své místo ve společnosti. Otázka vlastní identity je hlavním tématem. Umělkyně je přesvědčená, že sexualita si má uchovat svojí výjimečnost. Moc dobře si uvědomuje a také se snaží, aby její tvorba nebyla označována jako obscénní. Při své videotvorbě nemusí prvoplánovitě ukazovat tělo, ale zvukovými a hmatovými prostředky, které používá, dokáže vizualizovat touhu. Sama se nazývá „příznakovou umělkyní“. Výstav se účastní jen velmi sporadicky.\n\nObraz považuje za základ výtvarného umění a právě video je podle jejího vnímání obraz v pohybu. Nevnímá věci ve znakové formě, ale má ráda celé obrazy a hlavně proces při jejich tvorbě. Její umění má místo a čas. Pro prezentaci potřebuje diváka, bez diváků neexistuje.\n\nOd roku 1999 se věnuje také pedagogicky činnosti, a to nejen na bratislavské Vysoké škole výtvarného umění, kde vede ateliér videa a multimediální tvorby, ale svými novými pedagogickými metodami vede mladé výtvarníky od roku 2011 také na pražské AVU.\n\nJe přesvědčenou feministkou. Její tvorba je součástí sbírek Slovenské národní galerie v Bratislavě.\n\n\n\n\n\n"}
{"id": "790553", "url": "https://cs.wikipedia.org/wiki?curid=790553", "title": "Lustrum", "text": "Lustrum\n\nLustrum může být:\n\n"}
{"id": "790556", "url": "https://cs.wikipedia.org/wiki?curid=790556", "title": "Reichsführer-SS", "text": "Reichsführer-SS\n\nReichsführer-SS (Reichsführer SS, zkr. RfSS či RFSS, česky \"říšský vůdce SS\") byla od srpna nejvyšší vojenská hodnost v jednotkách Schutzstaffel. Odpovídá hodnosti Polní maršál (německy generalfeldmarsahll ).\n\nOd roku 1926 bylo pojmenování používáno jako formální titul hodnostně nejvyššího velitele SS. V období 1925–1926 byla hodnost vrchního velitele Oberleiter.\n\nVyšší hodnost v SS měl už pouze sám Hitler, který měl v SS číslo 1. Byla pro něj vytvořena unikátní hodnost, Oberster Führer der Schutzstaffel, avšak byla to spíše formální hodnost; Hitler nikdy nebyl zachycen v uniformě SS a ani nebyly vytvořeny hodnostní výložky pro tuto unikátní hodnost. Stejnou hodnost držel Hitler i u SA, Oberster Führer der SA.\n\nCelkem tuto hodnost získalo pět lidí\n"}
{"id": "790563", "url": "https://cs.wikipedia.org/wiki?curid=790563", "title": "Lupa (rozcestník)", "text": "Lupa (rozcestník)\n\nLupa má více významů.\n\n\n"}
{"id": "790564", "url": "https://cs.wikipedia.org/wiki?curid=790564", "title": "Finsko na Zimních olympijských hrách 1956", "text": "Finsko na Zimních olympijských hrách 1956\n\nFinsko na Zimních olympijských hrách 1956 v Cortině d'Ampezzo reprezentovalo 31 sportovců, z toho 27 mužů a 4 ženy. Nejmladším účastníkem byl Juhani Järvinen (20 let, 265 dní), nejstarší pak Eero Kolehmainen (37 let, 315 dní). Reprezentanti vybojovali 7 medailí, z toho 3 zlaté, 3 stříbrné a 1 bronzovou.\n"}
{"id": "790589", "url": "https://cs.wikipedia.org/wiki?curid=790589", "title": "Nachman z Braclavi", "text": "Nachman z Braclavi\n\nRabi Nachman (ben Simcha) z Braclavi (4. dubna 1772 Medžybiž – <time datetime=\"1810-10-16\">4. října 1810 [podle juliánského kalendáře]</time> Umaň) byl ukrajinský rabín a zakladatel dynastie Braclavských chasidů. Jeho otec, rabi Simcha, byl synem rabiho Nachmana Horodenkera, význačné osobnosti raného chasidismu a předního žáka Ba'al Šem Tova, a jeho matka Fajge byla Ba'al Šem Tovovou vnučkou. Ve svém učení kladl důraz na soustředěnou soukromou modlitbu a meditaci v ústraní, kterou nazýval \"hitbodedut\". Ačkoliv celý život pilně zapisoval plody svého studia Tóry, nedochovalo se téměř nic z toho. Veškeré své zápisy totiž spálil nebo nechal spálit. Z jeho pera se dochoval pouze útlý spisek s názvem \"Sefer ha-midot\" (Kniha ctností), jenž obsahuje tématicky uspořádané citace z Tóry a dalších pramenů. Nicméně za jeho stěžejní literární dílo je považován dvousvazkový \"Likutej Moharan\" (Výbor [z nauky] našeho učitele, rebe Nachmana). Jedná se o sbírku jeho kázání, kterou shromáždil a uspořádal jeho žák rabi Natan z Braclavi. Tentýž žák je rovněž autorem Nachmanovy biografie, jež je vydávána pod názvem \"Chajej Moharan\" (Život našeho učitele, rebe Nachmana), a také klíčové práce o braclavském myšlenkovém systému, v níž jsou vysvětleny, doplněny a rozvíjeny nejdůležitější představy a pojmy Nachmanova učení – práce vycházela průběžně v letech 1861–1890 a je známa pod názvem \"Likutej halachot\" (Výbor právních ustanovení).\n"}
{"id": "790592", "url": "https://cs.wikipedia.org/wiki?curid=790592", "title": "V nový život (kniha)", "text": "V nový život (kniha)\n\nV nový život je literární dílo ruského autora Ivana Šmeljova. Příběh líčí mládí a jinošství Seni, vesnického chlapce, jenž odchází z rodné vsi za prací do města. Kniha je oslavou prostého poctivého člověka, který se dennodenně potýká se zaobstaráním vlastní existence; a také vědy, která má přinést lidem pokrok a naději na onen „nový život“. Většina děje se odehrává v Moskvě, část ve vsi Chvorovka.\n\nZajímavostí je návod čtenářům vytištěný na předsádce, kterak knihu správně čísti (určeno pro žáky - edice se jmenuje Žákovská knižnice).\n\nČesky knihu vydal Ústřední spolek jednot učitelských na Moravě v roce 1911 , do češtiny ji přeložil Jindřich Veselovský. Vzhledem k datu vydání dílo obsahuje nemálo zastaralých výrazů (např. bařina = bažina), i forma vyprávění (překladu) je poplatná době, ostatně i sám název je z dnešního pohledu archaismem.\n\n\n\nPříběh začíná ve vsi Chvorovce. Vypravěčem je Seňa, mladý chlapec, jenž prostřednictvím svých rodičů a děda Šavela vnímá rostoucí bídu a apatii obyvatel. Děd Šavel věří, že bude dobrá úroda, ale opak je pravdou. Rodina musí prodat koně i krávu.\n\nOtec Mikuláš odjíždí na čas pracovat do továrny a chybí tedy při práci na poli. Přes vesnici se vyměřuje zem, má tudy vést železniční trať. Děd Šavel umírá, nepřežije tyto změny. Na podzim bere otec Seňu do města k vyučení u Ivana Maksimiče. Zde se hoch seznámí s dalším chlapcem, Váskou. Maksimič i jeho žena se chovají ke svým chovancům hrubě, výprasky nejsou ničím výjimečným a Váska dokonce schytá i ránu rozpálenou žehličkou. Seňa netuší, proč jej sem otec dal a touží odsud zmizet. Náplní jeho práce v zatuchlé dílně je otáčet kolem, které pohání všelijaké stroje. Pojmenuje si jej pro sebe \"čertovo kolo\". Jednou jej hospodář bezdůvodně sešvihá olověným prutem. Zastane se jej Cyrill Semjonič, jeden z tovaryšů. Semjonič má zápal pro vědu a úctu k učencům. Cítí, že vzdělání může pomoci lidem z bídy a tím i jeho zemi. Zanedlouho Maksimič není schopen zaměstnávat dělníky, krachuje a musí všechny propustit.\n\nSeňu si vezme na starost Cyrill Semjonič, odeberou se spolu do městské noclehárny. Mladý hoch pozoruje městský ruch a seznává, že tady je na tom mnoho lidí hůře než na vesnici, pouze přežívají jako žebráci a padají z jedné mizérie do druhé. V noclehárně se seznámí se Sokratem Ivaničem, Litvincem, bodrým mužem, který však v těchto těžkých časech ztrácí elán. Je to Cyrill Semjonič, jenž mu později dokáže vdechnout víru v lepší život. Nyní Cyrill onemocněl a Seňa se stal bezprizorním, v noclehárně nemůže zůstat. Má však štěstí, ujme se jej student Alexandr Nikolajevič Prochorov, jenž jej vede k četbě a se svým přítelem Sergejem Vasiličem Semjonovem jej hodlají vzdělávat. S tímto plánem seznámí i chlapcova otce Mikuláše. Navštíví je i Cyrill Semjonič, jenž se zotavil z tyfové nákazy.\n\nSeňa začne pomáhat v laboratoři botanika Vasila Vasiljeviče Frjazina a učí se mnohým užitečným informacím. Profesor botaniky je velmi vážený a hoch při jeho práci projevuje velký zájem. V laboratoři zaznamenává výsledky různých pokusů a měření, účastní se i odvodňování bažiny. Práce venku jej naplňuje.\nOd profesora se dozví, že Sergej Semjonov se během práce nakazil tyfem a zemřel. Je mu smutno, ale Frjazin jej uklidňuje.\n\nPo deseti letech zaměstnání u profesora Frjazina se Seňa dostane na hospodářskou školu a získá stipendium. Za šest let ji dokončí a sejde se s Cyrillem Semjoničem. Pro něj je už velký pán, ale tak se mladý muž necítí, je skromný. Vytkne to svému mentorovi Cyrillovi. I Litvinci Sokratovi musí objasňovat, že se nikterak nezměnil, v jádru stále cítí s dělným lidem. Teď se mu naskýtá možnost spolupráce s jedním agronomem, což Seňa přijímá. Jeho smyslem se má stát poctivá práce ve prospěch své země, nyní zúročí veškeré nabyté znalosti. Ještě než odjede na místo své služby, zastaví se ve svém rodišti pozdravit příbuzné.\n\n"}
{"id": "790593", "url": "https://cs.wikipedia.org/wiki?curid=790593", "title": "Seznam loveckých hrádků a zámečků v Česku", "text": "Seznam loveckých hrádků a zámečků v Česku\n\nSeznam všech loveckých hrádků a zámečků v Česku seřazených podle krajů:\n\n\"Jedná se o objekty označované jako lovecký zámeček, ale zatím se nepodařilo najít hodnověrný zdroj tohoto tvrzení.\"\n\n"}
{"id": "790594", "url": "https://cs.wikipedia.org/wiki?curid=790594", "title": "Francisco Rabal", "text": "Francisco Rabal\n\nFrancisco Rabal (8. března 1926 Águilas, Murcia – 29. srpna 2001 Bordeaux), známý také se zdomácnělou formou jména Paco Rabal, byl španělský herec, který si zahrál ve třech filmech španělského režiséra Luise Buñuela – \"Nazarínovi\" (1959), \"Viridianě\" (1961) a \"Krásce dne\" (1967).\n\nNarodil se roku 1936 ve městě Águilas, ležícím v murcijském společenství. Po vypuknutí španělské občanské války se rodina z Murcie přestěhovala do Madridu, kde začal vydělávat jako pouliční prodejce a dělník v továrně na čokoládu. Ve třinácti letech odešel ze školy, aby se živil jako osvětlovač ve filmových studiích Estudios Chamartín.\n\nV následujících letech se snažil nastartovat hereckou kariéru a byl obsazen dp několika cameo rolí. Účinkoval také v divadelních představeních, kde potkal svou manželku, herečku Asunción Balaguerovou, s níž prožil celý další život. Z manželství vzešla dcera, také herečka Teresa Rabalová.\n\nNatáčel také se zahraničními produkcemi ve Francii, Itálii a Mexiku na projektech režisérů, jakými byli Gillo Pontecorvo, Michelangelo Antonioni, Luchino Visconti, Valerio Zurlini, Jacques Rivette a Alberto Lattuada.\n\nPoslední film, ve kterém se objevil byl \"Dagon\". Před titulky je uvedena dedikace ve znění: \"„Věnováno Francisu Rabalovi, skvělému herci a ještě lepšímu člověku.“\"\n\nZemřel v roce 2001 během letu z Filmového festivalu v Montrealu do Bordeaux na komplikace emfyzému.\n\nV roce 1984 ztvárnil roli ve filmu \"Los santos inocentes\", za kterou obdržel Cenu pro nejlepšího herce na Filmovém festivalu v Cannes. V roce 1989 se stal členem poroty na 39. ročníku Berlínského mezinárodního filmového festivalu. O deset let později si zahrál Francisca Goyu v Saurově snímku \"Goya en Burdeos\". Za tento herecký výkon obdržel Goyovu cenu pro nejlepšího herce.\n\nByl také oceněn čestným doktorát Murcijské univerzity.\n\n\n"}
{"id": "790595", "url": "https://cs.wikipedia.org/wiki?curid=790595", "title": "Kanton La Jarrie", "text": "Kanton La Jarrie\n\nKanton La Jarrie (fr. \"Canton de La Jarrie\") je francouzský kanton v departementu Charente-Maritime v regionu Poitou-Charentes. Skládá se ze 14 obcí.\n\n"}
{"id": "790597", "url": "https://cs.wikipedia.org/wiki?curid=790597", "title": "Kanton Jonzac", "text": "Kanton Jonzac\n\nKanton Jonzac (fr. \"Canton de Jonzac\") je francouzský kanton v departementu Charente-Maritime v regionu Poitou-Charentes. Skládá se z 20 obcí.\n\n"}
{"id": "790598", "url": "https://cs.wikipedia.org/wiki?curid=790598", "title": "Kanton Loulay", "text": "Kanton Loulay\n\nKanton Loulay (fr. \"Canton de Loulay\") je francouzský kanton v departementu Charente-Maritime v regionu Poitou-Charentes. Skládá se z 15 obcí.\n\n"}
{"id": "790599", "url": "https://cs.wikipedia.org/wiki?curid=790599", "title": "Kanton Marans", "text": "Kanton Marans\n\nKanton Marans (fr. \"Canton de Marans\") je francouzský kanton v departementu Charente-Maritime v regionu Poitou-Charentes. Skládá se ze 6 obcí.\n\n"}
{"id": "790601", "url": "https://cs.wikipedia.org/wiki?curid=790601", "title": "Barbara Buchholz", "text": "Barbara Buchholz\n\nBarbara Buchholz (8. prosince 1959 Duisburg − 10. dubna 2012 Berlín) byla německá hudebnice, hráčka na theremin a hudební skladatelka.\n\nBarbara Buchholzová se narodila 8. prosince 1959 v Duisburgu. Studovala hru na příčnou flétnu, kytaru, baskytaru a zpěv na Bielefeld University.\nPrvní úspěchy získala jako kontrabasistka v německém ženském jazzovém orchestru \"Reichlich Weiblich\". Od roku 1980 pracovala na různých interdisciplinárních projektech jako skladatelka i jako interpretka. Mezi jinými např. projekty \"Tap It Deep – „midifizierter“ Stepptanz und Musik\", či \"Human Interactivity\" a \"Theremin: Berlin-Moskau\".\n\nNa konci devadesátých let se setkala s Lydií Kavinovou, praneteří vynálezce thereminu Léona Theremina. Později za ní odcestovala do Moskvy a stala se její studentkou. V jazzu i v současné vážné hudbě rozvinula nové techniky hry na theremin a zkoumala jeho zvukové možnosti. Společně s Kavinovou založila v roce 2005 platformu \"Touch! Don't Touch!\" Pro tuto platformu komponovali mezi jinými skladatelé Moritz Eggert, Michael Hirsch, Caspar Johannes Walter, Juliane Klein, Peter Gahn, Gordon Kampe a Sidney Corbett. Barbara Buchholzová účinkovala také v triu s norským trumpetistou Arvem Henriksenem a hráčem na živou elektroniku Janem Bangem a koncertovala také s \"Jazz Bigband Graz\". Hrála na theremin v různých skladbách současných autorů, jako např. v baletu \"The Little Mermaid\" od Lera Auerbacha, nebo v opeře \"Linkerhand\" Moritze Eggerta a v \"Bestmann-Opera\" Alexe Nowitze.\n\nV roce 2009 se podílela na německé verzi pořadu \"Got Talent\" a tak představila theremin široké veřejnosti.\n\nBarbara Buchholz zemřela 10. dubna 2012 v Berlíně po dlouhém boji s rakovinou.\n\n"}
{"id": "790608", "url": "https://cs.wikipedia.org/wiki?curid=790608", "title": "Don Shanks", "text": "Don Shanks\n\nDonald L. \"Don\" Shanks (* 26. února 1950) je americký herec a kaskadér, nejvýznamnější svou rolí masového vraha Michaela Myerse z hororu Halloween 5: Pomsta Michaela Myerse nebo také Nakomy ze seriálu The Life and Times of Grizzly Adams z roku 1977.\n\nDon se narodil v Illinoi. V roce 1989 ztvárnil masového vraha Michaela Myerse v hororovém filmu Halloween 5: Pomsta Michaela Myerse. V roce 2006 si zahrál sériového vraha ve filmu Tajemství loňského léta 3. Nedávno hrál ve filmu Poslední hřích indiánského náčelníka, což bylo v roce 2007.\n\n"}
{"id": "790610", "url": "https://cs.wikipedia.org/wiki?curid=790610", "title": "Rudolf Kvíz", "text": "Rudolf Kvíz\n\nRudolf Kvíz (* 8. listopadu 1939 Praha) – publicista, redaktor a recitátor\n\nRudolf Kvíz pochází ze selské rodiny. Vyučil se tavičem oceli.\nDo roku 1989 pracoval jako publicista, zejména redaktor časopisů Nakladatelství dopravy a spojů v Praze, kde spolupracoval zejména s Vítězslavem Houškou.\n\nLéta se věnuje přednesu jako recitátor i jako porotce soutěží. Vystupoval např. ve Viole, Památníku písemnictví, pro Kruh priatelov českej kultúry v Bratislavě, pro církev, na koncertech vážné hudby (např. Pražské dechové kvinteto, České noneto, Ensemble Martinů, Kühnùv dětský sbor). Účinkoval v mnoha rozhlasových pořadech\n\n\nZa recitaci v rozhlasových pořadech byl dvakrát oceněn:\n\n"}
{"id": "790611", "url": "https://cs.wikipedia.org/wiki?curid=790611", "title": "Bronislava Müllerová", "text": "Bronislava Müllerová\n\nBronislava Müllerová (16. ledna 1959 – 23. června 2003) byla představitelkou českého disentu v 2. polovině 20. století a překladatelkou děl v té době zakázaných autorů.\n\nV letech 1977 – 1989 podílela na reprodukci státním aparátem nepovolených tiskovin, což přinášelo riziko spojené s možností konfrontace s bezpečnostními složkami. K tomu to účelu sloužilo samizdatové nakladatelství \"Prameny\", které vedla společně se svým manželem.\n\nPočátkem osmdesátých let dvacátého století stála s mnoha dalšími osobnostmi, zvláště pak i občany cizích států, u zrodu Vzdělávací nadace Jana Husa. Cílem této organizace bylo dát možnost vzdělávat se lidem, kterým bylo v jejich rozvoji neoprávněně bráněno státní mocí. Zakladatele nadace k tomuto cíli vedlo vědomí, že bez vzdělání veřejnosti nelze dosáhnout trvalé svobody. Bronislava Müllerová proto vedla takzvané \"bytové semináře\", které umožňovaly scházení lidí, kterým bylo bráněno se vzdělávat, a nabízeli jim alespoň určitý rozvoj vědomostí. Na těchto seminářích přednášeli rovněž lidé ze zahraničí. Tyto semináře pak byly distribuovány i v textové podobě.\n\nOd školního roku 2005/2006 je k připomenutí její činnosti Vzdělávací nadací Jana Husa udělována studentům středních škol \"Cena Bronislavy Müllerové\".\n\n\n"}
{"id": "790615", "url": "https://cs.wikipedia.org/wiki?curid=790615", "title": "Hájsky potok (přítok Turně)", "text": "Hájsky potok (přítok Turně)\n\nHájsky potok je potok ve Slovenském krasu, v západní části okresu Košice-okolí. Je to levostranný přítok Turně, má délku 12 km a je tokem VI. řádu.\n\nPramení na rozhraní Slovenské krasu a Volovských vrchů, pod Hačavským sedlem (814 m n. m.) na jihozápadním svahu Jeleního vrchu (947,0 m n. m.) v nadmořské výšce přibližně 730 m n. m. Vytváří kaňonovitou Hajskou dolinu a odděluje podcelek Zádielská planina na západě od Jasovské planiny na východě.\n\nOd pramene stéká k obci Hačava, kterou protéká jihovýchodním směrem. Za obcí se hluboko zařezává do krasové planiny, zvětšuje svůj spád a teče na jih přes hlubokou krasovou soutěsku – \"Hajskou dolinu\". Protéká peřejemi v hrubých sedimentovaných vrstvách travertinu, na obou březích míjí několik jeskyní. V oblasti \"Čertova mostu\" má soutěska nejdivočejší ráz (šířka jen 10 metrů a až 100 metrů vysoké skalní stěny), vzápětí vytváří soustavu 9 vodopádů na travertinových hrázích, pod názvem \"Vodopády Hlboký jarok\" nebo taky \"Vodopády na Hájském potoce\", dosahujících výšku od 1,2 až po 6,6 metrů.\n\nSoutěsku opouští před obcí Háj, zároveň vstupuje do východního výběžku Košické kotliny. Protéká obcí a stáčí se na jihovýchod, obloukem obtéká Turňanský hrad z východu a následně protéká obcí Turňa nad Bodvou, avšak již jižním směrem. Za obcí vytváří výrazný ohyb, zprava přibírá rameno Chotárského potoka (tzv. Zádielský náhon) a dále teče rozšířeným korytem. Ještě jednou se výrazněji stáčí na jihozápad a jižně od Turně nad Bodvou ústí v nadmořské výšce cca 172 m n. m. do Turně.\n"}
{"id": "790621", "url": "https://cs.wikipedia.org/wiki?curid=790621", "title": "Kanton Matha", "text": "Kanton Matha\n\nKanton Matha (fr. \"Canton de Matha\") je francouzský kanton v departementu Charente-Maritime v regionu Poitou-Charentes. Skládá se z 25 obcí.\n\n"}
{"id": "790624", "url": "https://cs.wikipedia.org/wiki?curid=790624", "title": "Jasovská planina", "text": "Jasovská planina\n\nJasovská planina je krajinný podcelek v nejvýchodnější části Slovenského krasu. Většina planiny leží na území Národního parku Slovenský kras. \n\nZe západu je od Zádielské planiny ohraničena hlubokou dolinou Hájského potoka, z jihu se dotýká Turnianské kotliny (část Košické kotliny), ze severu je potokem Teplica a řekou Bodva oddělená od Volovských vrchů. Určit východní hranici je komplikovanější. Tvoří ji svahy doliny potoka Drienovec, přes obec Debraď až k obci Jasov. Tento nižší stupeň je již zařazen do Medzevské pahorkatiny, která je začleňována ke Košické kotlině.\n\nPlanina má poměrně kompaktní tvar o rozměrech 16 × 10 km. Potok Miglinc, který pramení v její centrální části, svojí poměrně hlubokou dolinou planinu rozčleňuje na větší severní a menší jižní část. Planina je sklonená od severu k jihu, kde dosahuje nadmořskou výšku i pod 600 m. Nejvyšším bodem planiny je kóta Železná brána (721,4 m n. m.), v jižní části planiny je to Vysoká (706,4 m n. m.).\nZ hlediska krasování jsou podmínky na Jasovské planině stejné jako na ostatních planinách Slovenského krasu. Vázané jsou na vápence vytvářející podstatnou část silicika. Přesto je počet povrchových a podpovrchových krasových forem nižší než jinde. U obce Jasov se nachází zpřístupněna Jasovská jeskyně.\n\nZvláštností je brázda Miglinca, která se vyvinula na silickoklasitských horninách verfénskeho souvrství. Na planině se nachází nejhlubší propast Slovenského krasu, Kuní propast.\n\nOblast pokrývají sekundární lesy a pastviny.\n"}
{"id": "790626", "url": "https://cs.wikipedia.org/wiki?curid=790626", "title": "A Farewell to Kings", "text": "A Farewell to Kings\n\nA Farewell to Kings je páté studiové album kanadské rockové skupiny Rush, vydané v březnu 1977. Album bylo nahráno v Rockfield Studios ve Walesu a mixováno v Advision Studios v Londýně. Bylo koncepčním albem, druhou částí post-apokalyptické trilogie, vedle \"2112\" a \"Hemispheres\". Poslední dvě alba by měla být mýtickou předpovědí budoucnosti planety Země.\n\nVšechny texty napsal Neil Peart, pokud není uvedeno jinak, všechnu hudbu složili Alex Lifeson a Geddy Lee pokud není uvedeno jinak.\n\n\n"}
{"id": "790627", "url": "https://cs.wikipedia.org/wiki?curid=790627", "title": "Jan Šott", "text": "Jan Šott\n\nJan Šott je český trestní soudce, známý několika mediálně sledovanými případy.\n\nVystudoval Právnickou fakultu Univerzity Karlovy v Praze a roku 2001 získal titul magistr. Diplomovou práci napsal na téma \"Ochrana osobnosti fyzické osoby v občanském právu se zřetelem k ochraně jejího soukromí\". V roce 2006 se stal soudcem Obvodního soudu pro Prahu 5, kde soudil např. ředitele Středočeské galerie Jana Třeštíka za pokus nelegálního vývozu obrazu Pabla Picassa nebo člena tzv. Berdychova gangu Tomáše Půtu za napadení záchranářů, nejvíce se ale proslavil korupční kauzou Víta Bárty.\n"}
{"id": "790629", "url": "https://cs.wikipedia.org/wiki?curid=790629", "title": "Basketbal na Letních olympijských hrách 1980", "text": "Basketbal na Letních olympijských hrách 1980\n\nTurnaj se odehrál v rámci XXII. olympijské hry ve dnech 20. - 30. července 1980 v Moskvě.\n\nTurnaje se zúčastnilo 12 mužstev, rozdělených do tří čtyřčlenných skupin. První dva týmy postoupili do skupiny o 1. - 6 místo. První dvě družstva postoupila do finále, třetí a čtvrté družstvo hrálo o bronzové medaile. Mužstva, která skončila v základních skupinách na třetím a čtvrtém místě hrála ve skupině o 7. - 12. místo. Olympijským vítězem se stalo mužstvo Jugoslávie.\n\n Brazílie - Československo 72:70 (46:37)\n\n20. července 1980 – Moskva\n\n20. července 1980 – Moskva\n\n21. července 1980 – Moskva\n\n21. července 1980 – Moskva\n\n23. července 1980 – Moskva\n\n23. července 1980 – Moskva\n\n Jugoslávie - Senegal 104:67 (59:39)\n\n21. července 1980 – Moskva\n\n21. července 1980 – Moskva\n\n22. července 1980 – Moskva\n\n22. července 1980 – Moskva\n\n23. července 1980 – Moskva\n\n23. července 1980 – Moskva\n\n Itálie - Švédsko 92:77 (50:34)\n\n20. července 1980 – Moskva\n\n20. července 1980 – Moskva\n\n21. července 1980 – Moskva\n\n21. července 1980 – Moskva\n\n23. července 1980 – Moskva\n\n23. července 1980 – Moskva\n\n Brazílie - Kuba 94:93 (55:55)\n\n25. července 1980 – Moskva\n\n25. července 1980 – Moskva\n\n25. července 1980 – Moskva\n\n26. července 1980 – Moskva\n\n26. července 1980 – Moskva\n\n26. července 1980 – Moskva\n\n27. července 1980 – Moskva\n\n27. července 1980 – Moskva\n\n27. července 1980 – Moskva\n\n29. července 1980 – Moskva\n\n29. července 1980 – Moskva\n\n29. července 1980 – Moskva\n\n Jugoslávie - Itálie 86:77 (42:37)\n\n30. července 1980 – Moskva\n\n SSSR - Španělsko 117:94 (51:38)\n\n30. července 1980 – Moskva\n\n Polsko - Indie 113:67 (63:33)\n\n25. července 1980 – Moskva\n\n25. července 1980 – Moskva\n\n25. července 1980 – Moskva\n\n26. července 1980 – Moskva\n\n26. července 1980 – Moskva\n\n26. července 1980 – Moskva\n\n27. července 1980 – Moskva\n\n27. července 1980 – Moskva\n\n27. července 1980 – Moskva\n\n28. července 1980 – Moskva\n\n28. července 1980 – Moskva\n\n28. července 1980 – Moskva\n\n1. Jugoslávie\n2. Itálie\n3. SSSR \n4. Španělsko\n5. Brazílie\n6. Kuba\n9. Československo\n\nTurnaj se odehrál v rámci XXII. olympijské hry ve dnech 20. - 30. července 1980 v Moskvě.\n\nTurnaje se zúčastnilo 6 družstev. Turnaj se odehrál v jedné skupině systémem každý s každým. Olympijským vítězem se stalo družstvo Sovětského svazu.\n\n20. července 1980 - Moskva\n\n20. července 1980 - Moskva\n\n20. července 1980 - Moskva\n\n22. července 1980 - Moskva\n\n22. července 1980 - Moskva\n\n22. července 1980 - Moskva\n\n24. července 1980 - Moskva\n\n24. července 1980 - Moskva\n\n24. července 1980 - Moskva\n\n25. července 1980 - Moskva\n\n26. července 1980 - Moskva\n\n27. července 1980 - Moskva\n\n28. července 1980 - Moskva\n\n28. července 1980 - Moskva\n\n28. července 1980 - Moskva\n\n SSSR - Bulharsko 104:73 (61:41)\n\n30. července 1980 - Moskva\n\n Jugoslávie - Maďarsko 68:65 (39:29)\n\n30. července 1980 - Moskva\n\n1. SSSR \n2. Bulharsko\n3. Jugoslávie\n4. Maďarsko\n5. Kuba\n6. Itálie\n"}
{"id": "790630", "url": "https://cs.wikipedia.org/wiki?curid=790630", "title": "Zádielská planina", "text": "Zádielská planina\n\nZádielská planina je geomorfologický podcelek ve východní části Slovenského krasu (srovnej). Je tvořena světlými vápenci triasového věku, na kterých se vytvořil krasový reliéf s krasovými jámami, krasovými vrchy i hlubokými dolinami obklopujícími těleso krasové planiny uprostřed. Vyvinutost exokrasových forem nedosahuje stupeň, který je znám z jiných planin Slovenského krasu. Pokrytí lesem je narušeno již po staletí, na řadě míst jsou původní biotopy přeměněny na louky a pastviny. Nachází se na ní vzácná xerotermní flóra a fauna. Dlouhou historii činnosti člověka na planině připomínají prehistorické stavby (např. 800 m dlouhý kamenný val latenského věku vybudován napříč planinou z V na Z), rovněž archeologické nálezy z doby železné i bronzové.\n\nJe to nejmenší planina Slovenského krasu; rozprostírá se na ploše přibližně 17 km². Ze západu je od planiny Horný vrch ohraničena hlubokou Zádielskou tiesňavou protékanou potokem \"Blatnica\", z jihu se dotýká Turnianské kotliny (geomorfologický podcelek Slovenského krasu) s říčkou \"Turňa\", ze severu je tzv. \"Hačavským sedlem\" oddělená od Volovských vrchů, a z východu je ohraničena \"Hájskou tiesňavou\" s Hájským potokem (srovnej).\n\nPlanina má poměrně kompaktní tvar, je výrazně ukloněná k jihu a jenom mírně zvlněná. Rozčleňují ji sporadické krasové jámy (závrty), kterých dna jsou plochá, a svahy málo vyvinuté. Jejich počet nepřesahuje číslo padesát. Plošinu planiny protíná ve V-Z směru tzv. \"rožňavská linie\" (alt. rožňavský zlom), která pokračuje na východ přes \"Jasovskou planinu\" v podobě \"Kamenného mostu\" a \"Miglince\", a na západ v podobě tzv. \"Baksově doliny\" v \"Borčanské brázdě\" (geomorfologická část podcelku Horný vrch; srovnej). Rožňavská linie předisponovala vznik a vývoj vzácné geomorfologické struktury – \"bogaz\", která nese lokální název \"Vár-út\" (z maďarštiny: Hradní cesta). Protilehlé části bogazu (centrální a jižní části planiny) jsou výškově výrazně diferencovány. Planina má velmi prudké svahy na východě i na západě. Nejextrémnější partie se nacházejí v \"Zádielské\", resp. \"Hájské tiesňavě\". Nejvyšší bodem je \"Grečov vrch\" (kota 891 m n. m.). Všeobecně se planina dělí na severní, centrální a jižní část. Osobitými strukturami jsou \"Turniansky hradný vrch\" a navazující pahorek \"Gyũr\".\n\nPo dlouhá léta byla planina speleologická terra incognita. Do roku 1983 bylo zde známých jen několik lokalit (hlavně \"Hačavská jeskyně\", \"Zádielská jeskyně\", \"Erňa\", \"Královská jeskyně\"). Od roku 1983 je již zkoumána systematicky. K 12. 6. 2017 bylo na planině speleology lokalizováno a prozkoumáno 103 jeskyní s různou speleogenezí. Poslední objevenou jeskyní je \"Machová priepasť v Hradnej stráni\" (-6 m) z května 2017. Planinu v průběhu ostatních 34 let systematicky zkoumali tři slovenští speleologové ze \"Slovenské speleologické společnosti\" a \"Slovenského muzea ochrany přírody a jeskyňářství\". Většina zdejších jeskyní je situována v stráních Zádielské tiesňavy, kde je bohatě vyvinut skalní reliéf. Převládají zde hlavně subtypy jeskyní korozního vývoje (např. korozně-kryogenní), ale také jeskyně rozsedlinového typu. Evidentní fluviokrasový vývoj překonala \"Hačavská jeskyně\", která je v současnosti už jenom v reliktním postavení a její vývoj se odehrával v diametrálně odlišných geomorfologických podmínkách. Objevy v posledních letech byli jeskyňáři učiněny ve východním svahu \"Hájské tiesňavy\" (\"Travertínová vyvieračka; 80 m) a v\" jižním svahu planiny v roce 2016, kdy byla objevena menší, perspektivní korozní propast a relikt senilní, pravděpodobně fluviokrasové jeskyně; resp. v roce 2017 (viz výše). Významnější objevy v nedávné minulosti byli učiněny rovněž ve svazích planiny (2001 – 2002). Do historie průzkumu Zádielské planiny významně zasáhli také čeští speleologové – osobnost českého skautského hnutí a jeskynář \"Vladimír Stárka\" a geolog i speleolog \"František Skřivánek\", kteří v závěru padesátých let 20. st. prozkoumali dvě zdejší jeskyně řadící se k nejvýznamnějším jeskyním Zádielské planiny (\"Erňa\", \"Zádielská (Tajná) jeskyně\"), a také geologové \"Ivan Turnovec\" a \"Václav Cílek ml.\", kteří v různých obdobích zkoumali vývoj a výplně jeskyně \"Erňa\". V současné době vzniká monografie o jeskyních Zádielské planiny od skupiny autorů.\n\nVybraný seznam nejvýznamnějších jeskyní Zádielské planiny zohledňující různá kritéria (délky a hloubky k 13. 6. 2016):\n\n\nTuristy láká samostatný výběžek na jihovýchodě, kde je Národní přírodní rezervace \"Turniansky hradný vrch\" se zříceninou Turňanského hradu.\nVelmi navštěvovaná je Zádielská tiesňava, ale také vodopády v Hájské tiesňavě. Malebné výhledy do Turnianské kotliny a na planiny Horného, resp. Dolného vrchu se naskytnou z tzv. Krkavčích skal v JZ části planiny. Na planinu se dá dostat po turistických značkách z Turni nad Bodvou, Háje a Hačavy.\n"}
{"id": "790631", "url": "https://cs.wikipedia.org/wiki?curid=790631", "title": "Švédsko na Zimních olympijských hrách 1980", "text": "Švédsko na Zimních olympijských hrách 1980\n\nŠvédsko na Zimních olympijských hrách 1980 v Lake Placid reprezentovalo 61 sportovců, z toho 49 mužů a 12 žen. Nejmladším účastníkem byla Anneli Näsströmová (18 let, 107 dní), nejstarším pak Carl-Erik Eriksson (49 let, 279 dní). Reprezentanti vybojovali 4 medaile, z toho 3 zlaté a 1 bronzovou.\n\n"}
{"id": "790632", "url": "https://cs.wikipedia.org/wiki?curid=790632", "title": "Hrobka Pernštejnů (Doubravník)", "text": "Hrobka Pernštejnů (Doubravník)\n\nHrobka Pernštejnů v Doubravníku se nachází v kostele Povýšení svatého Kříže, v areálu zaniklého doubravnického kláštera.\n\nCelý chrám byl vystavěn ve druhé třetině 16. století jako rodové pohřebiště, což dokládá i nápis nad vstupním portálem kostela. Samotná pernštejnská hrobka se nachází pod kněžištěm, kam vede třináct kamenných schodů. Zde se nacházely cínové a stříbrné rakve, které si však v roce 1645 švédská armáda vzala jako válečnou kořist a kosti nechala vysypané na zemi. Po obvodu presbytáře je ve zdech umístěno celkem šest náhrobních kamenů. Zleva (při pohledu k oltáři) se jedná o kámen Kateřiny z Pernštejna († 1449), náhrobník Johanky z Liblic († 1515) a dále kameny Jana IV. Bohatého († 1548), Viléma II. z Pernštejna († 1521), Vratislava I. z Pernštejna († 1496) a Jana II. z Pernštejna († 1475). Další dva kameny se nacházejí přímo v dlažbě chrámu.\n\n\n"}
{"id": "790634", "url": "https://cs.wikipedia.org/wiki?curid=790634", "title": "Finsko na Zimních olympijských hrách 1960", "text": "Finsko na Zimních olympijských hrách 1960\n\nFinsko na Zimních olympijských hrách 1960 v Squaw Valley reprezentovalo 48 sportovců, z toho 42 mužů a 6 žen. Nejmladším účastníkem byl Niilo Halonen (19 let, 65 dní), nejstarší pak Eevi Huttunenová (37 let, 184 dní). Reprezentanti vybojovali 8 medailí, z toho 2 zlaté, 3 stříbrné a 3 bronzové.\n"}
{"id": "790636", "url": "https://cs.wikipedia.org/wiki?curid=790636", "title": "Horný vrch", "text": "Horný vrch\n\nPlanina Horný vrch je krajinný podcelek Slovenského krasu. Z velké části je zalesněná, v západní části planiny má krajinné prvky parkového charakteru. Na planině se nalézá řada hlubokých propastí a vyvěraček a také již vegetací zarostlé Lúčanské jezírko.\n\nJde o nejmenší planinu Slovenského krasu. Ze západu je od Silické planiny oddělena Jablonovským sedlem, z jihu se dotýká Turnianské kotliny (část Košické kotliny), na severu se nachází Bôrčanská brázda, jež jí odděluje od Volovských vrchů a z východu je ohraničena Zádielskou tiesňavou. Severovýchodní část planiny Horný vrch vyplňuje malinká Bôrčanská planina. Planina je orientovaná ve směru západ-východ, celková délka činí cca 15 km.\n\nNejvyšším bodem planiny je Matesova skála (925 m n. m.), která je druhým nejvyšším bodem Slovenského krasu.\n"}
{"id": "790640", "url": "https://cs.wikipedia.org/wiki?curid=790640", "title": "Švédsko na zimních olympijských hrách", "text": "Švédsko na zimních olympijských hrách\n\nŠvédsko na zimních olympijských hrách startuje od roku 1924. Toto je přehled účastí, medailového zisku a vlajkonošů na dané sportovní události.\n"}
{"id": "790644", "url": "https://cs.wikipedia.org/wiki?curid=790644", "title": "Silická planina", "text": "Silická planina\n\nSilická planina je největší planina Slovenského krasu, je také nejbohatší na krasové jevy. Má rozlohu asi 150 km² a rozprostírá se v jeho centrální, resp. jižní části. Nachází se na území dvou států - Slovenska a Maďarska. Její povrch tvoří vlastní náhorní vápencová plošina. V severní části dosahuje maximální výšky okolo 679 m n. m. (Malý vrch), v jižní okolo 500 m n. m. Území planiny je ze západu velmi ostře ohraničené kaňonem Slané, z jihu Rimavskou kotlinou, ze severu ohraničení tvoří strmé stráně, které oddělují planinu od Rožňavské kotliny. Od východu od planiny Horný vrch je Silická planina geomorfologicky oddělená Jablonovským sedlem, resp. západním koncem Turnianské kotliny. Od planiny Dolný vrch ji odděluje výrazný zlom - rozhraní na povrch vystupujících werfénských hornin (břidlice spodního triasu) a wettersteinských vápenců v oblasti vyvěračky Studna nedaleko hradního buku.\n\nSilická planina má vytvořené prakticky všechny formy typického krasového a zčásti i fluvikrasového reliéfu. Výškové rozdíly mezi jednotlivými planinami jsou značné, celkový výškový rozdíl jejich plošin činí v průměru od 80 - 100 m.\n\nNa povrchu je řada hlubokých a širokých závrtů a škrapových polí. Nachází se zde řada svou výzdobou a vykopávkami významných jeskyní: Jeskyně Domica, Gombasecká, Krásnohorská, Ardovská či Silická jeskyně. Je zde i řada propastí: Brázda, Velká Buková, Malý Žomboj, Silická lednice, Bezedná lednice a další.\n\nNa horní části planiny nejsou v podstatě žádné vodní toky, na samotné planině se nachází dvě obce Silica a Silická Brezová.\n"}
{"id": "790645", "url": "https://cs.wikipedia.org/wiki?curid=790645", "title": "Seznam varhan v Paříži", "text": "Seznam varhan v Paříži\n\nSeznam varhan v Paříži obsahuje varhany v Paříži, které se nacházejí ve veřejných budovách.\n\n"}
{"id": "790646", "url": "https://cs.wikipedia.org/wiki?curid=790646", "title": "Madeleine Wickhamová", "text": "Madeleine Wickhamová\n\nMadeleine Wickhamová, rodným jménem Madeleine Townley (* 12. prosinec 1969, Londýn, Spojené království) je britská novinářka a spisovatelka. Většina jejích knih je napsána pod pseudonymem Sophie Kinsella.\n\nZnámá je především pro svou sérii knih \"Báječné nakupování\" a propagací tzv. shopaholiků, lidí závislých na nakupování.\n\nNarodila se v Londýně. Studovala na Putney High School a Sherborne School for Girls. Studovala také hudbu na New College v Oxfordu, ale po prvním roce se přehlásila na obor politika, filozofie a ekonomie (PPE). Nejdříve pracovala jako finanční žurnalistka, pak se ale začala orientovat na svět fikce.\n\nBěhem práce finanční novinářky, ve svých 24 letech, napsala svou první knihu. Kniha \"The Tennis Party\" (nevydáno v České republice) byla kritiky i veřejností hodnocena velmi pozitivně a byla okamžitě rozprodána. Madeleine publikovala dalších 6 knih jako Madeleine Wickham: \"A Desirable Residence \" (nevydáno v ČR), \"Swimming Pool Sunday \" (nevydáno v ČR), \"The Gatecrasher\" (\"Nezvaný host\"), \"The Wedding Girl\" (\"Dokonalá nevěsta\"), \"Cocktails for Three\" (\"Koktejl pro tři\") a \"Sleeping Arrangements \" (nevydáno v ČR).\n\nJejí první román pod pseudonymem Sophie Kinsella (její druhé jméno a příjmení její matky za svobodna) byl předložen jejímu stávajícímu nakladateli anonymně a byl nadšeně přijat. Poprvé odhalila svou pravou identitu až když byl v prosinci v roce 2005 vydán román \"Can You Keep a Secret?\" (\"Dokážete udržet tajemství?\").\n\nProslula sérií románů o bláznivých příhodách Becky Bloomwoodové, finanční žurnalistce, která nezvládá vlastní finance, ale miluje nakupování a dostává se do řady groteskních situací. Série má zatím šest dílů a zaměřuje se na Beckyinu posedlost nakupováním a jejím dopadem na její soukromý život. První dvě knihy byly použity pro napsání scénáře k filmu \" Báječný svět shopaholiků\" a do kin se dostaly v roce 2009 s Islou Fisherovou jako americkou Becky a Hughem Dancym jako Lukem Brandonem.\n\nJako Sophie také napsala 5 knih stojících mimo sérii shopaholiků, poslední vyšla v roce 2012. Poslední díl shopaholiků \"Mini Shopaholic (Báječné mininakupování)\", vyšel v září 2010.\n\nMadeleine žije v Londýně provdaná za Henryho Wickhama kterého potkala v Oxfordu, dnes ředitele přípravné školy pro chlapce. Vzali se v roce 1995 a mají 4 syny a jednu dceru – Fredyho (narozen 1997), Huga (narozen 1999), Oscara (narozen 2006), Rexe Williama (narozen 2010) a Sybellu (narozena 22. 12. 2011). \n\nJejí sestra Gemma Townley je také spisovatelka.\n\nSérie \"Báječné nakupování\" \n\n\n\n\n"}
{"id": "790648", "url": "https://cs.wikipedia.org/wiki?curid=790648", "title": "Margarita Lozanová", "text": "Margarita Lozanová\n\nMargarita Lozanová, nepřechýlená forma příjmení \"Lozano\" (* 14. února 1931 Tetuán, Španělský protektorát v Maroku, dnes Maroko) je španělská herečka, nejvíce známá z italských filmů.\n\nS Luisem Buñuelem spolupracovala na \"Viridianě\", se Sergiem Leonem na snímku \"Pro hrst dolarů\", s Pierem Paolem Pasolinim na \"Vepřinci\" a diptych \"Jean od Florette\" a \"Manon od pramene\" natočila s režisérem Claudem Berrym.\n\n\n"}
{"id": "790650", "url": "https://cs.wikipedia.org/wiki?curid=790650", "title": "Levá alternativa", "text": "Levá alternativa\n\nLevá alternativa (LA) bylo české radikálně levicové politické uskupení, které usilovalo o demokratický a samosprávný socialismus. Začalo se formovat na jaře 1989, navazovalo na marxisticky orientovanou disidentskou levici. Mezi jeho členy patřili Petr Uhl, Egon Bondy, Petr a Miloš Kužvartovi, Ivan David, Miroslav Gregorovič či novináři Martin Hekrdla, Alexandr Kramer nebo Jiří Kouda. V rámci hnutí existovalo i anarchistické křídlo, ze kterého později vzniklo Československé anarchistické sdružení. Po listopadových událostech se Levá alternativa stala součástí Občanského fóra, po zvolení Václava Klause předsedou z něj ale byla spolu s Obrodou vyloučena.\n\nV roce 1992 vyjádřilo vedení a část členů podporu Liberálnímu klubu OF, radikálnější část členstva chtěla vytvořit volební koalici s Komunistickou stranou Čech a Moravy. Po těchto událostech se stala LA nefunkční, mnoho členů přešlo do ostatních levicových stran nebo protestních hnutí.\n"}
{"id": "790655", "url": "https://cs.wikipedia.org/wiki?curid=790655", "title": "Kostel svatého Ignáce z Loyoly (Paříž)", "text": "Kostel svatého Ignáce z Loyoly (Paříž)\n\nKostel svatého Ignáce (fr. \"Église Saint-Ignace\") je katolický kostel v 6. obvodu v Paříži, v ulici \"Rue de Sèvres\" zasvěcený zakladateli jezuitského řádu Ignácovi z Loyoly.\n\nKostel je součástí pařížské jezuitské vysoké školy Centre Sèvres a nemá vlastní farnost. Základní kámen byl položen 17. října 1855 a stavba byla dokončena v roce 1858. Rozměry jsou: délka 50 metrů, šířka 23 metry, výška 27 metrů.\n\n"}
{"id": "790659", "url": "https://cs.wikipedia.org/wiki?curid=790659", "title": "Lichtenštejnsko na Zimních olympijských hrách 1980", "text": "Lichtenštejnsko na Zimních olympijských hrách 1980\n\nLichtenštejnsko na Zimních olympijských hrách 1980 v Lake Placid reprezentovalo 7 sportovců, z toho 4 muži a 3 ženy. Nejmladším účastníkem byla Petra Wenzelová (18 let, 89 dní), nejstarším pak Hanni Wenzelová (23 let, 71 dní). Reprezentanti vybojovali 4 medaile, z toho 2 zlaté a 2 stříbrné.\n\n"}
{"id": "790661", "url": "https://cs.wikipedia.org/wiki?curid=790661", "title": "Schönfeld", "text": "Schönfeld\n\nNázev Schönfeld má více subjektů:\n\nSídla v Německu\n\n\nNěmecké názvy českých sídel\n\n\nNěmecké názvy polských sídel\n\n\nOsoby\n\n\nDalší\n"}
{"id": "790663", "url": "https://cs.wikipedia.org/wiki?curid=790663", "title": "Centre Sèvres", "text": "Centre Sèvres\n\nCentre Sèvres – Facultés jésuites de Paris (česky \"Centrum Sèvres – Jezuitské fakulty v Paříži\") je jezuitská soukromá vysoká škola v Paříži. Sídlí v ulici \"Rue de Sèvres\" v 6. obvodu.\n\nVysoká škola se zaměřením na teologii a filozofii vznikla v roce 1974 sloučením teologické fakulty v Lyonu a filozofické fakulty v Chantilly. Byla pojmenována po svém novém sídle v ulici \"Rue de Sèvres\" v Paříži v sousedství kostela svatého Ignáce. Provozovatelem je provincie jezuitského řádu ve Francii.\n\nNa základě apoštolská konstituce \"Sapientia Christiana\" o církevních univerzitách a fakultách papeže Jana Pavla II. ze dne 15. dubna 1979 a nařízení Kongregace pro katolickou výchovu ze dne 18. června 1986 obdržela škola papežský souhlas.\n\nUniverzita byl původně určena pouze členům jezuitského řádu, nicméně se do bakalářských, magisterských a doktorandských studijních programů mohou zapisovat i členové jiných řádů nebo laici.\n\nŠkola má fakultu filozofie a fakultu teologie a součástí školy je též \"Istitut Ricci čínských studií\" (Institut Ricci de Paris – Centre d'études chinoises).\n\nVýukové programy:\n\n\n"}
{"id": "790676", "url": "https://cs.wikipedia.org/wiki?curid=790676", "title": "Dolina pri Lendavi", "text": "Dolina pri Lendavi\n\nDolina pri Lendavi ( ) je vesnice ve Slovinsku. Administrativně spadá pod občinu Lendava. Leží těsně u hranic Slovinska s Maďarskem. V roce 2002 zde žilo 343 obyvatel.\n"}
{"id": "790682", "url": "https://cs.wikipedia.org/wiki?curid=790682", "title": "Thunder Bay", "text": "Thunder Bay\n\nThunder Bay ( Hromový záliv) je město na severním břehu Hořejšího jezera na západě provincie Ontario v Kanadě. Vznik města se datuje k 1. lednu 1970, kdy se spojila města Fort William, Port Arthur, Neebing a McIntyre. Jméno města bylo výsledkem referenda z 23. června 1969. Výsledek byl vítězstvím pro \"Thunder Bay\" s počtem hlasu 15 870, dalšími v pořadí byli \"Lakehead\" s 15 302, a \"The Lakehead\" s 8 377 hlasy.\n\nEvropské osídlení regionu se začalo rozvíjet v 18. století. První osadníci byli lovci kožešinové zvěři. V roce 1803 byla založena první pevnost, Fort William.\nMěsto postupně vyrostlo v důležitý dopravní uzel. Přístav má důležitou funkci v přepravě obilí a dalších výrobku ze západu Kanady přes Velké jezera a systém kanálů Saint Lawrence Seaway k východnímu pobřeží. Lesní hospodářství a výrobní odvětví hrála v ekonomice města významnou roli. V poslední době jejich význam poklesl a jsou postupně nahrazovány vědomostní ekonomikou, založenou na lékařském výzkumu a vzdělávání. Thunder Bay je sídlem výzkumného ústavu Thunder Bay Regional Research Institute.\n\nThunder Bay je druhým největším městem v severozápadním Ontariu. Město nabízí množství pracovních příležitostí ve veřejném sektoru, ze soukromých firem jsou největšími zaměstnavateli Bombardier a dřevařská firma Bowater.\nVe městě se nachází dvě vysoké školy, Lakehead University a Confederation College.\n\nObyvatelé města se aktivně věnují množství sportovních zálib. Thunder Bay bylo hostitelem Summer Canada Games v roce 1981, Mistrovství světa v klasickém lyžování v roku 1995, the Continental Cup of Curling in 2003 a Mistrovství světa v juniorském baseballu v roce 2010.\n\n\n"}
{"id": "790684", "url": "https://cs.wikipedia.org/wiki?curid=790684", "title": "Alina Puscau", "text": "Alina Puscau\n\nAlina Puscau (* 17. listopadu 1982, Bukurešť, Rumunsko) je světová topmodelka rumunského původu a zpěvačka.\n\nV 16 letech se stala vítězkou Elite Model Look 1998. Poté pracovala jako modelka v USA. Tam spolupracovala s prestižní značkou spodního prádla Victoria´s Secret. Zvítězila v různých rumunských soutěžích krásy.\nPózovala např. pro časopis Cosmopolitan, časopis \"Elle\", časopis \"Maxim\", časopis \"Vogue\", \"Harper’s Bazaar\", \"Victoria's Secret\", \"Glamour\", \"Arden B\", kosmetika \"Avon\", \"Diesel Style Lab\", \"GAP\", \"No Stress\", \"Pepe Jeans\" atd.\n\nV roce 2009 vydala první album \"Everybody Wants Me\".\n\n\n"}
{"id": "790687", "url": "https://cs.wikipedia.org/wiki?curid=790687", "title": "Beata Poźniak", "text": "Beata Poźniak\n\nBeata Poźniaková Danielsová, nepřechýleně \"Poźniak Daniels\" (* 30. dubna 1960 Gdaňsk) je polsko-americká herečka, režisérka, spisovatelka a malířka. V dětství žila v Anglii, kde také chodila do školy. Vystudovala Filmovou hereckou fakultu v Lodži a od roku 1985 žije v USA.\n\nPro americké publikum ji objevil režisér Oliver Stone, který ji obsadil do role Mariny Oswaldové do filmu nominovaném na Oscara \"JFK\" (1991). Tato role byla její první v americkém celovečerním filmu a vedla k dalším rolím ve 30 filmech a televizních projektech.\n\nVe sci-fi seriálu \"Babylon 5\" vytvořeném J. Michaelem Straczynskim hrála Susannu Luchenko, první prezidentku Pozemské aliance. Ztvárnila mladou zapálenou revolucionářku v seriálu George Lucase \"Mladý Indiana Jones\", který se natáčel v Praze. Hrála též vědeckou pracovnici Ludmillu v seriálu \"Temné nebe\" nebo Evu v seriálu \"Pensacola - Zlatá křídla\".\n\nJejími dalšími role byly v seriálu \"JAG\", v seriálu \"Melrose Place\" vytvořila neobvyklou roli Dr. Katyi Fieldingové, heterosexuální ženy a matky, která se rozhodne provdat za homosexuálního muže. Tato role udělala z Poźniakové jednu z nejpopularnějších hereček tohoto seriálu. Dále hrála např. Mashu v sitcomu \"Jsem do tebe blázen\", Raisu v seriálu \"Kancelářská krysa\" a Tambor, japonskou vychovatelku v minisérii Olivera Stona \"Divoké palmy\". Ve filmovém dramatu \"Miriam\" z druhé světové války vytvořila postavu katoličky, která se obětuje, aby zachránila před nacisty dívku z židovské rodiny.\n\n\n\n"}
{"id": "790692", "url": "https://cs.wikipedia.org/wiki?curid=790692", "title": "Finsko na Zimních olympijských hrách 1964", "text": "Finsko na Zimních olympijských hrách 1964\n\nFinsko na Zimních olympijských hrách 1964 v Innsbrucku reprezentovalo 52 sportovců, z toho 46 mužů a 6 žen. Nejmladším účastníkem byla Kaija-Liisa Keskivitikka (18 let, 80 dní), nejstarší pak Veikko Hakulinen (39 let, 31 dní). Reprezentanti vybojovali 10 medailí, z toho 3 zlaté, 4 stříbrné a 3 bronzové.\n\n"}
{"id": "790694", "url": "https://cs.wikipedia.org/wiki?curid=790694", "title": "ZX Printer", "text": "ZX Printer\n\nZX Printer je jednojehličková tiskárna pro počítače ZX81 a Sinclair ZX Spectrum. Jedná se o jednojehličkovou tiskárnu, která tiskne na pohliníkovaný papír. Tisková jehlička je vlastně tvořena dvěma elektrodami, které v místě tisku způsobí odpaření hliníku z papíru.\n\nOvládací programy tiskárny ZX Printer jsou obsaženy v ROM ZX Spectra, není tedy nutné nahrávat zvláštní ovládací program jako u jiných tiskáren. K tisku lze použít univerzální příkazy pro tisk na jakékoliv tiskárně, \"LPRINT\" (ekvivalent \"PRINT #3\") pro vytištění požadovaného textu a \"LLIST\" (ekvivalent \"LIST #3\") pro vytištění výpisu BASIC programu. Kopii obrazovky lze vytisknout příkazem \"COPY\", který funguje pouze s tiskárnou ZX Printer.\n\nZX Printer se připojuje přímo na systémový konektor počítačů. Pokud je k počítači připojen ZX Interface II, je na jeho výstup průchozí sběrnice možné připojit pouze právě ZX Printer.\n\nV USA byla společností Alphacom, Inc. vyráběná se ZX Printerem kompatibilní termotiskárna Alphacom 32. Do Velké Británie tuto tiskárnu dodávala společnost Dean Electronics. Tiskárna byla později vyráběná jako Timex Sinclair 2040 společností Timex Sinclair. Termotiskárna Floyd 40 kompatibilní se ZX Printerem má proti ZX Printeru rozšířené možnosti formátování textu (dvojnásobná šířka písmen, dvojnásobná výška písmen, inverzní tisk jednotlivých znaků) a funkci word wrap. Instrukce pro formátování jsou součástí tisknutého řetězce a jsou uvozeny znakem \"!\" (vykřičník). Alternativou k tiskárnám ZX Printer a Alphacom 32 je tiskárna Seikosha GP-50s.\n\nU počítačů Sinclair ZX Spectrum 128K+/+2/+2A/+3 je možné ZX Printer a kompatibilní tiskárny použít pouze v režimu \"48 BASIC\".\n\nZpůsob připojování tiskárny přímo na systémový konektor počítače místo využití sériového nebo paralelního interface inspiroval výrobce tiskárny Amber 2400, ale ta s tiskárnou ZX Printer kompatibilní není, k jejímu používání je nutné použít její vlastní ovládací program.\n\nS tiskárnou ZX Printer měla být kompatibilní plánovaná tiskárna Microdigital TK Printer k počítačům Microdigital TK82.\n\nTiskárna je ovládaná pomocí portu 251 (šestnáctkově FB, dekódován jako xxxxx0xx). Význam jednotlivých bitů hodnoty odeslané na tento port a čtené z tohoto portu je následující:\n\n"}
{"id": "790695", "url": "https://cs.wikipedia.org/wiki?curid=790695", "title": "Indiana Jones and the Temple of Doom", "text": "Indiana Jones and the Temple of Doom\n\nIndiana Jones and the Temple of Doom je hra pro počítače Sinclair ZX Spectrum a kompatibilní (například Didaktik). Autorem hry je společnost Paragon Programming Ltd. Vydavatelem hry byla společnost US Gold, která hru vydala v roce 1987.\n\nDěj hry vychází z děje filmu Indiana Jones a chrám zkázy. Cílem hry je vrátit vesničanům posvátný kámen a zachránit jejich děti, které byly uneseny, aby pracovaly v dolech náboženské sekty vyznávající bohyni Kálí.\n\nPokračováním jsou hry Indiana Jones and the Last Crusade a Indiana Jones and the Fate of Atlantis, přičemž ale z filmové předlohy vychází jen první z nich.\n\n"}
{"id": "790696", "url": "https://cs.wikipedia.org/wiki?curid=790696", "title": "Indiana Jones and the Fate of Atlantis (Sinclair ZX Spectrum)", "text": "Indiana Jones and the Fate of Atlantis (Sinclair ZX Spectrum)\n\nIndiana Jones and the Fate of Atlantis je hra pro počítače Sinclair ZX Spectrum a kompatibilní (například Didaktik). Autorem hry je programátorská skupina Spidersoft. Vydavatelem hry byla společnost US Gold, která hru vydala v roce 1992. Hra je posledním dílem trilogie Indiana Jones and the Temple of Doom, Indiana Jones and the Last Crusade a Indiana Jones and the Fate of Atlantis pro počítaze Sinclair ZX Spectrum. Na rozdíl od předcházejících dvou her tento poslední díl nevychází z filmové předlohy.\n\nJedná se o akční hru, na rozdíl od stejnojmenné hry pro PC, která je adventura. Cílem hry je zabránit nalezení vysoce energetického kovu Orichalcum, který se nachází v Atlantidě.\n\n"}
{"id": "790697", "url": "https://cs.wikipedia.org/wiki?curid=790697", "title": "Jet-Story", "text": "Jet-Story\n\nJet-Story je hra pro počítače Sinclair ZX Spectrum a kompatibilní (například Didaktik). Jedná se o hru českého původu, jejím hlavním autorem je Miroslav Fídler (Cybexlab). František Fuka (Fuxoft) pro ni složil hudby a nakreslil úvodní obrazovku. Hra byla vytvořena v roce 1988 a nejdříve byla šířena pouze volně. V roce 1992 ji komerčně vydala společnost Ultrasoft. Jedná se o pokračování hry Planet of Shades.\n\nHráč ovládá raketu, která se pohybuje v bludištním komplexu. Cílem hry je odstranění všech 47 základen mimozemšťanů v komplexu. Komplex je velmi rozsáhlý, skládá se ze 128 místností. Při své misi si hráč musí hlídat stav paliva, stav střeliva, stav speciálního střeliva a stav ochranného štítu. Stavy všech těchto položek lze doplnit.\n\nHra má proti hře Planet of Shades lepší grafiku a realističtěji simulovanou gravitaci a fyzikální zákony, což s sebou přináší vyšší obtížnost. Hru je možné ovládat pomocí definovatelných kláves, Kempston joysticku nebo Sinclair joysticku.\n\nRaketa hráče je vybana třemi motory. Jeden velký motor v zadní část rakety umožňuje pohyb vpřed.<ref name=\"bit 2/92\"></ref> Ve spodní části rakety jsou dva motory, velký, který slouží k pohybu nahoru, a malý, který slouží především k vyvažování rakety. Raketa je vybavena kulomety a raketovými střelami, které nejsou automaticky řízené, ale je možné jimnastavit různý směr. Panel rakety obsahuje informace o počtu střel, počtu raket, množství paliva a stavu štítu.\n\nZvuková stránka hry je vytvořena tak, že nedochází ke kolizím dvou zvuků, tj. hudba není přerušována jinými zvukovými efekty. Atmosféra hry je díky nepřerušované hudbě na pozadí příjemná a jednolitá. Z hlediska interaktivity hráče s prostředím jsou ve hře zastoupeny čtyři zvukové složky:\n\"Lineární, nediegeitcká a nedynamická složka\" je tvořena hudbou v úvodním menu a hudbou ve hře samotné. Přestože je hudba ve hře přehrávaná ve smyčkách, protože obsahuje více skladeb, nepůsobí repetičně. V určité fázi hry hudba na pozadí přechází do další skladby, která je jakýmsi jejím remixem, který má lehce pozměněnou melodiku, a efekty v ní připomínají více robotický zvuk. \"Nelineární, nediegetická a dynamicky adaptivní složka\" je tvořena zvukem, který zazní, kdykoliv jsou z místnosti odstraněny všichni nepřátelé, všechny budovy a překážky a všechny balíčky doplňující palivo, střelivo apod. Tento zvuk zazní automaticky při opětném vstupu do již vyprázdnéné místnosti. Zvuk není příliš melodický a je snadno rozlišitelný od herní hudby. \"Nelineární, diegetické, a dynamicky adaptivní složka\" je ozvučení speciální zbraně, která po zásahu nepřítele nezanikne, při nárazu do zdi prostoru. \"Interaktivní složka\" je tvřena zvuky, které doprovází velké procento akcí provádených vesmírnou lodí, ale například náraz lodi do zdi zvukem doprovozen není.\n\nVšechny zbraně, které má hráč k dispozici, jsou při výstřelu ozvučeny. Vystřelení laserové střely jsou ozvučeny ťuknutím, vypuštění bomby a vypuštění rakety je ozvučeno frekvenčně vyšším lupkavým zvukem. Zničení mimozemské základny je následováno výrazným zvukovým efektem a probliknutím obrazovky.\n\n"}
{"id": "790698", "url": "https://cs.wikipedia.org/wiki?curid=790698", "title": "Finsko na Zimních olympijských hrách 1968", "text": "Finsko na Zimních olympijských hrách 1968\n\nFinsko na Zimních olympijských hrách 1968 v Grenoble reprezentovalo 52 sportovců, z toho 44 mužů a 8 žen. Nejmladším účastníkem byla Kaija-Liisa Keskivitikka (18 let, 80 dní), nejstarší pak Veikko Hakulinen (39 let, 31 dní). Reprezentanti vybojovali 5 medailí, z toho 1 zlatou, 2 stříbrné a 2 bronzové.\n\n"}
{"id": "790699", "url": "https://cs.wikipedia.org/wiki?curid=790699", "title": "Vytrvalostní lov", "text": "Vytrvalostní lov\n\nVytrvalostní lov (anglicky: \"persistence hunting\", česky též stíhací lov) je stará lovecká technika, při níž lovec využívá schopnosti běhu a stopování tak, že kořist uštve. Člověk-lovec má oproti velkým savcům, kteří jsou hlavní obětí této lovecké techniky, několik výhod. Běh na velmi dlouhé vzdálenosti je energeticky méně náročný po dvou nohách než po čtyřech. Člověk si navíc může s sebou nést vodu a tím doplňovat tekutiny. Výhoda je i v ochlazování, člověk se dokáže potit mnohem více než zvířata, která kvůli regulaci teploty musejí vyhledat stín. Tento způsob lovu tedy bývá uplatňován jen v oblastech s relativně vysokými teplotami, tedy v tropech.\n\nŠtvanice trvá většinou mnoho hodin. Například nafilmovaný lov Sanů na antilopu kudu trval 8 hodin. Poté, co je zvíře dohnáno, nachází se ve stavu úplného vysílení a pro lovce už není problém mu zasadit smrtelnou ránu, obvykle oštěpem. Tato lovecká technika je považována za jednu z nejstarších vůbec. V současné době však již téměř vymizela. Používají jí jen Sanové (Křováci) v poušti Kalahari a Tarahumarové (Raramuriové) v severním Mexiku. Dříve ji zřejmě uplatňovali i Aboriginci v Austrálii při lovu klokanů a Navahové. Sanové tuto techniku kombinují s lovem pomocí otrávených šípů.\n\n"}
{"id": "790700", "url": "https://cs.wikipedia.org/wiki?curid=790700", "title": "Fuller Box", "text": "Fuller Box\n\nFuller Box je interface rozšiřující možnosti počítače Sinclair ZX Spectrum 48K, ke kterému byl navržen i vzhledově. Výrobcem interface byla společnost Fuller Micro Systems. Interface obsahuje zvukový čip AY-3-8912 a port pro joystick. Joystick připojovaný na tento port je označovaný jako \"Fuller joystick\".\n\nStav joysticku je možné číst na portu 127, čip AY-3-8912 je ovládán prostřednictvím portů 63 a 95. Programy využívající čip AY-3-8912 na počítačích Sinclair ZX Spectrum 128 pomocí Fuller Boxu nehrají, protože tyto počítače ovládají čip AY-3-8912 prostřednictvím portů 49159 a 65533. Některé hry proto byly upraveny tak, aby pomocí Fuller Boxu hráli, např. hra Bubble Bobble. Joystick není kompatibilní se joysticky Sinclair left a Sinclair right připojovanými prostřednictvím ZX Interface II, ani s Kempston joystickem.\n\nExistuje i rozšířená verze Fuller Boxu nazvaná Fuller Box Master Unit obsahující navíc i mluvicí obvod.\n\nFuller Box je možné připojit i k ZX Spectru 128K a využít tak dvou čipů AY-3-8912 pro přehrávání šestikanálové hudby, tato kombinace je ale podporována pouze jediným programem.\n\nFuller Box ke své činnosti využívá tři porty, Fuller Box Master Unit používá další dva porty navíc pro ovládání mluvicího obvodu.\n\n\n"}
{"id": "790702", "url": "https://cs.wikipedia.org/wiki?curid=790702", "title": "Finsko na Zimních olympijských hrách 1972", "text": "Finsko na Zimních olympijských hrách 1972\n\nFinsko na Zimních olympijských hrách 1972 v Sapporu reprezentovalo 50 sportovců, z toho 43 mužů a 7 žen. Nejmladším účastníkem byl Jukka Kuvaja (18 let, 92 dní), nejstarší pak Kalevi Oikarainen (35 let, 289 dní). Reprezentanti vybojovali 5 medailí, z toho 4 stříbrné a 1 bronzovou.\n\n"}
{"id": "790704", "url": "https://cs.wikipedia.org/wiki?curid=790704", "title": "Podluží v písni a tanci", "text": "Podluží v písni a tanci\n\nPodluží v písni a tanci (zažit i název Tvrdonské slavnosti, respektive Slavnosti) je folklórní festival konaný v Tvrdonicích. Festival začíná vždy první víkend v červnu a trvá vždy celý víkend. V roce 2014 se konal již 61. ročník..\n\n11. srpna 1946 Slovácký krúžek uspořádal národopisnou slavnost Rok na Podluží a akce se účastnilo mnoho krojových skupin z celého regionu. Téhož roku krúžek položil základní kámen slovácké chalupy. V roce 1954 se konal druhý ročník, nesl jméno Odpoledne na Podluží a konal se již v prostorech nové slovácké chalupy. V tomto ročníku zde byla velká účast dětí. Důležitý podíl na konání téhle akce měla CM Břeclavan. Od roku 1956 se tato slavnost koná každoročně pod názvem, jaký známe dnes: Podluží v písni a tanci. Organizátoři se stali členové Slováckého krúžku, radní z místního národního výboru (od roku 1991 obecní úřad) a členové OKS Břeclav a samozřejmě i samotní občané z obcí Tvrdonice a Kostice. Z původního nedělního odpoledne se slavnost postupně rozšiřovala na sobotu, později i na pátek (1969). Program je po celou dobu konání slavností stejný, pouze se dělaly menší úpravy. V pátek probíhá přehlídka dechových souborů, v sobotu soutěže ve zpěvu jednotlivců, duetů a souborů, soutěž o stárka, hošije, verbuňk a vrtěná a lidové veselice. V neděli se sjíždí chasa okolních vesnic do Tvrdonic a odpoledne se koná průvod všech účinkujících. Od roku 1990 začíná nedělní program svatou mší v místním kostele sv. Mikuláše, od roku 1993 je součástí programu i vystoupení dětských souborů.\n\n Základní kámen slovácké chalupy byl položen v roce 1946 a vzorem pro stavbu se stala jedna chalupa z Tvrdonic, která byla představena i na Národopisné výstavě v Praze. Chalupa leží v západní části obce, v amfiteátru. V Chalupě se mimo jiné setkali Miloš Zeman a Mikuláš Dzurinda.\n"}
{"id": "790711", "url": "https://cs.wikipedia.org/wiki?curid=790711", "title": "Finsko na Zimních olympijských hrách 1976", "text": "Finsko na Zimních olympijských hrách 1976\n\nFinsko na Zimních olympijských hrách 1976 v Innsbrucku reprezentovalo 47 sportovců, z toho 38 mužů a 9 žen. Nejmladším účastníkem byl Harri Blumen (18 let, 3 dny), nejstarší pak Marjatta Kajosmaa (38 let, 9 dní). Reprezentanti vybojovali 7 medailí, z toho 2 zlaté, 4 stříbrné a 1 bronzovou.\n\n"}
{"id": "790714", "url": "https://cs.wikipedia.org/wiki?curid=790714", "title": "Pohledávka v insolvenčním řízení", "text": "Pohledávka v insolvenčním řízení\n\nPohledávka v insolvenčním řízení je pohledávka, která se účastní insolvenčního řízení. \n\nInsolvenční zákon rozlišuje několik typů pohledávek:\n\nVěřitel může přihlásit své pohledávky po celou dobu od zahájení insolvenčního řízení do uplynutí doby, která se stanoví vyhlášením rozhodnutí o úpadku. Tato lhůta nemůže být podle zákona kratší než 30 dní a nemůže překročit dva měsíce; lhůta probíhá ode dne, kdy nabyly platnosti účinky spojené s rozhodnutím o úpadku. Věřitel též může přihlásit i pohledávky, kvůli kterým již bylo zahájeno soudní řízení.\n\nPřihláška se podává na speciálním formuláři. Formální náležitosti spojené s jeho vyplněním upravuje § 174 insolvenčního zákona, v opačném případě se k přihlášce nepřihlíží a soud takovou přihlášku nebude přezkoumávat. Přihláška může být podána i u krajského soudu, ovšem účinky, specifické pro podání přihlášky, nabývají platnosti ode dne, kdy bude přihláška doručena insolvenčnímu soudu. Věřitel může vzít svou přihlášku na pohledávku zpět kdykoli v průběhu celého insolvenčního řízení.\n\nPokud došlo k tomu, že z důvodu nesplnění náležitostí, stanovených zákonem ohledně přihlašování pohledávek, k některé přihlášce nebo pohledávce se nepřihlíží, přihláška se soudem odmítá. Věřitel se ovšem může proti tomuto odmítnutí odvolat.\n\nPřezkoumáním pohledávek se zabývá především insolvenční správce. Podkladem pro rozhodnutí týkající se přezkoumání slouží doklady dlužníka v příloze a jeho účetní informace. Poté na scénu vstupuje dlužník, který se má vyjádřit k pohledávkám, které jeho věřitelé přihlásili.\n\nInsolvenční správce musí přihlášené pohledávky věřitelů zkontrolovat. Pokud se v přihlášce vyskytují vady nebo přihláška není úplná, věřitel má 15 dní na to, aby opravil chyby nebo svou přihlášku doplnil. Insolvenční správce tady vystupuje v roli „učitele“, který ukazuje chyby věřitelovi a zároveň dává informaci, jak tyto chyby napravit. Poté co uplynula lhůta určená pro opravu a doplnění přihlášek, sestavuje insolvenční správce seznam přihlášených pohledávek, z kterého se vylučují pohledávky, které se neuspokojují a také nepřehlížené pohledávky. Správce též určuje pořadí pohledávky a jedná-li se o zajištěný dluh, stanoví příčinu a způsob zajištění. Poté soud tento seznam zveřejní v insolvenčním rejstříku.\n\nDále se osudem pohledávek zabývá insolvenční soud, který provádí přezkumné jednání, které buď dá pohledávce život v následující etapě insolvenčního řízení nebo ji pohřbí. Aktivní účast v jednání přijímá i insolvenční správce, který může v průběhu změnit svůj názor ohledně pohledávky, a též věřitel, který může výši (avšak ne důvod) svojí pohledávky měnit.\n\nPrávo popírat pohledávky mají dlužník, správce a přihlášený věřitel. Pokud se jedná o reorganizaci, dlužník je oprávněn popírat pohledávky se stejnými účinky jako u insolvenčního správce (podle IZ § 336, odst. 2). V takovém případě může docházet ke zneužití „správcovské“ moci v rukách vedení firmy. Ovšem management se má v případě reorganizace chovat podobně jako správce v tom smyslu, že musí nejprve uspokojit věřitele a přednostně se chovat v jejich zájmu, a až poté ve svém vlastním. Pokud dlužník zneužije plné právo popírat pohledávky, neodůvodněně popře jednu z věřitelských pohledávek, to proviní se a v souladu s IZ § 37 se bude odpovídat za škodu tím vyvolanou. Takovým chováním si management rozhodně nezaslouží dobrý postoj ze strany soudu, a jeho práva by měla být podle zákona (§ 332, odst. 1) omezena.\n\nV souladu se zákonem má věřitel právo popírat pohledávky v případě, když je úpadek firmy řešen konkursem nebo oddlužením (pokud se jedná o fyzickou osobu, nezabývající se podnikáním). Pokud jeden přihlášený věřitel popírá pohledávku jiného věřitele, musí uvést, o jaký druh důvodu popření se jedná. Rozlišují se tři druhy popření pohledávek: \nPopírající věřitel též musí složit pojistnou částku 10 000 Kč, která je určena pro uhrazování nákladů, vyvolaných řešením incidenčních sporů. Tato pojistka se skládá, aby v situaci, když došlo k neodůvodněnému popření pohledávky, iniciátor popření byl schopný hradit poškozenému věřiteli, jehož pohledávka byla popřena, náklady vyvolané zahájením incidenčního sporu. Též aby nedocházelo ke zneužívání popření pohledávek, zákon stanoví, že popírání nemění hlasovací práva věřitele, který popřenou pohledávku vlastní.\n\nVěřitel, jehož pohledávka byla popřena, může podat incidenční žalobu. Jako žalovaná osoba zde vystupuje správce, dlužník nebo věřitel, který pohledávku popřel. V případě incidenčního sporu rozhoduje insolvenční soud o:\n\n\n\n"}
{"id": "790715", "url": "https://cs.wikipedia.org/wiki?curid=790715", "title": "Suhard", "text": "Suhard\n\nSuhard nebo Munții Suhardului (\"Suhardské hory\") je pohoří v severním Rumunsku. Patří k jádrovým pohořím Vnitřních Východních Karpat. Z hlediska rumunského členění rumunských Východních Karpat patří do nejsevernější skupiny zvané Maramurešské a Bukovinské Karpaty \"(Carpații Maramureșului și Bucovinei).\" Nejvyšší vrchol Omu (též \"Vârful Omu\" nebo \"Omul\") dosahuje 1932 m n. m.\n\nSuhard navazuje na jihovýchodě na Rodnu, od které je oddělen sedlem Rotunda (1271 m). Ze severu a z východu je oddělen údolím řeky Bistrice od Obciny Mestecăniș a od masívu Giumalău. Z jihu ho obtéká přítok Bistrice Dorna, za ní už se zvedá sopečné pohoří Căliman a na jihozápadě navazuje jiné sopečné pohoří Bârgău. Východiskem do Suhardu jsou lázně Vatra Dornei na jihovýchodě, u soutoku Bistrice a Dorny. Prochází tudy transkarpatská železnice i několik významných silnic.\n\nVzhledem ke své poloze nabízí Suhard jedinečné výhledy na řadu okolních pohoří (Rodna, Maramureš, Giumalău, Rarău, Căliman, Bârgău, Ceahlău, Munții Bistriței a Stânișoara).\n\n"}
{"id": "790718", "url": "https://cs.wikipedia.org/wiki?curid=790718", "title": "Dora", "text": "Dora\n\nDora může znamenat:\n\n\n\n"}
{"id": "790719", "url": "https://cs.wikipedia.org/wiki?curid=790719", "title": "Jan Stefani", "text": "Jan Stefani\n\nJan Stefani, také Steffan, Steffani, Joannis, Johann, Jean (asi 1746 Praha – 24. února 1829 Varšava) byl polský houslista, dirigent a hudební skladatel českého původu.\n\nPo otci byl zřejmě Ital. Základní všeobecné i hudební vzdělání získal v Praze v klášteře \"Řádu svatého Benedikta|benediktinů\". Další hudební studia absolvoval v Itálii. Okolo roku 1765 byl hudebníkem a dirigentem kapely hraběte Kinského ve Vídni a později se stal houslistou dvorního orchestru císaře Josefa II. S dalšími českými hudebníky odešel v roce 1779 do Varšavy, kde se stal kapelníkem a koncertním mistrem devítičlenného kapely \"Viennese Band\" na dvoře krále Stanisława Augusta Poniatowského. V roce 1781 se celá tato kapela stala součástí nově vytvořeného orchestru Královského divadla a Stefani byl v tomto orchestru koncertním mistrem prvních houslí, zcela určitě do roku 1787 a velmi pravděpodobně až do rozpuštění orchestru v roce 1795. Z královských služeb byl propuštěn až v říjnu 1797. Kromě orchestru byl kapelníkem v katedrále sv. Jana Křtitele a příležitostně řídil chrámovou hudbu i v dalších varšavských kostelích. \n\nV roce 1791 se v Polsku oženil a zcela splynul s polským prostředím. Sbíral polské lidové písně a polský folklór pronikl i do jeho tvorby. Zkomponoval na 100 polonéz, které byly v té době velice oblíbené. Polský národní duch pronikl i do jeho opery \"Cud mniemany czyli Krakowiacy i Górale\", která se stala druhou polskou národní operou. Měla premiéru 1. března 1794 ve varšavském Národním divadle. Od poloviny 90. let dirigoval orchestr Národního divadla a v letech 1799–1818 byl prvním houslistou divadelního orchestru. \n\nZ jeho mnoha potomků se řada věnovala hudbě. Synové Kazimierz (1791–1811) a Jan Franciszek (1797–1826) se stali houslisty v orchestru Národního divadla, Eleonora (1802–1831) byla operní zpěvačkou a Józef Andrzej (1800–1876) se stal po otci hudebním skladatelem.\n\nZkomponoval celkem 11 oper. Kromě výše zmíněných polonéz psal oratoria, chrámovou hudbu a ve zvláštní oblibě měl skladby pro dechové soubory. Dodnes jsou na koncertech uváděny jeho \"Partity pro 2 klarinety, 2 lesní rohy a 2 fagoty\".\n\n\n\n"}
{"id": "790726", "url": "https://cs.wikipedia.org/wiki?curid=790726", "title": "Finsko na Zimních olympijských hrách 1980", "text": "Finsko na Zimních olympijských hrách 1980\n\nFinsko na Zimních olympijských hrách 1980 v Lake Placid reprezentovalo 52 sportovců, z toho 44 mužů a 8 žen. Nejmladším účastníkem byl Jarmo Mäkitalo (19 let, 127 dny), nejstarší pak Jorma Valtonen (33 let, 52 dní). Reprezentanti vybojovali 9 medailí, z toho 1 zlatou, 5 stříbrných a 3 bronzové.\n\n"}
{"id": "790728", "url": "https://cs.wikipedia.org/wiki?curid=790728", "title": "Sally", "text": "Sally\n\nSlovo Sally může znamenat:\n\n\n\n\n"}
{"id": "790733", "url": "https://cs.wikipedia.org/wiki?curid=790733", "title": "František Bílek (kněz)", "text": "František Bílek (kněz)\n\nJ.M. can. František Bílek (16. února 1926 Zarazice – 15. května 1996 Veselí nad Moravou) byl český římskokatolický kněz, okrskový vikář turnovského vikariátu, čestný kanovník Katedrální kapituly u sv. Štěpána v Litoměřicích.\n\nV roce 1969 vstoupil do litoměřického kněžského semináře a absolvoval Cyrilometodějskou bohosloveckou fakultu. Vzhledem k přirozené autoritě, kterou měl, stal se v semináři prefektem bohoslovců nižších ročníků. Protože mu bylo v době nástupu do semináře již 43 let, jednalo se o tzv. \"pozdní kněžské povolání\".\nNa kněze byl vysvěcen kardinálem Štěpánem Trochtou 30. června 1973 v litoměřické katedrále.\n\nOd 1. srpna 1973 byl jmenován kaplanem v Turnově, později se tam stal farářem. Od 1. srpna 1975 se stal administrátorem, později farářem v Libuni a také administrátorem excurrendo farností Újezd pod Troskami a Mladějov. Zde se zasloužil o udržení památky na svého předchůdce, obrozeneckého kněze Antonína Marka. Stal se rovněž okrskovým vikářem turnovského vikariátu. Závěr života prožil v 90. letech 20. století z důvodu nemoci v rodném moravském kraji. V březnu 1996 byl litoměřickým biskupem Josefem Kouklem jmenován čestným kanovníkem litoměřické katedrální kapituly. Zemřel 15. května 1996 ve věku 70 roků. Pohřební obřady vedl 22. května 1996 v Zarazicích a ve Veselí nad Moravou, kde je pochován, spirituál olomouckého kněžského semináře a pozdější litoměřický biskup Pavel Posád, jemuž byl Bílek v době studií v Litoměřicích bohosloveckým prefektem.\n\n\n\n"}
{"id": "790734", "url": "https://cs.wikipedia.org/wiki?curid=790734", "title": "Adéla Matýsková", "text": "Adéla Matýsková\n\nAdéla Matýsková (* 6. října 1934) , též chybně Alena Matýsková byla česká a československá politička Komunistické strany Československa a poslankyně Sněmovny lidu Federálního shromáždění za normalizace.\n\nK roku 1971 se profesně uvádí jako členka JZD. K roku 1976 jako spojovatelka.\n\nVe volbách roku 1971 byla zvolena do Sněmovny lidu Federálního shromáždění (volební obvod č. 127 - Hlučín, Severomoravský kraj) jako bezpartijní poslankyně. Mandát obhájila ve volbách roku 1976 (obvod Hlučín), opět jako bezpartijní, a ve volbách roku 1981 (obvod Hlučín), nyní uváděna již coby členka KSČ. Ve FS setrvala do konce funkčního období, tedy do voleb roku 1986.\n\n"}
{"id": "790735", "url": "https://cs.wikipedia.org/wiki?curid=790735", "title": "Slobodna Dalmacija", "text": "Slobodna Dalmacija\n\nSlobodna Dalmacija (česky doslovně \"Svobodná Dalmácie\") jsou chorvatské noviny se sídlem ve Splitu. Patří k nejčtenějším novinám v regionu Dalmácie, a to již od druhé poloviny 20. století. \n\nPodobně i jako jiný známý chorvatský deník, \"Vjesnik\", má i \"Slobodna Dalmacija\" svůj původ v časech druhé světové války. Po zlomu v bitvě u Stalingradu a úspěšném postupu spojenců (vylodění na Sicílii) rozhodli jugoslávští partyzáni vydávat v červnu 1943 noviny s názvem \"Dnevnik Jedinstvenog narodnooslobodilačkog fronta Dalmacije\" („Deník jednotné národněosvobozenecké fronty Dalmácie“). Po osvobození Splitu v květnu 1944 se redakce přesídlila do tohoto chorvatského přístavu, kde působí až dodnes.\n\nSlobodna Dalmacija byl jako deník partyzánů nejen mobilizující proti okupantovi, ale také propagoval rozvoj myšlenek ustavení a propagace komunistické moci. Jeho stránky proto plnila stále častěji i komunistická propaganda oslavující Josipa Broze Tita a komunistickou stranu. V padesátých letech byly hlavními tématy prosazovanými vládnoucími kruhy především články o dělnických samosprávách a Hnutí nezúčastněných zemí. A i těm bylo v deníku věnováno nemálo prostoru. \n\nNa přelomu 80. a 90. let vycházelo denně 150 000 výtisků \"Slobodne Damacije\". Stejně jako v Chorvatsku samotném, i v deníku došlo v té době k demokratizaci a liberalizaci, což vedlo k ústupu od komunistické rétoriky. Redakce novin (stejně jako většina tehdejších médií v rámci Chorvatska) přivítala i pozdější vyhlášení nezávislosti země a informovala o válečných událostech v 90. letech. V roce 2005 byl po dlouhých sporech o vlastnictví prodán mezinárodnímu holdingu Europapress holding.\n\n"}
{"id": "790736", "url": "https://cs.wikipedia.org/wiki?curid=790736", "title": "Irena Mészárosová", "text": "Irena Mészárosová\n\nIrena Mészárosová, též Irén Mészáros (* 26. srpna 1941), byla slovenská a československá politička maďarské národnosti a bezpartijní poslankyně Sněmovny lidu Federálního shromáždění za normalizace.\n\nK roku 1971 se profesně uvádí jako členka JZD.\n\nVe volbách roku 1971 zasedla do Sněmovny lidu (volební obvod č. 154 - Štúrovo, Západoslovenský kraj). Ve Federálním shromáždění setrvala do konce funkčního období, tedy do voleb v roce 1976.\n\n"}
{"id": "790738", "url": "https://cs.wikipedia.org/wiki?curid=790738", "title": "Finsko na Letních olympijských hrách 1980", "text": "Finsko na Letních olympijských hrách 1980\n\nFinsko na Letních olympijských hrách 1980 v Moskvě reprezentovalo 105 sportovců, z toho 99 mužů a 6 žen. Nejmladším účastníkem byl Tomi Poikolainen (18 let, 216 dní), nejstarší pak Peter Tallberg (43 let, 7 dní) . Reprezentanti vybojovali 8 medailí, z toho 3 zlaté 1 stříbrnou a 4 bronzové.\n"}
{"id": "790739", "url": "https://cs.wikipedia.org/wiki?curid=790739", "title": "Macauská pataca", "text": "Macauská pataca\n\nPataca je oficiální platidlo čínské zvláštní správní oblasti Macao, která se rozkládá při ústí Perlové řeky do Jihočínského moře, 60 kilometrů západně od Hongkongu. Jedna pataca sestává ze 100 avos (sing.avo), její mezinárodní ISO 4217 kód je MOP. Macauská měna je plně kryta devizovými zásobami hongkongského dolaru (HKD), na který je zároveň navázana v pevném směnném kurzu 1 HKD = 1,03 MOP. Hongkongský dolar, přestože není oficiální měnou Macaa, se zde běžně používá souběžně s patacou. První bankovky patacy uvedla portugalská koloniální správa do oběhu v lednu 1906. \n\nBankovky macauské měny jsou vydávány v nominálních hodnotách 10, 20, 50, 100, 500 a 1000 pataca. Jejich rozměry jsou totožné s rozměry bankovek hongkongského dolaru odpovídajících hodnot.\nEmisi bankovek patacy zajišťují 2 různé banky (Banco Nacional Ultramarino a Banco da China), v oběhu se tedy vyskytují bankovky s různými vyobrazenými motivy jak na reverzní, tak averzní straně.\nMince jsou raženy v hodnotách 10, 20 a 50 avos, dále pak 1, 2, 5 a 10 patacas.\n"}
{"id": "790740", "url": "https://cs.wikipedia.org/wiki?curid=790740", "title": "Blažena Mészárošová", "text": "Blažena Mészárošová\n\nBlažena Mészárošová (* 2. listopadu 1942) byla slovenská a československá politička a bezpartijní poslankyně Sněmovny lidu Federálního shromáždění za normalizace.\n\nK roku 1971 se profesně uvádí jako vedoucí drůbežářské farmy JZD. Pocházela z obce Branč.\n\nVe volbách roku 1971 zasedla do Sněmovny lidu (volební obvod č. 152 - Zbehy, Západoslovenský kraj). Ve Federálním shromáždění setrvala do konce funkčního období, tedy do voleb v roce 1976.\n\n"}
{"id": "790742", "url": "https://cs.wikipedia.org/wiki?curid=790742", "title": "Benzin (skladba)", "text": "Benzin (skladba)\n\nBenzin je singl německé industrial metalové skupiny Rammstein. Byl vydán 7. října 2005 k albu Rosenrot.\n\nSkladba poukazuje na rostoucí ceny benzínu. Ve videoklipu je skupina (kromě klávesisty Lorenze) vyobrazena jako znudění hasiči, kteří vyjíždí do terénu, přičemž se svým autem zničí celé město. Kytarista Paul Landers si mezitím představuje, jak zachraňuje dívku z plamenů. Když dojíždějí na místo, vidí klávesistu, jak chce skočit z budovy. Vytáhnou trampolínu, ta se však přetrhává a videoklip končí.\n\n\n"}
{"id": "790744", "url": "https://cs.wikipedia.org/wiki?curid=790744", "title": "Martin Soukup (kulturolog)", "text": "Martin Soukup (kulturolog)\n\nMartin Soukup (* 26. března 1977) je český kulturolog a kulturní antropolog. Od roku 2015 působí na Filozofické fakultě Univerzity Palackého v Olomouci a současně na Fakultě sociálních věd Univerzity Karlovy. Je členem \"American Anthropological Association\". Laureát Ceny Neuron pro mladé vědce 2017.\n\nAbsolvoval obor kulturologie na Katedře teorie kultury (kulturologie) Filozofické fakulty Univerzity Karlovy v Praze. Mezi lety 2009 až 2015 na této fakultě působil jako odborný asistent, později docent. V období 2015 až 2016 působil jako vědecký pracovník v Národním muzeu – Náprstkově muzeu asijských, afrických a amerických kultur, pro které jako autor připravil výstavu Lovci lebek. \n\nPředmětem jeho vědecko-výzkumného zájmu je historie, teorie a metodologie antropologie. Zvláštní pozornost věnuje kulturnímu areálu Melanésie. V roce 2009 uskutečnil tři antropologické sondy na Papui-Nové Guineji. Konkrétně v komunitách Wannang (provincie Madang), Kegesuglo (provincie Simbu) a Yawan (provincie Morobe). V roce 2011 se vrátil do komunity Yawan v údolí Uruwa, pokračoval tam ve výzkumech v letech 2015, 2016, 2018 a 2019. Zde se orientoval především na oblast vizuality kultury s důrazem na dětské kresby, studium etnohistorie této skupiny a zkoumání prostorových souvislostí sociálních a kulturních jevů. Na tomto tématu dlouhodobě spolupracuje s českým geografem a kartografem Janem Danielem Bláhou. O kulturním areálu Melanésie publikoval řadu dílčích odborných studií a průběžně zveřejňuje výsledky svých výzkumných pobytů na Papui. V populární formě příležitostně na stránkách periodik Sedmá generace, A2 či České pozici. Kromě výzkumů na Papui-Nové Guineji má za sebou výzkumné pobyty na Altaji, Filipínách (Kalinga) a v Indii (Allahabád, Varánásí, Haridvár).\n\nV dílčích studiích se zaměřil zejména na otázky antropologie náboženství, Vizuální antropologie a antropologie těla. Aktivně přispívá především k rozvoji české vizuální antropologie. Výrazem jeho zájmu o oblast vizuální antropologie je vstupní studie k publikaci \"Kultura žitá a viděná: vizuální antropologie\" (2011) a vymezení vizuální antropologie ve slovníkových a encyklopedických heslech. Usiluje nejen o teoretickou reflexi vývoje a současného stavu této antropologické oblasti, ale také přispět k jejímu rozvoji vlastními terénními výzkumy. V poslední době se orientuje i na rozvoj antropologie těla. Je autorem několika knižních prací: \"Biokulturologie: evoluce a kultura\" (2010) a její rozšířené verze \"Kultura: biokulturologická perspektiva\" (2011). Kromě toho připravil učebnici \"Základy kulturní antropologie\" (2009, 2. vydání 2015). Z dalších prací lze uvést knihy \"Antropologie a Melanésie\" (2013), \"Terénní výzkum v sociální a kulturní antropologii\" (2014), \"Cizinci mezi Papuánaci\" (2016) a kolektivních monografií \"Tělo\" (2014), \"Conditions of Fieldwork\" (2016), \"Tělo 2.0\" (2017) a \"Antropologie\" (2018), \"Cukr, káva, limonáda, čaj, rum, boom\" (2019), společně s Julií Hubeňákovou publikoval knihu \"Nungon People of Uruwa \"(2012). V roce 2011 inicioval vznik odborného mezinárodního časopisu \"Culturologia\".\n"}
{"id": "790745", "url": "https://cs.wikipedia.org/wiki?curid=790745", "title": "Jozef Mihálik", "text": "Jozef Mihálik\n\nJozef Mihálik (13. listopadu 1919 – 20. září 1974) byl slovenský a československý politik Komunistické strany Slovenska a poslanec Sněmovny lidu Federálního shromáždění za normalizace.\n\nByl účastníkem Slovenského národního povstání. Pracoval jako brusič kamene v n. p. \"Slovenský průmysl kamene\" v Levicích. Členem KSS byl od roku 1952. Působil na různých stranických postech, po 17 let zasedal jako poslanec v ONV. Od roku 1964 do své smrti zastával post předsedy dopravní komise ONV v Levicích. V roce 1967 mu bylo uděleno vyznamenání Za zásluhy o výstavbu. K roku 1971 se profesně uvádí jako brusič kamene.\n\nVe volbách roku 1971 zasedl do Sněmovny lidu (volební obvod č. 149 – Levice, Západoslovenský kraj). Ve Federálním shromáždění setrval do své smrti roku 1974, kdy ho nahradil Juraj Hlinka. V oficiální posmrtné vzpomínce se uvádí, že „\"v krizových letech 1968 – 1969 stál poslanec Mihálik pevně na pozicích marxismu-leninismu a obhajoval leninskou linii KSČ\"“.\n\n"}
{"id": "790747", "url": "https://cs.wikipedia.org/wiki?curid=790747", "title": "František Bílek", "text": "František Bílek\n\nJméno a příjmení František Bílek se může vztahovat k následujícím osobnostem:\n\n"}
{"id": "790748", "url": "https://cs.wikipedia.org/wiki?curid=790748", "title": "Dezider Michalík", "text": "Dezider Michalík\n\nDezider Michalík (* 28. listopadu 1932) byl slovenský a československý politik Komunistické strany Slovenska a poslanec Sněmovny lidu Federálního shromáždění za normalizace.\n\nK roku 1971 se profesně uvádí jako vedoucí stanice ÚK a ZZ. K roku 1976 jako ředitel zemědělského zkušebního střediska.\n\nVe volbách roku 1971 zasedl do Sněmovny lidu (volební obvod č. 158 - Topoľčany, Západoslovenský kraj). Mandát obhájil ve volbách roku 1976 (obvod Topoľčany). Ve FS setrval do konce funkčního období, tedy do voleb roku 1981.\n\n"}
{"id": "790749", "url": "https://cs.wikipedia.org/wiki?curid=790749", "title": "Homestead (Florida)", "text": "Homestead (Florida)\n\nHomestead je město na Floridě ve Spojených státech amerických. Patří do okresu Miami-Dade, a sousedí na východě s národním parkem Biscane a na západě s národním parkem Everglades. Leží zhruba 56 kilometrů na jihozápad od Miami a 40 kilometrů na severozápad od Key Largo. Podle sčítání v roce 2010 zde žilo 60 512 obyvatel, což je skoro dvojnásobek proti 31 909 při sčítání v roce 2000. Zhruba ze dvou třetin (66,9 %) se jednalo o bělochy, pětina obyvatelstva byla černošská.\n"}
{"id": "790754", "url": "https://cs.wikipedia.org/wiki?curid=790754", "title": "Insolvenční správce", "text": "Insolvenční správce\n\nInsolvenční správce je jeden z procesních subjektů insolvenčního řízení. Hlavními činnostmi insolvenčního správce je nakládání s majetkovou podstatou dlužníka a v případě konkursu odpovědnost za zpeněžení majetku, řešení insolvenčních a dalších sporů, ve kterých se jedná ze strany dlužníka. Cílem činností insolvenčního správce je maximalizovat uspokojení pohledávek věřitelů.\n\nZa dřívějšího zákona č. 328/1991 Sb., o konkursu a vyrovnání, měl obdobné postavení správce konkursní podstaty (konkursní správce).\n\nOprávnění vykonávat činnost insolvenčního správce mají v Česku fyzické osoby a veřejné obchodní společnosti (příp. obdobná zahraniční společnost) splňující zákonem stanovené podmínky, na základě kterých získá povolení. Mezi tyto podmínky patří u fyzických osob a ohlášených společníků veřejných obchodních společností především bezúhonnost a kvalifikační předpoklady (dosažené vzdělání a složení zkoušky). Insolvenční zákon požaduje vysokoškolské magisterské vzdělání a složení náročných správcovských zkoušek. Po splnění všech výše zmíněných požadavků musí daná osoba podat návrh na zápis do seznamu insolvevčních správců. V rozsáhlejším insolvenčním řízení a ve speciálních případech smí funkci vykonávat jen insolvenční správce se zvláštní způsobilostí, splňující ještě přísnější podmínky.\n\nPrvního insolvenčního správce ustanovuje soud. Může tak učinit ještě před rozhodnutím o úpadku, pak se jedná o předběžného správce. V rozhodnutí o úpadku se již ustanovuje řádný insolvenční správce. Schůze věřitelů může kvalifikovanou většinou (tj. reprezentující většinu objemu) všech přihlášených pohledávek správce odvolat z funkce a zvolit si nového. Insolvenčního správce může odvolat či zprostit funkce také soud, a to na návrh správce či věřitelského výboru nebo pokud správce neplní své povinnosti.\n\nPřed první schůzí věřitelů insolvenční správce sestaví seznam přihlášených pohledávek (podle přihlášek, které mu poskytne soud). Každou pohledávku přezkoumá a rozhodne, zda ji uznává nebo zda ji popírá co do výše či pravosti. Tento seznam s informacemi o uznání/popření pohledávky pak čte na přezkumném jednání, které předchází schůzi věřitelů. Pokud nelze všechny pohledávky přezkoumat, koná se pro nepřezkoumané pohledávky později zvláštní přezkumné jednání. Věřitelé se mohou proti popření své pohledávky bránit buď přímo u správce (který může vzít popření zpět, typicky na základě důkazů předložených věřitelem) nebo cestou žaloby proti správci.\n\nNemůže-li správce nezaujatě přezkoumat některé pohledávky (např. proto, že působí i v insolvenčním řízení s věřitelem, který pohledávku přihlásil), ustanoví soud pro přezkum těchto pohledávek odděleného správce. Dále může soud ustanovit zvláštního správce pro některé činnosti v insolvenčním řízení (pokud je třeba zvláštní odbornost), například pro zpeněžování majetku.\n\nČinnost insolvenčního správce je kontrolována insolvenčním soudem a věřitelským výborem, případně zástupcem věřitelů. Některé úkony správce jsou podmíněny souhlasem soudu a věřitelského výboru (podle druhu úkonu buď konkrétního z nich nebo obou). Věřitelský výbor také schvaluje hotové výdaje insolvenčního správce.\n\nPokud je úpadek dlužníka řešen konkursem, má insolvenční správce dispoziční právo. To znamená, že disponuje majetkovou podstatou dlužníka, spravuje ji a rozmnožuje; může provozovat obchodní závod dlužníka, pokud je dlužník podnikatelem. Za zákonem stanovených podmínek správce majetkovou podstatu zpeněžuje, a to buď jako celek nebo po částech. Přednostním způsobem zpeněžování je dražba, se souhlasem věřitelského výboru a soudu lze zpeněžovat i mimo dražbu.\n\nPři řešení úpadku reorganizací (v případě podnikatele) nebo oddlužením (v případě nepodnikající fyzické osoby) má insolvenční správce roli dozorovou. Majetková podstata je v dispozici dlužníka. Insolvenční správce kontroluje dodržování podmínek schválených soudem a převádí získané finanční prostředky věřitelům.\n\nOdměna insolvenčního správce a jeho hotové výdaje související s činností v daném insolvenčním řízení jsou pohledávkami za majetkovou podstatou. Uspokojují se přednostně, a to buď z majetkové podstaty nebo ze zaplacené zálohy na insolvenční řízení (byla-li taková). Výše odměny je stanovena právní úpravou. Při konkursu je odvozena od úspěšnosti zpeněžení majetkové podstaty. Při reorganizaci nebo oddlužení je placena pravidelně z prostředků dlužníka, resp. z jeho příjmů. O placení záloh na odměnu rozhoduje soud.\n\nOd začátku roku 2014 zvýšilo Ministerstvo spravedlnosti České republiky provize insolvenčních správců a nastavila je formou progrese. Odměny z majetku prodaného v insolvenčním řízení jsou 25 % jeho hodnoty. Majetek s prodejní cenou nad půl milionu korun je dále s bonusem 20 % a nad milion 15 %.\n\n"}
{"id": "790755", "url": "https://cs.wikipedia.org/wiki?curid=790755", "title": "Karel Michalski", "text": "Karel Michalski\n\nKarel Michalski, též Karol Michalski (17. listopadu 1934 - 20. dubna 2008), byl český a československý politik Komunistické strany Československa polské národnosti a poslanec Sněmovny lidu Federálního shromáždění za normalizace.\n\nVe věku 16 let už začal fárat do uhelných dolů. Původně byl důlním zámečníkem, postupně se vypracoval na personálního náměstka bývalého Dolu ČSA. Angažoval se v polsko-české spolupráci v regionu Karvinska. Byl aktivní ve spolkovém životě a sportovních oddílech. V Karviné se pořádá na jeho počest \"Memoriál Karla Michalského\". Počátkem 90. let založil s partnery z Polska firmu Katim, s.r.o., která působila jako obchodní partner firmy OKD.\n\nK roku 1971 se profesně uvádí jako předseda Okresního výboru KSČ. K roku 1976 jako zástupce ředitele dolu ČSA.\n\nVe volbách roku 1971 zasedl do Sněmovny lidu (volební obvod č. 118 - Karviná, Severomoravský kraj). Mandát obhájil ve volbách roku 1976 (obvod Karviná), volbách roku 1981 (obvod Uherské Karviná) a volbách roku 1986 (obvod Karviná) . Ve Federálním shromáždění setrval do konce funkčního období, tedy do svobodných voleb v roce 1990. Netýkaly se ho takzvané kooptace do Federálního shromáždění po sametové revoluci.\n\n"}
{"id": "790757", "url": "https://cs.wikipedia.org/wiki?curid=790757", "title": "Itálie na Zimních olympijských hrách 1980", "text": "Itálie na Zimních olympijských hrách 1980\n\nItálii na Zimních olympijských hrách 1980 v Lake Placid reprezentovalo 46 sportovců, z toho 34 mužů a 12 žen. Nejmladším účastníkem byla rychlobruslařka Marzia Perettiová (14 let, 241 dní), nejstarším pak bobista Giuseppe Soravia (32 let, 24 dní). Reprezentanti vybojovali 2 stříbrné medaile.\n\n"}
{"id": "790758", "url": "https://cs.wikipedia.org/wiki?curid=790758", "title": "Kladivo boží (povídka)", "text": "Kladivo boží (povídka)\n\nKladivo boží (anglicky „The Hammer of God“) je krátká vědeckofantastická povídka britského spisovatele Arthura C. Clarka z roku 1992.\n\nV angličtině vyšla poprvé ve vydání \"Beyond the Year 2000\" amerického magazínu \"Time\" v říjnu 1992. Povídka se stala předlohou pro Clarkův stejnojmenný román \"The Hammer of God\" (v češtině s mírně odlišným názvem \"Kladivo Boží\").\n\nČesky vyšla povídka ve sbírce \"Směr času\" (Polaris, 2002) v překladu Josefa Hořejšího.\n\nTématem povídky je hrozící katastrofa pro Zemi - byl zjištěn asteroid s kolizní dráhou vůči planetě. Jde o přežití lidstva, veškeré úsilí je směřováno do záchranné operace, kterou zkomplikuje sabotáž náboženských fanatiků. Ti jsou převědčeni, že se blíží trest boží a člověk nemá právo se mu postavit.\n\n\nKapitán Robert Singh velí operaci ATLAS (pojmenována podle řeckého titána Atlase). Kosmický remorkér se blíží k asteroidu Kálí (pojmenovaném podle hinduistické bohyně Kálí) a posádka na něm ukotví radiomaják. Díky němu se zjistí, že i ta nepatrná naděje na odvrácení srážky je pryč, planetka Zemi zasáhne s fatálními následky. Byla odhalena agenturou zvaná Kosmická hlídka, která vznikla z projektu NASA. Hlídka odhalila několik nebezpečných kosmických těles, což jí dodalo prestiže. Poté, co do projektu díky senátorovi Ledstonovi přitekly další finance (svou zásluhu na tom měl i teoretický fyzik Carloz Mendoza z Marsu), byly zkonstruovány 2 kosmické remorkéry: Goliáš a Titán. Oba měly za úkol hlídkovat na odvrácené straně Slunce.\n\nPo objevení Kálí a zjištění kolizního kursu se Zemí odpovědní představitelé učinili rozhodnutí. Planetka bude vychýlena ze své dráhy pomocí gigantických motorů. Pokud budou působit dostatečně dlouhou dobu - několik měsíců, podaří se ji odklonit natolik, že Zemi mine.\n\nMotory jsou instalovány a spuštěny, ale pracují jen krátkou dobu. Křeslámští fanatici (nová víra vzniklá spojením křesťanství a islámu) provedli sabotáž, jsou přesvědčeni, že člověk by neměl křížit plány božímu záměru. Palubní počítač David navrhne poslední možnost - využít tahu samotného remorkéru, i když to bude nebezpečné a nemusí to stačit. Posádka se ihned pustí do nového úkolu. Kapitán Goliáše plánuje blízko Země kosmické plavidlo odpoutat, ale stane se neočekávaná událost, remorkér prorazil kůru planetky a zaklínil se.\n\nPřestože plán vyšel - Kálí minula povrch planety o pouhých 60 km, daň byla obrovská, na Zemi zemřelo cca 100 000 lidí a samotná posádka remorkéru nepřežila přetížení při průletu atmosférou.\n\n"}
{"id": "790759", "url": "https://cs.wikipedia.org/wiki?curid=790759", "title": "Karolina Tolkachová", "text": "Karolina Tolkachová\n\nKarolina Tolkachová (* 18. února 1992, Ukrajina) je ukrajinská topmodelka a vítězka Elite Model Look 2010.\n\nPochází z Ukrajiny, kde studuje v Kyjevě.\n\nV 15 letech se na světovém finále 27. ročníku soutěže Elite Model Look, které se konalo v hotelu Gran Melia v čínské Šanghaji, stala vítězkou z 66 finalistek z celého světa. Poté podepsala tříletou smlouvu s modelingovou agenturou Elite Model Management.\n\n"}
{"id": "790760", "url": "https://cs.wikipedia.org/wiki?curid=790760", "title": "Urban exploration", "text": "Urban exploration\n\nUrban exploration (též infiltrátorství nebo UrbEx) je poznávání měst, továren či jiných objektů, které vznikly lidskou činností. Nejde přitom o muzea či snadno přístupné objekty, ale naopak o objekty, které lidé běžně nemohou vidět. Ve většině případů je urban exploration nebezpečný a ilegální, protože průzkumníci musí překonávat překážky, jako jsou ploty, rozpadající se budovy, bezpečnostní kamery nebo ochranky.\n\nMotivací pro urban exploration je několik. Někteří vyhledávají opuštěné budovy a továrny se zbytky strojů. Jiní se zajímají o infrastrukturu, tedy hlavně mosty a tunely, nebo se prostě vydávají na místa, která nejsou snadno přístupná či poskytují zajímavý výhled.\n\nUrban exploring sám má jedno nepsané pravidlo, jímž je „neodnášej nic než fotky, nenechávej nic než stopy“. Lokace se průzkumníci snaží tajit, případně si je měnit mezi sebou. Zveřejnění místa často urychlí jeho destrukci.\nStaveniště skrývají možnost dostat se do budov, do kterých se po jejich dokončení nelze běžně dostat. Další zajímavostí stavenišť jsou jeřáby. Ve městech bez výškových budov se jeřáby často tyčí vysoko nad městem a poskytují neopakovatelný výhled.\nRuiny, zejména ruiny industriálních budov, jsou pohledem do minulosti. V budovách bývají zanechány zbytky strojů a někdy i dokumentace, ale mohou být ve špatném stavu a hrozit zřícením schodišť či podlah.\n\nTunely metra, vlaků, kolektory a kanalizace jsou objekty, které jsou pro chod města velice důležité. Velká města jsou jimi v podstatě podkopána.\n\nKomíny jsou v ČR oblíbenými objekty urban exploringu. Organizace Svaz Českých komínářů Svaz Českých komínářů sdružuje komínáře neboli lidi, kteří lezou na komíny pro zábavu, vytváří databázi komínů a eviduje výstupy, kterých je již přes 25 tisíc.\n\nDoly\n\nDoly jsou dalším odvětvím, kterým se může průzkumník vydat. Patří ovšem i k těm nejnebezpečnějším. Rozklad v podzemí postihuje vzpěry a výztuhy a tak v prostorách dochází často k závalům, případně může být podzemí zatopeno nebo zamořeno jedovatými plyny.\n\nV sedmdesátých a osmdesátých letech bylo newyorské metro terorizováno grafitti. Posprejovány byly vozy, stanice i tunely. Trpěly zejména vozy, na kterých v mnoha případech nebyl vidět kousek původního laku a také tunely. Sprejeři se mezi urban explorery nepočítají, protože porušují jeho nepsané pravidlo. Je ale zřejmé, že metro v New Yorku má pro urban exploration velký potenciál a není nemožné do jeho systému proniknout. Skýtá přes tisíc kilometrů traťových tunelů a nepoužívané stanice. Např. stanice City Hall pochází z roku 1904, kdy bylo v New Yorku metro poprvé otevřeno, je vyřazena z provozu od roku 1945. City Hall i další newyorské podzemí ukazuje Steve Duncan ve filmu Undercity.\n\nShard je nejvyšší mrakodrap v Londýně s výškou 310 metrů. Skupině London Consolidation Crew se podařilo proniknout kolem jediného hlídače (který navíc sledoval televizi místo bezpečnostních kamer) až na vrchol, který byl v té době v 76. patře.\n\nNa Shard se dostal také basejumper Dan Witchalls. Jemu se to během dvou let podařilo celkem čtyřikrát a pokaždé seskočil padákem a přistál v noci v pustých ulicích Londýna. V tomto případě se nejedná o běžného průzkumníka, ale protože neporušil nepsané pravidlo urban exporinngu, také do této kategorie spadá.\n\nV Las Vegas pod kasiny a luxusními hotely žijí v kanalizačním systému bezdomovci. Urban explorer Matthew O’Brian několik let prozkoumával podzemí Las Vegas a napsal o nich knihu Beneath the Neon.\n\nV létě 2011 se podařilo čtyřem lidem proniknout na část vojenské základny George Air Force Base v Kalifornii, na které bylo více než sto vysloužilých tryskových civilních letadel. Základna se nachází v poušti, kde se není za co schovat a vojenské hlídky vidí několik kilometrů daleko. Přesto se jim podařilo překonat všechny překážky, vlézt do asi šesti letadel a vrátit se zpátky bez toho, aby si jich armáda všimla.\n\nNěkteří průzkumníci sdílejí zážitky, fotky a videa ze svých akcí na blozích. V Čechách existuje např. stránka Opuštěná místa nebo ve Velké Británii je více než 3000 průzkumníků sdruženo na fóru urbanexplorers.net. Početná základna průzkumníků i lidí, kteří fotogalerie pouze sledují je na stránce Facebook. \n\n\n\nV České republice vyšly na téma Urban exploration tyto publikace:\n\n"}
{"id": "790765", "url": "https://cs.wikipedia.org/wiki?curid=790765", "title": "Švédsko na letních olympijských hrách", "text": "Švédsko na letních olympijských hrách\n\nŠvédsko na letních olympijských hrách startuje od roku 1896. Toto je přehled účastí, medailového zisku a vlajkonošů na dané sportovní události.\n"}
{"id": "790768", "url": "https://cs.wikipedia.org/wiki?curid=790768", "title": "Zuzana Mikušová", "text": "Zuzana Mikušová\n\nZuzana Mikušová, uváděna též chybně jako \"Zuzana Mikošová\" (* 1938), je bývalá slovenská a československá politička a bezpartijní poslankyně Sněmovny lidu Federálního shromáždění za normalizace.\n\nK roku 1971 se profesně uvádí jako dělnice. Ve volbách roku 1971 zasedla do Sněmovny lidu (volební obvod č. 169 – Liptovský Mikuláš, Středoslovenský kraj). Ve Federálním shromáždění setrvala do konce funkčního období, tedy do voleb v roce 1976.\n\n"}
{"id": "790773", "url": "https://cs.wikipedia.org/wiki?curid=790773", "title": "Jozef Minďaš", "text": "Jozef Minďaš\n\nJozef Minďaš, též Jozef Minďáš (* 25. ledna 1932), byl slovenský a československý politik Komunistické strany Slovenska a poslanec Sněmovny lidu Federálního shromáždění za normalizace.\n\nK roku 1971 se profesně uvádí jako předseda JZD. K roku 1976 a 1981 jako ředitel státního statku.\n\nVe volbách roku 1971 zasedl do Sněmovny lidu (volební obvod č. 196 - Spišská Nová Ves, Východoslovenský kraj). Mandát obhájil ve volbách roku 1976 (obvod Spišská Nová Ves) a volbách roku 1981 (obvod Spišská Nová Ves). Ve FS setrval do konce funkčního období, tedy do voleb roku 1986.\n\n"}
{"id": "790774", "url": "https://cs.wikipedia.org/wiki?curid=790774", "title": "Anna Paquin", "text": "Anna Paquin\n\nAnna Helene Paquin (* 24. července 1982, Winnipeg, Manitoba, Kanada) je novozélandská herečka narozená v Kanadě.\n\nJejím prvním úspěšným filmem bylo \"Piano\", za něž získala Oscara v kategorii nejlepší herečka ve vedlejší roli. Ve svých 11 letech se tak stala druhou nejmladší oscarovou vítězkou v historii. Známou se stala ale až téměř o půl dekády později, když se začala objevovat v úspěšných filmech jako \"Taková normální holka\", \"Na pokraji slávy\" a ve filmové trilogii X-Men. U kritiků získala ohlas i za roli Sookie Stackhouse v seriálu \"Pravá krev\" z produkce HBO, kterou v roce 2008 vysloužila Zlatý glóbus za nejlepší herecký výkon v dramatickém seriálu.\n\nNarodila se v městě Winnipeg v Manitobě v Kanadě jako dcera učitelky angličtiny a novozélanďanky Mary Paquin (za svobodna Brophy) a středoškolského učitele tělocviku kanadského původu Briana Paquina. Je nejmladší ze tří děti; má dva starší sourozence: bratra Andrew, který se stal režisérem a narodil se v roce 1977 a sestru Katyu, která se narodila v roce 1980 a je partnerkou Russela Normana, předsedou politické strany Green Party. Její rodina se přestěhovala na Nový Zéland, když ji byly čtyři roky. Do osmi nebo devíti let navštěvovala Raphael House Rudolf Steiner School. V dětství mezi její záliby patřily hraní na violu, violoncello a klavír. Také dělala gymnastiku, balet, plavání a lyžování, než se začala zajímat o hraní.\n\nV letech 1994-1995 dokončovala na Novém Zélandu vzdělání na Hutt Intermediate School. Poté začalo její středoškolské vzdělání ve Wellingtonu na Wellington Girls' College, ale přestoupila na Windward School v Los Angeles, kam se se svou matkou přestěhovala po rozvodu rodičů v roce 1995. V červnu 2000 absolvovala Windward School a vyplnila požadavek školy týkající se veřejně prospěšných prací tím, že pracovala v jídelně v Los Angeles a ve speciálním vzdělávacím centru. Rok studovala na univerzitě v Kolumbii, ale nakonec školu opustila, protože chtěla pokračovat se svou hereckou kariérou.\n\nDne 5. srpna 2009 bylo oznámeno její zasnoubení s kolegou ze seriálu \"Pravá krev\", o 12 let starším Stephenem Moyerem, s nímž udržovala vztah už od natáčení pilotního dílu v roce 2007. Dne 21. srpna 2010 se vzali v soukromé rezidenci v kalifornském Malibu. Společně s Moyerem žijí ve Venice v Los Angeles. V září 2012 porodila dvojčata, dceru Poppy a syna Charlieho. Moyer už byl z předchozího vztahu otcem syna Billyho (* 2000) a dcery Lilac (* 2002).\n\nDne 1. dubna 2010 se veřejně přihlásila ke své bisexualitě ve videu pro kampaň Give a Damn. Kampaň inicializovala skupina hájící práva LGBT lidí True Colors Fund, kterou založila Cyndi Lauper. Ve videu Paquin říká: „Jsem Anna Paquin. Jsem bisexuální a je mi to jedno.“ V roce 2012 v rozhovoru pro listopadové číslo magazínu \"Red\" uvedla, že se lidé podivují, jak se může definovat jako neheterosexuální a současně být provdaná za muže. V červnu 2014 na Twitteru uvedla, že je hrdou „šťastně provdanou bisexuální matkou“.\n\nAnna Paquin také podporuje charitativní organizace jako Children's Hospital Los Angeles a Make-A-Wish Foundation.\n\n"}
{"id": "790776", "url": "https://cs.wikipedia.org/wiki?curid=790776", "title": "Tupou VI.", "text": "Tupou VI.\n\nTupou VI. (narozen 12. července 1959 jako ʻAhoʻeitu ʻUnuakiʻotonga Tukuʻaho Tupou VI) je od 18. března 2012 šestý král Tongy. Je mladším synem bývalého krále George Tupou IV., který zemřel v roce 2006. Jeho předchůdcem a starším bratrem byl král George Tupou V., který vládl od roku 2006 až do své smrti v roce 2012.\n\nOd roku 2000 byl premiérem Tongy a odstoupil v únoru 2006. Poté byl od roku 2008 až do svého nástupu na trůn tonžským vysokým komisařem v Austrálii a sídlil v Canberře. Po nástupu na trůn byl na tomto postu vystřídán svojí jedinou dcerou princeznou Lātūfuipekou Tukuʻaho.\n\n4. července 2015 byl společně se svou ženou, královnou Nanasipau'u korunován králem Tongy. Jde tak o nejnověji korunovaného monarchu na světě.\n\nJeho manželkou a královnou je Nanasipau'u Tuku'aho, mají spolu tři děti, dceru a 2 syny:\n\n"}
{"id": "790779", "url": "https://cs.wikipedia.org/wiki?curid=790779", "title": "Miroslav Moc", "text": "Miroslav Moc\n\nMiroslav Moc (12. února 1928 Předlice - 27. června 1996 Praha) byl český a československý novinář, politik Komunistické strany Československa, poslanec Sněmovny lidu Federálního shromáždění a šéfredaktor deníku \"Rudé právo\" za normalizace.\n\nKoncem druhé světové války pracoval jako lesní dělník v Suchdole nad Lužnicí. V roce 1945 vstoupil do KSČ. V letech 1946-1947 působil jako redaktor komunistického regionálního listu v severních Čechách \"Průboj\". V letech 1953-1954 absolvoval stranickou vysokou školu v Moskvě a koncem 50. let navštěvoval i přednášky na Vysoké škole politické ústředního výboru Komunistické strany Československa. V letech 1947-1963 působil jako redaktor listu \"Mladá fronta\", v letech 1963-1969 byl redaktorem deníku \"Rudé právo\" (mezi roky 1966 a 1969 coby zahraniční dopisovatel z Bonnu) a v letech 1969-1975 i jeho šéfredaktorem. Názorově patřil v letech 1968-1969 k prosovětské konzervativní části KSČ.\n\nJeho nástup do čela redakce Rudého práva v dubnu 1969 přímo souvisel s nástupem normalizačních politiků po invazi vojsk Varšavské smlouvy do Československa (Gustáv Husák místo Alexandra Dubčeka). V květnu 1969 patřil mezi signatáře prohlášení \"Slovo do vlastních řad\", v němž se apelovalo na větší loajalitu novinářské obce vůči KSČ a novému kurzu normalizace.\n\n26. září 1969 byl kooptován za člena Ústředního výboru Komunistické strany Československa. XIV. sjezd KSČ ho ve funkci potvrdil. V období leden 1970 - říjen 1975 byl navíc členem sekretariátu ÚV KSČ. Ve volbách roku 1971 zasedl do Sněmovny lidu (volební obvod č. 57 - Děčín-sever, Severočeský kraj). Ve Federálním shromáždění setrval do konce funkčního období, tedy do voleb roku 1976.\n\nV období let 1975-1981 působil jako velvyslanec Československa ve Švýcarsku. Po návratu z Bernu byl zařazen do 4. německo-rakouského odboru ministerstva zahraničí, ale již v roce 1982 z ministerstva odešel zpět do stranického aparátu.\n\nV roce 1970 byl vyznamenán Řádem práce, v roce 1973 Řádem Vítězného února.\n\n"}
{"id": "790781", "url": "https://cs.wikipedia.org/wiki?curid=790781", "title": "Chlup (příjmení)", "text": "Chlup (příjmení)\n\nPříjmení Chlup nosí více osobností:\n\n\n"}
{"id": "790782", "url": "https://cs.wikipedia.org/wiki?curid=790782", "title": "Irena Moravčíková", "text": "Irena Moravčíková\n\nIrena Moravčíková (* 7. února 1940) byla slovenská a československá politička a bezpartijní poslankyně Sněmovny lidu Federálního shromáždění za normalizace.\n\nK roku 1971 a 1976 se profesně uvádí jako dělnice.\n\nVe volbách roku 1971 zasedla do Sněmovny lidu (volební obvod č. 143 - Pezinok, Západoslovenský kraj). Mandát obhájila ve volbách roku 1976 (obvod Pezinok). Ve FS setrvala do konce funkčního období, tedy do voleb roku 1981.\n\n"}
{"id": "790789", "url": "https://cs.wikipedia.org/wiki?curid=790789", "title": "Alef (album)", "text": "Alef (album)\n\nAlef je debutové album skupiny Masada Johna Zorna. Jeho nahrávání probíhalo v RPM Studios v New Yorku 20. února 1994 a vyšlo v roce 1995 pod značkou DIW Records.\n\nVšechny skladby složil John Zorn.\n"}
{"id": "790792", "url": "https://cs.wikipedia.org/wiki?curid=790792", "title": "Finská akademie věd", "text": "Finská akademie věd\n\nFinská akademie věd (finsky \"Suomalainen Tiedeakatemia\", latinsky \"Academia Scientiarum Fennica\") je akademie věd ve Finsku se sídlem v Helsinkách. Jedná se o největší vědeckou a akademickou společnost ve Finsku. Byla založena v roce 1908 jako finskojazyčný protějšek Finské společnosti nauk, která byla založena v roce 1838. Ta byla po celou svou historii hlavně švédskojazyčná.\n\nCelkem má Akademie přes 500 členů. Členství je omezené a nové členy vybírají sami členové. Čestnými členy Akademie je např. Jaakko Hintikka, Olli Lehto nebo bývalý finský prezident Mauno Koivisto.\n\n\n"}
{"id": "790793", "url": "https://cs.wikipedia.org/wiki?curid=790793", "title": "Okres Mohács", "text": "Okres Mohács\n\nOkres Mohács ( ) je okres v jižním Maďarsku v župě Baranya. Jeho správním centrem je město Moháč.\n\nV okrese se nachází celkem 26 měst a obcí.\n\nMěsta\n\nObce\n"}
{"id": "790795", "url": "https://cs.wikipedia.org/wiki?curid=790795", "title": "Beit", "text": "Beit\n\nBeit je druhé studiové album skupiny Masada Johna Zorna. Jeho nahrávání probíhalo v RPM Studios v New Yorku 20. února 1994 a vyšlo v roce 1995 pod značkou DIW Records.\n\nAutorem všech skladeb je John Zorn.\n"}
{"id": "790800", "url": "https://cs.wikipedia.org/wiki?curid=790800", "title": "Dekorativní umění", "text": "Dekorativní umění\n\nDekorativní umění je umění, které je určeno především k dekoraci, neboli výzdobě a spojuje v sobě ornament a funkčnost. Dekorativní umění pracuje s rozličnými materiály jako jsou keramika, dřevo, sklo, kov, textil, štuk nebo kámen, obzvláště drahokam. Uplatňuje se od architektury interiérů (např. tapety) přes nábytek až po předměty denní potřeby.\n\nNáznaky dekorativního umění se objevily už v období secese jako ozdobné prvky ve formě zvlněných linií, květin nebo listů. Následně pronikaly do architektury, sochařství, malířství a výroby předmětů a doplňků pro denní potřebu. V dekorativním umění se projevil i vliv kubismu.\n\nVe 20. a 30. letech 20. století se tento dekorativní styl uplatnil i v průmyslu a řemeslné výrobě a jeho představitelem je art deco. Velký vliv na jeho rozšíření měla Mezinárodní výstava moderní uměleckoprůmyslové výroby v Paříži v roce 1925.\n\nČeskými představiteli tohoto stylu jsou např. malíři Jakub Obrovský, Lojza Baránek, Martin Patřičný nebo František Peterka.\n\nDekorativní umění je často odlišné od tzv. krásných umění (tj. malba, kresba, fotografie nebo sochařství) a od užitého umění (jako je móda nebo design). Rozdíl mezi dekorativním a výtvarným uměním je založen především na funkčnosti, záměru, významu a postavení díla nebo výrobku.\n\n\n\n"}
{"id": "790801", "url": "https://cs.wikipedia.org/wiki?curid=790801", "title": "Gimel (album)", "text": "Gimel (album)\n\nGimel je třetí studiové album skupiny Masada Johna Zorna. Jeho nahrávání probíhalo v RPM Studios v New Yorku 20. února 1994 a v Power Station Studios 22. června téhož roku. Album vyšlo v roce 1995 pod značkou DIW Records.\n\nAutorem všech skladeb je John Zorn.\n"}
{"id": "790804", "url": "https://cs.wikipedia.org/wiki?curid=790804", "title": "Hemispheres", "text": "Hemispheres\n\nHemispheres je šesté studiové album kanadské rockové skupiny Rush, vydané v roce 1978. Album bylo nahráno v Rockfield Studios ve Walesu a mixováno v Trident Studios v Londýně.. Bylo posledním z postapokalyptické trilogie, série tří alb, vedle \"2112\" a \"A Farewell to Kings\". Bylo též posledním ze tří alb nahraných ve Spojeném království než se vrátili domů do Kanady.\n\nVšechny skladby složili Alex Lifeson, Geddy Lee a Neil Peart.\n\n\n\n"}
{"id": "790805", "url": "https://cs.wikipedia.org/wiki?curid=790805", "title": "Dalet (album)", "text": "Dalet (album)\n\nDalet je čtvrté studiové album skupiny Masada Johna Zorna. Jeho nahrávání probíhalo v RPM Studios v New Yorku 20. února 1994 a vyšlo v roce 1995 pod značkou DIW Records.\n\nAutorem všech skladeb je John Zorn.\n"}
{"id": "790813", "url": "https://cs.wikipedia.org/wiki?curid=790813", "title": "Chmelík (příjmení)", "text": "Chmelík (příjmení)\n\nPříjmení Chmelík/Chmelíková nosí více osobností:\n\n\n"}
{"id": "790823", "url": "https://cs.wikipedia.org/wiki?curid=790823", "title": "Hunter × Hunter", "text": "Hunter × Hunter\n\nHunter × Hunter () je japonská manga, kterou píše a kreslí mangaka Jošihiro Togaši. Příběh pojednává o chlapci jménem Gon Freecss, jenž se snaží po vzoru svého otce získat prestižní povolání tzv. \"huntera\" (v doslovném překladu \"lovce\").\n\nManga začala vycházet od 3. března 1998 v časopise \"Šúkan šónen Jump\" a i přes několik přestávek vychází dodnes. V roce 1999 se manga dočkala také zpracování v podobě stejnojmenného anime seriálu o 62 dílech v produkci studia Nippon Animation, přičemž poslední díl byl odvysílán 31. března 2001. Následovaly ještě tři série OVA, které byly postupně vydány v letech 2002 až 2004. V roce 2011 oznámilo studio Madhouse, že připravuje remake původního seriálu, jenž se začal vysílat v říjnu 2011. Poslední, 148. díl, byl odvysílán 23. září 2014. V roce 2013 uvedlo studio Madhouse do japonských kin dva filmy s vlastním příběhem, které nesou podtituly \"Phantom Rouge\" a \"The Last Mission\".\n\nV Česku doposud nebyla oficiálně ani vydána manga, ani odvysílána jedna ze dvou anime adaptací.\n\nPřed dvanácti lety připlul Ging Freecss na Velrybí ostrov, nechal svého malého syna Gona u švagrové Mito a na dlouhá léta zmizel. Malý Gon, jemuž Mito celý život tvrdila, že jeho rodiče jsou mrtví, však po dvanácti letech potkává Gingova žáka Kitea, jenž mu prozradí, že jeho otec je ve skutečnosti naživu a stal se uznávaným hunterem. Hunter je v tamním světě společensky vysoce ceněné povolání, jeho náplní je hledání skrytých pokladů, vzácných zvířat nebo chytání zločinců. Gon se poté rozhodne, že odejde z domova, aby se taky stal hunterem. Vydává se na nebezpečnou hunterskou zkoušku, která se snaží v několika částech ověřit uchazečovy schopnosti a týmovou spolupráci a při níž jde o život. Během zkoušky se Gon spřátelí s dalšími třemi uchazeči.\n\nPrvním z nich je Kurapika, poslední přeživší klanu Kurta, jenž se touží stát hunterem, aby mohl pomstít svůj klan a získat zpět jejich šarlatové oči, které z těl zavražděných členů klanu ukradli zlodějové z Přízračné skupiny. Druhým je Leorio, jenž se touží stát lékařem a touží po bohatství hunterům vlastním, aby měl peníze na studium na lékařské fakultě. Třetím z nich je Gonův vrstevník Killua, který se zřekl povolání nájemného vraha, k němuž byl rodinou odmalička vychováván. Během zkoušky poznává Gon mimo jiné také Hisoku, tajemného a vražedného kouzelníka, který se o Gona až nebezpečně moc zajímá a který několikrát během zkoušky projeví své vražedné úmysly.\n\nNa konci zkoušky získají Gon, Kurapika i Leorio titul huntera, ovšem Killua neprojde závěrečnou částí zkoušky, neboť ze zoufalství zabije jednoho z účastníků zkoušky, když se ukáže, že dalším z účastníků zkoušky je Killuův přestrojený bratr Illumi, kterého vyslala rodina, aby Killuu sledoval a přivedl zpět. Trio hrdinů proto cestuje za Killuou domů, kde na ně čekají nebezpečné nástrahy. Když se však otec Killuy dozví, že si Killua našel přátele, kteří za ním dokonce přišli až domů, rozhodne se Killuu pustit. Hrdinové se poté dohodnou, že se prozatím rozejdou a setkají se znovu 1. září v Novoyorckém městě.\n\nPo rozchodu se Gon a Killua vydají do Nebeské arény, kde chtějí jednak zesílit a jednak si vydělat peníze. Potkávají zde mistra bojových umění Winga, který se je rozhodne naučit ovládat \"nen\" – jistou formu životní energie, kterou lze využít k boji a jejíž ovládnutí představuje závěrečnou část hunterské zkoušky. V Nebeské aréně také potkávají Hisoku, proti němuž se v závěru Gon postaví. Boj sice končí prohrou Gona, ovšem Gonovi se podaří splatit Hisokovi dluh z dob hunterské zkoušky.\n\nPřed odjezdem do Novoyorckého města se Gon a Killua vydávají ještě na Velrybí ostrov za tetou Mito, která Gonovi po návratu předá tajemnou krabičku, jež mu věnoval otec. Poté co Gon použije na krabičku nen a přiloží k ní svou hunterskou licenci, se krabička otevře a Gon v ní najde tři předměty: magnetofonovou kazetu, prsten a paměťovou kartu. Na kazetě je záznam Gingova vzkazu pro Gona, v němž otec snažení svého syna pochválí, ale neposkytne mu žádnou radu, kde jej hledat, a na paměťové kartě jsou uložena data z tajemné hunterské hry Greed Island, která – jak odhalí Killua s pomocí bratra Millukiho – se má dražit v blízké době na aukci v Novoyorckém městě. Oba hrdinové se tedy rozhodnou jet do Novoyorckého města i za jiným účelem než setkání s přáteli.\n\nV Novoyorckém městě se 1. září setkávají hrdinové jen s Leoriem, jemuž poví o chystané dražbě Greed Islandu. Leorio následně vyzkouší několik způsobů, jak by si Gon a Killua mohli vydělat na hru peníze. Mezitím se Kurapika vydává za prací bodyguarda dcery významného mafiánského bosse Nostrada, která umí věštit budoucnost a díky níž její otec tolik zbohatl. Jelikož Neon Nostradová ráda sbírá části lidských těl, vydává se taktéž do Novoyorckého města na dražbu. Na dražbu však onoho večera vtrhnou členové Přízračné skupiny a pozabíjí všechny přítomné, ovšem Neon díky správnému vyložení věštby přežije. Následně se rozpoutává krvavý boj mezi členy mafie a Přízračnou skupinou, čehož využívá Kurapika k tomu, aby zajal Uvogina, jednoho z členů Přízračné skupiny, a posléze jej zabil. Mafie vypíše na hlavy členů Přízračné skupiny vysoké odměny, což motivuje Gona a Killuu, aby se po nich vydali. Během sledování dvou členů se však dostanou do zajetí Skupiny, jejíž členové se z nich snaží získat informace o vrahovi Uvogina. To se jim sice nepodaří, ale během popisu vraha Killuu napadne, že by vrahem mohl být právě Kurapika, a tak když se jim posléze podaří utéct, rozhodnou se s Kurapikou stůj co stůj setkat.\nTou dobou se Neon i přes zákaz otce rozhodne vydat na znovuuvedenou dražbu, kam se jí s pomocí Chrolla Lucilfera, šéfa Přízračné skupiny, podaří dostat. Chrollo zneužije její důvěřivosti a požádá ji, aby mu před jeho zraky vyvěštila osud, a Chrollo jí během věštění tuto schopnost ukradne. Následně Přízračná skupina zaútočí na dražební dům, aby se pomstila za smrt Uvogina, načež mafie vyšle do akce profesionální zabijáky, mezi nimiž jsou i Killuův otec a dědeček. Ti mají za úkol zabít Chrolla, což se jim málem podaří, avšak během souboje zavolá otci Illumi a řekne mu, že Přízračná skupina přeplatila nabídku od mafie. Zoldyckové tedy přestanou s Chrollem bojovat, odejdou, Illumi spolu s mladším bratrem Kallutem pozabíjí špičky mafie a Skupina se v tajnosti zmocní dražby. Chrollo pak využije schopnosti dalšího z členů Přízračné skupiny, aby vytvořil falešné mrtvoly všech členů a kopie všech předmětů, které se měly ten večer dražit. Členové Skupiny následně v přestrojení za dražitele prodají všechny kopie, mezi nimi i kopii šarlatových očí, jež pro Neon koupí za vysokou částku Kurapika.\n\nGon, Killua a Leorio se poté konečně setkávají s Kurapikou, jemuž nabízejí pomocnou ruku, ale ten ji odmítá do okamžiku, než se dozví, že mrtvoly členů Skupiny byly falešné. Společně pak vymyslí plán, jak postupovat proti Skupině, ale při jeho uskutečňování padnou Gon a Killua opět do zajetí. Kurapika je tak nucen změnit taktiku a podaří se mu zajmout jen Chrolla. Ten tvrdí, že je bezcenným zajatcem, a mezi ostatními členy Skupiny se mezitím rozhoří spor o to, zda mají svého šéfa zachránit, neboť ve vzduchu visí hrozivá věštba, kterou napsal Chrollo za pomoci ukradené Neoniny schopnosti. Kurapika zavolá jedné z členů Skupiny, Pakunodě, a nabídne Skupině výměnu zajatců pod podmínkou, že na místo výměny přijde jen ona s Gonem a Killuou. Pakunoda nakonec Skupinu přesvědčí, aby Kurapiku poslechli, a vydá se na místo výměny. Před samotnou výměnou však ještě Kurapika Chrollovi zapečetí nen a donutí jej odpřísahat, že nebude kontaktovat jakéhokoli člena Skupiny, a Pakunodu donutí odpřísahat to, že o něm samotném neřekne ostatním členům ani slovo. Výměna proběhne v pořádku, Chrollo odejde od Přízračné skupiny a Pakunoda po návratu ke Skupině použije jednu ze svých schopností, pomocí níž předá ostatním členům veškeré své vzpomínky. Tím však poruší slib, jenž dala Kurapikovi, a na místě zemře. Zbývající členové, kteří se od Pakunody dozvěděli mimo jiné i o Chrollově přísaze, pak přestanou pátrat po hlavních hrdinech, neboť kdyby zabili Kurapiku, mohl by vlivem přísahy zemřít i Chrollo.\n\nPo smrti Pakunody se Gon a Killua vydávají na dražbu, kde se má mimo jiné dražit i Greed Island, ovšem všechny kusy nakonec získá miliardář Battera. Hrdinové se tedy rozhodnou zúčastnit náboru hráčů Greed Islandu, jenž krátce po dražbě Battera uspořádá. Vstupní zkoušku se jim podaří úspěšně vykonat, a tak se oba vydávají do hry. Ve hře Gona čeká vzkaz od otce, který mu popřeje, ať se mu hra líbí, ovšem opět Gonovi o sobě nic neprozradí. Gon s Killuou se také časem seznámí s Biscuit Kruegerovou, zkušenou hunterkou a bývalou zkoušející u hunterské zkoušky, která se rozhodne hlavní hrdiny vycvičit v ovládání nenu. Nebezpečí pro všechny hráče však přichází ve chvíli, kdy se hráč Genthru rozhodne spolu se svými dvěma kumpány vyhrát hru i za cenu masového vraždění. Gon se rozhodne spojit s několika dalšími hráči, aby zabránil Genthruovi ve vítězství. To se mu i za cenu těžkého zranění a několika ztrát na životech jeho spojenců podaří, a tak se Gon stane prvním vítězem Greed Islandu. Než však spolu s Killuou opustí hru, tak zjistí, že ve hře není poprvé, ale že ji už někdy v minulosti navštívil spolu s hráčem, který má přezdívku Nigg. Napadne jej, že by mohlo jít o přesmyčku jména jeho otce (Ging), a tak se po odchodu ze hry rozhodne použít kouzlo, pomocí něhož se spolu s Killuou přenese za Niggem.\n\nNakonec se ukáže, že Nigg je ve skutečnosti Gingův žák Kite, s nímž se Gon v minulosti skutečně setkal. Kite vypraví Gonovi a Killuovi o Gingovi a také o jeho průzkumné výpravě za novými živočišnými druhy. Gon s Killuou se rozhodnou k jeho výpravě připojit, ale postupně zjistí, že mají co do činění s velmi nebezpečnými tvory, kterým se říká mravenčí chiméry. Ty se vyvinuly v zaostalé zemi NGL, jejíž obyvatelé neměli dostatečně účinné zbraně na to, aby proti chimérám bojovali, a tak se tato země stala ideálním místem pro rychlou evoluci chimér. Nebezpečnost mravenčích chimér pocítí hrdinové na vlastní kůži tehdy, když jedna chiméra zabije před očima hrdinů samotného Kitea. Tou dobou již na hranice NGL přijíždí skupinka zkušených hunterů, k nimž se hrdinové po ztrátě Kitea připojí, ale také se tou dobou královně chimér narodí syn Meruem, král chimér, po jehož porodu ona sama umírá. Meruem se po narození neodhodlá jakkoli uctít památku matky; místo toho se rozhodne se strážci krále a věrnými následovníky opustit NGL a ovládnout autoritářský stát Východní Gorteau. Protože si však svým laxním přístupem k smrti královny mnohé chiméry znepřátelil, rozhodnou se některé z nich přidat k lidem. \nZatímco se Gon s Killuou věnují tréninku, rozhodnou se ostatní hunteři v čele s předsedou Neterem vymyslet plán, jak vniknout do paláce ve Východním Gorteau a zabít krále chimér spolu s jeho strážci. Jednotliví hunteři si rozdělí protivníky, přičemž se samotným králem se rozhodne bojovat Netero. Tomu se nakonec podaří zabít nejen samotného krále, ale i nechtěně dva ze tří strážců krále, za což ovšem zaplatí svým životem. Třetího strážce zabije sám Gon z pomsty za smrt Kitea.\n\nJošihiro Togaši prohlásil, že k vytvoření této mangy jej inspirovala vášeň pro sbírání všemožných předmětů. Chtěl původně vytvořit mangu, v níž by se něco sbíralo a která by měla název \"Hunter\". Rozšířit tento pracovní název na \"Hunter × Hunter\" jej napadlo až tehdy, když sledoval televizní pořad \"Gaki no cukai\", v němž se hosté pro pobavení publika často opakovali. Togaši si tehdy pro sebe zopakoval pracovní název, čímž dal vzniknout finálnímu názvu – \"Hunter × Hunter\". Togaši také prohlásil, že když se mu krátce po začátku vydávání mangy \"Hunter × Hunter\" v \"Šúkan šónen Jumpu\" narodil první syn, věděl, že tahle událost bude mít zásadní vliv na jeho práci; zvláště na mangu, jejímž hrdinou je mladý chlapec hledající svého otce.\n\nPrvní kapitola mangy \"Hunter × Hunter\" se objevila v časopise \"Šúkan šónen Jump\" 3. března 1998. Nakladatelství Šúeiša později začalo mangu vydávat v souhrnných svazcích tankóbon, jichž dosud vydala 33. Od prosince 2011 začala navíc Šúeiša vydávat mangu ve sběratelské edici \"Hunter × Hunter Treasure\", v níž se nakladatelství snažilo co nejvěrněji zachovat původní podobu mangy z \"Šúkan šónen Jumpu\". Kromě původního formátu stran nakladatelství zachovalo také speciální barevné strany, které se v některých číslech časopisu objevily při příležitosti různých výročí mangy (např. při vydání kulatého čísla kapitoly). Tuto edici tvoří celkem šest velkých svazků, jež pokrývají obsah prvních 18 svazků tankóbon.\n\nV manze \"Hunter × Hunter\" používá Togaši ke kreslení stejně jako u předchozí mangy \"Yu Yu Hakusho\" plnicí pero, ale u této mangy navíc používá eMac pro vybarvení kreseb. Togaši nevyužívá téměř žádné pomoci asistentů; výjimku tvoří jeho manželka Naoko Takeuči, jež mu pomáhala například v přidávání textur do některých černobílých stran prvního svazku.\n\nTogaši se několikrát omluvil čtenářům v časopisu \"Šúkan šónen Jump\" za špatnou kvalitu kresby a slíbil, že některé části kapitol překreslí, než je nakladatelství Šúeiša vydá v tankóbonu. V posledních letech si také Togaši několikrát dal přestávku ve vydávání kapitol. Poslední – a doposud nejdelší – taková přestávka byla ohlášena po uveřejnění 340. kapitoly v březnu 2012 a trvala až do 2. června 2014.\n\nManga si dlouhodobě drží osmou příčku v žebříčku nejlépe prodávaných mang nakladatelství Šúeiša; v únoru 2012 to bylo celkově přes 60 milionů prodaných kusů v Japonsku, opakovaně se také některé svazky umístily v žebříčcích nejlépe prodávaných mang roku a nejrychleji prodávaných mang po svém vydání.\n\nJeště před začátkem vysílání seriálu byl na Jump Super Anime Tour v roce 1998 odvysílán pilotní díl \"Hunter × Hunter\", mimo jiné společně s pilotem \"One Piece\". Zajímavostí je, že tento pilot nebyl vyroben studiem Nippon Animation, nýbrž Studiem Pierrot, a to v režii Norijuki Abeho. Z toho důvodu mají postavy v pilotním díle jiné dabéry než později v seriálu.\n\nPůvodní anime seriál o délce 62 dílů vyrobilo studio Nippon Animation pod režijní taktovkou Kazuhira Furuhašiho, jenž v minulosti režíroval například populární anime \"Ruróni Kenšin: Meidži kenkaku romantan\". Seriál původně vysílala Fuji TV od 16. října 1999 do 31. března 2001 ve stejný vysílací čas jako předchozí adaptaci Togašiho mangy, \"Yu Yu Hakusho\". Navíc se \"Hunter × Hunter\" vysílal na satelitním televizním kanálu Animax. Ačkoli se seriál věrně drží komiksové předlohy, tvůrci v anime adaptaci kvůli mladším divákům zmírnili výskyt násilí. Společnost Marvelous Entertainment vydala všechny díly v Japonsku na DVD po třinácti dílech v letech 2000 a 2001.\n\nHudbu k seriálu složil Tošihiko Sahaši. K seriálu vyšly na CD celkem tři soundtracky. První má název \"Hunter × Hunter Original Sound Trax Vol. 1\", obsahuje 41 skladeb a byl vydán 22. prosince 1999. Druhý soundtrack, \"Hunter × Hunter Original Sound Trax Vol. 2\", obsahuje 42 skladeb a byl vydán 15. března 2000. Třetí soundtrack, \"Hunter × Hunter Original Sound Trax Vol. 3\", obsahuje 49 skladeb a byl vydán 16. března 2001.\n\nZačátkem roku 2001 byl v seriálu zadaptován téměř celý příběh mangy, proto se studio Nippon Animation rozhodlo, že výrobu seriálu raději ukončí. Jelikož však seriál skončil velmi otevřeně – což vyvolalo mezi fanoušky seriálu negativní ohlasy –, začalo studio postupně vydávat několik sérií OVA, které bezprostředně navazují na konec seriálu.\n\nPrvní, stejnojmennou sérii OVA o osmi dílech režíroval Satoši Saga a byla vydávána postupně po dvou dílech od 17. ledna do 17. dubna 2002. Tato OVA uzavírá část příběhu v Novoyorckém městě, jež v původním seriálu nebyla dovyprávěna. Druhou, rovněž osmidílnou sérii OVA s podtitulem \"Greed Island\" režíroval Jukihiro Macušita a byla opět vydávána po dvou dílech, tentokrát od 19. února do 21. května 2003. Třetí, závěrečnou sérii OVA s podtitulem \"G.I. Final\" režíroval Makoto Sató. Tato série má čtrnáct dílů, které byly po dvou vydávány od 3. března do 18. srpna 2004. Všechny OVA byly následně odvysílány na japonském Animaxu.\n\nHudbu složil stejně jako k původnímu seriálu Tošihiko Sahaši. Soundtrack k první sérii OVA nese název \"The Original Video Animation Hunter × Hunter Sound Trax\", obsahuje 18 skladeb a byl vydán 22. května 2002. Soundtrack k druhé sérii se jmenuje \"Original Video Animation Hunter × Hunter: Greed Island Original Sound Tracks\", obsahuje 30 skladeb a byl vydán 21. března 2003. O rok později pak vyšla kompilace \"Hunter × Hunter Best Sound Collection\" tvořená čtyřmi CD, které obsahují skladby jak z původního seriálu, tak ze všech OVA. Vyšla konkrétně 4. ledna 2005.\n\nPřípravu nové adaptace mangy \"Hunter × Hunter\" oznámilo studio Madhouse v červenci 2011. Místo toho, aby tvůrci navázali příběhem tam, kde poslední série OVA skončila, se rozhodli vytvořit remake a odvyprávět celý příběh od samotného začátku, a to věrněji než původní seriál.\n\nRežisérem nového seriálu je Hiroši Kódžima, hudbu složil Jošihisa Hirano a návrhy postav udělal Takahiro Jošimacu. V průběhu seriálu se vystřídali dva hlavní scenáristé: Acuši Maekawa, jenž napsal scénáře k dílům 1–58, a Cutomu Kamiširo, jenž píše scénáře od 39. dílu. V této verzi mají postavy oproti původnímu seriálu úplně nové dabéry. Seriál se začal vysílat na Nippon Television od 2. října 2011, na DVD a Blu-ray discích se začal vydávat od 25. ledna 2012. Původně se vysílal každou neděli ráno, ale kvůli postupně se zvyšujícímu počtu krvavých scén se 8. října 2013 přesunul vysílací čas na úterý v noci.\n\nK seriálu byly dosud na CD vydány celkem tři soundtracky. První, \"Hunter × Hunter Original Soundtrack\", byl vydán 25. ledna 2012. Druhý, \"Hunter × Hunter Original Soundtrack 2,\" byl vydán 23. května 2012. A třetí, \"Hunter × Hunter Original Soundtrack 3\", byl vydán 24. července 2013. Všechny soundtracky obsahují kromě instrumentální hudby složené Jošihisou Hiranem také zkrácené verze písní použitých v úvodní a závěrečné znělce.\n\nNa prvním ročníku pražského festivalu japonské kultury a popkultury NatsuCon 2013 bylo promítáno několik dílů seriálu s českými titulky.\n\nPříprava prvního anime filmu, jehož celý název v originále zní \"Gekidžóban HUNTER×HUNTER Hiiro no genei -Phantom Rouge-\" (劇場版 HUNTER×HUNTER 緋色の幻影-ファントム・ルージュ-), byla oficiálně oznámena v březnu 2012 a do japonských kin byl film uveden 12. ledna 2013. Film do japonských kin distribuovala společnost Tóhó. Film pojednává o tom, jak se Gon a jeho přátelé snaží získat zpět Kurapikovy oči, které mu ukradl jeden z bývalých členů Přízračné skupiny. Příběh je založen na nezveřejněné povídce, kterou Jošihiro Togaši napsal zhruba před deseti lety. Při příležitosti uvedení filmu do kin vytvořil Jošihiro Togaši předmluvu k filmu v podobě mangy \"Kurapika cuioku-hen\" (クラピカ追憶編, v překladu \"Kurapikovy vzpomínky\") o dvou kapitolách pro první milion diváků, která byla také vydána v \"Šúkan šónen Jumpu\". K filmu rovněž nakladatelství Šúeiša vydalo 15. ledna 2013 stejnojmennou adaptaci v podobě light novel.\n\nDruhý film, jehož celý název v originále zní \"Gekidžóban HUNTER×HUNTER -The LAST MISSION-\" (劇場版 HUNTER×HUNTER -The LAST MISSION-), měl japonskou premiéru 27. prosince 2013. Film pojednává o temné minulosti předsedy Netera a jeho dávném příteli, jenž se mu přišel pomstít. Za prvních deset dní po uvedení v kinech film vydělal 571 milionů jenů.\n\nV květnu 2014 se film promítal na brněnském Animefestu s českými titulky pod názvem \"Hunter x Hunter: Poslední mise\".\n\n\n"}
{"id": "790825", "url": "https://cs.wikipedia.org/wiki?curid=790825", "title": "Karin Savková", "text": "Karin Savková\n\nKarin Savková je slovenská topmodelka.\n\nKarin Savková pochází ze slovenské Němšové nedaleko Trenčína. Agentura ji objevila na castingu v obchodním centru v Trenčíně.\n\nV 16 letech zvítězila v národním finále Kenvelo Elite Model Look Slovakia 2010. Na světovém finále Elite Model Look International 2010 10. října 2010 v Šanghaji se umístila na 3. místě a získala garantovaný kontrakt USD 75.000.\n\nPózovala při fotografování pro časopis \"Elle\", slovenský časopis \"Eva\", magazín Maxima (April 2011), katalog \"EVAmóda\", časopis \"Marie Claire\" (September 2011; Turkey - September 2011), magazine \"Jewel\" (Winter 2011-2012). Objevila se na obálce Madonna X-mas Austria.\n\nObjevila na přehlídkách \"Nomia\", \"Libertine\", \"Rachel Zoe\", \"Sachin + Babi\".\n\n\n"}
{"id": "790827", "url": "https://cs.wikipedia.org/wiki?curid=790827", "title": "Bačka Topola", "text": "Bačka Topola\n\nBačka Topola ( , ) je město v autonomní oblasti Vojvodina v Srbsku. Je správním centrem opštiny Bačka Topola. Nachází se v severní části regionu, na řece Krivaji, na hlavním silničním tahu (Dálnice A1 z Bělehradu do Maďarska a na hlavním železničním tahu (Železniční trať Bělehrad–Subotica) v témže směru, cca 30 km jižně od Subotice a 70 km severně od Nového Sadu.\n\nMěsto se rozkládá v široké rovině Panonské nížiny.\n\nV roce 2011 zde žilo 14 596 obyvatel. Přibližně 60 % obyvatel je maďarské národnosti.\n\nPrvní písemná zmínka o městě pochází z roku 1462, Bačka Topola je připomínána pod názvem \"Gybaych\". Pod názvem \"Topola\" je město poprvé připomínáno v tureckých záznamech z roku 1453. Turecká správa mu nejspíše neprospěla, časté konflikty v oblasti Dolních Uher a nájezdy vedly k tomu, že bylo místo na konci 17. století evidováno jako opuštěné. \n\nZnovu byla Topola osídlena až v roce 1750 z iniciativy tehdejšího šlechtice Antuna Grašalkoviće. Ten půdu daroval rodině Kraiů, která se zasloužila v bojích proti Francouzům. V roce 1806 získala tehdejší nově vzniklá osada status malého města a právo pořádat trhy třikrát ročně. Po porážce maďarské revoluce v roce 1849 bylo město vyloupeno a částečně i vypáleno. Postupně se život vrátil do starých kolejí až v druhé polovině 19. století. V téže době se začal rozvíjet také průmysl. V 80. letech 19. století byla do města zavedena železnice.\n\nV roce 1904 změnilo město název z \"Bácstopolya\" na \"Topolya\" (v maďarštině). Do druhé světové války bylo obyvatelstvo téměř čistě maďarské. V rakousko-uherském sčítání lidu z roku 1910 bylo zjištěno 12 339 Maďarů, 505 Židů a 17 Srbů.\n\nV závěru první světové války bylo město obsazeno srbskou armádou a později na základě Trianonské dohody připadlo Království Srbů, Chorvatů a Slovinců. Během druhé světové války jej opět obsadilo Maďarsko, v roce 1944 jej obsadili partyzáni spolu s Rudou armádou. \n\nPo skončení konfliktu byla východně od města vybudována nová průmyslová zóna (výroba masných výrobků a nábytku) a nízká zástavba sídel panonského typu byla narušena na jižním okraji města novým sídlištěm modernistického typu. V 90. letech v souvislosti s ekonomickým problémy rozpadající se Jugoslávie počet obyvatel značně poklesl; nemalá část místního obyvatelstva odešla do zahraničí.\n\nV roce 2016 měla Bačka Topola jednu školku, osm základních škol a tři střední školy. Ve městě se také nacházela fakulta biofarmářství Univerzity Megatrend.\n\n\n"}
{"id": "790830", "url": "https://cs.wikipedia.org/wiki?curid=790830", "title": "Jennifer Messelierová", "text": "Jennifer Messelierová\n\nJennifer Messelierová (* 23. dubna 1991, Tourcoing, Nord-Pas de Calais, Francie) je francouzská topmodelka a vítězka Elite Model Look 2007.\n\nZvítězila na světového finále 24. ročníku soutěže Elite Model Look, který se konal 21. dubna 2008 v Obecním domě v Praze. Zde se umístila na 3. místě i česká topmodelka Hana Jiříčková.\n\n"}
{"id": "790831", "url": "https://cs.wikipedia.org/wiki?curid=790831", "title": "Căliman", "text": "Căliman\n\nCăliman (čti \"[Kəliman]\") nebo Munții Călimani \"(Kalimanské hory)\" je pohoří v severním Rumunsku. Patří k sopečnému pásmu Vnitřních Východních Karpat. Z hlediska rumunského členění rumunských Východních Karpat patří do střední skupiny zvané Carpații Moldo-Transilvani \"(Moldavsko-transylvánské Karpaty).\" Nejvyšší vrchol Pietrosul Călimanilor dosahuje 2100 m n. m.\n\nCăliman je na severu údolím Dorny oddělen od pohoří Bârgău a Suhard, na východě v sedle Păltiniș sousedí s pohořím Bistrița. Na jihu ho řeka Mureș (Maruše) odděluje od pohoří Gurghiu, na západě spadá do Transylvánské vrchoviny.\n\nCăliman je mladé pohoří, které vzniklo ve třetihorách. Patří do 150 km dlouhého sopečného pásu, který začíná pohořím Bârgău a pokračuje přes Căliman, Gurghiu a Harghitu až k Băile Tușnad severně od Brašova. Nejvyšší vrcholky Călimanu jsou vlastně zbytky okraje obrovského kráteru o šířce 8 až 12 km (dnes podkovovitý hřeben vymezený vrcholy Căliman Cerbul (2015 m), Căliman Izvor (2033 m), Pietrosul (2102 m) a Lucaciul (1769 m)). Na svazích hory Negoiul Romănesc (1884 m) se těžila síra.\n\n\n"}
{"id": "790832", "url": "https://cs.wikipedia.org/wiki?curid=790832", "title": "Zářící", "text": "Zářící\n\nZářící (anglicky „The Shining Ones“) je krátká vědeckofantastická povídka britského spisovatele Arthura C. Clarka z roku 1962.\n\nNámětem povídky je podmořské setkání s inteligentními hlavonožci - gigantickými zářícími kalmary, kteří spolu dokáží komunikovat pomocí obrazců na povrchu svých těl.\n\nČesky vyšla povídka ve sbírce \"Směr času\" (Polaris, 2002) v překladu Josefa Hořejšího.\n\n\nKlaus Müller, hlubinný technik švýcarské firmy, která se specializuje na montáž ve velkých hloubkách (trochu paradox vzhledem k tomu, že Švýcarsko nemá moře) zodpovídal za instalaci hlubinného roštu pro hydrotermální elektrárnu u pobřeží Srí Lanky. Zakázku získal Sovětský svaz, jenž si pro práci v hloubkách přizval právě specializovanou firmu ze Švýcarska.\n\nRuský obchodní atašé telefonuje Klausi Müllerovi, že je něco v nepořádku. Elektrárna má výpadek a problém je někde na roštu v hloubce. Müller přilétá na Srí Lanku a spouští se v batyskafu zkontrolovat zařízení. Zjišťuje, že rošt je poničený, odmontuje jej tedy a vynořuje se na hladinu. Politický přidělenec Dimitrij Karpuchin se domnívá, že jde o sabotáž. Ačkoli tomu nikdo ze zainteresovaných nevěří, Karpuchin není příliš daleko od pravdy.\n\nElektrárna je v centru zájmu médií a jedním z novinářů, který nemůže chybět je Joe Watkins. Joe se zná s Klausem a odpoledne se schází u oběda. Klaus nemůže prozradit pravý účel své mise, ačkoli americký žurnalista tuší nějaké svízele. Referuje svému příteli o obřích hlavonožcích - kalmarech, kteří byli v minulosti zaregistrování v těchto vodách. Hlubinný technik mu příliš nevěří.\n\nDalší den se Klaus spustí dolů, aby nainstaloval nový rošt. Vše funguje, jak má. Karpuchin má podezření, že někdo z roštu část odstranil a odnesl a požaduje ještě jeden sestup pod hladinu (konstrukce roštu je totiž utajovanou ruskou technologií). Když se Klaus Müller dostane blízko k roštu, zaregistruje u něj dva kalmary. Oba podivně září a nejen to, dokáží spolu komunikovat barevnými obrazci na svém těle. Byli to tito inteligentní hlavonožci, kteří se zajímali o podmořský rošt. Když Klaus provádí montáž velkého reflektoru pro jejich zaplašení, odvysílá zprávu o neuvěřitelné velikosti jednoho z nich, než se nadobro odmlčí.\n\nV povídce je zmíněn román \"Bílá velryba\" amerického spisovatele Hermana Melvilla.\n\n"}
{"id": "790835", "url": "https://cs.wikipedia.org/wiki?curid=790835", "title": "Kwangmjongsong-3", "text": "Kwangmjongsong-3\n\nKwangmjongsong-3 (korejsky 광명성 3 호, v doslovném překladu \"Jasná hvězda\") byl severokorejský satelit, údajně vypuštěný za účelem předpovědi počasí. Start nosné rakety se satelitem 13. dubna 2012 skončil neúspěchem. Přibližně třicetimetrová a devadesátitunová raketa Unha-3 s údajným meteorologickým satelitem se rozpadla krátce po startu a její trosky dopadly do Žlutého moře. Start byl naplánován u příležitosti stého výročí narození Kim Ir-sena, zakladatele republiky.\n\nO startu Kwangmjongsong-3 se spekuluje jako o zkoušce vojenské rakety, která by v budoucnu mohla být nosičem například nukleárních hlavic.\n\n12. prosince 2012 Severní Korea odpálila raketu s náhradním satelitem, který poté úspěšně dosáhl oběžné dráhy (satelit se někdy označuje jako KMS 3-2).\n"}
{"id": "790837", "url": "https://cs.wikipedia.org/wiki?curid=790837", "title": "Jaroslav Dostálek", "text": "Jaroslav Dostálek\n\nJaroslav Dostálek (10. září 1909 Mnichovo Hradiště – 25. července 1996 Bělá pod Bezdězem) byl český římskokatolický kněz, biskupský rada a sídelní kanovník litoměřické katedrální kapituly u sv. Štěpána.\n\nNa kněze pro službu v litoměřické diecézi byl vysvěcen 1. července 1934. Těžiště jeho kněžského působení bylo v Bělé pod Bezdězem a okolí. Od 1. února 1947 je uváděn jako farář v Bělé pod Bezdězem a jako administrátor excurrendo farností Dolní Krupá a Kuřivody, které spravoval do 1. března 1951. Poté působil v Rumburku v letech 1951-1952. Od 13. října 1952, spravoval pak Bělou pod Bezdězem jako farář, a administroval excurrendo farnosti Bezděz, Dolní Krupou a Bezdědice. V těchto farnostech pracoval až do roku 1991, kdy z důvodu věku rezignoval.\n\nKdyž biskup litoměřické diecéze Štěpán Trochta, ve smyslu Motu proprio papeže Pavla VI. \"Ecclesiae Sanctae\" z 6. srpna 1966 a dekretů II. vatikánského koncilu, zřídil dne 28. března 1969 Diecézní kněžskou radu. Jmenoval do ní také Jaroslava Dostálka. V roce 1970 byl jmenován skutečným biskupským radou a čestným biskupským notářem. Dne 28. listopadu 1972 byl biskupem Štěpánem Trochtou jmenován sídelním kanovníkem litoměřické katedrální kapituly s kanonikátem královským (lat. \"regius\").\nObětavá a dlouholetá služba v litoměřické diecézi byla připomínána při jeho pohřbu 31. července 1996 při zádušní mši v kostele Povýšení sv. Kříže v Bělé pod Bezdězem a při následném uložení ostatků do rodinného hrobu v Mnichově Hradišti litoměřickým biskupem Josefem Kouklem.\n\n\n\n"}
{"id": "790838", "url": "https://cs.wikipedia.org/wiki?curid=790838", "title": "Štefan Mrázik", "text": "Štefan Mrázik\n\nŠtefan Mrázik (* 5. června 1928) byl slovenský a československý politik Komunistické strany Slovenska a poslanec Sněmovny lidu Federálního shromáždění za normalizace.\n\nK roku 1971 a 1976 se profesně uvádí jako předseda JZD.\n\nVe volbách roku 1971 zasedl do Sněmovny lidu (volební obvod č. 145 - Galanta, Západoslovenský kraj). Mandát obhájil ve volbách roku 1976 (obvod Galanta). Ve FS setrval do konce funkčního období, tedy do voleb roku 1981.\n\n"}
{"id": "790840", "url": "https://cs.wikipedia.org/wiki?curid=790840", "title": "Julia Sanerová", "text": "Julia Sanerová\n\nJulia Sanerová (* 19. února 1992, Bern, Švýcarsko) je švýcarská topmodelka a vítězka Elite Model Look 2009.\n\nV 17 letech zvítězila v mezinárodní soutěži Elite Model Look v čínské San-je.\n\n"}
{"id": "790841", "url": "https://cs.wikipedia.org/wiki?curid=790841", "title": "František Musil (normalizační politik)", "text": "František Musil (normalizační politik)\n\nFrantišek Musil (1923 - ???) byl český a československý politik Komunistické strany Československa a poslanec Sněmovny lidu Federálního shromáždění za normalizace.\n\nK roku 1971 a 1976 se profesně uvádí jako předseda JZD.\n\nVe volbách roku 1971 zasedl do Sněmovny lidu (volební obvod č. 133 - Hranice, Severomoravský kraj). Mandát obhájil ve volbách roku 1976 (obvod Hranice). Ve Federálním shromáždění setrval do konce funkčního období, tedy do voleb v roce 1981.\n\n"}
{"id": "790845", "url": "https://cs.wikipedia.org/wiki?curid=790845", "title": "Richard Nejezchleb", "text": "Richard Nejezchleb\n\nRichard Nejezchleb (19. září 1923 - ???) byl slovenský a československý sportovní funkcionář a politik Komunistické strany Slovenska, poslanec Sněmovny lidu a Sněmovny národů Federálního shromáždění a předseda Československého svazu tělesné výchovy a sportu a Československého olympijského výboru za normalizace.\n\nV roce 1954 se stal předsedou Dobrovolné sportovní organizace \"Sokol\" na Slovensku, která se na rozdíl od historického Sokola měla podle zákona z prosince 1952 monopolně pečovat o tělesnou výchovu na venkově. Roku 1956 vedl výpravu československých sportovců na Letních olympijských hrách v Melbourne. Od vzniku Československého svazu tělesné výchovy a sportu v březnu 1957 až do roku 1961 stál v čele jeho Ústředního výboru na Slovensku. V roce 1967 byl jmenován místopředsedou celostátního Ústředního výboru ČSTV a roku 1970 se stal jeho předsedou (z titulu této funkce působil rovněž i jako předseda Československého olympijského výboru. Poté, co byl roku 1971 zvolen do parlamentu, ho ovšem v těchto sportovních funkcích nahradil Antonín Himl.\n\nK roku 1971 se profesně uvádí jako předseda Ústředního výboru ČSTV. K roku 1976 jako místopředseda Sněmovny lidu.\n\nVe volbách roku 1971 zasedl do Sněmovny lidu (volební obvod č. 191 - Poprad, Východoslovenský kraj). Mandát získal i ve volbách roku 1976 (obvod Poprad) a volbách roku 1981 (obvod Poprad). Ve volbách roku 1986 přešel do Sněmovny národů (obvod Michalovce) . Ve Federálním shromáždění setrval do ledna 1990, kdy rezignoval na svůj post v rámci procesu kooptace do Federálního shromáždění po sametové revoluci.\n\n"}
{"id": "790850", "url": "https://cs.wikipedia.org/wiki?curid=790850", "title": "Ladislav Németh", "text": "Ladislav Németh\n\nLadislav Németh (* 14. února 1934) byl slovenský a československý politik Komunistické strany Slovenska a poslanec Sněmovny lidu Federálního shromáždění za normalizace.\n\nV letech 1966-1970 se zmiňuje coby účastník zasedání Ústředního výboru Komunistické strany Slovenska. K roku 1971 se profesně uvádí jako strojvedoucí ČSD.\n\nVe volbách roku 1971 zasedl do Sněmovny lidu (volební obvod č. 199 - Trebišov, Východoslovenský kraj). Ve FS setrval do konce funkčního období, tedy do voleb roku 1976.\n\n"}
{"id": "790851", "url": "https://cs.wikipedia.org/wiki?curid=790851", "title": "Louise Maselis", "text": "Louise Maselis\n\nLouise Maselis (* 28. března 1993, Winksele, Belgie) je belgická topmodelka a vítězka Elite Model Look 2008.\n\nV 15 letech se stala vítězkou světovém finále soutěže Elite Model Look, které se konalo 1. listopadu 2008 v Číně.\n\n"}
{"id": "790852", "url": "https://cs.wikipedia.org/wiki?curid=790852", "title": "Hildegarda Niedobová", "text": "Hildegarda Niedobová\n\nHildegarda Niedobová (31. prosince 1947 – 3. prosince 2012) byla česká a československá politička Komunistické strany Československa a poslankyně Sněmovny lidu Federálního shromáždění za normalizace.\n\nK roku 1971 se profesně uvádí jako skladnice. K roku 1976 jako elektroinstalatérka.\n\nVe volbách roku 1971 zasedla do Sněmovny lidu (volební obvod č. 117 – Třinec, Severomoravský kraj). Mandát získala i ve volbách roku 1976 (obvod Třinec), nyní již jako členka KSČ, ve volbách roku 1981 (obvod Třinec) a volbách roku 1986 (obvod Třinec). Ve FS setrvala do konce funkčního období, tedy do svobodných voleb roku 1990. Netýkal se jí proces kooptace do Federálního shromáždění po sametové revoluci.\n\n"}
{"id": "790853", "url": "https://cs.wikipedia.org/wiki?curid=790853", "title": "École César-Franck", "text": "École César-Franck\n\nÉcole César-Franck (česky \"Škola Césara Francka\") byla hudební škola v Paříži. Byla pojmenována po francouzském hudebním skladateli a varhaníkovi Césaru Franckovi.\n\nŠkolu založili hudební skladatelé Guy de Lioncourt, Louis de Serres, Pierre de Bréville a Marcel Labey, kteří odešli ze Scholy cantorum kvůli neshodám k uměleckému odkazu Vincenta d'Indyho.\n\nŠkola byla otevřena 2. ledna 1935 nejprve na \"Boulevardu Raspail\" č. 240, poté se 9. března přestěhovala na \"Boulevard Edgar-Quinet\" č. 16 a v roce 1941 na adresu \"Rue Jules-Chaplain\" č. 3. v 6. obvodu a naposledy v roce 1968 přesídlila do \"Rue Gît-le-Cœur\" č. 8. Škola byla uzavřena na konci 80. let po odchodu posledního ředitele Charlese Browna (1898-1988).\n\nŠkola vychovala celou řadu kvalitních hudebníků jako byli Charles Brown, René Benedetti, Jean Pagot, Jeanne Joulain, Eliane Lejeune-Bonnier, Antoinette Labye, Michel Chapuis a Denise Chapuis, Élisabeth a Joachim Havard de la Montagne, André Isoir, Paule Piédelièvre, Noëlie Pierront, Charles Pineau, Pierre Kaelin, Louis Aubeux, Roger Calmel, Arlette Mayer-Pize aj.\n"}
{"id": "790854", "url": "https://cs.wikipedia.org/wiki?curid=790854", "title": "Linda Nývltová", "text": "Linda Nývltová\n\nLinda Nývltová (* 1983) je slovenská topmodelka, vítězka Elite Model Look Slovakia 1998, II. vicemiss Elite Model Look International 1998 a herečka.\n\nV roce 1998 se stala vítězkou národního finále Elite Model Look Slovakia 1998. Poté reprezentovala Slovenskou republiku na světovém finále Elite Model Look International 1998, které se konalo 17. září 1998 ve francouzské Nice, kde se umístila na 3. místě.\n\nObjevila se na titulní straně francouzského \"Vogue\".\n\nZahrála si i ve filmu Perfect Days – I ženy mají své dny, kde představovala \"Zuzku\".\n\n"}
{"id": "790859", "url": "https://cs.wikipedia.org/wiki?curid=790859", "title": "Jan Vermeyen", "text": "Jan Vermeyen\n\nJan Vermeyen, též Hans Vormeiden von Antorff (před 1559 Brusel, Vlámsko – před 15. říjnem 1606 Praha), byl vlámský zlatník, klenotník, medailér a formíř vosku období rudolfínského manýrismu.\n\nNarodil se v Bruselu jako syn císařského dvorního malíře Jana Cornelisze Vermeyena. V Antverpách se také vyučil zlatnickému řemeslu a roku 1588 se oženil s dívkou Adrianou (s níž měl dvě dcery Doroteu a Marii). Založil si tam zlatnickou dílnu, činnou asi do roku 1590. \n\nRoku 1590 se stal členem zlatnického cechu ve Frankfurtu nad Mohanem. Asi roku 1592 přesídlil do Prahy,protože toho roku se zde již připomíná jako křestní kmotr. 1. října roku 1597 nastoupil jako dvorní a komorní zlatník, klenotník, formíř vosku a medailér císaře Rudolfa II. na Pražském hradě s měsíčním platem 10 zlatých. Zakoupil si také dům na Malé Straně v jurisdikci kostela sv. Tomáše. Roku 1602 mu byl plat zdvojnásoben.\n\nVermeyen pro císaře vytvořil mnohé klenoty a šperky, především roku 1600 císařův portrét vykládaný diamanty ve zlatém rámečku. V roce 1602 zhotovil zlatou císařskou korunu se 4 reliéfy na sférických plochách (triumfálními scénami ze života Rudolfa II.). Její klenotnická výzdoba sestává ze 194 jihoamerických diamantů (největší z nich váží 186 karátů), smaragdů, spinelů, rubínů, mořských perel a z velikého safíru na vrcholu. V letech 1602 až 1804 sloužila jako druhá insignie římských císařů, poté až do roku 1918 jako hlavní koruna rakouských císařů, dnes je vystavena ve Světské klenotnici ve vídeňském Hofburgu, stejně jako další díla z někdejší Rudolfovy Kunstkomory na Pražském hradě.\n\nVermeyen zhotovoval různé luxusní nádobí a stolní ozdoby z přírodních exotických materiálů (např. zub narvala, roh nosorožce, či bezoár) ve zlaté montáži s pestrobarevnými emaily. Spolupracoval s pražským dvorním glyptikem Ottaviem Miseronim, jeho dílnou a brusičským mlýnem v Praze - Bubenči, dále s glyptikem Alessandrem Masnagem v Miláně. Jeho figurální ornamenty z černých siluet a groteskní motivy v pestrobarevném emailu jsou vytvořeny podle návrhů Hertziga van Bein, který se rovněž usadil v Praze. \n\nSvé medaile Vermeyen signoval IOHAN FORMEI nebo H. FORMAID. Nejznámější je medaile s jezdeckou postavou císaře Rudolfa II. či dvojstranná medaile s Danae a Paridovým soudem (obě vystavené v Kunsthistorisches museu ve Vídni). Z inventáře Rudolfovy Kunstkomory je známa vosková plastika \"Leda s labutí\". \n\n"}
{"id": "790862", "url": "https://cs.wikipedia.org/wiki?curid=790862", "title": "Chrismon", "text": "Chrismon\n\nChrismon (nejspíš z latinského \"Christi nomen\" čili \"Jméno Krista\").<br>\n\nV širším pojetí se chrismonem míní Kristovy monogramy, zkratky jména Ježíše Krista, které utvářejí monogramická znamení, jinak řečeno symboly. Chrysmony se uplatňují již ve starokřesťanském umění, nejčastěji v řecké a latinské podobě, na předmětech i listinách. V 10. a 11. století byla písmena bohatě zdobena. Viz též christogram.\nV užším pojetí, a sice v diplomatice, je chrysmon označením pro jednu z grafických invokací čili vzývání Božího jména.<br>\nChrismon se uvádělo na začátku textu středověkých listin. (\"„...měloť zvláště slavnostně zahájiti listinu nebo doporučiti ji ochraně Kristově.“\" ) Ovšem v listinách karolinských králů je chrismon uváděno před podpisem kancléře nebo notáře, někdy i před datací, tedy až v závěrečné části listiny.<br>\n\nChrismon se začalo užívat patrně již v 6. století v merovejských listinách. Symbol se vyvinul z kurzívně psaného \"In Dei nomine\" („Ve jménu Páně“) – výrazně se vyvinul během 7. a 8. století. Od poloviny 9. století bylo chrismon hojně používáno ve východofranské královské kanceláři. Později, v listinách panovníků Svaté říše římské má znamení zhruba majuskulní tvar písmene C. Udrželo se v listinách vrcholného středověku, ale od pozdního středověku z textu vymizelo.\n\n\n\n"}
{"id": "790864", "url": "https://cs.wikipedia.org/wiki?curid=790864", "title": "Ana Mihajlović", "text": "Ana Mihajlović\n\nAna Mihajlović (* 20. května 1986, Kragujevac, Srbsko) je srbská topmodelka a vítězka Elite Model Look 2002.\n\nV 15 letech se stala Elite Model Look Serbia 2002. Poté reprezentovala Srbsko na světovém finále Elite Model Look International 2002, které se konalo 7. září 2002, kde se stala absolutní vítězkou.\n\n"}
{"id": "790865", "url": "https://cs.wikipedia.org/wiki?curid=790865", "title": "František Ondřich", "text": "František Ondřich\n\nFrantišek Ondřich (26. listopadu 1929 Krasetín - 28. srpna 1998) byl český a československý politik Komunistické strany Československa a poslanec Sněmovny lidu Federálního shromáždění za normalizace.\n\nPocházel z dělnické rodiny. Absolvoval mešťanskou školu a pracoval jako dělník. Členem KSČ se stal roku 1948. V roce 1958-1961 studoval na Vysoké stranické škole při ÚV KSČ. V letech 1962-1965 byl vedoucím zemědělského oddělení při Krajském výboru KSČ pro Jihočeský kraj. Jeho politická kariéra vyvrcholila koncem 60. let a za normalizace. V letech 1966-1969 byl vedoucím tajemníkem Okresního výboru KSČ v Českém Krumlově a zároveň od dubna 1966 do května 1968 a znovu od října 1969 do dubna 1971 členem předsednictva Krajského výboru KSČ v Jihočeském kraji. Pak přešel na celostátní stranickou úroveň. V letech 1970-1971 působil jako vedoucí politicko-organizačního oddělení Ústředního výboru Komunistické strany Československa. Členem Ústředního výboru Komunistické strany Československa byl kooptován k 30. lednu 1971. XIV. sjezd KSČ ho ve funkci potvrdil. XV. sjezd KSČ, XVI. sjezd KSČ a XVII. sjezd KSČ ho zvolil za člena Ústřední kontrolní a revizní komise KSČ. Kromě toho v období květen 1971 - duben 1976 působil jako člen sekretariátu ÚV KSČ, a od prosince 1971 do dubna 1976 coby tajemník ÚV KSČ.\n\nZastával i vládní posty. Od roku 1976 až do prosince 1989 byl ministrem - předsedou Výboru lidové kontroly (druhá vláda Lubomíra Štrougala, třetí vláda Lubomíra Štrougala, čtvrtá vláda Lubomíra Štrougala, pátá vláda Lubomíra Štrougala, šestá vláda Lubomíra Štrougala a vláda Ladislava Adamce). V období let 1972-1976 zastával post člena předsednictva Ústředního výboru Národní fronty ČSSR. V roce 1974 získal Řád práce a roku 1984 Řád Vítězného února.\n\nDlouhodobě zasedal v nejvyšším zákonodárném sboru. Ve volbách roku 1971 zasedl do Sněmovny lidu (volební obvod č. 36 - Tábor, Jihočeský kraj). Mandát obhájil ve volbách roku 1976 (obvod Tábor), volbách roku 1981 (obvod Tábor) a volbách roku 1986 (obvod Tábor). Ve FS setrval do ledna 1990, kdy rezignoval v rámci procesu kooptace do Federálního shromáždění po sametové revoluci.\n\nPo roce 1989 se věnoval podnikání a působil jako ředitel firmy KOMERC, s. r. o.\n\n"}
{"id": "790867", "url": "https://cs.wikipedia.org/wiki?curid=790867", "title": "Cestujte po drátě!", "text": "Cestujte po drátě!\n\nCestujte po drátě! (anglicky „Travel by Wire!“) je krátká satirická sci-fi povídka britského spisovatele Arthura C. Clarka z roku 1937.\n\nJde o první vydanou Clarkovu povídku vůbec. Vyšla poprvé ve fanzinu s názvem \"Amateur Science Stories\" v prosinci 1937 (v tomtéž fanzinu vyšly Clarkovi i další dvě rané povídky: Ústup ze Země a Jak jsme byli na Marsu).\n\nHumorný příběh vyprávěný neznámým vypravěčem se týká vývoje tzv. „radio-transportéru“ (forma teleportu) a různých problémů spjatých s jeho uvedením do provozu. Z tohoto tématu těží další povídka Drátěné kontinuum, kterou Arthur C. Clarke napsal společně se Stephenem Baxterem (vyšla v roce 1997).\n\nČesky vyšla povídka Cestujte po drátě! ve sbírce \"Směr času\" (Polaris, 2002) v překladu Josefa Hořejšího.\n\nJistá výzkumná laboratoř vyvine zařízení na přenos věcí po drátě, radio-transportér. Chvíli trvá, než je možno přenášet předměty. S objevem delta vln se technologie posune o kus dopředu. Vývojáři si půjčují z biologické laboratoře pro své pokusy morčata, která následně vycpávají, což vede ke vzájemným třenicím. Dalším krokem je přenos člověka, je jím profesor Kingston. Přenos je úspěšný a vývojáři by rádi nechali vycpat i profesora.\n\nVědci založí společnost a uvedou radio-transportér na trh. Jsou uspořádány prohlídky a prezentace pro novináře. Největší reklamní akcí je přenos člověka z Londýna do Paříže. Firma se rychle rozrůstá, zákazníků a cestujících přibývá. Semtam se sice vyskytnou nepříjemnosti či nehody, ale v poměru vůči úspěšným přenosům po drátě jde o nepatrnou cifru. Někdy se stane, že cestující přijde o část své hmotnosti. Společnost dokonce využije tyto občasné nedostatky ve svůj prospěch, zkonstruuje speciální zařízení, kde lidé přenosem rychle a účinně hubnou. Vypravěč svou polemiku zakončuje úvahami o přenosech mezi Zemí a Marsem nebo Venuší. Poté prozradí, že se chystá do New Yorku – nikoli radio-transportérem, nýbrž letadlem. Vždyť je přece jedním ze spolukonstruktérů!\n"}
{"id": "790871", "url": "https://cs.wikipedia.org/wiki?curid=790871", "title": "Rapid Transit Series", "text": "Rapid Transit Series\n\nRapid Transit Series (zkratka RTS) je série městských autobusů vyráběné společností General Motors. Současně je vyrábí společnost Millennium Transit Services pod značkou RTS Legend. Firma Millennium Transit Services vyráběla tyto RTS Legend autobusy od roku 2006 do roku 2009. V roce 2011 byla výroba odkoupena zpět. První model se objevil v roce 1977 jako vstupní model značky GMC. Model je zajímavý svým futuristickým designem podobném osobnímu autu, což jsou zakřivená karosérie a okna. Stal se tedy klasikou, i přes to, že modernější je jeho předchůdce GM New Look, který měl zakřivené čelní sklo, ale rovné skla a panely karoserie po bocích. Hodně dnešních autobusů jsou tedy vyráběny s rovnými bočními skly.\n\nSpolečnost GMC prodala design a práva společnosti TMC (Transportation Manufacturing Corporation). Obě tyto společnosti se rozhodly u úřadu New York City Transit Authority tento model po městě zprovoznit. Firma TMC prodala patenty a design společnosti Nova Bus v roce 1994 a následně společnosti Massachusetts Bay Transportation Authority. Nova Bus modely vyráběla až do roku 2002, kdy opustila americký trh.\n\nVýroba byla obnovena díky Millennium Transit Services, kteří se pokusili vyrábět autobusy ve verzích vysokých a nízkopodlažních. Avšak po neúspěších v prodeji firma ukončila výrobu modelu a opustila trh v roce 2009. V září 2011 společnost Millennium Transit Services na trh znovu vstoupila a oznámila, že představí svůj nejnovější model APTA Expo ve městě New Orleans. V budoucnu má firma představit model s délkou 12,95 metrů, což byl původní design.\n\nModel RTS byl nabízen v délkách: 9,14 metrů, 10,67 metrů a 12,19 metrů. Byl modulárně zkonstruován, takže všechny součásti se měly dát použít pro všechny tři rozměry. Nejdelší z rozměrů, 12,19 metrů, měl kapacitu 47 sedících osob. Původně byl poháněn buď 6- nebo 8válcovým motorem Allison V730. V budoucnu mohou být modely poháněny motory Series 50 nebo Series 92.\n\n\n"}
{"id": "790873", "url": "https://cs.wikipedia.org/wiki?curid=790873", "title": "Hechtova vila", "text": "Hechtova vila\n\nHechtova vila je klasicistní, původně rodinný dům pro významného textilního podnikatele Huga Hechta. Nachází se v brněnské čtvrti Pisárky. Byla postavena na návrh rakouského architekta Leopolda Bauera v letech 1909–1911. Dnes v této vile sídlí Generální konzulát Ruské federace. Průčelí vily je chráněno jako kulturní památka České republiky.\nVila stojí na pozemku velkých rozměrů. Celá budova včetně interiéru vykazuje rysy klasicismu. Její půdorys má tvar obdélníku a z obou stran z něj vybíhají dva široké výklenky, určené pro dřevěné schodiště na ochoz a vnitřní krb. V přízemí budovy zdobí stěny dřevěný obklad a okna jsou vyzdobená vitrážemi. Ze vstupní haly vedou dveře do pánského pokoje s verandou, do obývacího pokoje, konferenčního salonu a jídelny. Kuchyně je umístěna v suterénu budovy a ve vyšších podlažích najdete pouze pokoje členů rodiny a hostů. Vila připomíná svým interiérem typický anglický dům. Svědčí o tom už zmíněné dřevěné schodiště, ale i alkovny, které rozšiřují prostor vstupní haly a ostatních hlavních místností v budově. Exteriér a vnější podoba vily vzhledu \"anglického domu\" neodpovídá. Na první pohled je vila zajímavá použitím sloupů v průčelí, které podpírají velký balkon, a svým obkladem z vápencových cihel. Stejného původu je i okázalá vstupní brána z ulice Hlinky. Interiér je zařízen neobiedermeierovým nábytkem.\n\n"}
{"id": "790875", "url": "https://cs.wikipedia.org/wiki?curid=790875", "title": "Kožený", "text": "Kožený\n\nKožený a Kožená:\n\n\n"}
{"id": "790877", "url": "https://cs.wikipedia.org/wiki?curid=790877", "title": "Miroslav Paruza", "text": "Miroslav Paruza\n\nMiroslav Paruza (19. dubna 1924 - ???) byl český a československý politik Československé strany socialistické a poslanec Sněmovny lidu Federálního shromáždění za normalizace.\n\nK roku 1971 a 1976 se profesně uvádí jako vedoucí tajemník Krajského výboru Československé strany socialistické.\n\nVe volbách roku 1971 zasedl do Sněmovny lidu (volební obvod č. 113 - Bruntál, Severomoravský kraj). Mandát obhájil ve volbách roku 1976 (obvod Bruntál). Ve Federálním shromáždění setrval do konce funkčního období, tedy do voleb v roce 1981.\n\n"}
{"id": "790880", "url": "https://cs.wikipedia.org/wiki?curid=790880", "title": "Rogaining", "text": "Rogaining\n\nRogaining je sport, který vychází z orientačního běhu. Stejně jako orientační běh, i rogaining zahrnuje volbu postupů a pohyb v terénu mezi kontrolními stanovišti s použitím mapy a buzoly. Trať pro rogaining však nemá pevně dané pořadí, ve kterém musí závodník, resp. závodníci, kontrolními stanovišti projít. Při závodě si dvoučlenné až pětičlenné týmy volí, kterými kontrolami ve vymezeném čase projdou, ve snaze získat co nejvyšší bodové ohodnocení. Hlavními rysy tohoto sportu jsou týmová spolupráce, vytrvalost, soutěživost a vztah k přírodě a životnímu prostředí. Mistrovské závody se pořádají na 24 hodin, ale některé závody jsou kratší,např. jen dvě hodiny.\n\nRogaining pochází z Austrálie. Horolezecký klub na univerzitě v Melbourne začal pořádat podobné akce už v roce 1947. V dubnu 1976 dostal tento sport své jméno, pravidla a bylo založeno první sdružení – Victorian Rogaining Association. Název rogaine byl vytvořen jako zkratka křestních jmen (Rod, Gail a Neil) členů Surrey-Thomas Rover Crew, kteří uspořádali první závod. Později byl vytvořen inverzní akronym (Rugged Outdoor Group Activity Involving Navigation and Endurance), jehož používání se však neujalo. Vzhledem k tomu se název sportu nepřekládá, a přebírá se do dalších jazyků v původní podobě. V angličtině označuje slovo rogaine jednu konkrétní sportovní akci a slovo rogainer vyznavače tohoto sportu. Naproti tomu v češtině se slovem rogaining označuje sport obecně i jednotlivý závod. Od začátku 90. let se pod záštitou International Rogaining Federation pořádala Mistrovství světa v každém sudém roce, od roku 2013 pak každoročně:\n\n\nPodstata sportu – pohyb mezi kontrolními stanovišti a orientace podle mapy a buzoly – je stejný jako u orientačního běhu a v souvislosti se svým rozšiřováním v Evropě se rogaining orientačnímu běhu postupně přibližuje. Stále však zůstávají podstatné rozdíly. Pořadí průchodu kontrolami není předepsáno – závodníci si sami volí svou trasu tak, aby ve vymezeném čase získali co nejvíce bodů. Kontroly jsou různě bodově ohodnoceny podle obtížnosti a vzdálenosti od centra závodu. Rogaining byl původně pořádán jen v liduprázdných a nebezpečných terénech, a proto v něm nesoutěží jednotlivci, nýbrž jen týmy o dvou až pěti členech. Členové jednoho týmu se přitom musí pohybovat společně – na doslech. Měřítko mapy bývalo původně dosti malé, nejčastěji 1:66000, MS v roce 2012 se pořádalo na mapě 1:40000. Závod probíhá ve dne i v noci. V centru závodu je základní tábor, tzv. hash house, kde můžou závodníci kdykoli v průběhu závodu dostat jídlo, vyspat se, odpočinout si, převléknout se, atd. Závod má být postaven tak, aby vítězný tým za 24 hodin prošel téměř všemi, ale ne úplně všemi, kontrolami. To odpovídá více než stokilometrové trase, v závislosti na povaze terénu. Překročení časového limitu se penalizuje odečtením bodů.\n\nMéně náročné závody např. na 12, 6 nebo 5 hodin (nejkratší z nich jsou jen denní) se často pořádají jako závody jednotlivců. Vedle pěších závodů se v ČR pořádají i závody na běžkách označované jako ski-rogaining nebo ski-adventure a závody na horských kolech označované jako bike-adveanture. Česká asociace rogainingu a horského orientačního běhu zastřešuje ještě horský orientační běh, což jsou zpravidla dva denní závody s pevným pořadím kontrol, na dlouhé trati a na mapě malého měřítka (1:50000), a sportovní trekking, což jsou podobné závody s tím, že každý tým s sebou nese povinné vybavení pro táboření mezi oběma etapami.\n"}
{"id": "790883", "url": "https://cs.wikipedia.org/wiki?curid=790883", "title": "Mária Paulechová", "text": "Mária Paulechová\n\nMária Paulechová (* 6. února 1939) byla slovenská a československá politička Komunistické strany Slovenska a poslankyně Sněmovny lidu Federálního shromáždění za normalizace.\n\nK roku 1971 a 1976 se profesně uvádí jako zootechnička JZD.\n\nVe volbách roku 1971 zasedla do Sněmovny lidu (volební obvod č. 162 - Jaslovské Bohunice, Západoslovenský kraj). Mandát obhájila ve volbách roku 1976 (obvod Jaslovské Bohunice), volbách roku 1981 (obvod Piešťany) a volbách roku 1986 (obvod Piešťany). Ve FS setrvala do konce funkčního období, tedy do svobodných voleb roku 1990. Netýkal se jí proces kooptace do Federálního shromáždění po sametové revoluci.\n\n"}
{"id": "790885", "url": "https://cs.wikipedia.org/wiki?curid=790885", "title": "Zdeňka Pelnářová", "text": "Zdeňka Pelnářová\n\nZdeňka Pelnářová (24. června 1939 - 23. června 2011) byla česká a československá politička Komunistické strany Československa a poslankyně Sněmovny lidu Federálního shromáždění za normalizace.\n\nK roku 1971 se profesně uvádí jako členka JZD. Šlo o JZD v obci Milavče.\nVe volbách roku 1971 zasedla do Sněmovny lidu (volební obvod č. 42 - Domažlice, Západočeský kraj). Ve FS setrvala do konce funkčního období, tedy do voleb roku 1976.\n\n"}
{"id": "790886", "url": "https://cs.wikipedia.org/wiki?curid=790886", "title": "Václav Pešek", "text": "Václav Pešek\n\nVáclav Pešek (15. července 1924 - ???) byl český a československý politik Komunistické strany Československa a poslanec Sněmovny lidu Federálního shromáždění za normalizace.\n\nK roku 1971 a 1976 se profesně uvádí jako dělník.\nVe volbách roku 1971 zasedl do Sněmovny lidu (volební obvod č. 16 - Benešov, Středočeský kraj). Mandát obhájil ve volbách roku 1976 (obvod Benešov). Ve FS setrval do konce funkčního období, tedy do voleb roku 1981.\n\n"}
{"id": "790889", "url": "https://cs.wikipedia.org/wiki?curid=790889", "title": "Johann Otto", "text": "Johann Otto\n\nJohann Otto (4. května 1885 Rumburk – 1. června 1952 Gmünd, Rakousko) byl německojazyčný římskokatolický kněz z českých zemí, sídelní kanovník litoměřické kapituly v letech 1940–1952.\n\nRumburský rodák z německy mluvící rodiny byl na kněze v litoměřické diecézi vysvěcen 11. července 1909 litoměřickým biskupem Emanuelem Schöbelem. Od roku 1910 byl kaplanem v České Lípě. Od roku 1912 byl \"concinator\" u litoměřické katedrály, v období I. světové války byl polním kurátem a od roku 1919 byl v Litoměřicích ředitelem institutu (\"Director Instituti surdomut\").\nDne 1. března 1940 byl litoměřickým biskupem Antonínem Weberem jmenován sídelním kanovníkem katedrály sv. Štěpána s kanonikátem ceinoviánským. Po skončení II. světové války v souvislosti s poválečným vývojem byl v květnu 1946, spolu s ostatními členy kapituly německé národnosti, zařazen do odsunu. Zemřel v rakouském Gmündu 1. června 1952. Za svou duchovní činnost byl papežem jmenován tajným papežským komořím.\n\n"}
{"id": "790895", "url": "https://cs.wikipedia.org/wiki?curid=790895", "title": "Jan Petřík", "text": "Jan Petřík\n\nJan Petřík (* 29. srpna 1929) byl český a československý politik a poslanec Sněmovny lidu Federálního shromáždění za normalizace.\n\nK roku 1971 a 1976 se profesně uvádí jako zámečník.\nVe volbách roku 1971 zasedl do Sněmovny lidu (volební obvod č. 128 - Ostrava-sever, Severomoravský kraj). Mandát obhájil ve volbách roku 1976 (obvod Ostrava-střed) a volbách roku 1981 (obvod Ostrava-střed). Ve FS setrval do konce funkčního období, tedy do voleb roku 1986.\n\n"}
{"id": "790897", "url": "https://cs.wikipedia.org/wiki?curid=790897", "title": "Františka Pilátová", "text": "Františka Pilátová\n\nFrantiška Pilátová (9. srpna 1926 - ???) byla česká a československá politička Komunistické strany Československa a poslankyně Sněmovny lidu Federálního shromáždění za normalizace.\n\nK roku 1971 a 1976 se profesně uvádí jako okresní prokurátorka.\nVe volbách roku 1971 zasedla do Sněmovny lidu (volební obvod č. 109 - Vyškov, Jihomoravský kraj). Mandát obhájila ve volbách roku 1976 (obvod Vyškov-Prostějov). Ve FS setrvala do konce funkčního období, tedy do voleb roku 1981.\n\n"}
{"id": "790899", "url": "https://cs.wikipedia.org/wiki?curid=790899", "title": "Poslední rozkaz", "text": "Poslední rozkaz\n\nPoslední rozkaz (anglicky „The Last Command“) je krátká sci-fi povídka britského spisovatele Arthura C. Clarka z roku 1963.\n\nPovídka pojednává o posledním rozkazu vrchního velitele ozbrojených sil SSSR, jenž posmrtně prostřednictvím záznamu uděluje ukryté vojenské jednotce neobvyklý rozkaz.\n\nČesky vyšla povídka ve sbírce \"Směr času\" (Polaris, 2002) v překladu Josefa Hořejšího.\n\nVrchní velitel ozbrojených sil hovoří ze záznamu k vojákům. Sděluje jim, že jejich země byla zničena. Nebyli pouze poraženi, nýbrž kompletně rozdrceni. Tato vojenská jednotka je poslední, kterou nepřítel neodhalil, věděl o jejich existenci, ale neznal přesnou polohu. Vojáci se ukrývají na Měsíci a měli fungovat jako odstrašující síla. Velitel jim uděluje poslední rozkaz.\n\nNepřikazuje jim však zaútočit, ale zničit všechny zbraně, které mají a své dovednosti vložit do obnovy Země. Když je nyní zničena polovina planety, bylo by šílenství zničit i tu druhou.\n\n"}
{"id": "790901", "url": "https://cs.wikipedia.org/wiki?curid=790901", "title": "Basketbal na Letních olympijských hrách 1984", "text": "Basketbal na Letních olympijských hrách 1984\n\nBasketbal na Letních olympijských hrách 1984 probíhal na stadionu The Forum v Inglewoodu.\n\nTurnaj se odehrál v rámci XXIII. olympijské hry ve dnech 29. 7.-10. 8. 1984 v Los Angeles.\n\nTurnaje se zúčastnilo 12 mužstev, rozdělených do dvou šestičlenných skupin ze, z nichž první čtyři postoupily do play off, kde se hrálo o medaile. Týmy, které skončily ve skupině na pátém a šestém místě, hrály o 9. - 12. místo. Olympijským vítězem se stalo mužstvo USA. Turnaj se odehrál ve městě Inglewood, které je součástí aglomerace Los Angeles.\n\n Itálie - Egypt 110:62 (56:31)\n\n29. července 1984 (11:00) – Inglewood\n\n29. července 1984 (14:30) – Inglewood\n\n29. července 1984 (20:00) – Inglewood\n\n30. července 1984 (11:00) – Inglewood\n\n30. července 1984 (16:30) – Inglewood\n\n30. července 1984 (20:00) – Inglewood\n\n1. srpna 1984 (9:00) – Inglewood\n\n1. srpna 1984 (14:30) – Inglewood\n\n1. srpna 1984 (20:00) – Inglewood\n\n2. srpna 1984 (11:00) – Inglewood\n\n2. srpna 1984 (16:30) – Inglewood\n\n2. srpna 1984 (22:00) – Inglewood\n\n4. srpna 1984 (9:00) – Inglewood\n\n4. srpna 1984 (14:30) – Inglewood\n\n4. srpna 1984 (20:00) – Inglewood\n\n Uruguay - Francie 91:87 (35:41)\n\n29. července 1984 (11:00) – Inglewood\n\n29. července 1984 (16:30) – Inglewood\n\n29. července 1984 (22:00) – Inglewood\n\n31. července 1984 (11:00) – Inglewood\n\n31. července 1984 (16:30) – Inglewood\n\n31. července 1984 (22:00) – Inglewood\n\n1. srpna 1984 (11:00) – Inglewood\n\n1. srpna 1984 (16:30) – Inglewood\n\n1. srpna 1984 (22:00) – Inglewood\n\n3. srpna 1984 (11:00) – Inglewood\n\n3. srpna 1984 (16:30) – Inglewood\n\n3. srpna 1984 (22:00) – Inglewood\n\n4. srpna 1984 (11:00) – Inglewood\n\n4. srpna 1984 (16:30) – Inglewood\n\n4. srpna 1984 (22:00) – Inglewood\n\n Kanada - Itálie 78:72 (37:43)\n\n6. srpna 1984 (10:00) – Inglewood\n\n6. srpna 1984 (12:00) – Inglewood\n\n6. srpna 1984 (17:00) – Inglewood\n\n6. srpna 1984 (19:00) – Inglewood\n\n Španělsko - Jugoslávie 74:61 (35:40)\n\n8. srpna 1984 (15:00) – Inglewood\n\n8. srpna 1984 (19:00) – Inglewood\n\n USA - Španělsko 96:65 (52:29)\n\n10. srpna 1984 (19:00) – Inglewood\n\n Jugoslávie - Kanada 88:82 (44:38)\n\n10. srpna 1984 (19:00) – Inglewood\n\n Uruguay - Austrálie 101:95 (40:41)\n\n8. srpna 1984 (9:00) – Inglewood\n\n8. srpna 1984 (11:00) – Inglewood\n\n Itálie - Uruguay 111:102 (55:43)\n\n10. srpna 1984 (12:00) – Inglewood\n\n Austrálie - SRN 83:76 (46:42)\n\n10. srpna 1984 (10:00) – Inglewood\n\n Brazílie - Francie 100:86 (63:53)\n\n5. srpna 1984 (14:30) – Inglewood\n\n5. srpna 1984 (20:30) – Inglewood\n\n Brazílie - Čína 86:76 (42:40)\n\n9. srpna 1984 (12:00) – Inglewood\n\n Francie - Egypt 102:78 (51:40)\n\n9. srpna 1984 (10:00) – Inglewood\n\n1. USA\n2. Španělsko\n3. Jugoslávie\nTurnaj se odehrál v rámci XXIII. olympijské hry ve dnech 29. 7.-10. 8. 1984 v Los Angeles.\n\nTurnaje se zúčastnilo 6 družstev. Turnaj se odehrál v jedné skupině systémem každý s každým. První dva týmy postoupily do finále, týmy na třetím a čtvrtém místě hrály o třetí místo. Olympijským vítězem se stalo družstvo Spojených států. Turnaj se odehrál ve městě Inglewood, které je součástí aglomerace Los Angeles.\n\n30. července 1984 (9:00) – Inglewood\n\n30. července 1984 (14:30) – Inglewood\n\n30. července 1984 (20:00) – Inglewood\n\n31. července 1984 (9:00) – Inglewood\n\n31. července 1984 (14:30) – Inglewood\n\n31. července 1984 (20:00) – Inglewood\n\n2. srpna 1984 (9:00) – Inglewood\n\n2. srpna 1984 (14:30) – Inglewood\n\n2. srpna 1984 (20:00) – Inglewood\n\n3. srpna 1984 (9:00) – Inglewood\n\n3. srpna 1984 (14:30) – Inglewood\n\n3. srpna 1984 (20:00) – Inglewood\n\n5. srpna 1984 (9:00) – Inglewood\n\n5. srpna 1984 (11:00) – Inglewood\n\n5. srpna 1984 (18:30) – Inglewood\n USA - Jižní Korea 85:55 (42:27)\n\n7. srpna 1984 (19:00) – Inglewood\n\n Čína - Kanada 62:57 (37:29)\n\n7. srpna 1984 (17:00) – Inglewood\n\n1. USA\n2. Jižní Korea\n3. Čína\n"}
{"id": "790903", "url": "https://cs.wikipedia.org/wiki?curid=790903", "title": "Miroslav Machotka", "text": "Miroslav Machotka\n\nVystudoval gymnázium v Roudnici nad Labem a elektrotechnickou fakultu ČVUT. Od roku 1970 pracuje v České televizi.\n\n\n\n\n"}
{"id": "790909", "url": "https://cs.wikipedia.org/wiki?curid=790909", "title": "Christian Hedemann", "text": "Christian Hedemann\n\nChristian Jacob Hedemann (25. května 1852 Flensburg Schleswig-Holstein – 18. května 1932 Honolulu) byl dánský strojní inženýr, který se v roce 1878 usadil na Havaji, kde pracoval na cukrové plantáži Hana Sugar Plantation a v železárnách Honolulu Iron Works. Je však připomínán především jako vášnivý amatérský fotograf, který pomohl založit havajský havajský fotografický klub Hawaiian Camera Club (1889–1893). Jeho fotografie domorodých národů, krajiny, rodin a průmyslu nabízí jedinečný obrazový záznam Havaje na konci 19. století.\n\nŘadí se mezi nejstarších dánské umělce, kteří emigrovali do největší vzdálenosti od domova. Ačkoli absolvoval vzdělání v Dánsku, Kodaň opustil v roce 1878 a usadil se na Havaji. V první řadě pracoval jako strojní inženýr na cukrové plantáži Hana (\"Hana Sugar Plantation\"), ostrov Maui, později jako technický manažer v železárnách v Honolulu. Jako vášnivý amatérský fotograf pomohl založit havajský \"Camera Club\" (1889–1893). V roce 1903 se stal americkým občanem a v roce 1909 přijal jmenování dánského konzula. Jeho pozoruhodné fotografie havajské královské rodiny a společenských elit zůstávají v archivu jako jedny z prvních obrazových dokumentů před připojením Havaje k USA.\n\n\n"}
{"id": "790910", "url": "https://cs.wikipedia.org/wiki?curid=790910", "title": "Cécile Aubryová", "text": "Cécile Aubryová\n\nCécile Aubryová (3. srpna 1928, Paříž – 19. července 2010) byla francouzská filmová herečka, spisovatelka a televizní scenáristka. \nNarodila se jako Anne-José Madeleine Henriette Bénardová, kariéru začínala jako tanečnice. Ve věku 20 let podepsala smlouvu se společností 20th Century Fox. Zlom v kariéře jí přinesla role ve filmu \"Manon\" režiséra Henri - Georges Clouzota z roku 1949, který dostal Zlatého lva na festivalu v Benátkách. To jí přineslo hlavní úlohu vedle Tyronea Powera a Orson Wellese ve filmu \"The Black Rose\" (Černá růže) amerického režiséra Henry Hathawaye z roku 1950. Výrazný výkon podala ve filmu \"Barbe-bleue\" (Modrovous) režiséra Christian-Jacquea z roku 1952, jednom z prvních francouzských barevných filmů. Krátký čas byla hvězdou Hollywoodu, podepsala lukrativní kontrakt se společností 20th Century Fox, zaměstnávala své rodiče v reklamním týmu a pravidelně se objevovala ve francouzských filmových magazínech jako příklad dokonalého hybridu francouzsko-americké ženskosti.\nJejí filmová kariéra byla krátká. Přerušilo ji šestileté utajované manželství se Si Brahimem El Glaouim, prvorozeným synem marrákešského paši. Odchod do filmového důchodu oznámila v roce 1959. S velkým úspěchem pokračovala v psaní dětských knih a televizních scénářů pro děti.\nByla známá televizním seriálem pro děti \"Poly\" (o chlapci a koni) a televizní adaptací její knihy \"Bella a Sebastián\". Hlavní roli v obou sériích hrál její syn, Mehdi El Glaoui (zvaný „Mehdi“). Zemřela na rakovinu plic v Dourdan (Essonne, Francie).\n\n"}
{"id": "790912", "url": "https://cs.wikipedia.org/wiki?curid=790912", "title": "Zápisky historika", "text": "Zápisky historika\n\nZápisky historika (, variantně Zápisy historika, Historikovy zápisky/zápisy) původně Kniha vrchních písařů () jsou dějiny Číny a okolních zemí od mytických počátků kolem roku 2600 př. n. l. do 1. století př. n. l.\n\n\"Zápisky\" začal sestavovat čínský historik chanské doby S’-ma Tchan; jeho syn S’-ma Čchien pokračoval ve sbírání podkladů a v letech 104–93 př. n. l. je sepsal pod názvem \"Kniha vrchních písařů\". Po zveřejnění díla S’-ma Čchienovým vnukem Jang Jünem se \"Zápisky\" začaly šířit mezi vzdělanou veřejnost. Ovšem už autoři 1. století n. l. uváděli, že část knihy byla ztracena a dodatečně doplněna jinými historiky. Od té doby probíhá debata o rozsahu neautentických pasáží \"Zápisků\" i o podílu S’-ma Tchana na výsledném textu. Nejstarší úplně zachované vydání díla pochází z éry Ťing-jou (1034–1038), od konce 12. století byly \"Zápisky\" tištěny zpravidla se třemi nejvýznamnějšími komentáři, pocházejícími z 5. – 8. století. Současné standardní čínské vydání bylo publikováno roku 1959.\n\n\"Zápisky historika\" mají přes přes půl miliónu znaků čínského písma. Jejich 130 kapitol je seskupeno do pěti oddílů: nejdříve je v 12 kapitolách „Kořenů a počátků“ podán přehled dvou a půl tisíciletí čínských dějin od Žlutého císaře po současnost autorů; klíčové události jsou znovu shrnuty v 10 kapitolách chronologicky uspořádaných „Tabulek“; následuje 8 kapitol „Pojednání“ rozebírajících témata z pohledu autorů významná pro správnou vládu; dalších 30 kapitol „Dědičných rodů“ rekapituluje čínskou historii tentokrát z perspektivy údělných knížectví, zahrnují i životopis Konfucia a některých významných politiků; a konečně 70 kapitol „Příběhů“ obsahuje biografie významných osobností, ale i historii nečínských států a národů sousedících s říší Chan. Poslední kapitola „Příběhů“ je věnována S’-ma Čchienovu rodu a samotným \"Zápiskům\".\n\nS’-ma Čchien pojal historii Číny jako dějiny jediné říše, bez ohledu na její politickou roztříštěnost po většinu její minulosti. Pokusil se uspořádat historické údaje, zevšeobecnit je a dobrat se pochopení zákonitostí dějin, „cesty Nebes“. Současně se snažil i o uchování památky významných osobností a svého rodu. Dílo mimořádné svým rozsahem i literární úrovní se stalo vzorem pro pozdější historiky a spisovatele. S tím, jak získalo oficiální status, změnil se i název spisu. Z \"Knihy vrchních písařů\", vyjadřující osobní názory S’-ma Čchiena a jeho otce, se staly \"Š’-ťi\", ve významu \"Zápisky písaře\", později \"Zápisky historika\" a nakonec již zcela odosobněné \"Historické zápisky\".\n\n\"Zápisky\" byly přeloženy do ruštiny (Vjatkinův překlad) a japonštiny, významné jsou i částečné překlady Édouarda Chavannese (do francouzštiny) a týmu Williama Nienhausera ml. (do angličtiny). Do češtiny přeložil v letech 1962–1971 několik kapitol Timoteus Pokora. V roce 2012 vyšla zhruba čtvrtina díla v českém překladu Olgy Lomové (se zahrnutím části starších Pokorových textů) pod názvem \"Kniha vrchních písařů. Výbor z díla čínského historika\".\n\nShromažďovat materiály pro dějiny Číny začal S’-ma Tchan. Byl to přední učenec na dvoře chanského císaře Wu-tiho a od roku 140 př. n. l. dvorský písař, který spravoval císařský archív a knihovnu a zodpovídal za kalendář. Po jeho smrti roku 110 př. n. l. ve shromažďování podkladů pokračoval jeho syn S’-ma Čchien.\n\nS’-ma Čchien v mládí získal kvalitní vzdělání u významných učenců Kchung An-kuoa a Tung Čung-šua. Několik let cestoval a poté sloužil v císařově doprovodu jako družiník \"lang-čung\", který byl vysílán na inspekční cesty do regionů i k diplomatickým jednáním v zahraničí. Po smrti otce převzal jeho úřad. Roku 104 př. n. l. dokončil sbírání materiálů a začal sestavovat \"Zápisky historika\".\n\nRoku 99 př. n. l. se zapletl do případu generála Li Linga, obviněného za neúspěch tažení proti Siungnuům. S’-ma Čchien se Li Linga zastal, což mu vyneslo hněv panovníka, obvinění ze zločinu pomluvy císaře a uvěznění. Pomluva císaře byla trestána smrtí. Podle tehdejších zákonů se odsouzenec mohl nejvyššímu trestu vyhnout tím, že se buď vykoupí, nebo se nechá vykastrovat. Na výkupné S’-ma Čchien neměl prostředky. Muž jeho postavení zpravidla v takové situaci volil sebevraždu, tou by však zmařil přání otcovo i vlastní dokončit \"Zápisky\", proto si vybral kastraci.\n\nPo propuštění z vězení byl S’-ma Čchien jmenován vrchním tajemníkem (\"čung-šu-ling\") ve vnitřním sekretariátu \"čung-šu\". Upnul se na dokončení \"Zápisků\", cíli, jenž mu umožnil vyrovnat se s ponižujícím trestem. Své dílo dopsal do roku 93 nebo 91 př. n. l. O závěru jeho života není mnoho známo, zemřel snad roku 86 př. n. l., zvažována jsou i jiná data: kolem roku 90. př. n. l., v letech 86/85 př. n. l. nebo až roku 78 př. n. l.\n\nPůvodní název díla, který mu dal S’-ma Čchien, je \"Tchaj-š’-kung šu\", kde \"šu\" () je kniha, \"tchaj-š’-kung\" () je název úřadu S’-ma Čchiena a jeho otce S’-ma Tchana. V jeho náplni byly „záležitosti Nebes“, to jest úkoly astrologického charakteru, jako určování příznivých a nepříznivých dní pro náboženské i státní úkony, stanovení kalendáře, ale i správa císařského archívu a knihovny a dohled nad úřednickými zkouškami. Název úřadu bývá překládán různě, jako vrchní astrolog, vrchní písař, vrchní historik, v závislosti na tom, jakou stránku povinností \"tchaj-š’-kungů\" překladatelé zdůrazňují.\n\nPod názvem \"Tchaj-š’-kung šu\" byla kniha známa v prvních staletích existence, nicméně chanský historik Pan Ku v 1. století už znal i druhý název \"Š’-ťi\", \"Zápisky písaře/písařů\". V následujících staletích nový název postupně převládl a v \"Suej-šu\" (\"Dějinách dynastie Suej\") sestavených v letech 629–636 je používán pouze ten. Současně se význam povolání \"š’\" posunul od písaře k historikovi.\n\nZměna názvu byla vnějším projevem změny vnímání díla. \"Kniha vrchních písařů\" vyjadřovala osobní názory S’-ma Čchiena, resp. rodu S’-ma. Po staletích byla uznána za oficiální dějiny Číny a stala se vzorem pro psaní o historii. Nové pojetí díla doprovázela i změna názvu na \"Š’-ťi\", chápaného jako \"Zápisky písaře\", později \"Zápisky historika\" a nakonec již zcela odosobněné \"Historické zápisky\".\n\nV české literatuře je zaveden název \"Zápisky historika\". Vyskytují se i varianty \"Zápisy historika\", \"Historikovy zápisky/zápisy\". Olga Lomová při vydání svého výboru \"Tchaj-š’-kung šu\" přeložila jako \"Kniha vrchních písařů\", přičemž množné číslo použila k vyjádření podílu S’-ma Tchana na práci i důrazu kladeného S’-ma Čchienem na rodovou tradici a na závazek dokončit dílo započaté otcem.\n\nV čínských státech existovala dlouhá tradice historických „záznamů písařů“ (\"š’-ti\") vedených k rituálním účelům – sloužily jako zprávy předkům vládnoucího rodu. Zachovaly se pouze anály státu Čchin, které sloužily jako podklad pro 5. kapitolu \"Zápisků\" a anály státu Lu, které zredigoval a vydal (podle tradičního názoru zastávaného i S’-ma Čchienem napsal) Konfucius pod názvem \"Letopisy\" (doslova \"Jara a podzimy\"). \"Letopisy\" mají formu stručných análů datovaných podle let, pokrývají období 722–481 př. n. l. Novotou a odvážným Konfuciovým činem bylo určení \"Letopisů\" nikoli předkům, ale současníkům, živým lidem. Konfucius též zredigoval \"Knihu dokumentů\", soubor textů vzniklých v období od počátků dynastie Čou po dynastii Chan.\n\nPro čtení Letopisů měly kvůli jejich stručnosti, jdoucí až na hranici srozumitelnosti, zásadní význam komentáře. Nejdůležitější byly \"Kung-jangův komentář\" a \"Ku-liangův komentář\", které vysvětlují nejasná místa a osvětlují stručné zápisy \"Letopisů\", přičemž vycházejí z předpokladu, že každé slovo \"Letopisů\" má hluboký význam. Třetím významným komentářem byl \"Cuoův komentář\", který nejen komentuje a vysvětluje události zmíněné v \"Letopisech\", ale i vypráví příběhy; je nejstarším dochovaným čínským historickým dílem, které se v příbězích snaží pomocí popisu skutků a zachycením promluv vystihnout charaktery postav. Jeho autor v dodatcích připsaných „ušlechtilému muži“ nebo Konfuciovi hodnotí události a vyvozuje ponaučení. \"Cuoův komentář\" je tak do značné míry dílo nezávislé na \"Letopisech\", které vychází z paralelní tradice příběhů a promluv z období Válčících států, v nichž čtenáři hledali poučení z minulosti a pomoc při rozhodování. K této tradici náleží i několik dalších zachovaných děl – \"Promluvy ze států\", \"Plány válčících států\" a \"Letopisy mistra Jena\".\n\nS’-ma Čchien i jeho otec znali a využili zmíněná historická díla a letopisy – \"Knihu dokumentů\", \"Letopisy jar a podzimů\", \"Cuoův komentář\", \"Promluvy ze států\", \"Plány válčících států\" a další. Jako vzdělaní muži ovládali kanonické konfuciánské spisy a vzhledem ke své úřední pozici měli oba snadný přístup do státního archívu, k záznamům a ediktům i knihám císařské knihovny. Z literárních pramenů S’-ma Čchien často citoval, a to až do té míry, že některé kapitoly jsou prakticky svodem citátů. Při sběru podkladů se však neomezoval na oficiální písemnosti, letopisy a literaturu, ale využíval i vlastní poznatky a záznamy, ať už získané v průběhu jeho úřední kariéry, nebo při cestách po zemi, kdy zpovídal znalce lidových pověstí a legend.\n\nS’-ma Čchien sepsal dva rukopisy, které podle svých slov uložil „ve slavných horách“ a „hlavním městě“. Jeden rukopis byl uložen v císařské knihovně, druhý v rodině Jangů, kam se provdala jeho dcera. Exemplář v císařské knihovně byl zničen nejspíše během nepokojů za vlády Wang Manga (9–23). Mimo omezený okruh dvořanů majících přístup do císařské knihovny se dílo začalo šířit až poté, co je za vlády císaře Süana (panoval 73–49 př. n. l.) zveřejnil S’-ma Čchienův vnuk Jang Jün († 54 př. n. l.). Dílo se šířilo opisováním, často i jednotlivých kapitol, týkajících se předků opisovačů. V prvním století našeho letopočtu \"Zápisky\" znali historici Pan Piao a Pan Ku, kteří z nich čerpali pro svou \"Kroniku Chanů\" a převzali uspořádání díla i celé kapitoly. Velká část kapitol \"Zápisků\" týkajících se prvního století dynastie Chan se proto shoduje s analogickými kapitolami \"Kroniky Chanů\", nicméně zůstává nejasné, který text kdo od koho přejímal.\nVzhledem k nemalému množství pozdějších interpolací, redaktorských oprav, doplňků a změn je pro filology obtížným úkolem stanovení původního textu díla. Míra autentičnosti textu \"Zápisků\" je proto diskutována už dvě tisíciletí. Pan Piao a Pan Ku v 1. století napsali, že v jejich době bylo ztraceno deset kapitol \"Zápisků\". Podle Čang Jena (, 3. století) to byly biografie císařů Ťinga a Wua (11. a 12.), kapitoly o obřadech, hudbě a vojenství (23., 24. a 25.), tabulka generálů a prvních ministrů z počátků Chanů (22.), biografie tří knížat (60.), Fu Kchuana a Ťin Šea (98.), kapitoly o věštcích a věštění (127. a 128.). Podle historika Liou Č’-ťia (, 661–721) od smrti S’-ma Čchiena do jeho doby celkem patnáct učenců přidalo svůj text do \"Zápisků\". Podle různých teorií větší či menší část ztraceného textu (např. kapitolu 70.) doplnil Čchu Šao-sun (, asi 105 – asi 30 př. n. l.), jeho doplňky jsou místy uvedeny slovy „pan Čchu praví“.\n\nPři opisování \"Zápisků\" vznikaly komentáře k nejasným nebo nesrozumitelným místům. Nejvýznamnější z nich jsou komentář Pchej Jina z 5. století nazvaný \"Shromážděná vysvětlení k Š’-ti\" (\"Š’-ti ťi-ťie\", ), který je nejstarším úplně zachovalým komentářem, a dva tchangské komentáře – \"Správný význam Š’-ti\" (\"Š’-ti čeng i\", ) Čang Šou-ťiea z přelomu 7. a 8. století a \"Hledání skrytého v Š’-ti\" (\"Š’-ti suo-jin\", ) S’-ma Čena z první poloviny 8. století. Souhrnně jsou označovány za „Tři komentáře“.\n\nPočátkem dynastie Sung byla \"Š’-ti\" vydána v rámci publikace souboru kanonických a historických spisů pro potřeby císařské akademie – za účelem vzdělání budoucích úředníků; tato první sungská dvorská edice vyšla tiskem roku 997, ale nezachovala se. Nicméně pozdější vydání přežila – čtyři z období severní Sung, osm jihosungských. Nejstarší zachovaný úplný exemplář \"Š’-ti\" pochází z dvorské edice z éry Ťing-jou (1034–1038). Významné je vydání éry Šao-sing (1131–1162), pojaté do tzv. Záplatované edice dynastických kronik z let 1930–1937. Nejdůležitější sungskou edicí je však Chuang Šan-fuův tisk z roku 1196, který zahájil tradici vydávání \"Š’-ti\" se Třemi komentáři. Z jüanských edic je nejvýznamnější vydání Pcheng Jin-wenovo z roku 1288. Z mingské doby se zachovalo 53 soukromých i státních vydání. Dvorské edice tehdy nebyly příliš kvalitní, zato nebývale vzrostlo množství soukromých tisků. Přední z nich jsou Wang Jen-čeova edice z roku 1525, Ling Č’-lungova edice z let 1576/1577 a edice Mao Ťinova (1599–1659, výjimečně pouze s jedním komentářem), která ovlivnila čtení \"Š’-ti\" i v Koreji a Japonsku.\n\nZa Čchingů vznikla roku 1739 pečlivě zpracovaná palácová edice, vydávaná až do 19. století. Byla základem pro Chavannesův překlad z konce 19. století. V rámci znovuvydávání klasických děl po ničení knih způsobeném povstáním tchaj-pchingů vyšla v letech 1866–1870 i \"Š’-ti\" v tzv. nankingské edici. Ta vycházela z Mao Ťinova tisku s přihlédnutím k dvaceti dalším titulům a tehdy dostupným edicím sungské, mingské a čchingské doby. Z nankingské edice vychází i standardní čínské vydání z roku 1959, ovlivněné je však i Záplatovanou edicí a Chuang Šan-fuovým vydáním.\n\n\"Zápisky historika\" mají přes půl miliónu znaků, rozděleny jsou do 130 kapitol. Do závěru každé kapitoly S’-ma Čchien přidal poznámky uvedené slovy „vrchní písař poznamenává“ (太史公曰, \"tchaj-š’-kung jüe\"). V nich se objevují shrnutí kapitol, hodnocení popsaných událostí, osobní reakce na popsané, pochybnosti nebo polemika s všeobecně přijatými názory, komentáře k pramenům, filologické poznámky i dodatečné informace k tématu kapitol.\n\n\"Zápisky historika\" sestávají z pěti oddílů:\n\nV prvním oddíle knihy, „Kořenech a počátcích“, je uveden přehled dějin Číny od nejstarších dob po autorovu současnost:\nOddíl „Kořeny a počátky“ má 12 kapitol. První kapitola je kronikou činů mýtických Tří vznešených a pěti vládců čínského dávnověku, následují kapitoly věnované dynastiím Sia, Šang a Čou a kapitola o dějinách státu Čchin. Dalších sedm kapitol je věnovaných panovníkům sjednocené Číny: prvnímu císaři Čchin Š'-chuang-timu, krátkodobému vládci Číny po pádu dynastie Čchin Siang Jüovi (přestože nebyl císař, ale pouze král-hegemon) a panovníkům dynastie Chan – zakladateli dynastie Kao-cuovi, císařovně Lü, kterou následovali císařové Wen-ti, Ťing-ti a Wu-ti.\n\nOddíl „Tabulky“ v 13. až 22. kapitole v chronologickém pořadí shrnuje události popsané v předešlých dvanácti kapitolách. Dodává k nim nové údaje, naopak řada událostí z „Kořenů a počátků“ zde chybí. První tři kapitoly oddílu „Tabulky“ shrnují základní události od mýtických počátků po čchinskou dobu. Následuje seznam událostí válek v nichž zanikla říše Čchin (16. kapitola) a šest kapitol vypočítávajících chanská údělná knížata, markýze a vysoké státní úředníky. Nejstarší dějiny nebyl S’-ma Čchien schopen datovat, proto je 13. kapitola seřazena podle generací. 16. kapitola je sestavena podle měsíců, v ostatních jsou události řazeny podle let. Tabulky podle let se později staly samostatným žánrem čínské historiografie.\n\nOsm kapitol „Pojednání“ vypráví o tématech významných pro správnou vládu, totiž obřadech, hudbě, hudební notaci (přesněji o číselných vztazích), kalendáři, astronomii, obětech nebi a zemi, řekách a kanálech a konečně hospodářské rovnováze.\n\nTřicet kapitol „Dědičných rodů“ obsahuje historie údělných knížectví čouského a chanského období a některých významných osobností. Kapitoly 31. až 46. jsou věnovány údělným knížatům a státům čouské doby. Následující tři kapitoly jsou předělem mezi čouskou a chanskou érou – 47. kapitola obsahuje životopis Konfucia, 48. je věnována Čchen Šengovi, vůdci prvního protičchinského povstání a 49. obsahuje životopisy císařoven. Kapitoly 50. až 52. a 58. až 60. obsahují historie chanských císařských princů, kapitoly 53. až 57. popisují život Siao Chea, Cchao Šena, Čang Lianga, Čchen Pchinga a Čou Poa, generálů a ministrů Liou Panga, zakladatele dynastie Chan. Zatímco první oddíl popisuje čínské dějiny pohledem „z hlavního města“, oddíl „Dědičných rodů“ vidí tutéž historii z perspektivy jednotlivých knížectví a států.\n\nKapitoly 61. až 130. tvoří oddíl „Příběhy“, doslova „uspořádané podání“ či „seřazená tradice“. Obvykle je název oddílu překládán jako „Životopisy“, mnohé kapitoly se však tomuto označení vymykají. Zpravidla obsahují životopis jedné či dvou postav, avšak deset kapitol jsou kolektivní biografie několika osob spojených povoláním či postavením a šest kapitol popisuje dějiny nečínských států a národů sousedících s říší Chan (Siungnuů, Jižních Jüe, Východních Jüe, Iů, Koreje a země Ta-jüan ve Ferganské kotlině). Poslední, 130., kapitola popisuje historii S’-ma Čchienova rodu, obsahuje S’-ma Tchangův esej o filozofických směrech, shrnuje důvody sepsání \"Zápisků historika\" a přidává krátké charakteristiky ostatních 129 kapitol.\n\nBiografie zpravidla nejsou ucelené, autor z života postav vybírá epizody, pomocí nichž ilustruje jejich povahu a charakter. S’-ma Čchien se i zde snaží pochopit běh dějin, zkoumá důsledky jednání morálního – loajality a oddanosti – v kontrastu k pragmatismu a uvažuje nad tím, že to i ono se někdy setkává s úspěchem a odměnou a jindy nikoliv. Ptá se, nakolik je člověk pánem svého osudu; zajímají ho příběhy v nichž pán rozpozná kvality podřízených, příběhy točící se kolem rad podřízených vládci, pomsty, zejména pomsty za otce, odvahy konat v pravou chvíli.\n\n\"Zápisky historika\" byly soukromým dílem, nikoliv oficiální prací, což autorovi umožnilo využít méně formální sloh. Pro výstižné charakteristiky postav, neochvějnou snahu o pravdivost díla, kritické hodnocení vlád a císařů, jednoduchý a současně živý jazyk se dílo stalo literárním vzorem pro historiky i spisovatele následujících staletí. Autory pozdějších dějin dynastií byla kromě jazyka a stylu přejímána i jeho struktura.\n\nZatímco tradiční kroniky ve stručných zápisech zachycovaly události u dvora některého státu, a byly tak časově i místně omezené, S’-ma Čchien popsal dějiny čínských států a říší i okolních národů po dobu více než dvou tisíciletí. Pro poslední století, vládu dynastie Chan, měl k dispozici nejvíce materiálu, a proto je mu věnována polovina \"Zápisků\". S’-ma Čchien se rozhodl podat historii Číny jako dějiny jediné říše, bez ohledu na její politickou roztříštěnost po většinu její minulosti. Jako první proto zkonstruoval posloupnost vládců, panovníků a dynastií od nejstarších dob po svou současnost. Pokusil se uspořádat historické údaje, zevšeobecnit je a dobrat se určitých závěrů. Snažil se pochopit logiku historického procesu, vzestupu a pádu dynastií a říší a objasnit zákonitosti dějin, „cestu Nebes“.\n\nPřitom navazoval i na (konfuciánskou) historickou tradici výkladu minulosti jako poučení pro současnost. Významným cílem autora bylo také uchování památky významných osobností, i jeho vlastního rodu. Zaznamenával minulé činy předků, aby i po jejich smrti byli připomínáni svými potomky a jejich památka zůstala živá.\n\nHistorikové u \"Zápisků\" zdůrazňují jejich věcnost a objektivitu. Sám S’-ma Čchien se hlásí k nestrannosti a prověřování pramenů z hlediska důvěryhodnosti a přesnosti. Nicméně S’-ma Čchienova objektivnost má jiné cíle než objektivnost evropského historika. S’-ma Čchien věřil v řád světa, „cestu Nebes“, a pomocí pečlivého kritického zkoumání faktů se ji snažil nalézt a pochopit, jak funguje. Přes všechnu autorovu snahu jsou však jeho dějiny Číny v mnoha ohledech nepřesné, zkreslené a anachronické.\n\nDílo je vnímáno i jako osobní zpověď autora, který do něj vtělil své postoje a jeho prostřednictvím se vyslovil ke svému osudu. Přesvědčení o sepětí díla s osobností autora je čínské literární kritice vlastní po dvě tisíciletí, jak obecně, tak v S’-ma Čchienově případě. I evropští filologové mají tendenci klást důraz na subjektivní přístup autora. V této souvislosti upozorňují na některá S’-ma Čchienova témata – nadaní muži, kteří se stali obětí bezpráví, nepřímá kritika císaře Wu-tiho, pomsta.\n\nExistuje úplný komentovaný překlad \"Zápisků historika\" do japonštiny a ruštiny. Částečně byly \"Zápisky\" přeloženy do několika evropských jazyků: angličtiny, francouzštiny, němčiny a češtiny.\n\nJediným úplným překladem do evropského jazyka je překlad ruský. Práci na něm zahájil sovětský sinolog Rudolf Vjatkin v 60. letech 20. století, první svazek vyšel roku 1972. Roku 1995 Rudolf Vjatkin při práci nad závěrečnými kapitolami \"Zápisků\" zemřel, jeho dílo dokončili syn Anatolij a Artěmij Karapeťjanc. Závěrečný, devátý, svazek \"Zápisků\" vyšel roku 2010.\n\nK významným překladům patří francouzský překlad Édouarda Chavannese vydaný v letech 1895–1905 jako pětisvazkové \"Mémoires historiques\". Chavannes přeložil prvních sedmačtyřicet kapitol. Ve vydání z let 1967–1969 byl doplněn šestý svazek s překlady 48.– 52. kapitoly, což dalo celkem cca 38 % textu \"Zápisků\". V 60. a 70. letech 20. století vznikl poloakademický překlad Burtona Watsona zahrnující části \"Zápisků\" vztahující se k dynastiím Čchin a Chan. Tři svazky Watsonova překladu zahrnují 48 % textu. Od 90. let 20. století vzniká anglický překlad \"Zápisků\" pod vedením Williama Nienhausera ml. pod názvem \"Grand Scribe's Records\". Překlad je kolektivním dílem odborníků USA, Číny a Evropy, v letech 1994–2008 vyšlo pět svazků. V nich byly přeloženy kapitoly 1–12, 31–40 a 61–104, což je 66 kapitol a 55 % díla. Roku 2010 vyšel ještě šestý svazek s kapitolami 105. až 112. Vzhledem k odchodu Nienhausera z projektu kvůli vysokému věku a problémům s financováním překladu je jeho dokončení nejisté.\n\nDo češtiny přeložil v letech 1962–1971 několik kapitol Timoteus Pokora. Publikovány byly roku 1967 v jeho knize \"Čching Š'Chuang-ti\" (části kapitol 86. Atentátníci a 87. Li S'), roku 1971 v časopise Nový Orient (kapitola 126. Ironičtí kritici) a roku 1982 ve sborníku Chrestomatie k dějinám starověku I. Texty k dějinám Číny a Indie (kapitoly 47. Konfucius a 48. Čchen Še).\n\nV roce 2012 vyšla zhruba čtvrtina díla v českém překladu Olgy Lomové (se zahrnutím části starších překladů Timotea Pokory) pod názvem \"Kniha vrchních písařů. Výbor z díla čínského historika.\" Výbor zahrnuje šest kapitol z „Kořenů a počátků“, předmluvy ke třem kapitolám „Tabulek“, kapitolu Obřady z oddílu „Pojednání“, dvě kapitoly oddílu „Dědičné rody“ a dvacet kapitol oddílu „Příběhy“, doplněn je obsáhlou úvodní studií, předmluvou u každého oddílu, komentáři, doslovy u kapitol a závěrečným doslovem.\n\n\n\n\n\n"}
{"id": "790918", "url": "https://cs.wikipedia.org/wiki?curid=790918", "title": "Retinální gangliová buňka", "text": "Retinální gangliová buňka\n\nRetinální gangliová buňka (nebo Sítnicová gangliová buňka) je typ neuronové buňky. Nachází se v sítnici oka a je součástí zrakové dráhy. Retinální gangliové buňky vysílají jako jediné neurony v sítnici axony přes optický nerv a jsou tedy zdrojem výstupní informace ze sítnice. Dostávají vstupní signál z fotoreceptorů (tyčinek a čípků), což jsou buňky v sítnici citlivé na světlo, přes bipolární buňky a horizontální buňky. Jejich výstup je ovlivňován amakrinními buňkami, které mezi retinálními gangliovými buňkami tvoří laterální spoje.\n\nMnožství fotoreceptorů, z kterých dostává vstupní signál jedna retinální gangliová buňka, se liší vzhledem na její pozici v sítnici. V střední oblasti sítnice jsou gangliové buňky napojené na relativně nízký počet fotoreceptorů, naopak v okrajových oblastech sítnice mají gangliové buňky napojení na větší počet fotoreceptorů. Toto uspořádání způsobuje, že okrajová oblast sítnice je citlivější na rozdíly intenzity dopadajícího světla, a centrální oblast zase umožňuje vyšší rozlišení.\nV rámci sítnice jsou retinální gangliové buňky jediné, které jsou schopny generovat akční potenciál (výjimkou jsou jenom některé amakrinní buňky), všechny ostatní buňky v sítnici reagují na stimulaci graduální změnou jejich membránového potenciálu.\n\nGangliové buňky nedostávají signál přímo z fotoreceptorů. Vizuální input je už na úrovni sítnice částečně zpracován před tím, než se přes axony gangliových buněk propaguje dále do mozku. Na zpracování signálu se podílí bipolární buňky typu \"ON\" (zapnuto) a \"OFF\" (vypnuto), které jsou přímo napojeny na fotoreceptory. \n\nHorizontální buňky mají synapse s fotoreceptory a bipolárními buňkami - těmito laterálními spoji ve vnější plexiformní vrstvě sítnice ovlivňují aktivitu sousedících fotoreceptorů a bipolárních buněk.\nVe vnitřní plexiformní vrstvě sítnice se nacházejí Amakrinní buňky, které se podobně jako horizontální buňky podílejí na zpracování signálu laterálními spoji. Ovlivňují přenos informace mezi bipolárními buňkami a gangliovými buňkami.\n\nJako receptivní pole gangliové (nebo bipolární) buňky se označuje oblast sítnice, která při stimulaci světlem způsobí změnu v jejím membránovém potenciálu. Receptivní pole pozůstává ze středové oblasti a okrajové oblasti. Odpověď membránového potenciálu na dopad světla do centrální oblasti receptivního pole je zpravidla opačný jako odpověď na dopad světla do okrajové oblasti. Tato architektura zapojení se přenáší z bipolárních buněk na gangliové buňky nezměněná.\nGangliové buňky typu \"OFF-center\" budou reagovat na zastínění středové oblasti výrazným zvýšením frekvence akčních potenciálů, naopak gangliové buňky typu \"ON-center\" budou generovat akční potenciály, když na jejich středovou oblast dopadne světelný bod.\nU obou typů buněk však dochází k rapidnímu snížení frekvence akčních potenciálů, dojde-li k stimulaci obou oblastí receptivního pole. Z toho vyplývá, že gangliové buňky sítnice reagují hlavně na změny v intenzitě osvětlení, ke kterým dochází v rámci jejich receptivních polí. \n\nV sítnici savců má většina gangliových buněk receptivní pole typu střed-okolí. Další kategorizace gangliových buněk se provádí na základě jejich vzhledu, množství spojů (konektivity), a elektrofyziologických vlastností. U lidí lze rozlišit dva hlavní typy gangliových buněk, typ M a typ P - do těchto kategorii spadá 95% retinálních gangliových buněk.\nRetinální gangliové buňky typu M jsou větší, mají širší receptivní pole a rychlejší přenos akčního potenciálu po axonu. Jsou citlivější na málo kontrastní podněty.\nRetinální gangliové buňky typu P jsou menší a na rozdíl od buněk typu M, které na podnět odpovídají přechodným zvýšením frekvence akčních potenciálů, reagují buňky typu P na podnět zvýšenou frekvencí akčních potenciálů po celou dobu trvání podnětu. Tento rozdíl odpovědi na podnět hraje důležitou roli při interpretaci zrakového vjemu.\n"}
{"id": "790920", "url": "https://cs.wikipedia.org/wiki?curid=790920", "title": "Mary Steen", "text": "Mary Steen\n\nMary Dorothea Frederica Steen (28. října 1856 - 7. dubna 1939) byla úspěšná dánská fotografka působící v Kodani, průkopnice interiérové fotografie rodin v jejich domovech. Později jako dvorní fotografka fotografovala královskou rodinu v Dánsku, ale také strávila nějaký čas v Londýně, kde fotografovala Královnu Viktorii. Jako feministka se zasloužila o zlepšení pracovních podmínek pro ženy a její vlastní příběh jde příkladem pro mnoho žen, které se chtěly stát profesionálními fotografkami.\n\n\n"}
{"id": "790921", "url": "https://cs.wikipedia.org/wiki?curid=790921", "title": "Hongkongský dolar", "text": "Hongkongský dolar\n\nHongkongský dolar je oficiální platidlo čínské zvláštní správní oblasti Hongkongu, který se rozkládá při ústí Perlové řeky do Jihočínského moře. Zároveň se běžně používá i v Macau souběžně s tamní patacou, která je na něj pevně navázaná. Jeho mezinárodní ISO 4217 kód je HKD, jeden dolar sestává ze 100 centů. Patří mezi desítku nejčastěji obchodovaných měn na světových trzích. Hongkongský dolar je navázán na americký dolar (USD), směnný kurz se smí pohybovat pouze v pevně daném rozmezí 1 USD = 7,75 - 7,85 HKD.\n\nBankovky hongkongské měny jsou vydávány v nominálních hodnotách 20, 50, 100, 500 a 1000 dolarů. Emisi bankovek dolaru zajišťují 3 různé privátní banky – The Hongkong and Shanghai Banking Corporation Limited, Bank of China (Hong Kong) Limited a Standard Chartered Bank (Hong Kong) Limited – v oběhu se tedy vyskytují bankovky s různými vyobrazenými motivy jak na reversní, tak aversní straně. Mince jsou raženy v hodnotách 10¢, 20¢, 50¢, $1, $2, $5, $10.\n"}
{"id": "790923", "url": "https://cs.wikipedia.org/wiki?curid=790923", "title": "E-Boks Open 2012", "text": "E-Boks Open 2012\n\nTenisový turnaj WTA E-Boks Open 2012 se konal ve dnech 9. až 15. dubna v dánském Farumu, v hale na tvrdém povrchu jako součást kategorie WTA International Tournaments. Odměny činily 220 000 USD.\n\nDvojnásobná obhájkyně singlového titulu a první nasazená Dánka Caroline Wozniacká podlehla ve finále německé turnajové dvojce Angelique Kerberové. Vítězem čtyřhry se stala japonská dvojice Kimiko Dateová a Rika Fudžiwarová. Dateová Krummová vyhrála turnaj ve čtyřiceti jedna letech věku.\n\nNásledující hráčky obdržely do soutěže divokou kartu od pořadatelů:\n\nNásledující hráčky se probojovaly do soutěže z kvalifikace:\n\n\n\n"}
{"id": "790924", "url": "https://cs.wikipedia.org/wiki?curid=790924", "title": "Benedicte Wrensted", "text": "Benedicte Wrensted\n\nBenedicte Marie Wrensted (10. února 1859 Hjørring Jutsko – 19. ledna 1949) byla významná dánská fotografka, která emigrovala do USA poté, co několik let provozovala portrétní studio v dánském Horsensu. Je známá především mnoha snímky domorodců Shoshone pořízených v Idaho.\n\nDo USA emigrovala v roce 1894. Řemeslu se naučila od své tety z matčiny strany, Charlotte Borgenové, a nějakou dobu v 80. letech 19. století provozovala studio na Torvet čp. 8 v dánském městě Horsens. Velkou část své fotografické kariéry strávila ve svém ateliéru v Pocatello, malém městě v jihovýchodním Idaho, kde portrétovala místní obyvatele a zaznamenávala růst města. Jejím nejznámějším dílem jsou však její dokumentární fotografie původních Američanů kmene Shoshone v oblasti Velké pánve, které jsou považovány za velmi důležité antropologické materiály. Wrenstedová se stala americkou občankou v roce 1912, ve svých 53 letech a ve stejném roce ukončila svou kariéru fotografky. Mnoho z jejích indiánských snímků jsou uchovány v Instituci Smithsonian a Národním archivu NARA.\n\n\n"}
{"id": "790931", "url": "https://cs.wikipedia.org/wiki?curid=790931", "title": "Kladivo Boží", "text": "Kladivo Boží\n\nKladivo Boží (anglicky \"The Hammer of God\") je vědeckofantastický román britského spisovatele Arthura C. Clarka z roku 1993.\n\nPředlohou románu byla stejnojmenná povídka Kladivo boží, která vyšla poprvé ve vydání \"Beyond the Year 2000\" amerického magazínu \"Time\" v říjnu 1992.\n\nRežisér a filmový producent Steven Spielberg získal práva k příběhu pro filmové zpracování, ale výsledný film \"Drtivý dopad\" (angl. \"Deep Impact\", 1998) nemá na knihu návaznost a Arthur C. Clarke není ani zmíněn v závěrečných titulcích filmu. Film režírovala Mimi Leder.\n\nČesky vydalo knihu nakladatelství Baronet v roce 1996.\n\nRomán popisuje události kolem blížícího se nebezpečí – asteroidu křížícího dráhu Země. V první půli knihy se čtenář dozvídá o obdobných katastrofách, které postihly planetu v minulosti, o přípravách k odvrácení aktuální hrozby a o formování se různých náboženských sekt. Druhá část popisuje již samotnou operaci ve vesmíru.\n\nZpočátku se kniha věnuje detailům života kapitána kosmického plavidla Goliáš Roberta Singha (včetně jeho maratónu na Měsíci, odchodu ze Země a přesunu na Mars). Když se objeví asteroid Kálí, kapitán Singh je povolán k záchranné misi, na jejímž úspěchu či neúspěchu závisí osud lidstva. Jeho loď nese speciální motory, které se připevní na asteroid a po zážehu jej budou pomalu odtláčet z jeho kolizní dráhy. Mezitím však náboženská sekta zvaná Křeslám (založena veteránkou z války v Perském zálivu), která věří, že lidská osobnost může být převedena do několik TeraBytů počítačových dat k jejich vyslání do sektoru Siria, zorganizuje sabotáž vůči záchranné operaci. Pomocí bomby se jim podaří zničit silné motory instalované ke Kálí. Křeslámští fanatici věří, že Kálí je boží trest pro hříšné lidstvo. Když kapitán Singh použije kosmickou loď Goliáš jako hlavní sílu proti Kálí, světová vláda spěchá na reaktivaci zakonzervovaných jaderných bomb v naději, že se s jejich pomocí podaří asteroid rozlomit.\n\n\n"}
{"id": "790932", "url": "https://cs.wikipedia.org/wiki?curid=790932", "title": "Okres Fonyód", "text": "Okres Fonyód\n\nOkres Fonyód ( ) je okres maďarské župy Somogy. Jeho správním centrem je město Fonyód.\nV okrese se nachází celkem 21 měst a obcí, jimiž jsou :\n\nBalatonboglár, Balatonfenyves, Balatonlelle, Buzsák, Fonyód, Gamás, Gyugy, Hács, Karád, Kisberény, Látrány, Lengyeltóti, Ordacsehi, Öreglak, Pamuk, Somogybabod, Somogytúr, Somogyvámos, Somogyvár, Szőlősgyörök, Visz\n"}
{"id": "790933", "url": "https://cs.wikipedia.org/wiki?curid=790933", "title": "Železniční trať Monmouth–Chepstow", "text": "Železniční trať Monmouth–Chepstow\n\nŽelezniční trať Monmouth – Chepstow (anglicky též Wye Valley Railway – \"železnice údolím Wye\") byla normálněrozchodná železniční trať ve Spojeném království. Nacházela se v hrabstvích Monmouthshire a Gloucestershire, byla dlouhá 24 kilometrů a vedla Monmouthu do Chepstowu. Vedla převážně údolím řeky Wye, byla otevřena 1. listopadu 1876 nezávislou společností. Finančně se jí ale nedařilo a v roce 1905 se stala součástí Great Western Railway. Ta provozovala trať až do roku 1947, kdy došlo k znárodnění železnic v Británii. Pak byla trať provozována státní společností British Rail až do roku 1964, kdy byla uzavřena. Osobní vlaky tu přitom přestaly jezdit už 5. ledna 1959. Jižní část tratě od Tintern Quarry k Wye Valley Junction byla pak dále používána ještě do roku 1981 a o něco kratší část jen k \"Dayhouse Quarry\" (blízko stanice Tidenham) byla v provozu až do devadesátých let.\n\nÚsek mezi Chepstowem a Tinternem je dnes ve vlastnictví neziskové organizace Sustrans změřené na prosazování udržitelné dopravy. Ta se zde chystá vybudovat cyklostezku.\n\nStavbu trati umožnil parlament už v roce 1866, ale kvůli ekonomickým okolnostem se začalo stavět až v roce 1874. Problémem bylo zhroucení známé firmy Overend and Gurney v roce 1866, která doplatila na půjčky železničním společnostem, které nebyly spláceny. V okamžiku konce představovaly dluhy 11 miliónů liber (přibližně 828 miliónů liber v cenách roku 2003).\n\nJižní část trati mezi Chepstowem a Tinternem byla z inženýrského hlediska výzvou, byl zde úsek v prudkém svahu nad řekou Wye, 1188 yardů dlouhý tunel u Tidenhamu a kratší tunel a most u Tinternu. Během stavby se ve Woodcroftu a Tidenhamu konaly evangelické bohoslužby, částečně v rámci boje proti opilství mezi dělníky. Severně od Tinternu vedla trať po dně údolí a bylo potřeba postavit jediný most přes Wye u Penalltu. Na okraji Monmouthu trať využila již stojící monmouthský viadukt postavený v roce 1861 inženýrem Josephem Firbankem pro železniční trať Monmouth – Pontypool. Během stavby došlo 18. listopadu 1875 k sesuvu půdy blízko Redbrooku – o události informoval v následující den sloupek v Timesech a vznikly vážné pochyby o budoucnosti trati.\nTrať byla nicméně 1. listopadu 1876 otevřena v úseku od Wye Valley Junction blízko Chepstowu, kde se napojovala na hlavní trať Gloucester – Newport, do stanice Monmouth Troy, jedná z dvou hlavním monmouthských stanic. Cestující zde mohli přestoupit na vlaky do Pontypoolu, vlaky do Ross-on-Wye a vlaky do Colefordu. Vlaky mezi Monmouthem a Chepstowem stavěly na nově vybudovaných zastávkách Tidenham, Tintern, Bigsweir (později přejmenované na St Briavels) a Redbrook a také na dříve vybudovaných stanicích jiných společností: Chepstow, Tutshill for Beachley a Monmouth Troy. Kromě stanice Monmouth Troy byla největší stanicí Tintern, která měla i nástupiště ve formě ostrůvku.\n\nTrať byla zamýšlena pro nákladní i osobní provoz. Nákladní provoz měl obsluhovat četné kamenolomy, papírny a hutě v údolí Wye. Trať vystavěla společnost \"Wye Valley Railway Company\", ale trati se nedařilo a společnost se opakovaně ocitla v bankrotu. V roce 1905 ji koupila Great Western Railway a ta připadala posléze na trať několik zastávek: Netherhope Halt v roce 1932, Brockweir Halt v roce 1929, Llandogo v roce 1927, Whitebrook Halt  v roce 1927, Penallt Halt  v roce 1931 a Wyesham v roce 1931.\n\nV období mezi světovými válkami jezdilo po trati každý den oběma směry zhruba pět vlaků. Trať ovšem posléze ztrácela na ziskovosti v souvislosti s rozvojem automobilismu. Posledním osobním vlakem před zavřením pro osobní provoz v roce 1959 (čtyři roky před Beechingovou reformou) byl speciální vlak společnosti Stephenson Locomotive Society. Ten zároveň projel i trať z Monmouthu do Ross-on-Wye, na které také končil provoz. Jednalo se o jediný známý vlak, který takto projel obě trati.\n\nTrať začínala ve stanici Chepstow na pravém břehu Wye. Pokračovala po trasa trati South Wales Railway (dnes trať Gloucester – Newport) přes řeku Wye do Tutshill Halt, malé zastávky na znamení sloužící vísce Tutshill. Na Wye Valley junction se pak železnice oddělily a trať do Monmouthu pokračovala do Tidenhamu, své první samostatné stanice. Jednalo se také o první stanici, která byla uzavřena, byť dočasně – v průběhu první světové války. V roce 1918 byla opět otevřena a fungovala až do roku 1959, kdy byla ukončena osobní přeprava, byť ke konci už jen jako zastávka.\n\nHned u jižního konce Tidenhamského tunelu byla zastávka Netherhope Halt, poslední, která byla na trati vytvořena. Trať pak pokračovala 1190 yradů dlouhým tunelem, ve své době jednadvacátým nejdelším v rámci sítě GWR. Vedla po východním břehu Wye a za Tintern Quarry procházela menším Tinternským tunelem o délce 182 yardů. Před stanicí Tintern Station ještě přešla zpátky na západní břeh.\n\nTintern byla největší stanicí na celé trati. To bylo dáno tím, že Wye Valley Railway Company doufala, že turisté mířící do zdejšího slavného TInternského opatství jí přinesou tučné zisky. Trať dále pokračovala do zastávky Brockweir Halt, pak do zastávky Llandogo Halt a pak dále po západním břehu Wye. Další stanicí na trase byla Bigsweir, která byla v roce 1909 přejmenována na St Briavels & Llandogo a v roce 1927 na St Briavels.\n\nDalší zastávky byly Whitebrook Halt a Penallt Halt. Pak trať pokračovala přes Penalltský viadukt opět na východní břeh řeky a do stanice Redbrook on Wye. Ta byla mnohokrát oceněna v soutěžích o květinovou výzdobu. Další zastávkou, poslední před Monmouthem, byl Wyesham Halt. Mezi Wyeshamem a Monmouthem trať ještě jednou překračovala řeku Wye a to po monmouthském viaduktu postaveném v roce 1857 pro trať Monmouth – Pontypool. Pro tu byla původně postavena i konečná stanice Monmouth Troy.\n\nSoučástí všech původních stanic byla výhybna, pouze koncové stanice a Tintern, St Briavels a Redbrook měly i vybavení pro nakládání a vykládání nákladních vozů.\n\n"}
{"id": "790934", "url": "https://cs.wikipedia.org/wiki?curid=790934", "title": "Barcelona Ladies Open 2012", "text": "Barcelona Ladies Open 2012\n\nTenisový turnaj WTA Barcelona Ladies Open 2012 se konal ve dnech 9. až 15. dubna ve španělské Barceloně. Hrál se na otevřených antukových dvorcích v areálu Centre Municipal Tennis Vall d'Hebron. Turnaj patřil do kategorie WTA International Tournaments. Odměny činily 220 000 USD.\n\nTurnajový double získala Italka Sara Erraniová, která vyhrála soutěž dvouhry a spolu s krajankou Vinciovou i čtyřhru.\n\n\nNásledující hráčky obdržely do hlavní soutěže divokou kartu od pořadatelů:\n\nNásledující hráčky se probojovaly do soutěže z kvalifikace:\n\n\n\n"}
