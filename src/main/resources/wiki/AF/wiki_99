{"id": "965694", "url": "https://cs.wikipedia.org/wiki?curid=965694", "title": "Chrám svatého Petra a Pavla (Bardejov)", "text": "Chrám svatého Petra a Pavla (Bardejov)\n\nChrám svatého Petra a Pavla v Bardějově je řeckokatolická eklektická stavba s novorománskými prvky na fasádě.\n\nPostaven byl v jižní části bývalého hradebního příkopu (dnes Jiráskova ulice) v letech 1901 - 1902. \n\nMá podélný jednolodní prostor s polygonálním presbytářem, zaklenut je pruskými klenbami. Hlavní oltář je z roku 1903 a ikonostas z roku 1914.\n"}
{"id": "965696", "url": "https://cs.wikipedia.org/wiki?curid=965696", "title": "Evangelický kostel (Bardejov)", "text": "Evangelický kostel (Bardejov)\n\nEvangelický kostel církve augsburského vyznání je klasicistní kostel v Bardejově. Byl postaven v letech 1798–1808 na ulici Dlhý rad. Chrám je vybaven neogotickým interiérem z 2. poloviny 19. století. Byl postaven podle podmínek tolerančního patentu Josefa II., který umožňoval protestantům postavit si kostel v místě, kde bylo 500 lidí nebo 100 rodin.\n"}
{"id": "965698", "url": "https://cs.wikipedia.org/wiki?curid=965698", "title": "Chrám svatého Serafima Sarovského (Bardejov)", "text": "Chrám svatého Serafima Sarovského (Bardejov)\n\nPravoslavný chrám ctihodného Serafima Sarovského je pravoslavný chrám v Bardejově v ulici Pod Vinbargom. Zasvěcený je přepodobnému Serafimovi Sarovskému (1759-1833).\n\nChrám byl budován v letech 1991-2006. Vysvěcen byl 30. července 2006. Dělí se na vrchní a spodní chrám. Vrchní je zasvěcen sv. Serafimovi Sarovskému, spodní sv. apoštolům Petrovi a Pavlovi. Náboženská obec při chrámu je součástí Bardejovského arciděkanátu Pravoslavné církve.\n"}
{"id": "965699", "url": "https://cs.wikipedia.org/wiki?curid=965699", "title": "Vodárenské muzeum v Bratislavě", "text": "Vodárenské muzeum v Bratislavě\n\nVodárenské muzeum je specializované technické muzeum v Bratislavě, které se zaměřuje na vývoj vodárenství. Sídlí v městské části Karlova Ves v objektu první parní čerpací stanice v Bratislavě. Pro veřejnost bylo zpřístupněno v roce 2006 u příležitosti 120. výročí vzniku městské vodárny.\n\nBudova, ve které muzeum prezentuje svou expozici byla postavena ve funkcionalistickém stylu. Na vstupní fasádě je osazen znak města.\n\nHlavní stálá expozice se nachází v historické budově první čerpací stanice bratislavské vodárny. Nabízí pohled do historie vodárenství od 12. století až po současnost. Koloběh vody od jejího čerpání, úpravy a distribuce, přes její odvedení a čištění až po návrat do přírody tvoří základní část expozice. Prezentovaná je na výstavních panelech a na vystavených exponátech. Jsou zde vystaveny různé technické památky jako skleněná potrubí, ozdobné vodovodní uzávěry, měřící přístroje nebo hydranty, ale také řezy studní a čerpadel.\n\nNa ostrově Sihoť se nachází druhá expozice Vodárenského muzea. Skládá se z první elektrické čerpací stanice, která byla postavena v letech 1910–1912 v podzemí secesního zámečku, tunelu, který vede z čerpací stanice pod Karloveské rameno Dunaje a první studny postavené v roce 1884. Význam těchto technických památek byl oceněn v roce 1985, kdy byly prohlášeny za národní kulturní památky.\n\nVe vodárenských muzeu lze absolvovat předem dohodnuté exkurze se slovenskými a anglickým výkladem.\n\n"}
{"id": "965700", "url": "https://cs.wikipedia.org/wiki?curid=965700", "title": "Přepodobný", "text": "Přepodobný\n\nPrepodobnyj (církevněslovansky, řecky \"Όσιος\", slovensky prepodobný, česky ctihodný či přepodobný) je u řeckokatolíků a pravoslavných označení svatého, který se vyznačoval svatým a asketickým životem. \n\nPražská pravoslavná eparchie je ve svém kalendáři uvádí zkratkou přep. a uvádí, že počeštěného přepodobný se používá nejčastěji u svatých, kteří žili mnišským životem – pro svaté žijící ve světě se užívá výraz spravedlivý. Nejčastěji se překládá jako ctihodný či veledůstojný, což však podle textu na webu pražské eparchie neodpovídá významu původního řeckého slova \"osios\" a církevněslovanského \"prepodobnyj\". Výraz podle M. Švancary odkazuje k podobnosti prvotního člověka s Bohem podle knihy Genesis (1:26, člověk je stvořen k obrazu a podobě Boha). Někdy je tato podobnost vztahována též ke Kristu.\n\nČeský nezávislý web Orthodoxia.cz titul překládá slovem ctihodný a spojuje jej s řeckým slovem \"hosios\" = zbožný, božský, posvátný, nábožný, které souvisí se slovesem \"hosio\" = světit, zasvětit, posvětit, očistit, smířit. Uvádí, že se používá jako světecký titul mnichů a poustevníků a upozorňuje, že se liší od titulu \"ctihodný\" užívaného římskokatolickou církví pro jeden z předstupňů svatořečení. Podle tohoto slovníku církevněslovanské slovo \"podobnyj\" v tomto případě významově navazuje na „náležet, připadat, příslušet“ a potažmo „uctivost, vzdávání cti“, nikoliv na „podobu, podobnost“, a překládání slovem přepodobný je problematické a sporné. Světský titul „vaše prepodobije“ se také překládá „vaše ctihodnosti“.\n\nTitulem \"přepodobný\" jsou označováni mimo jiné i někteří z prvních slovanských světců, např. Mojžíš Uherský, Anton a Teodosius Pečerský a jiní.\n"}
{"id": "965703", "url": "https://cs.wikipedia.org/wiki?curid=965703", "title": "Gustav Nowak", "text": "Gustav Nowak\n\nGustav Nowak (17. srpna 1846 Stvolínky – 23. května 1921 Česká Kamenice) byl rakouský a český lékárník a politik německé národnosti, na počátku 20. století poslanec Českého zemského sněmu a Říšské rady.\n\nVystudoval Karlo-Ferdinandovu univerzitu v Praze a roku 1869 získal titul magistra farmacie. Roku 1871 převzal lékárnu v Lounech, od roku 1875 vlastnil lékárnu v České Kamenici, kde působil po víc než dvacet let. Od roku 1889 byl rovněž předsedou krajského grémia lékárníků v Litoměřickém kraji. Dlouhodobě zasedal v obecním zastupitelstvu a v období let 1883–1889 zastával funkci starosty České Kamenice. Kromě toho byl i členem okresního zastupitelstva.\n\nVe volbách roku 1897 byl zvolen do Říšské rady (celostátní zákonodárný sbor), za kurii venkovských obcí, obvod Děčín, Rumburk, Cvikov atd. Uspěl za týž obvod i v následných volbách roku 1901. Na Říšské radě zasedal v zdravotnickém výboru. Podílel se na legislativě v oboru lékárnictví, zejména zákonu o lékárnictví z roku 1906.\n\nNa přelomu století se zapojil i do zemské politiky. V doplňovacích volbách roku 1899 byl zvolen v kurii venkovských obcí (volební obvod Šluknov, Haňšpach) do Českého zemského sněmu. Tehdy byl ještě uváděn jako člen Německé pokrokové strany (němečtí liberálové). Mandát obhájil v řádných volbách v roce 1901. Nyní jíž politicky patřil k Německé lidové straně (němečtí nacionálové).\n"}
{"id": "965705", "url": "https://cs.wikipedia.org/wiki?curid=965705", "title": "Qatar ExxonMobil Open 2014 – mužská čtyřhra", "text": "Qatar ExxonMobil Open 2014 – mužská čtyřhra\n\nDo soutěže mužské čtyřhry na tenisovém turnaji Qatar ExxonMobil Open 2014 nastoupilo šestnáct dvojic. Obhájcem titulu byl německý pár Christopher Kas a Philipp Kohlschreiber, který skončil v semifinále na raketách Berdycha s Hájkem.\n\nDeblový titul si připsal český nenasazený pár Tomáš Berdych a Jan Hájek, jenž ve finále zdolal rakousko-brazilské turnajové jedničky a druhý pár světa Alexandra Peyu s Brunem Soaresem ve dvou setech 6–2 a 6–4.\n\nJan Hájek získal premiérový titul na okruhu ATP Tour. Tomáš Berdych vyhrál svůj první titul v probíhající sezóně a druhou deblovou trofej na okruhu ATP Tour, když první dosáhl v únoru 2008 na Rotterdam Open.\n\n"}
{"id": "965707", "url": "https://cs.wikipedia.org/wiki?curid=965707", "title": "Teodosius Pečerský", "text": "Teodosius Pečerský\n\nSvatý Teodosius Pečerský († 3. květen 1074) byl křesťanský světec, zakladatel společného mnišského života na Rusi.\n\nNarodil se nedaleko Kyjeva. Už jako chlapce ho přitahovalo mnišství a vedl přísný život. Později tajně odešel z domu a šel za starcem Antonínem. Po několika letech ho matka našla a chtěla odvést domů, ale on ji přesvědčil, aby sama vstoupila do monastýru. V roce 1054 byl Teodosius Pečerský vysvěcen za kněze. Zanedlouho byl zvolen představeným mnichů. V roce 1062 zavedli v monastýru studitský typikon. Namísto dosavadního způsobu se zavedl společný život.\n\nVedl přísný asketický život. Během Velkého půstu se zavíral ve zvláštní jeskyni, kde pak prožil celou postní dobu. Teodosius Pečerský se nebál postavit ani proti představitelům světské moci.\n\nPo smrti přenesli 14. srpna 1092 jeho neporušené tělo do nového monastýrskeho chrámu. Tam se nachází dosud.\n\n"}
{"id": "965708", "url": "https://cs.wikipedia.org/wiki?curid=965708", "title": "Vodní nádrž Nosice", "text": "Vodní nádrž Nosice\n\nVodní nádrž Nosice nebo Přehrada mládeže je vodní nádrž na řece Váh před městem Púchov, postavená v letech 1949 – 1957. Je součástí Vážské kaskády a slouží k vyrovnávání průtoků Váhu, výrobu elektrické energie, ochranu před povodněmi, odpočinek a rybářství. Elektrárnou využitá voda je odváděna do jezů Dolní Kočkovce.\n\n\nSoučástí nádrže je i vodní elektrárna, která byla uvedena do provozu v roce 1957. Elektrárna má nainstalovány 3 Kaplanovy turbíny s průtokem 3 x 130 m³ a výkonem 67,5 MW. Průměrně vyrobí 157,4 GWh elektrické energie ročně.\n"}
{"id": "965710", "url": "https://cs.wikipedia.org/wiki?curid=965710", "title": "Umělecké skupiny německy hovořících výtvarníků z Čech, Moravy a Slezska (1893–1945)", "text": "Umělecké skupiny německy hovořících výtvarníků z Čech, Moravy a Slezska (1893–1945)\n\nUmělecké skupiny německy hovořících výtvarníků z Čech, Moravy a Slezska (1893–1945) zanikly nejpozději během války nebo v roce 1945 v souvislosti s hromadným vyhnáním německy hovořících spoluobčanů z českých zemí. Židovští umělci, kteří se hlásili k německé národnosti byli nuceni uprchnout před rokem 1939.\nJedná se o skupiny, které lze zahrnout do obecnější kategorie německojazyčné kultury na území dnešních Čech, Moravy a Slezska, ve které se prolínaly vlivy českého, německého, rakouského, ale též širšího evropského, zejména francouzského a italského kulturního prostředí.\n\nObtíže s terminologickým vymezením vyplývají z několika skutečností. Důsledné oddělení institucí na národnostním principu koncem 19. století (Univerzita, Akademie, Krasoumná jednota) se po vzniku Československa roku 1918 změnilo v neprospěch německy hovořící části obyvatelstva. Praha se stala kosmopolitní, německé jádro Brna prošlo radikální proměnou. Převaha německy hovořícího obyvatelstva přetrvávala v Sudetech (Sudetenland), Německých Čechách (Deutschböhmen), na Německé Jižní Moravě (Deutsch-Südmähren), v Šumavské župě (Böhmerwaldgau) a oddělených ostrovech a výběžcích jako bylo Hřebečsko (Schönhengstgau). V těchto regionálních centrech vznikalo „německočeské umění“ a regionální německo-české spolky výtvarníků. Z hlediska územního členění je tento pojem nepřesný, protože zahrnuje i německo-moravské (deutschmährich) a německo-slezské (deutschschlesisch) umělce.. Výjimkou je Metznerbund, který měl ambici stát se nejdůležitějším uměleckým uskupením českých Němců a měl své regionální pobočky.\n\nZ národnostního hlediska pojem nerozlišuje v českých zemích narozené nebo žijící Rakušany, Němce nebo německy mluvící obyvatele židovského původu. \nMezi členy spolků zahrnuje i ty umělce, kteří se na tomto území narodili a později působili v zahraničí nebo výtvarníky narozené v okolních německojazyčných zemích (Německo, Rakousko..), kteří se účastnili společných výstav.\n\nPodle Janištinové, představuje meziválečné německé malířství v Čechách dosti uzavřenou nebo dokonce izolovanou enklávu, která se snažila o udržení německé kulturní svébytnosti. Umělecky se německá tradice projevovala v oblibě historismů odvozovaných z naturalistického stylu německé pozdní gotiky, symbolů, ve spiritualizaci námětů a ideologizaci. Vymezení vůči akademismu a antiklasicismus se spíše než moderní formou projevovalo expresivitou, psychologizací, nadsázkou a zálibou ve fantasknu.\nDo dění na umělecké scéně negativně zasáhla hospodářská krize počátkem 30. let, obavy z politického vývoje v Německu a Mnichovská dohoda v roce 1938.\n\nV roce 1930 bylo v Praze shromáždění všech německočeských spolků a pod tlakem hospodářské krize byl v roce 1931 po německém vzoru založen Říšský svaz německých výtvarných umělců v České republice (Reichsverband deutscher bildender Künstler in der Tschechoslowakischen Republik). Jeho posláním byla finanční podpora a důchodové zabezpečení umělců. Poté co Reichsverband podlehl roku 1935 vlivu nacionálně-socialistické politiky, vystoupily z něj Metznerbund, Prager Secession a Verband deutscher Graphiker.\n\nPraha se ve 30. letech stala významným intelektuálním a uměleckým centrem, kde po roce 1933 dále vycházely v Německu a Rakousku zakázané časopisy a nalezla zde azyl část levicově orientovaných umělců.\n\nMetznerbund někteří členové opustili, ale spolek byl činný i za války a podílel se na kulturní a umělecké propagandě v duchu národně-socialistického umění.\n\n\n\n\n\n"}
{"id": "965711", "url": "https://cs.wikipedia.org/wiki?curid=965711", "title": "Radniční náměstí (Bardejov)", "text": "Radniční náměstí (Bardejov)\n\nRadniční náměstí v Bardejově tvoří centrální historickou městskou zónu tohoto okresního města v Prešovském kraji. \n\nBardejovské centrální náměstí je významným dokladem uplatňování stavebních slohů (počínaje gotickým) a představuje ucelený urbanistický soubor staveb charakteristických pro středověké město.\n\nVznik centrálního náměstí souvisel se společensko-hospodářskou funkcí tohoto prostranství. Růst počtu obyvatel a narůstající prosperita města vedly k potřebě vytvoření ústředního společenského prostoru. Tak ve středu historického města vzniklo náměstí, obklopené ze všech stran budovami. \n\nNejvětší hustota zástavby je soustředěna na třech stranách - jižní, západní a východní, které tvoří souvislou řadu vícepodlažních měšťanských a řemeslnických domů, stojících na úzkých gotických parcelách. Svými průčelími jsou domy obrácené do náměstí. Severní ohraničení náměstí zabírá nejmonumentálnější stavba - farní kostel sv. Egídia.\n\nÚstřední bod celého prostoru představuje jedinečná budova goticko-renesanční radnice. \n\nDo náměstí ústí všechny významné ulice historického jádra města.\n\nPo počáteční spontánní výstavbě města se základní urbanistika změnila od poloviny 14. století. V roce 1352 v souvislosti s možným ohrožením královských měst přikázal král Ludvík I. Veliký z Anjou obehnat město hradbami. Současně s jejich výstavbou tak vznikala plánovitá síť ulic, ústících na centrálním městském prostranství. Od nepaměti na něm probíhal téměř všechen společenský a hospodářský život. \n\nJiž v roce 1320 dostal Bardejov od krále Karla I. Roberta privilegium, podle kterého se ve městě mohl konat osmidenní jarmark. Král Zikmund Lucemburský prodloužil v roce 1403 čas jeho trvání na šestnáct dní a roku 1427 povolil konat další jarmark. Místem konání jarmarků bývalo prostranství centrálního městského náměstí.\n\nTypický dům stojí na obdélníkovém půdorysu s hlavním průčelím obráceným do náměstí. Celou délkou zástavby prochází vstupní chodba, která je průjezdná a původně sloužila pro povozy projíždějící na dvůr. Sloužila zároveň jako vstupní část do ostatních prostor domu. V průjezdu bylo několik portálů, z nichž čelní býval nejdůležitější a jeho ztvárňování se věnovala největší pozornost.\n\nDomy jsou většinou patrové, dvojtraktové. Přední trakt měl obchodní (přízemí domu) a obytnou funkci (patro), zadní sloužil jako hospodářská základna domu (byly zde dílny nebo sklady). Za pozornost stojí i sklepy domů se zachovanou středověkou dispozicí, které se rozprostírají obvykle pod celou stavbou.\n\nZástavba Radničního náměstí představuje téměř všechny slohová období - od gotiky přes renesanci, baroko až po secesi. V závislosti na době svého vzniku mají domy na fasádách, portálech, oknech a klenbách uměleckou výzdobu.\n\nNejcharakterističtější obraz Radničního náměstí vytváří ucelenou řadu 46 domů, které ohraničují jeho tři strany. Některé z nich jsou samy významnými historickými památkami dokumentujícími vývoj stavitelství na slovenském území. \n\nPůvodně gotická sakrální stavba z poloviny 14. století, pozoruhodná zejména interiérovým vybavením - unikátní kolekcí jedenácti gotických křídlových oltářů.\n\nGoticko-renesanční stavba ze začátku 16. století postavena pro potřeby městské rady.\n\nBudova bývalé latinské školy založené v roce 1538, stojící v těsném sousedství Baziliky svatého Egídia.\n\n"}
{"id": "965717", "url": "https://cs.wikipedia.org/wiki?curid=965717", "title": "Strážný vrch (Polomené hory, 314 m)", "text": "Strážný vrch (Polomené hory, 314 m)\n\nStrážný vrch (314 m n. m., německy \"Wochberg\") je vrch v okrese Litoměřice Ústeckého kraje. Leží asi 0,5 km severně od vsi Velký Hubenov na jejím katastrálním území.\n\nJe to neovulkanický vrch ve tvaru drobné nesouměrné kupy s příkřejšími západními a jižními svahy. Je podmíněn pronikem subvulkanické bazaltoidní brekcie skrz okolní svrchnokřídové křemenné pískovce a sprašovou pokrývku na severu a východě. Suk spočívá na rozsáhlé pískovcové plošině, která je omezena rozvětveným bezvodým údolím na severní a západní straně, a širším údolím Obrtky na jižní straně. Obě údolí se stýkají ve Velkém Hubenově. Vrch pokrývají pole a louky s roztroušenými stromy a keři. Na vrcholu stojí dva telekomunikační vysílače. Na jihozápadním svahu je zemědělský objekt, severovýchodně je chmelnice.\n\nVrch náleží do celku Ralská pahorkatina, podcelku Dokeská pahorkatina, okrsku Polomené hory, podokrsku Brocenská pahorkatina a Sukoradské části.\n\nNejbližší dojezd automobilem je do Velkého Hubenova, k dvěma silničkám větvícím se nad obcí, či až na vrchol.\n"}
{"id": "965719", "url": "https://cs.wikipedia.org/wiki?curid=965719", "title": "Brisbane International 2014 – mužská čtyřhra", "text": "Brisbane International 2014 – mužská čtyřhra\n\nDo soutěže mužské čtyřhry na tenisovém turnaji Brisbane International 2014 nastoupilo šestnáct dvojic. Obhájcem titulu byl brazilsko-španělský pár Marcelo Melo a Tommy Robredo, který se turnaje nezúčastnil.\n\nDeblový titul si připsal druhý nasazený polsko-kanadský pár Mariusz Fyrstenberg a Daniel Nestor, jenž ve finále zdolal kolumbijské turnajové čtyřky Juana Sebastiána Cabala s Robertem Farahem. Po rovnocenném rozdělení prvních dvou sad 6–7 a 6–4, rozhodl o vítězích až supertiebreak poměrem míčů [10–7].\n\nFyrstenberg s Nestorem získali prvním společný titul. Kanaďan vyhrál celkově 82. deblovou trofej na okruhu ATP Tour a v historických tabulkách otevřené éry figuroval na 4. místě, když za třetím Australanem Toddem Woodbridgem zaostával o jednu turnajovou výhru. Polský deblista dosáhl na 15. kariérní titul okruhu ATP Tour.\n\n"}
{"id": "965720", "url": "https://cs.wikipedia.org/wiki?curid=965720", "title": "Rieux (Marne)", "text": "Rieux (Marne)\n\nRieux je francouzská obec v departementu Marne v regionu Grand Est. V roce 2015 zde žilo 197 obyvatel.\n\nObec leží u trojmezí departementů Marne – Seine-et-Marne – Aisne, tedy i u trojmezí regionů Grand Est – Île-de-France – Hauts-de-France.\n\nSousední obce jsou: Dhuys et Morin-en-Brie (Aisne), Mécringes, Montenils (Seine-et-Marne), Morsains a Tréfols.\n\n\"Počet obyvatel\"\n\n\n"}
{"id": "965721", "url": "https://cs.wikipedia.org/wiki?curid=965721", "title": "Leonard Stöckel", "text": "Leonard Stöckel\n\nLeonard Stöckel (1510 Bardejov – 7. června 1560 Bardejov) byl slovenský humanistický spisovatel a teolog, rektor bardejovské městské školy.\n\nPocházel z rodiny bardejovského kováře a rychtáře. Studoval v Košicích, Vratislavi a od roku 1530 na univerzitě ve Wittenbergu pod vedením představitelů německé reformace Martina Luthera a Philippa Melanchtona. Zejména pod jejich vlivem se formovala jeho věrouka a kulturní a vzdělanostní úroveň.\n\nPo letech působení ve funkci rektora školy v Eislebenu (v r. 1534–1539) se vrátil do rodného města, kde převzal vedení latinské městské školy (kromě ročního pobytu v Kežmarku v r. 1555–1556 stál v jejím čele až do své smrti), která pod jeho vedením dosáhla vynikající úroveň. O její skvělé pověsti svědčí fakt, že na ní studovali i synové z významných šlechtických rodin.\n\nLeonard Stöckel je autor několika učebnic (mj. Spisu \"Leges scholae Bartfensis\" z roku 1540, nejstarší pedagogické písemné památky na Slovensku, která obsahovala pokyny na organizaci mimotřídní práce žáků, návody na osvojení si učiva ale i nařízení týkající se povinností žáků a disciplinární pokyny) a také německy psaného školního dramatu \"Historia von Susanna\" (\"Příběh o Zuzaně\"), vydaného v roce 1559 ve Wittenbergu. V oblasti teologie patřil k hlavním šiřitelům reformního učení v severních oblastech Horních Uher a napsal několik významných prací na ochranu protestantismu. Zvláštní význam mají jeho \"Poznámky k obecným zásadám křesťanské nauky Filipa Melanchtona\" (vydané v Basileji v roce 1560) a vyznání víry Confessio Pentapolitana, kterým se sdružení pěti hornouhorských míst Pentapolitany v roce 1549 přihlásilo k protestantismu.\n\nLeonard Stöckel má velkou zásluhu na pozdvihnutí kulturního, duchovního a uměleckého života v Bardejově v první polovině 16. století.\n\n"}
{"id": "965725", "url": "https://cs.wikipedia.org/wiki?curid=965725", "title": "Špičák (Ralská pahorkatina, 379 m)", "text": "Špičák (Ralská pahorkatina, 379 m)\n\nŠpičák (379 m n. m.) je vrch v okrese Mělník Středočeského kraje, v CHKO Kokořínsko. Leží asi 0,8 km ssz. od vsi Jestřebice na jejím katastrálním území.\n\nJe to vrch ve tvaru menšího kužele na neovulkanickém tělese z bezolivinických foiditů, vypreparovaného ze svrchnokřídových křemenných pískovců. U vrcholu je opuštěný kamenolom (za jeho západní hranou je nejvyšší bod kopce), kolem kterého je rozptýlena malá chatová osada. Vrch je zcela zalesněn výše listnatým, níže jehličnatým lesem.\n\nVrch náleží do celku Ralská pahorkatina, podcelku Dokeská pahorkatina, okrsku Polomené hory, podokrsku Kokořínská vrchovina a Střezivojické části.\n\nVrch je snadno dostupný ze silnice Jestřebice – Dobřeň, ke které přiléhá těsně ze západu.\n"}
{"id": "965727", "url": "https://cs.wikipedia.org/wiki?curid=965727", "title": "Rieux", "text": "Rieux\n\nRieux je název nebo součást názvu více obcí ve Francii:\n\n"}
{"id": "965729", "url": "https://cs.wikipedia.org/wiki?curid=965729", "title": "Aircel Chennai Open 2014 – mužská čtyřhra", "text": "Aircel Chennai Open 2014 – mužská čtyřhra\n\nDo soutěže mužské čtyřhry na tenisovém turnaji Aircel Chennai Open 2014 nastoupilo šestnáct dvojic. Obhájcem titulu byl francouzsko-polský pár Benoît Paire a Stanislas Wawrinka, který v úvodním kole nestačil na nejvýše nasazenou dvojici Rohan Bopanna a Ajsám Kúreší.\n\nDeblový titul získal čtvrtý nasazený švédsko-dánský pár Johan Brunström a Frederik Nielsen, který ve finále zdolal dvojici chorvatských tenistů Marin Draganja a Mate Pavić. Po rovnocenném rozdělení prvních dvou sad 6–2 a 4–6, rozhodl o vítězích až supertiebreak poměrem míčů [10–7].\n\nBrunström s Nielsenem získali na třetí pokus premiérový společný titul na okruhu ATP Tour, když předchozí dvě finále prohráli. Švéd vybojoval celkově čtvrtý deblový titul a dánský tenista úhrnem druhou turnajovou trofej v elitním okruhu ATP.\n\n"}
{"id": "965731", "url": "https://cs.wikipedia.org/wiki?curid=965731", "title": "Oravská vrchovina", "text": "Oravská vrchovina\n\nOravská vrchovina je geomorfologický celek na Oravě patřící do Alpsko-himálajské soustavy, podsestavy Karpaty, provincie Západní Karpaty, subprovincie Vnější Západní Karpaty a oblasti Stredné Beskydy. \n\nRozprostírá se po obou stranách řeky Orava a zabírá plochu přibližně 220 kilometrů čtverečných. Z jihu ohraničují Oravskou vrchovinu Chočské vrchy a Velká Fatra, na jihozápadě Malá Fatra, na západě Oravská Magura, na severu Oravská kotlina a na východě Skorušinské vrchy. \n\nSoučástí jsou dva geomorfologické podcelky: Podchočská brázda a Veličnianska kotlina. \n"}
{"id": "965732", "url": "https://cs.wikipedia.org/wiki?curid=965732", "title": "Raphael Pacher", "text": "Raphael Pacher\n\nRaphael Pacher, uváděn též jako Rafael Pacher (21. července 1857 Řeky [\"uváděno též Praha\"] – 23. března 1936 [\"uváděno též 24. března nebo 25. března\"] Vídeň) byl rakouský a český publicista a politik německé národnosti, na počátku 20. století poslanec Českého zemského sněmu a Říšské rady, koncem roku 1918 krátce zemský hejtman provincie Německé Čechy, člen vlády Německého Rakouska.\n\nNarodil se roku 1857, v Řekách (\"Iserthal\", dnes součást města Semily). Byl synem úředníka. V letech 1876–1881 vystudoval germanistiku a historii na filozofické fakultě Karlo-Ferdinandovy univerzity v Praze. Během studií se spolužákem Ludwigem Außerwinklerem založili buršácký spolek \"Teutonia\". Působil jako novinář ve Varnsdorfu, Liberci a Brně. Angažoval se v sudetoněmeckém veřejném životě. V roce 1895 se stal redaktorem listu \"Deutsche Zeitung\", později \"Ostdeutsche Rundschau\" ve Vídni.\n\nNa přelomu století se zapojil i do zemské a celostátní politiky. V doplňovacích volbách v prosinci 1899 byl zvolen v kurii městské (volební obvod Chomutov, Vejprty, Přísečnice) do Českého zemského sněmu. Mandát obhájil za týž obvod v řádných volbách v roce 1901. Politicky tehdy patřil k všeněmcům. Opětovně zde byl zvolen i ve volbách v roce 1908, nyní coby člen Německé radikální strany, stoupenec Karla Hermanna Wolfa.\n\nVe volbách roku 1901 byl zvolen do Říšské rady (celostátní zákonodárný sbor), za kurii městskou, obvod Karlovy Vary, Jáchymov, Kadaň atd. Uspěl i v následných volbách roku 1907, konaných již podle všeobecného a rovného volebního práva, kdy byl zvolen za obvod Čechy 86. Uspěl zde i ve volbách roku 1911. Byl předsedou německých radikálů ve vídeňském parlamentu. Působil rovněž jako člen poradního sboru pro podporu živností při ministerstvu obchodu.\n\nV roce 1906 se uvádí jako jeden z osmi poslanců Říšské rady za skupinu Freier Verband alldeutscher Abgeordneter, která po rozkolu ve Všeněmeckém sjednocení sdružovala stoupence politiky Karla Hermanna Wolfa, tzv. Freialldeutsche Partei, později oficiálně Německá radikální strana (Deutschradikale Partei). Po volbách roku 1907 ve vídeňském parlamentu usedl do poslaneckého klubu Německý národní svaz, v jehož rámci zastupoval Německou radikální stranu. Ve stejné poslanecké frakci zasedal i po volbách roku 1911.\n\nPředsedal organizaci Svazu Němců v Čechách - Bund der Deutschen in Böhmen. Město Chomutov a další obce mu udělily čestné občanství. V zastupitelských sborech prosazoval oddělení etnicky německých oblastí Čech od etnicky českého vnitrozemí. Tento projekt byl krátkodobě realizován na podzim 1918, kdy v souvislosti s rozpadem Rakouska-Uherska vznikla na části území Čech (mezinárodně neuznaná) provincie Německé Čechy, která se v rámci práva na sebeurčení hodlala připojit k státu Německé Rakousko. Pacher byl krátce od 29. října do 5. listopadu 1918 jejím hejtmanem. Na funkci ovšem rezignoval a zapojil se naplno do centrální politiky ve Vídni, kde od 30. října 1918 do 15. března 1919 zastával funkci státního tajemníka vyučování (ministra školství) ve vládě Karla Rennera. Od října 1918 do února 1919 byl také poslancem Provizorního národního shromáždění Německého Rakouska.\n\nPo odchodu z vlády byl do roku 1924 ředitelem Rakouského nakladatelství školních učebnic a nadále se zasazoval o zájmy etnických Němců v českých zemích.\n\nZemřel ve Vídni v březnu 1936.\n"}
{"id": "965735", "url": "https://cs.wikipedia.org/wiki?curid=965735", "title": "Brisbane International 2014 – ženská dvouhra", "text": "Brisbane International 2014 – ženská dvouhra\n\nDo soutěže ženské dvouhry na tenisovém turnaji Brisbane International 2014 nastoupilo třicet hráček. Obhájkyní titulu byla úřadující americká světová jednička Serena Williamsová, která na brisbanské události opět zvítězila.\n\nSoutěž dvouhry vyhrála nejvýše nasazená Serena Williamsová, která ve finále zdolala druhou hráčku světa Viktorii Azarenkovou z Běloruska ve dvou sadách .\n\nAmeričanka tak získala 58. singlový titul kariéry a upevnila si vedení na žebříčku WTA.\n\nDvě nejvýše nasazené hráčky měly volný los do druhého kola.\n\n"}
{"id": "965738", "url": "https://cs.wikipedia.org/wiki?curid=965738", "title": "Skorušinské vrchy", "text": "Skorušinské vrchy\n\nSkorušinské vrchy jsou pohoří na severním Slovensku, součást subprovincie Vnější Západní Karpaty. Nejvyšší vrch je Skorušina 1314 m v severovýchodní části pohoří.\n\nGeomorfologický celek je orientován ve směru jihozápad-severovýchod, tvoří oblouk prohnutý k severozápadu s délkou 30 km a průměrnou šířkou 7 km. Nejvíce se rozšiřuje v nejvýchodnější části v oblasti státní hranice s Polskem (cca 8 km), nejužší je v jihozápadním cípu (cca 1,5 km). Na severu hraničí s Oravskou kotlinou, na západě s Oravskou vrchovinou a na jihu s Podtatranskou brázdou (podsestava Zuberecká brázda). Na východě navazuje na geomorfologický celek Kotlina Orawsko-Nowotarska v Polsku.\n\nPohoří náleží k pásmu Vnitrokarpatský paleogén z období starších třetihor.\n\nJediné významné sedlo: sedlo Biedna 945 m\n\nSkorušinské vrchy náležejí k povodí Váhu, resp. k jejímu dílčímu povodí, povodí Oravy. Vodní toky tečou převážně na sever a na západ, k nejvýznamnějším vodním tokem patří (od východu na západ): Jeleśnia, Oravice, Zábiedovčík, Studený potok s Blatná a Krivský potok. Malá část na jihozápadě je prostřednictvím Kvačianky odvodňována na jih do Váhu.\n\nUvnitř pohoří leží jediná obec - Oravský Biely Potok, pod výběžky pohoří leží: Vitanová, Brezovica, Zábiedovo, Habovka, Zuberec, Chlebnice, Veľké Borové, Malé Borové a Huty.\n"}
{"id": "965747", "url": "https://cs.wikipedia.org/wiki?curid=965747", "title": "Tréfols", "text": "Tréfols\n\nTréfols je francouzská obec v departementu Marne v regionu Grand Est. V roce 2011 zde žilo 136 obyvatel.\n\n\"Počet obyvatel\"\n\n"}
{"id": "965749", "url": "https://cs.wikipedia.org/wiki?curid=965749", "title": "Alexandre Bilodeau", "text": "Alexandre Bilodeau\n\nAlexandre Bilodeau (* 8. září 1987, Montreal, Kanada) je kanadský lyžař, který soutěží v jízdě na boulích. Je olympijským vítězem a trojnásobným mistrem světa. 14. února 2010 se stal historicky prvním Kanaďanem, který získal olympijskou zlatou medaili v domácím prostředí. Na předchozích hrách v Montrealu 1976 a Calgary 1988 skončila pořádající země bez zlaté medaile.\n\n\n"}
{"id": "965750", "url": "https://cs.wikipedia.org/wiki?curid=965750", "title": "Gymnázium a střední odborná škola Aš", "text": "Gymnázium a střední odborná škola Aš\n\nGymnázium Aš je osmileté a čtyřleté gymnázium, které sídlí v Aši. Kapacita školy je podle zřizovací listiny určena pro vzdělávání 615 žáků, z toho pro 315 žáků gymnázia. Ředitelem školy je Mgr. Petr Jelínek.\n\nHistorie ašského gymnázia sahá až do roku 1908, kdy bylo v Aši založeno Státní reálné gymnázium s vyučovacím jazykem německým, na němž se vyučovalo až do vypuknutí druhé světové války. Po válce byla výuka znovu zahájena v roce 1947 již s vyučovacím jazykem českým, ale trvala pouze do 1. 9. 1949. Gymnaziální vzdělávání se pak vrátilo do Aše až v roce 1954, kdy byla zřízena Jedenáctiletá střední škola. 1. září 1959 se rozhodnutím Ministerstva školství a kultury mění JSŠ na experimentální Dvanáctiletou střední školu, později na Střední všeobecně vzdělávací školu (SVVŠ). V roce 1965 bylo gymnázium opět zrušeno a převedeno do Chebu, avšak v roce 1990 se jej podařilo v Aši obnovit.\n\nK 1. 7. 2002 došlo k administrativnímu sloučení gymnázia se střední průmyslovou školou textilní a ke změně názvu na Gymnázium a SOŠ Aš. Pod hlavičkou SOŠ byly nabízeny různé obory, např. Management oděvnictví, Technické lyceum či Informatika v ekonomice. Připravovala žáky pro činnost kvalifikovaných odborníků v oblasti řešení ekonomické problematiky s aktivním využitím výpočetní techniky a prací spojených s komunikační technikou. SOŠ ukončila výuku v červnu 2015. Proto od 1. 9. 2015 mění škola název na Gymnázium Aš, příspěvková organizace.\n\nOsmileté gymnázium nabízí žákům všeobecné studijní zaměření a navzdory tomu, že se jedná o malou školu, daří se výuku obohatit některými nadstandardními prvky.\n\nŠkola stanovila výuku cizích jazyků jako svou prioritu. Jako první cizí jazyk se od primy vyučuje angličtina, od sekundy přibývá jako druhý cizí jazyk němčina. Hodinová dotace obou jazyků je v ŠVP maximálně navýšena, takže žáci jsou schopni složit maturitní zkoušku v kterémkoli z nich. V případě německého jazyka má ašské gymnázium výhodu v tom, že patří mezi školy, jež svým žákům umožňují složení mezinárodně uznávané jazykové zkoušky Das deutsche Sprachdiplom. Další předností školy je její poloha v bezprostředním sousedství SRN. Ašští gymnazisté mají v kvartě možnost strávit šest týdnů na gymnáziu v Selbu a na vyšším stupni se mohou zúčastnit ročního studijního pobytu na gymnáziu v Pegnitz. Partnerské německé školy s gymnáziem rovněž spolupracují v celé řadě projektů nejrůznějšího zaměření.\n\nV posledních dvou ročnících si žáci vybírají z nabídky volitelných předmětů humanitního či přírodovědného zaměření. Mohou se tak přednostně věnovat předmětům, které jsou důležité pro jejich další studium. Do každého ročníku je rovněž zařazen týdenní kurz (ekologický, sportovní, estetický a kurz osobnostního a sociálního rozvoje), na vyšším stupni navíc ještě projektový týden.\n\nV rámci ŠVP škola rovněž věnuje zvýšenou pozornost environmentálnímu vzdělávání, které je integrováno do většiny předmětů, aby se ekologické myšlení mohlo prolínat všemi oblastmi vzdělávání. Environmentální výchova se podílí na aktivitách zaměřených na získání citlivého, odpovědného a trvale udržitelného vztahu k přírodnímu prostředí. Některé z nich se realizují ve spolupráci s partnerskými organizacemi a školami v Bavorsku a Sasku. Velkou oblibu si získal týdenní ekologický kurz ve středisku Sedmihorky, který absolvují žáci primy. Nově utvořená třída tak společně stráví pět dní mimo školní lavice a kromě prakticky orientovaných aktivit zaměřených na poznání přírody se žáci navzájem lépe poznají.\n\nDalším nadstandardním prvkem je zařazení předmětu Dramatická výchova do ŠVP. Vyučuje se v primě a sekundě a nejmladším žákům nabízí nejrůznější kreativní činnosti, na něž ve výukových předmětech často nezbývá prostor ani čas. Mnoho žáků později navštěvuje kurzy Dramatické výchovy, které pořádá ZUŠ Roberta Schumanna v Aši. Řada z nich se díky tomu aktivně podílí na kulturním dění ve městě, např. během každoročního kulturně divadelního festivalu Ašlerky.\n\nVe spolupráci s Městským domem dětí a mládeže Sluníčko Aš se škola podílí i na mimoškolních aktivitách žáků. Někteří učitelé vedou zájmové kroužky, např. pohybové hry, fotografický kroužek, filmový klub či novinářský kroužek, v jehož rámci vychází školní noviny Napříč.\n\nŠkola se nachází v blízkosti centra města na Hlavní ulici. Je výhodně umístěna v blízkosti vlakového nádraží a autobusové zastávky.\n\nŠkola má pro výuku k dispozici kromě kmenových tříd také odborné učebny – učebna biologie, učebna fyziky, učebna zeměpisu, dvě učebny pro výuku informatiky a výpočetní techniky, jazykové učebny, všechny jmenované učebny byly zmodernizovány koncem roku 2017, chemická laboratoř a laboratoř fyziky, ty se zmodernizovaly roku 2017, multimediální učebna pro širší využití, učebna hudební výchovy, dramatické výchovy a výtvarné výchovy. Počítačová síť školy je 24 hodin připojena k internetu. Všechny učebny jsou vybaveny dataprojektory, v učebnách IVT a ve všech jazykových učebnách se nacházejí interaktivní tabule.\nVe škole je dále knihovna, posilovna a od roku 2014 také studovna. Škola má v areálu vlastní tělocvičnu a moderní výdejnu jídel. Dále má poměrně velkou zahradu, která slouží k relaxaci žáků za příznivého počasí.\n\nO přestávkách mohou žáci využívat stoly na ping pong anebo hrát stolní fotbal.\n\nŠkola se nachází v blízkosti centra města na Hlavní ulici. Je výhodně umístěna v blízkosti vlakového nádraží a autobusové zastávky.\n\n"}
{"id": "965752", "url": "https://cs.wikipedia.org/wiki?curid=965752", "title": "Penízek horský", "text": "Penízek horský\n\nPenízek horský (\"Thlaspi montanum\"), s novým vědeckým jménem \"Noccaea montana\", je nízká, planě rostoucí, řídce se vyskytující, vytrvalá, bíle kvetoucí rostlina. Přejmenování souvisí s přesunutím druhu do rodu \"Noccaea\" po rozdělení širokého rodu \"Thlaspi\".\n\nTento evropský druh se vyskytuje v ostrůvkovitých areálech na pahorkatinách a v horách od Francie a Belgie v západní Evropě přes Německo, Rakousko, Českou republiku, Slovensko, Maďarsko, Itálii na jihu až po Balkán na jihovýchodě.\n\nNejčastěji se objevuje na skalnatých stráních porostlých keři nebo v řídkých prosluněných lesích na kamenitých úbočích. Preferuje málo zapojené porosty na plytkých půdách s podkladem vápence, dolomitu, břidlice nebo hadce. V Čechách se hojněji vyskytuje v Českém krasu a na ostatních místech jen omezeně, na Moravě bývá obvykle ke spatření jen na jihozápadě Českomoravské vrchoviny.\n\nVytrvalá sivozelená rostlina s rozvětveným oddenkem z kterého vyrůstají listové růžice, z nich jen některé mají po jedné 10 až 20 cm vysoké květní lodyze která je přímá a nevětvená. Listy v růžicích jsou kožovité, holé, řapíkaté, dlouhé 2 až 3 cm a jejich celokrajné, u báze zúžené čepele jsou tvaru obvejčitého až eliptického; v době zralosti plodů jsou listy růžice zachované. Menší lodyžní listy jsou podlouhle vejčité, svou šípovitou až srdčitou bázi lodyhu objímají, po obvodě jsou plytce vykrajované nebo celistvé a zpravidla jsou kratší než lodyžní články.\n\nOboupohlavné květy na stopkách vytvářejí jednoduchý hrozen. Kališní lístky dlouhé 2 až 3 mm jsou vejčitě kopinaté až vejčité a zelené (občas nafialovělé) s bělavým lemem. Více než 2krát delší korunní lístky dlouhé 5 až 7 mm jsou obvejčité a mají bílou barvu. Šest tyčinek je zřetelně kratších než koruna a jejich prašníky zůstávají světle žluté i po vysypání pylu. Květy jsou k opylení připraveny v dubnu až květnu.\n\nPlodem je na odstálé stopce vyrůstající široce obvejčitá, lžícovitě prohnutá šešulka dlouhá 4 až 8 mm. V dolní části je křídlatá, u báze široce zaokrouhlená a na vrcholu má až 2 mm dlouhou čnělku která překračuje její výkrojek. Obsahuje elipsoidní, asi 2 × 1 mm velká, hladká, žlutohnědá semena které jsou v pouzdru dvě až tři. Ploidie druhu je 2n = 28.\n\nV ČR se jedná o poměrně vzácný druh, naším územím prochází hranice areálu jeho výskytu. V \"Červeném seznamu cévnatých rostlin České republiky\" je penízek horský klasifikován jako ohrožený druh (C3).\n\n\n \n"}
{"id": "965755", "url": "https://cs.wikipedia.org/wiki?curid=965755", "title": "Ludvík Vrána", "text": "Ludvík Vrána\n\nLudvík Vrána (2. října 1883 Tovačov – 1969?), moravský katolický kněz, byl literát a překladatel, spoupracovník Josefa Floriana.\n\nNarodil se v moravském Tovačově v rodině místního řezníka Josefa Vrány a jeho manželky Anežky, rozené Lipčíkové. V roce 1907 byl po bohosloveckých studiích vysvěcen na kněze, a začal působit jako kaplan v Kunštátu, odkud přešel v téže funkci v roce 1910 do Babic u Lesonic. Zde působil jako farář P. Josef Ševčík, který jej seznámil s Josefem Florianem ze Staré Říše. Florian byl oficiálními představiteli katolické církve vnímán jako poněkud problematická osobnost, a proto kněží, kteří s ním spolupracovali, bývali různě postihováni. Ludvík Vrána byl po roce kaplanské služby v Babicích přeložen z trestu do Oslavan (několik let předtím byl z naprosto stejného důvodu přeložen pryč z Babic Jakub Deml).\n\nJelikož styky s Florianem a jeho spolupracovníky nepřerušil, byl nakonec suspendován. Odstěhoval se k Josefu Florianovi do Staré Říše, kde sloužil bohoslužby ve Florianově soukromé kapli. Ve Staré Říši se věnoval překladatelské činnosti (překládal např. G. K. Chestertona nebo Franze Kafku). V roce 1929 musel Starou Říši opustit, neboť mu bylo vyhrožováno exkomunikací, pokud tak neučiní.\n\nRoku 1931 byl jmenován správcem malé farnosti v Lísku u Bystřice nad Pernštejnem. Musel přerušit veškeré, i písemné, styky s Florianem. V Lísku působil celkem 34 let. Z jeho zvyklostí se traduje, že si v neděli z asketických důvodů přesoloval jídlo, aby mu nechutnalo. Zemřel v roce 1969.\n\n\n"}
{"id": "965756", "url": "https://cs.wikipedia.org/wiki?curid=965756", "title": "Informační kanál", "text": "Informační kanál\n\n„Informační kanál“ (Conduit) je čtvrtá epizoda první série amerického sci-fi seriálu Akta X. Premiéru měla na televizní stanici Fox 1. října 1993. Scénář napsali Alex Gansa a Howard Gordon, epizodu režíroval Daniel Sackheim. V epizodě se objevila Carrie Snodgress jako matka unesené Ruby.\n\nHlavními postavami seriálu jsou zvláštní agenti FBI Fox Mulder (David Duchovny) a Dana Scullyová (Gillian Andersonová), kteří pracují na případech spojených s paranormálními jevy, tzv. Akty X. V této epizodě Mulder a Scullyová vyšetřují možný mimozemský únos mladé dívky. Také zjistí, že pohřešovaná dívka má mladšího bratra, který je schopen přijímat satelitní přenos a jej do znaků. Její matka také již byla svědkem setkání s UFO před dvaceti lety. Mulder vycítí podobnost s případem a zážitkům ze svého dětství, když jeho mladší sestra Samantha byla unesena ze svého domova.\n\nEpizoda je, i když nepřímo svázaná se sériemi Mytologie epizod seriálu Akta X. Poskytuje více informací o tom, jak byla Mulderova mladší sestra Samantha Mulder unesena jako dítě. Epizoda byla natočena v Britské Kolumbii u jezera Buntzen, které se v epizodě objevilo jako jezero Okobogee.\n\nV kempu u jezera Okobogee ve městě Sioux City v Iowě je Darlene Morris svědkem záblesků, které jsou doprovázeny chvěním obytného vozu. Když z něj vyjde ven, uvidí svého syna Kevina. Kevin tvrdí, že jeho dospívající sestra — Ruby, byla unesena.\n\nVe Washingtonu šéf oddělení FBI Scott Blevins informuje Danu Scullyovou, že si Fox Mulder požádal o zálohu na cestu do Sioux City jak pro něj, tak i pro Scullyovou. Poté ukazuje Blevins Scullyové složku Akt X Mulderovy sestry Samanthy, která se ztratila podobně jako Ruby Morris. Fox Mulder ukazuje na již dříve vydaný článek, kde figuruje jméno Darlene Morris. Dále vysvětluje, že jezero Okobogee bylo dějištěm řady pozorování UFO v roce 1967. Darlene Morris — členka skautského oddílu Girl Scout byla jedním ze svědků.\n\nKdyž Mulder a Scullyová docestují do Iowy a setkají se s rodinou Morrisových, Mulder pozoruje Kevina, který na kus papíru zapisuje binární kód; Kevin tvrdí, že přichází ze šumějící televizní obrazovky. Po předložení Kevina kódu pro analýzu se agenti setkávají s místním šerifem, který jim řekne, že Ruby byla mladistvá delikventka, která pravděpodobně utekla. Také se setkají s mladou ženou — Tessou, která říká, že Ruby otěhotněla a plánovala utéct se svým přítelem — Gregem Randallem. Agenti nejsou schopni najít Grega v baru, kde pracuje. Nicméně jeho šéf jim řekne o UFO aktivitě u jezera Okobogee.\n\nKevin kód byl odkryt a je součástí satelitního přenosu ministerstva obrany. Agenti NSA prohledali domácnost Morrisových, kde hledali jinou dokumentaci, která by mohla údajně ohrozit národní bezpečnost. Poté co jsou Morrisovi vzati do vazby, Mulder zkoumá ohořelou střechu jejich přívěsu, což ho pobízí na cestu k jezeru Okobogee. Tam agenti objeví písek přeměněný na sklo a spálené vrchy stromů, což naznačuje přítomnost masivního zdroje tepla. Po setkání s některým z bílých vlků, Mulder a Scullyová nachází v mělkém hrobě Gregovo tělo.\n\nU něj v peněžence najdou poznámku, která nakonec vede Scullyovou a Muldera k závěru, že to byla Tessa, ne Ruby, která byla těhotná. Vyslýcháním se Tessa přizná, že zabila Grega, ale také říká, že u jezera Okobogee té noci Ruby nebyla. Mulder a Scullyová se vrátí do domu Morrisových a zjišťují, že je opuštěný. Objeví kousky papíru, na kterých je binární kód ležící na podlaze v obývacím pokoji. Po výstupu schodů zjistí, že papíry položené na podlaze tvoří obraz Rubyiny tváře. Agenti se vrátit k jezeru Okobogee, kde najednou Darlene v nedalekém lese. Po zjištění, že Kevin utekl se za ním Malder vydá. Kevin jde za světlem, ale najdenou ze světla vynoří motorkářský gang a Malder pospíchá, aby Kevina zachránil. Poté nedaleko Scullyová objeví Ruby.\n\nRuby je poté ukázána na nemocničním lůžku, s Kevinem po jejím boku. Když se ji agenti zeptají ohledně toho, co zažila, říká, že byla unesena nejmenovanou skupinou, ale nic víc neřekne. Darlene také odmítá dále spolupracovat, protože již nechce, aby si tím Ruby zatěžovala hlavu. Zpátky ve Washingtonu Scullyová vyslechne pásku hypnotických sezení, ve kterých si Mulder vzpomene na noc, kdy jeho sestra zmizela. Mulder mezitím sedí v kostele, pláče a se dívá na obraz jeho sestry.\n"}
{"id": "965769", "url": "https://cs.wikipedia.org/wiki?curid=965769", "title": "Cyril Papoušek", "text": "Cyril Papoušek\n\nCyril Papoušek (19. června 1863 Malé Všelisy – 8. prosince 1936 Malé Všelisy) byl rakouský a český politik, na počátku 20. století poslanec Českého zemského sněmu.\n\nV období let 1891–1912 působil jako starosta rodných Malých Všelis, v letech 1895–1928 zastával i funkci okresního starosty. V období let 1911–1930 navíc působil na postu předsedy \"Svazu českých okresů\".\n\nPočátkem 20. století se zapojil i do zemské politiky a ve volbách v roce 1901 byl zvolen do Českého zemského sněmu v kurii venkovských obcí (volební obvod Mladá Boleslav, Mnichovo Hradiště, Bělá p. Bezdězem). Uvádí se jako člen mladočeské strany. Mandát obhájil i ve volbách v roce 1908, nyní ovšem jako kandidát České agrární strany.\n"}
{"id": "965771", "url": "https://cs.wikipedia.org/wiki?curid=965771", "title": "Martin Cajthaml", "text": "Martin Cajthaml\n\ndoc. Martin Cajthaml, Ph.D. (nar. 1971) je český filosof a vysokoškolský pedagog, vedoucí Katedry filosofie a patrologie na Cyrilometodějské teologické fakultě Univerzity Palackého v Olomouci. Věnuje se především platónské filosofii, fenomenologii (osobnost Jana Patočky) a etice Dietricha von Hildebrand.\nPo studiu jednooborové filosofie na FF UK (1991–1993) přešel na studium filosofie a psychologie na Internationale Akademie für Philosophie im Fürstentum Liechtenstein (IAP), kde v roce 1996 obhájil diplomovou práci a v roce 2000 zskal doktorát z filosofie. Doktorská práce s názvem \"Analyse und Kritik des Relativismus\" (Analýza a kritika relativismu) vyšla později tiskem. Po získání doktorátu působil na IAP jako odborný asistent až do roku 2007, kdy přešel na olomouckou teologickou fakultu. Zde působil jako odborný asistent, od roku 2010 vede katedru filosofie a patrologie, v roce 2011 se habilitoval na FF UP v Olomouci. Je ženatý a má čtyři děti.\n\nKompletní bibliografii lze nalézt na stránkách Katedry filosofie a patrologie CMTF UP.\n\n"}
{"id": "965775", "url": "https://cs.wikipedia.org/wiki?curid=965775", "title": "Igor Držík", "text": "Igor Držík\n\nIgor Držík (* 10. duben 1982, Ilava) je slovenský fotbalista a dlouholetý hráč MFK Dubnica. V klubu se postupně propracoval na pozici kapitána, ale v prosinci 2009 mu vypršela smlouva. \nJaro odehrál v druholigovém Senci a po sezóně odešel do Česka. Na začátku sezóny 2011/12 se dohodl s FC Nitra na ročním hostování a později na hostování se Sencem.\n\n"}
{"id": "965779", "url": "https://cs.wikipedia.org/wiki?curid=965779", "title": "Inese Jaunzeme", "text": "Inese Jaunzeme\n\nInese Jaunzeme (21. května 1932, ļaviņas – 13. února 2011 Riga) byla sovětská atletka, olympijská vítězka v hodu oštěpem.\n\nZvítězila v olympijském finále oštěpařek v Melbourne v roce 1956 výkonem 53,86 m, což byl nový olympijský rekord. Svého nejlepšího osobního výkonu – 55,73 m – dosáhla v roce 1960.\n\nPo skončení sportovní kariéry byla mj. předsedkyní Klubu lotyšských olympioniků.\n\n\n"}
{"id": "965780", "url": "https://cs.wikipedia.org/wiki?curid=965780", "title": "Shenzhen Open 2014 – ženská dvouhra", "text": "Shenzhen Open 2014 – ženská dvouhra\n\nDo soutěže ženské dvouhry na tenisovém turnaji Shenzhen Open 2014 nastoupilo třicet hráček. Obhájkyní titulu byla čínská světová trojka Li Na, která na šen-čenské události opět triumfovala.\n\nSoutěž dvouhry vyhrála nejvýše nasazená Li Na, která ve finále čínskou turnajovou pětku Šuaj Pchengovou ve dvou sadách .\n\nLi Na tak na osmý singlový titul kariéry čekala jeden rok, když naposledy předtím vybojovala vítězství na úvodním ročníku 2013 šen-čenského turnaje.\n\n\n"}
{"id": "965781", "url": "https://cs.wikipedia.org/wiki?curid=965781", "title": "Dream Theater (album)", "text": "Dream Theater (album)\n\nDream Theater je eponymní, dvanácté studiové album americké progresivní metalové skupiny Dream Theater, vydané 23. září 2013 v Evropě, v USA pak o den později. \nJe to druhé album nahrané s bubeníkem Mikem Manginim, avšak na tomto se již Mangini podílel plně na tvorbě od samého začátku. Autorem textů je John Petrucci, kromě písně Surrender to Reason, ke které slova napsal John Myung. \nAlbum produkoval John Petrucci a obal navrhl Hugh Syme.\nPrvní singl z tohoto alba, píseň The Enemy Inside, byla nominovaná na cenu Grammy Award.\n\n\nOstatní hudební nástroje\n\n"}
{"id": "965784", "url": "https://cs.wikipedia.org/wiki?curid=965784", "title": "Elvīra Ozoliņa", "text": "Elvīra Ozoliņa\n\nElvīra Ozoliņa-Lūse (* 8. října 1939, Leningrad) je bývalá sovětská atletka lotyšské národnosti, olympijská vítězka v hodu oštěpem.\n\nV roce 1960 se stala olympijskou vítězkou v hodu oštěpem. O dva roky později zvítězila ve finále této disciplíny na evropském šampionátu v Bělehradu. Třikrát vytvořila světový rekord v hodu oštěpem (nejlépe 59,78 m v roce 1963). Její osobní rekord 63,96 m pochází z roku 1973.\n\nJejím manželem se v roce 1969 stal oštěpář Jānis Lūsis. Rovněž jejich syn Voldemārs Lūsis se věnoval této disciplíně a zúčastnil se olympijských her v letech 2000 a 2004.\n\n"}
{"id": "965787", "url": "https://cs.wikipedia.org/wiki?curid=965787", "title": "ASB Classic 2014 – ženská dvouhra", "text": "ASB Classic 2014 – ženská dvouhra\n\nDo soutěže ženské dvouhry na tenisovém turnaji ASB Classic 2014 nastoupilo třicet dva hráček. Obhájkyní titulu byla světová pětka Agnieszka Radwańská, která startovala za polský tým na paralelně probíhajícím Hopmanově poháru.\n\nSoutěž dvouhry vyhrála druhá nasazená Srbka Ana Ivanovićová, která ve finále zdolala Američanku Venus Williamsovou ve třech sadách .\n\nBývalá světová jednička Ivanovićová získala první turnajovou trofej od listopadu 2011, kdy zvítězila na balijském Turnaji šampiónek. Úhrnem pak vybojovala 12. titul kariéry na okruhu WTA Tour.\n\n\n"}
{"id": "965790", "url": "https://cs.wikipedia.org/wiki?curid=965790", "title": "ASB Classic 2014", "text": "ASB Classic 2014\n\nASB Classic 2014 byl tenisový turnaj pořádaný jako součást ženského okruhu WTA Tour, který se hrál na dvorcích s tvrdým povrchem v areálu ASB Tennis Centre. Konal se mezi 30. prosincem 2013 až 4. lednem 2014 v největším novozélandském městě Aucklandu jako 29. ročník turnaje.\n\nTurnaj s rozpočtem 250 000 dolarů patřil do kategorie WTA International Tournaments. Nejvýše nasazenou hráčkou ve dvouhře se stala čtrnáctá tenistka světa Roberta Vinciová z Itálie, která v úvodním kole nestačila na chorvatskou teenagerku a úřadující vítězku juniorky US Open Anu Konjuhovou.\n\n\nNásledující hráčky obdržely divokou kartu do hlavní soutěže:\n\nNásledující hráčky si zajistily postup do hlavní soutěže v kvalifikaci:\n\n\n\n\nNásledující páry obdržely divokou kartu do hlavní soutěže:\n\n\n"}
{"id": "965791", "url": "https://cs.wikipedia.org/wiki?curid=965791", "title": "Radek Philipp", "text": "Radek Philipp\n\nRadek Philipp (* 12. února 1977, Ostrava, Československo) je někdejší český hokejový obránce.\n\nRodák z Ostravy nastupoval za seniorský hokej od sezóny 1998/99 za HC Vítkovice. Hned v následující sezóně však vedle vítkovického mužstva nastoupil také ve 31 zápasech za Havířov. Další tři sezóny již strávil ve Vítkovicích. V roce 2003 přestoupil do finského Lahti, odkud během sezóny přešel do jiného klubu této ligy, do Espoo Blues, za které nastoupil také v playoff. Další sezónu (2004/2005) již ale opět trávil ve Vítkovicích. Zůstal tam i tu následují, po níž však přestoupil do ruské Ufy. V ní vydržel dvě sezóny a od ročníku 2008/2009 nastupoval za švédský klub Luleå HF, ale stihl odehrát i tři utkání za slovenské Košice. Sezónu 2009/2010 sice začal v ruském Jekatěrinburgu, ale v jejím průběhu (po odehrání 29 zápasů) se stěhoval do pražské Sparty, za níž od té sezóny pravidelně nastupoval až do léta 2014. Tehdy přestoupil do slovenského mužstva HC Košice, s nímž hned v první sezóně po svém přestupu vyhrál slovenskou soutěž. Během ledna 2016 přestoupil z Košic do Vítkovic, v nichž 30. dubna 2016 ve věku 39 let ukončil sportovní kariéru.\n\n\n"}
{"id": "965792", "url": "https://cs.wikipedia.org/wiki?curid=965792", "title": "Galerie SPP", "text": "Galerie SPP\n\nGalerie SPP ( \"Galéria SPP\") je galerie, kterou v roce 2000 zřídila společnost Slovenský plynárenský průmysl a orientuje se hlavně na současné slovenské výtvarníky. V době svého vzniku sídlila v centru Bratislavy na Drevenej ulici, od roku 2009 sídlí v Bratislavě na ulici Mlynské nivy, při centrále SPP. V prvních deseti letech se v Galerii SPP uskutečnilo 94 výstav z oblasti výtvarného umění, sochařství, skla, keramiky nebo textilu. Manažerem galerie je slovenský výtvarník a pedagog Daniel Brogyányi.\n\nGalerie SPP kromě jiných vystavila díla těchto autorů\n\n"}
{"id": "965793", "url": "https://cs.wikipedia.org/wiki?curid=965793", "title": "Lípa u Kopeckých", "text": "Lípa u Kopeckých\n\nLípa u Kopeckých byl památný strom. Lípa malolistá (\"Tilia cordata\") rostla na severním okraji zahrádkářské osady v Těšovicích ve skupině s jasanem ztepilým v nadmořské výšce 445 m. Koruna sahá do výšky 21,5 m, obvod kmene měří 329 cm (měření 2008). Chráněna byla od roku 2007 do roku 2013. Strom měl v dolní části kmene ošetřenou velkou ránu po vylomené větvi. Z důvodu zhoršeného zdravotního stavu byla v říjnu 2013 právní ochrana zrušena. Ponecháním ve špatném stavu hrozilo vysoké riziko možné zdravotní a majetkové újmy v případě pádu větví nebo celého stromu, protože strom rostl v zahradě v těsné blízkosti zahradního domku. \nStrom byl proto v dubnu 2014 pokácen.\n\n"}
{"id": "965794", "url": "https://cs.wikipedia.org/wiki?curid=965794", "title": "Rorátník", "text": "Rorátník\n\nRorátník je sbírka rorátů, tedy písní zpívaných při ranních mariánských mších v adventním období. Rorátníky vznikaly nejprve jako manuskripty, a to v několika verzích (redakcích), z nichž nejrozšířenější byla královéhradecká, dále pak táborská a rakovnická. První tištěný rorátník vznikl roku 1617. Po zrušení literátských bratrstev v roce 1784 zpěv rorátů upadl a k určitému oživení této tradice došlo až během 19. století díky vydání nových tištěných rorátníků Janem Hostivítem Pospíšilem (1823), Václavem Michalem Pešinou z Čechorodu (1838) a Ferdinandem Josefem Lehnerem (1883).\n\nMezi dochované rukopisné rorátníky patří:\n\n"}
{"id": "965795", "url": "https://cs.wikipedia.org/wiki?curid=965795", "title": "Stanislav Balán", "text": "Stanislav Balán\n\nStanislav Balán (* 30. ledna 1986, Poprad, Československo) je český hokejový útočník. Nastupoval za mládežnické výběry Zlína. V sezóně 2003/2004 poprvé nastoupil za zlínské A–mužstvo. Následující sezónu opět hrál za tamní juniory, ale vedle toho stihl ještě pět utkání za SHK Hodonín. Další rok zkoušel štěstí v kanadskoamerické soutěži Western Hockey League (WHL), kde hrál za Portland Winter Hawks. Po sezóně se ale vrátil zpět do Zlína, nicméně sedm utkání odehrál také za Třebíč. I v další sezóně – 2007/2008 – rozdělil své působení mezi dva kluby, a sice vedle Zlína nastoupil ke dvěma utkáním také ve dresu Prostějova. Další sezónu odehrál opět ve Zlíně, ale stihl během ní i pět utkání za jihlavskou Duklu. Další dva ročníky již kompletně strávil ve Zlíně. Od sezóny 2010/2011 působil ve slovenském Popradu. Ve městě nastoupil v Kontinentální hokejové lize (KHL) za HC Lev Poprad, avšak po šestnácti utkáních přešel do HK Poprad hrajícího slovenskou soutěž, v němž vydržel i následující sezónu. Po ní přestoupil do Karlových Varů, za které od té doby nastupuje.\n\n"}
{"id": "965797", "url": "https://cs.wikipedia.org/wiki?curid=965797", "title": "Východoslovenská galerie", "text": "Východoslovenská galerie\n\nVýchodoslovenská galerie () je kulturní instituce zaměřující se na sbírkotvornou činnost umění ve východoslovenském kraji. Sídlem galerie od roku 1992 je bývalý Župní dům. Je to budova postavená podle projektů vídeňského stavitele J. Langera v roce 1779 v barokně-klasicistním stylu. V letech 1888–1889 její přední část upravili, přibudovali dvorní křídla a přestavěli zadní trakt. Uprostřed průčelí je umístěn plastický znak abovské a tureňské župy z roku 1558. Na patře přední části budovy je reprezentační zasedací síň, tzv. historický sál. V této zasedací síni se 5. dubna 1945 uskutečnilo první zasedání vlády Národní fronty Čechů a Slováků a byl zde vyhlášen Košický vládní program.\n\nDalší budova je umístěna v centru města nedaleko Dómu sv. Alžbety na Alžbetinej ulici 22. Původně barokní objekt ze začátku 18. století byl na konci 19. století upraven v duchu pseudohistorického slohu. Projektantem těchto úprav byl akad. mal. J. Bencúr.\n\nJako nejstarší regionální galerie na Slovensku byla pod názvem \"Krajská galéria\" založena 7. prosince 1951 dekretem Ministerstva školství, věd a umění v Bratislavě. Vlastní samostatnou prezentační činnost začala již v únoru 1952 v prostorách Státního východoslovenského muzea svou první výstavou \"Východoslovenskí maliari XIX. storočia\". Po vzniku Východoslovenského kraje byla v roce 1961 přejmenována na \"Východoslovenskou galerii\". Její sídlem byl Csáky-Dessewffyho palác až do roku 1992, kdy se přestěhovala do stávajících prostor Župního domu. Ve stejném roce byl její název změněn na \"Galerii Júlia Jakobyho\" na počest významného košického umělce Júlia Jakobyho. Od roku 1996 nese opět název Východoslovenská galerie.\n\nV současnosti vlastní galerie více než 7 000 uměleckých děl z 19., 20. a 21. století. Ročně pořádá kolem 40 výstav ať už ve vlastních prostorách, nebo v jiných slovenských a zahraničních galeriích.\n\nOd počátku své činnosti prezentovala zejména expozice jako \"Maľba 19. storočia na východnom Slovensku\"(J. Czauczik, J. Rombauer, K. Tibely, F. a V. Klimkovičovi, J. J. Stunder, A. Stadler, J. Bencúr, L. Medňanský, L. Horovitz, Ľ. Čordák, E. Halász-Hradil), \"Umenie 20. storočia na východnom Slovensku\" (A. Jaszusch, K. Kövári-Kačmarik, K. Bauer, T. J. Mousson, G. Schiller, G. Kieselbach, J. Jakoby, J. Bendík, J. Collinásy, J. Fabini, A. Eckerdt) prezentující práci východoslovenských umělců a expozici \"Slovenská grafika v zbierkach galérie\" (Ľ. Fulla, V. Hložník, E. Zmeták, A. Brunovský, R. Fila, O. Dubay, A. Barčík, V. Gergeľová, A. Eckerdt, V. Gažovič, T. Gáll, M. Dobeš, J. Jankovič, D. Kállay, K. Štanclová, J. Haščák, M. Dúbravec, M. Minarovič) ta prezentuje grafiku 2. poloviny 20. století. Během roku se výstavy ve Východoslovenské galerii mění. \n\nV budově na Alžbetině ulici se nachází Galerie mladých, která prezentuje současné umění. Výstavy na Alžbetině ulici 22 se mění v pravidelných intervalech.\n\n"}
{"id": "965798", "url": "https://cs.wikipedia.org/wiki?curid=965798", "title": "Shenzhen Open 2014", "text": "Shenzhen Open 2014\n\nShenzhen Open 2014 byl tenisový turnaj pořádaný jako součást ženského okruhu WTA Tour, který se hrál na dvorcích s tvrdým povrchem v areálu Shenzhen Longgang Tennis Centre. Konal se mezi 30. prosincem 2013 až 5. lednem 2014 v čínském městě Šen-čen jako 2. ročník turnaje.\n\nTurnaj s rozpočtem 500 000 dolarů patřil do kategorie WTA International Tournaments. Nejvýše nasazenou hráčkou ve dvouhře se stala třetí tenistka světa Li Na z Číny, která potvrdila roli favoritky a turnaj podruhé vyhrála po finálové výhře nad krajankou Šuaj Pchengovou. V deblové soutěži triumfoval rumunsko-český pár Monica Niculescuová a Klára Zakopalová.\n\n\nNásledující hráčky obdržely divokou kartu do hlavní soutěže:\n\nNásledující hráčky si zajistily postup do hlavní soutěže v kvalifikaci:\n\n\n\n\nNásledující páry obdržely divokou kartu do hlavní soutěže:\n\n\n\n"}
{"id": "965799", "url": "https://cs.wikipedia.org/wiki?curid=965799", "title": "Karl Nanke", "text": "Karl Nanke\n\nKarl Nanke, \"nebo počeštěle\" Karel Nanke, \"na svých skladbách je označován jako\" senior, (2. listopadu 1770 Nový Jičín – 30. prosince 1831 Brno) byl český hudební skladatel zejména duchovní hudby, varhaník, zpěvák a houslař, který působil jako regenschori v katedrále sv. Petra a Pavla v Brně.\n\nJeště ve svém rodišti se roku 1792 oženil s Eleonorou Müllerovou, s níž měl celkem pět dětí, a v roce 1796 se přestěhoval do Brna. Tam působil nejprve jako učitel v triviální škole v Křenové ulici a současně tenorista v kostele sv. Jakuba Staršího. Kromě toho se také vyučil houslařství u houslaře Franze Antona Wilda, i když se později spíše než tomuto řemeslu věnoval obchodu se smyčcovými nástroji a jejich výrobě.\n\nV roce 1802 byl jmenován ředitelem kůru v brněnské katedrále sv. Petra a Pavla, jímž zůstal až do své smrti.\n\nHudební skladatel a dirigent Alois Nanke je patrně jeho synem.\n\nKomponoval převážně chrámové skladby. Roku 1830 napsal melodii k velikonoční písni \"Aleluja! Živ buď nad smrtí slavný vítěz\", jejíž text složil Tomáš Fryčaj. Vedle toho přes zákaz ze strany brněnské kapituly spolupracoval s divadlem, pro něž skládal hudbu k divadelním hrám, opery a balety. Jeho hudební díla jsou svěží a melodická, avšak značně ovlivněná tehdejší operní tvorbou.\n\n\n\n"}
{"id": "965801", "url": "https://cs.wikipedia.org/wiki?curid=965801", "title": "Islámský stát", "text": "Islámský stát\n\nIslámský stát (zkráceně IS; arabsky: , ad-Dawla al-ʾIslámíja, zkráceně Daiš či Daeš) je radikální islámská teroristická organizace původem z Iráku. Na dobytém území na částech území států Iráku a Sýrie vyhlásila v roce 2014 samozvaný Islámský stát. Ten nebyl mezinárodně uznán žádným jiným státem. Jeho stoupenci vyhlásili toto území za chalífát, který si nárokuje náboženskou autoritu nad všemi muslimy na světě a usiluje o vládu nad všemi muslimy obývanými územími. Cílem bylo obnovit chalífát na územích Iráku a Levanty (dřívější geografické označení zahrnující Sýrii, Palestinu, Jordánsko a Libanon), či dalších zemí, které byly někdy v historii pod muslimskou vládou.\n\nDo 29. června 2014 se hnutí nazývalo Islámský stát v Iráku a Levantě – zkráceně ISIL, arabsky , případně též Islámský stát v Iráku a Sýrii – ISIS, kde Šām označuje Sýrii v zemském slova smyslu, na rozdíl od moderního státu; Šām je tedy nejpřesnější překládat jako \"Levanta\".\n\nHnutí je známé svou přísnou interpretací islámu a islámského práva šaría a je nechvalně proslulé násilím páchaným na obyvatelstvu. Perzekucím ze strany organizace čelí především příslušníci neislámských náboženských menšin a ší'itští muslimové. Původně bylo napojené na teroristickou organizaci Al-Káida, ale v čele s Abú Bakrem al-Bagdádím odepřelo Al-Káidě poslušnost, když její vůdce Ajmán Zavahrí nařídil, aby ISIL přenechal v Sýrii operace tamní odnoži Al-Káidy, frontě An-Nusrá, a zaměřil se na působení v Iráku.\n\nKvůli působení v syrské občanské válce se hnutí rozrostlo a zesílilo, podle některých komentátorů díky údajné podpoře syrského prezidenta Asada, podle některých díky podpoře USA, jelikož k Islámskému státu přeběhlo mnoho členů a bojovníků Svobodné syrské armády. Dne 31. prosince 2013 obsadil ISIL některé části iráckých měst Fallúdža a Ramádí. Islamisté ovládli velkou část západoirácké provincie Anbár a dne 3. ledna 2014 vyhlásili samostatný stát. Ten nebyl dosud mezinárodně nikým uznán, neměl vyřešené vztahy se svými sousedy, ani pevné hranice. Jeho vůdcem se stal Abú Bakr al-Bagdádí, jenž si přisvojil čestný islámský titul emíra. Dne 29. června 2014 byl vyhlášen v obsazených částech Sýrie a Iráku chalífát „Islámský stát“. Současně s tím začal Abú Bakr Bagdádí pod jménem \"Ibrahím\" užívat titulu chalífy.\n\nPříslušníci hnutí pochází z různých zemí. Kromě toho dochází k militarizaci dětí, pokud rodiče nesouhlasí s vojenským výcvikem, musí souhlasit alespoň s přítomností svých synů při výkladu Koránu.\n\nDne 23. března 2019 ztratil Islámský stát své poslední území, kterým bylo město Baghúz v Sýrii.\n\nPůvodní název organizace byl „Džamáa at-Tauhíd wa-al-Džihád“ („Organizace pro monoteismus a džihád“).\n\nV letech 2004 až 2006 se organizace nazývala zkráceně „Bilád ar-Ráfidín“, ale známa byla spíše pod názvem „Al-Káida v Iráku“. Jejím vůdcem byl známý terorista Abú Musab az-Zarkáví, který v 80. letech bojoval proti Sovětům v Afghánistánu, a který měl na svědomí stětí amerického rukojmí Nicka Berga a mnoho teroristických útoků proti iráckým a americkým cílům během války v Iráku.\n\nVětšina lidí ze současného vedení Islámského státu byla po americké invazi do Iráku v roce 2004 zadržována v americkém vězeňském táboře Bucca, kde se mnozí z nich radikalizovali a přidali k islamistům.\n\nKrátké období, kdy organizace působila v podobě menší povstalecká skupiny, později byla nahrazena Islámským státem v Iráku.\n\nVyhlásit samostatný stát na území Iráku se islamisté snažili již dříve (naposledy v roce 2006 během války v Iráku), tj. „Islámský stát v Iráku“ („Dawlat al-'Irák al-Islamíja“). Tehdy měl zahrnovat provincie Bagdád, Anbár, Dijála, Kirkúk, Saladdín i Ninive, tedy oblasti, kde mají převahu vyznavači sunnitské větve islámu, k tomu patřily i části provincií Babylón a Wásit, kde mají převahu spíše ší'ité. Historie tohoto islamisty vyhlášeného \"státu\" prakticky nikdy neskončila; Islámský stát v Iráku a Sýrii na něj kontinuálně navazuje, pouze s tím rozdílem, že nově vyhlášený stát by měl zahrnovat i Sýrii či jen její část. V roce 2011 byla ukončena okupace Iráku zahraničními vojsky a ozbrojenci z hnutí Islámský stát začali mimo jiné působit i v sousední Sýrii během občanské války. Zde získali východní část země.\n\nPodle některých expertů, včetně bývalých poradců britského premiéra Blaira, ke vzniku Islámského státu přispěla invaze do Iráku v roce 2003. Bývalý americký ministr obrany a ředitel CIA Leon Panetta je toho názoru, že ke vzniku Islámského státu napomohlo stažení amerických vojsk z Iráku prezidentem Obamou v roce 2011, čímž se v Iráku vytvořilo \"vakuum\", které bylo vyplněno islamisty.\n\nNěkteří komentátoři viní režim prezidenta Asada ze vzestupu Islámského státu. Asad začal údajně spolupracovat se zástupci Islámského státu proti své opozici, před vypuknutím občanské války. Poté co Islámský stát získal na síle, obrátil se proti režimu Asada, v rámci svých mocenských snah. Velká část bojovníků Islámského státu pochází z řad členů armády Saddáma Husajna. Britská stanice Sky News informovala o spolupráci mezi syrskou vládou a islamisty. Týká se předání vlády nad městem Palmýra nebo obchodu - například výměny ropy za hnojiva. Televize ale zároveň uvádí, že pravost kopií ručně psaných příkazů od vedení IS není možné spolehlivě doložit.\n\nNěkteří z jeho vzestupu viní USA, jelikož k Islámskému státu přeběhlo mnoho členů a bojovníků Svobodné syrské armády a dalších povstaleckých skupin, které od roku 2012 cvičila a vyzbrojovala americká CIA.\n\nOrganizace ISIL vznikala postupně jako irácká odnož Al-Káidy, která operovala během války v Iráku (v letech 2003–2011), která skončila úspěšným svržením autoritářského režimu Saddáma Husajna, zemi však zachvátilo sektářské násilí. Již od začátku se islámští ozbrojenci z hnutí ISIL netajili odvážným plánem vytvořit na území Iráku ryze islámský stát, ve kterém by platily pouze islámské zákony. ISIL byl jednou z mnoha vojenských organizací, které vedly záškodnické a teroristické operace proti americkým okupačním silám a jejich spojencům. Na konci roku 2013 se ozbrojencům podařilo ovládnout i velkou část západoirácké provincie Anbár, kterou obývají především sunnité, a dne 3. ledna 2014 vyhlásili samostatný stát s centrem v irácké Fallúdži. Následovaly další boje s iráckou armádou, která usilovala o dobytí ztracených území Iráku.\n\nVětšina syrských milicí, bojujících v Sýrii proti vládě Bašára al-Asada – které jsou pravděpodobně účelově Syrskou vládou označovány jako teroristické, neméně účelově je však západní mocnosti nazývají opozičními silami, volíce jedni velmi nepěkná, druzí až přespříliš pěkná pojmenování –, tedy většina těchto milicí se od ISILu distancuje, dokonce s ISIL i bojují, nicméně je potřeba podotknout, že občanské nepokoje přispěly k tomu, že se ISIL rozšířil i na území Sýrie, také se k tomu sluší dodat, že ačkoliv členové milicí sice zastávají názor těchto skupin, mnoho jejich členů se přidalo na stranu ISIL.\n\nISIL pokračoval na dobytých území ve svém plánu zavést islámský stát s islámským právem ve prospěch muslimské větve sunnitů, přičemž následovaly tvrdé represe a teror, zejména proti náboženským menšinám, spojený s jejich vyhlazováním.\n\nV září 2014 bylo v řadách Islámského státu 31 tisíc bojovníků, z toho bylo 3000 občanů evropských států. Podle některých odhadů Islámský stát získal v roce 2014 na daních a s pomocí vydírání 600 miliónů dolarů, 500 miliónů dolarů uloupil ze státních bank v Iráku po dobytí iráckých měst, 100 miliónů dolarů získal z prodeje ropy a 20 miliónů na výkupném z únosů.\n\nVyhlášení nezávislosti předcházely nepokoje v západní irácké provincii Anbár (2013–2014). Vojenské střety na území provincie začaly 30. prosince 2013 poté, co irácké bezpečnostní síly zničily protestní tábor sunnitů v Ramádí. Kmenové milice vytlačily iráckou armádu z provincie Anbár, ta se musela stáhnout. Dne 3. ledna 2014 vyhlásili samostatný stát.\n\nOrganizace ISIL v sobotu 4. ledna 2014 oznámila, že zcela ovládla město Fallúdža, a pod kontrolou měla částečně také Ramádí, hlavní město provincie Anbár, jež leží u hranice se Sýrií a zabírá přibližně třetinu iráckého území. Cílem islamistů na dobytém území je vytvoření oblasti řízené islámskými zákony. O totéž usilují islámští radikálové i z druhé strany hranice – v Sýrii, kde bojují proti vládě tamního autoritářského prezidenta Bašára Asada. Ve městě Ramádí se ozývala střelba. Irácké ozbrojené síly plánovaly ztracené území dobýt zpět. Irácké vojsko ostřelovalo Fallúdžu za pomocí minometů, údajně 8 lidí zahynulo a 30 lidí bylo zraněno. Mezi mrtvými se údajně nacházeli i někteří kmenoví vůdci. Spojené státy americké a Írán jsou ochotny poskytnout Iráku zbraně a výzbroj, nikoli však vojáky. Ministr zahraničí John Kerry je přesvědčen, že Irák by se měl s islamisty na svém území vypořádat sám, bez cizího vojenského zásahu. USA mimo jiné zvažuje i nabídku pomoci s výcvikem iráckých speciálních jednotek. Jejich výcvik by s největší pravděpodobností mohl probíhat na území Jordánska.\n\nV červnu 2014 dobyl ISIL velkou část severního Iráku, včetně několika hraničních přechodů. Dobyt byl dvoumilionový Mosul, který padl do rukou islamistům poté, co vládní jednotky dezertovaly. Islamisté také vykradli banky ve městě, čímž se stali nejbohatší teroristickou organizací na světě. Před postupujícím Islámským státem uprchlo z Mosulu na 500 000 lidí. Na konci června již radikálové stanuli před branami Bagdádu. Probíhaly také boje o strategickou rafinerii v Bajdží.\n\nV průběhu roku 2014 si násilnosti v Iráku a Sýrii vyžádaly skoro 100 000 mrtvých. Nárůst počtu obětí souvisí s ofenzívou Islámského státu v severním Iráku a Sýrii.\n\nDne 29. června 2014 byla organizace znovu přejmenována na Islámský stát, tentokrát však vyhlásila i obnovení islámského chalífátu. Její vůdce Abú Bakr al-Bagdádí prohlásil sám sebe za chalífu Ibráhíma.\n\nPostup islamisté zastavili v Tikrítu, kde odrazili útok irácké armády, a namísto dalšího postupu se soustředili na boj s Kurdy. V srpnu 2014 dobyli město Sindžár obývané náboženskou menšinou jezídů poté, co se z něj kurdské milice pešmergů stáhly. Výsledkem byl exodus obyvatel z města, z nichž mnoho uvízlo na hoře Džabal Sindžár. Islamisté během útoku zabili nejméně 500 jezídů a některé i pohřbili zaživa, zajali také stovky žen, které drží jako otrokyně. Výsledkem rychlého postupu IS proti Kurdům byla americká intervence, americké letouny a drony podnikly několik náletů na pozice IS a shodily zásoby jezídským uprchlíkům uvízlým na Džabal Sindžáru.\n\nIrácká armáda získala v červnu 2014 k boji proti Islámskému státu ruské bitevní stroje Su-25 a stíhací bombardéry Su-30.\n\nV Islámském státě vznikla a rozvinula se funkční státní struktura. Na svém území vybírá daně, stará se o infrastrukturu, má vlastní soudy, úřady, dopravní policii i náboženskou policii Hisba. Státní zaměstnanci v místní správě, energetice, školství nebo zdravotnictví, kteří neuprchli, musí nyní pracovat pro Islámský stát. Řada místních sunnitů Islámský stát podporuje a je ochotna za něj bojovat. Křesťané nemusí konvertovat k islámu, pokud platí \"daň z hlavy\" tzv. džizju, která vychází z koránu. Německý novinář Jürgen Todenhöferov napsal o Mosulu: „130 000 křesťanů bylo z města vyhnáno, šíitské obyvatelstvo uprchlo, mnoho lidí bylo zavražděno. Přesto však život ve městě i nadále funguje a mnoho lidí je paradoxně rádo za současný klid, který jim IS přinesl.\"\n\nOd začátku roku 2014 působí v libyjském městě Derna ozbrojenci z řad Islámského státu, vyhlašující oddanost Abú Bakru al-Bagdádímu. Dne 5. října 2014 je město pod úplnou kontrolou Islámského státu v počtu 800 bojovníků. Islamisté označují tuto oblast jako provincii (tj. vilájet) Barka (což je arabský název pro Kyrenaiku).\n\nIslámský stát údajně posílá své bojovníky do Evropy na člunech spolu s uprchlíky, jichž každoročně k břehům Itálie a Řecka připlouvají statisíce. Před infiltrací stoupenců Islámského státu mezi uprchlíky varovaly v květnu 2015 i vlády Libye a Egypta.\n\n8. srpna 2014 americký prezident Barack Obama autorizoval letecké údery na pozice Islámského státu a humanitární pomoc jazídským uprchlíkům v pohoří Sindžár. Cílem úderů byla kromě prevence genocidy také ochrana amerických zájmů v Iráku. Vojenská operace byla později rozšířena kvůli ochraně irácké infrastruktury a letecké podpoře irácké armády. Po rozšíření úderů proti Islámskému státu, byly kurdské a irácké jednotky schopné zvrátit islámistický postup a znovu obsadit Mosulskou přehradu, která je největším vodním dílem v Iráku. Podle aktuálních zpráv se Islámský stát zmocnil přehrady u města Ramádí a zavřel stavidla na místní přehradě na řece Eufrat. Pokud by nechali řeku bez přítoku delší dobu, hrozila by humanitární krize obrovských rozměrů. Někteří experti ovšem tvrdí, že IS chce takto usnadnit operaci svých jednotek.\n\n10. září americký prezident Barack Obama oznámil, že autorizoval letecké údery na pozice Islámského státu v Sýrii, pokud je schválí americký kongres. Zároveň oznámil, že navýší počet úderů v Iráku. 19. září provedlo francouzské letectvo nálet na muniční sklad Islámského státu. 22. září provedly ozbrojené síly USA, Bahrajnu, Jordánska, Kataru, Saúdské Arábie a Spojených arabských emirátů nálety na pozice Islámského státu v Sýrii.\n\nK Islámskému státu přeběhlo podle jeho vysoce postaveného velitele mnoho členů a bojovníků Svobodné syrské armády, největší protivládní síly v Sýrii, které od roku 2013 podle jeho slov cvičila a vyzbrojovala americká CIA k boji proti Asadovi. Svobodná syrská armáda jakožto skupina dlouhodobě bojuje proti ISIL a nelze věrohodně potvrdit, že by kdy došlo mezi nimi k uzavření spojenectví. Syrské povstalecké skupiny bývají často špatně organizované a né zcela táhnoucí za jeden provaz a je obtížné na jednání jednotlivců pozorovat, jaké smýšlení převládá ve velení a v nejpevnějším jádru té které skupiny.\n\nPo atentátu na levicové prokurdské aktivisty ve městě Suruç na jihovýchodě Turecka v červenci 2015 podnikla turecká armáda letecké nálety na pozice Islámského státu v Sýrii, ale zároveň zaútočila i na pozice Kurdů, kteří proti Islámskému státu bojují.\nRoyal Air Force provedlo v jednom roce 1300 útoků proti Islámskému státu z toho 300 náletů. Cílem útoků byly mimo jiné kamiony, bunkry, zákopy či budovy Islámského státu.\n\nV listopadu 2014 uzavřeli představitelé Islámského státu a Fronty an-Nusrá, odnože Al-Káidy, dohodu o spolupráci. Obě organizace bojovaly doposud proti sobě. Frontu an-Nusrá podporují Saúdská Arábie a Katar, zajišťující zbraně a peníze dopravované do Sýrie přes turecké území.\n\nČást stoupenců Al-Káidy v Jemenu a Ansar al-Šaría přešla v únoru 2015 k Islámskému státu. V březnu 2015 zahájila Saúdská Arábie s logistickou podporou Spojených států vojenskou intervenci v Jemenu proti Hútíům. Proti Hútíům podnikají útoky také Al-Káida a Islámský stát, který se přihlásil k březnovému útoku na šíitskou mešitu v San'á, při kterém zemřelo přes 140 lidí. Podle některých komentátorů z chaosu v Jemenu a z intervence Saúdské Arábie budou těžit především jemenské odnože Al-Káidy a Islámského státu.\n\n30. září 2015 zahájilo Rusko na žádost syrského prezidenta Bašára al-Asada intervenci v Syrské občanské válce, zahrnující letecké a raketové údery. Původně se sice zaměřovalo více na jiné povstalecké skupiny, jako jsou Syrská svobodná armáda a fronta an-Nusra, nicméně závažné škody působí i Islámskému státu. USA, Saúdská Arábie i Turecko se k ruským akcím staví odmítavě a odsuzují fakt, že Rusko útočí nejen na Islámský stát. Podle generála Pavla míří na Islámský stát jen asi 30 procent útoků Ruska. Po teroristických útocích v Paříži v listopadu 2015 začala s Ruskem více spolupracovat Francie.\n\nOd roku 2017 spolupracuje Rusko v boji proti Islámskému státu s Tureckem.\n\n18. října 2016 zahájily irácká armáda a kurdské milice za mezinárodní letecké a logistické podpory ofenzivu na město Mosul na severu Iráku, největší město v držení Islámského státu. 18. ledna 2017 byla osvobozena jeho část na východ od řeky Eufrat. Západní část byla osvobozena v červenci 2017 dobytím starého města. Při bojích o Mosul zahynulo více než 10 tisíc lidí, podle některých odhadů mohlo v Mosulu zahynout až 40 tisíc civilistů a 700 000 obyvatel Mosulu přišlo o své domovy.\n\nKoncem června 2017 kurdské a arabské jednotky podporované západem obklíčily Rakku, hlavní město samozvaného Islámského státu a v říjnu 2017 Rakku po dohodě o evakuaci některých zbývajících členů Islámského státu osvobodily. Devadesát procent města bylo zničeno při bojích o město a při náletech Američany vedené koalice. Při dělostřelecké palbě a náletech leteckých sil USA, Británie a Francie zahynulo v Rakce podle pozorovatelů přes tisíc civilistů.\n\nPo dobytí Mosulu začalo zatýkání příbuzných džihádistů, které nyní irácká armáda sdružuje v uzavřených táborech. Na konci srpna 2017 osvobodila irácká armáda město Tal Afar. V tunelech pod městem vojáci našli i množství manželek islamistů, které pochází ze Západu, mezi nimi i 16letou německou studentku Lindu Wenzelovou. Ženy ze Západu bojují v konfliktu i na straně spojenců, Islámský stát na jejich dopadení vypsal milionové odměny.\n\nV listopadu 2017 bylo osvobozeno město Rawa, poslední město v Iráku v držení Islámského státu, které ovládalo jen část pouště. Rovněž syrská armáda ovládla v listopadu 2017 s leteckou podporou Ruska město Dajr az-Zaur, které bylo posledním velkým městem v Sýrii a Iráku pod kontrolou Islámského státu.\n\nDne 23. března 2019 ztratil Islámský stát své poslední území, kterým bylo město Baghúz v Sýrii. V říjnu 2019 byl zabit vůdce Islámského státu Abú Bakr al-Bagdádí, americké speciální komando ho zabilo v domě ve vesnici Bariša, nacházející se asi 25 km severně od města Idlib a 5 km od tureckých hranic.\n\nIslámský stát vznesl nárok na území v Sýrii, Irák, Egypt, Saúdskou Arábii, Jemenu, Libyi a Alžírsku.\n\nNa sociální síti Twitter byla v roce 2014 zveřejněna mapa, podle které chce islámský stát ovládnout severní Afriku, Blízký východ, Španělsko, Balkán, Krym, Kavkaz a část Indie. Pozdější verze mapy již zahrnovala i celou Indii, nicméně vytvoření a publikování jakýchkoliv variant této mapy včetně původní varianty přímo islámským státem bylo zpochybněno.\n\nVelení Islámského státu užívá specifická geografická označení pro ta území, ve kterých organizace operuje, a označuje je termínem vilájet (arabsky ولاية- \"wilāyat\", tj. ve smyslu provincie):\n\nNa území islámského chalífátu je údajně přísně dodržováno islámské právo šaría. Islámský stát zveřejnil videozáznamy, které ukazují ukřižování mladíků za krádež, ukamenování nevěrné ženy nebo svržení gayů z městské věže. Ženy obviněné z čarodějnictví byly sťaty. Podle Mezinárodního svazu muslimských učenců jsou ale některé kroky IS nekompatibilní s právem šaría. Podle svazu není zabíjení a mučení nevinných lidí, jehož se IS dopouští u svých odpůrců, nic než zločin. Islámský stát například také zveřejňuje natočená videa vražd svých odpůrců, které využívá pro zastrašování a k propagandě. Mnoho z nich provedl například britský občan Mohammed Emwazi známý jako Džihádista John.\n\nIslámský stát se dopouští násilí na etnických a náboženských menšinách v Iráku a Sýrii, včetně Turkmenů, Kurdů, křesťanů či šíitů. Při útoku Islámského státu a jeho spojenců z řad syrské opozice na alavitské vesnice v syrské provincii Lakátija zahynulo v srpnu 2013 několik stovek civilistů. OSN vyhodnotila útoky Islámského státu na náboženskou menšinu jezídů jako pokus o genocidu. V severoiráckém městě Sindžár a jeho okolí přišlo o život až 5000 jezídů při masakrech a útěku okolo 150 000 jezídů před postupem Islámského státu v srpnu 2014, tisíce jezídských žen a dívek byly bojovníky Islámského státu znásilněny a odvlečeny do otroctví.\n\nIslámský stát se dopustil mnoha dalších zločinů, například v červnu 2014 jeho bojovníci zavraždili 1700 zajatých šíitských iráckých kadetů u Tikrítu, v srpnu 2014 zavraždili 250 zajatých syrských vojáků po dobytí základny Tabka, v listopadu 2014 povraždili přes 630 příslušníků sunnitského arabského kmene Albu Nimr v irácké provincii Anbár jako odplatu za jeho podporu irácké vládě, v květnu 2015 povraždili 400 lidí po obsazení syrského města Palmýra, v lednu 2016 bylo zavražděno až 300 lidí při útoku na syrské město Dajr az-Zaur, a v červenci 2018 zahynulo při útocích na menšinu Drúzů v syrském městě Suvajda na 250 lidí. Od počátku roku 2014 zahynulo v Iráku v bojích s Islámským státem přes 15 000 civilistů.\n\nIslámský stát se také dopouští kulturních zločinů, kdy otevřeně ničí starobylé památky s odůvodněním, že jde o pohanské modly, ke kterým se lidé modlí místo k Alláhovi. V muzeu v Mosulu tak jeho stoupenci zničili až tři tisíce let staré asyrské a akkadské sochy nevyčíslitelné hodnoty. Vypálili také zdejší knihovnu s 8000 vzácnými svazky a se vzácnými artefakty, univerzitní knihovnu nebo divadlo. V provincii Anbár také vypalují knihovny a zničili tak už 100 tisíc svazků. Část ale propašovali za hranice a prodali.\n\nIslámský stát má na svědomí mnoho desítek tragických teroristických útoků. V červnu roku 2015 se IS přihlásil k teroristickým útokům proti západním turistům v tuniském letovisku Súsa, dále k teroristickým útokům proti kurdským a levicovým aktivistům v tureckém Suruçu a v Ankaře, k sebevražedným atentátům proti šíitským civilistům v jemenském Saná, v libanonském Bejrútu a v iráckém Bagdádu. V říjnu 2015 se přihlásil k umístění bomby na palubu ruského airbusu nad Sinají v Egyptě a o měsíc později k teroristickým útokům v Paříži provedeným dne 13. listopadu 2015, které si vyžádaly 130 obětí a více než 350 zraněných. V lednu 2016 Islámský stát spáchal bombový útok v Istanbulu proti západním turistům a v březnu 2016 provedl teroristické útoky v Bruselu s několika desítkami obětí.\n\nIslámský stát vydával kromě jiných tiskovin také anglicky psaný občasník \"Dabiq\". Jeho první číslo vyšlo v létě roku 2014 během vyhlášení chalífátu v Iráku a Levantě. Vydání číslo 13 detailně pojednávalo o teroristech z pařížských útoků v listopadu 2015. Islámský stát přestal časopis vydávat, poté co Tureckem podporovaní rebelové dobyli severosyrské město Dábik, podle kterého byl časopis pojmenován.\n\n\n\n"}
{"id": "965804", "url": "https://cs.wikipedia.org/wiki?curid=965804", "title": "Karel Hromas", "text": "Karel Hromas\n\nKarel Hromas (* 27. ledna 1986, Beroun, Československo) je český hokejový útočník. Ve své mládežnické kariéře nastupoval za pražskou Spartu a v sezóně 2003/2004 za ni odehrál i třináct zápasů mezi muži v české nejvyšší soutěži (Extralize). Následující dvě sezóny strávil v kanadskoamerické Western Hockey League (WHL) v celku Everett Silvertips. Před sezónou 2006/2007 se však navrátil do pražského klubu, z něhož do zámoří odešel. Před začátkem sezóny 2011/2012 odešel z Prahy do Chomutova a za místní Piráty od té doby nastupuje.\n\n"}
{"id": "965805", "url": "https://cs.wikipedia.org/wiki?curid=965805", "title": "Stříbrný javor v Husových sadech", "text": "Stříbrný javor v Husových sadech\n\nStříbrný javor v Husových sadech je památný strom v Sokolově. Javor stříbrný (\"Acer saccharinum\") je nejsilnější strom v Husových sadech v městě Sokolov. Nachází se v bezprostřední blízkosti Lobezského potoka, na jeho pravém břehu proti krytému plaveckému bazénu. Javor v Husových sadech je rozložitý strom s asymetrickou korunou, spirálovitě vinutým kmenem, který je tři metry vysoký. \nRoste v nadmořské výšce 413 m. Koruna stromu sahá do výšky 28 m, obvod kmene měří 414 cm (měření 2006). Strom je chráněn je od roku 2006.\n\n\n"}
{"id": "965808", "url": "https://cs.wikipedia.org/wiki?curid=965808", "title": "Michal Gulaši", "text": "Michal Gulaši\n\nMichal Gulaši (* 18. července 1986 Ostrava) je český hokejový obránce. \n\nNastupoval za vítkovické mužstvo v mládežnických soutěžích. Po sezóně 2002/2003 odešel do kanadskoamerické soutěže Western Hockey League (WHL), v níž nastupoval za celek Lethbridge Hurricanes. Před sezónou 2005/2006 se však vrátil zpět do Vítkovic. Tři utkání ale odehrál i za tým Havířova. Další ročník strávil ve Vítkovicích, odkud ale přešel do Mladé Boleslavi, za kterou nastoupil i během playoff. V sezóně 2007/2008 ale již opětovně oblékal vítkovický dres. Následně přestoupil do Sparty, za kterou hrál tři sezóny (od 2008/2009 do 2010/2011). Poté přestoupil do Karlových Varů, za které od té doby nastupoval do konce sezóny 2015/2016. Pak přestoupil do brněnské Komety.\n\n\n\n"}
{"id": "965810", "url": "https://cs.wikipedia.org/wiki?curid=965810", "title": "Zbyněk Hrdel", "text": "Zbyněk Hrdel\n\nZbyněk Hrdel (* 19. srpna 1985, Milevsko, Československo) je český hokejový útočník. Na počátku své kariéry hrál za Havlíčkův Brod a za Spartu. Následně před sezónou 2002/2003 odešel do zámoří, kde nastupoval za kluby Rimouski Oceanic (v QMJHL), Springfield Falcons (v AHL), Johnstown Chiefs (v ECHL), Norfolk Admirals (v AHL) a Mississippi Sea Wolves (v ECHL). Před sezónou 2008/2009 se vrátil do pražské Sparty a dvě sezóny střídavě nastupoval za ni a za Berounské Medvědy. Před ročníkem 2010/2011 přestoupil do Mladé Boleslavi, za kterou od té doby nastupuje. Jen ve své první boleslavské sezóně hrál také za Chomutov a během sezóny 2012/2013 též za Berounské Medvědy.\n\n"}
{"id": "965813", "url": "https://cs.wikipedia.org/wiki?curid=965813", "title": "Jiří Ondráček", "text": "Jiří Ondráček\n\nJiří Ondráček (* 3. června 1988) je český hokejový útočník. Svá mládežnická léta strávil v dresu zlínského hokejového klubu (s výjimkou části sezóny 2005/2006, kdy nastupoval za České Budějovice). Za moravský klub postupně nastupoval také za A–tým mužů. V Extralize, tedy české nejvyšší soutěži, poprvé v sezóně 2008/2009. Od té doby za tento klub nastupuje i nadále.\n\n\n"}
{"id": "965816", "url": "https://cs.wikipedia.org/wiki?curid=965816", "title": "Evropská volejbalová konfederace", "text": "Evropská volejbalová konfederace\n\nEvropská volejbalová konfederace (zkr. CEV – \"\") je evropská sportovní konfederace, která sdružuje volejbalové svazy evropských států. Vznikla v roce 1963 a sídlí v lucemburském hlavním městě Lucemburk. K roku 2011 sdružovala 55 národních volejbalových svazů a na jejím čele stál Lucemburčan André Meyer. CEV je členem Mezinárodní volejbalové federace (FIVB). \n\nNěkteré z federací jsou rozděleny geograficky do 4 volejbalových zón (regionálních asociací):\n\n\n\n"}
{"id": "965817", "url": "https://cs.wikipedia.org/wiki?curid=965817", "title": "Mezinárodní volejbalová federace", "text": "Mezinárodní volejbalová federace\n\nMezinárodní volejbalová federace (FIVB, : ) je mezinárodní sportovní organizace sdružující 222 národních volejbalových svazů na celém světě, sídlící ve švýcarském Lausanne. V jejím čele v současnosti stojí Číňan Wei Jizhong. FIVB je řádným členem MOV, dále organizací SportAccord a ASOIF.\n\nFIVB byla založena v roce 1947 na kongresu v Paříži. Jedním z hlavních bodů kongresu bylo vytvoření Mistrovství světa, které se o dva roky v kategorii mužů i uskutečnilo. V roce 1964, když počet členských zemí stoupl na 89, přijal Mezinárodní olympijský výbor volejbal do své „rodiny“, a na olympiádě 1964 se již soutěžilo i pod vysokými sítěmi. V roce 1969 vznikla nová vrcholná akce, Světový pohár, což je jeden z kvalifikačních akcí FIVB na olympijské hry. V roce 1984 se přestěhovalo vedení FIVB z Paříže do Lausanne. V roce 1990 vznikla nová vrcholná akce – Světová liga mužů, a o tři roky později pak Grand prix žen. Dalším úspěchem FIVB bylo nasazení plážového volejbalu na olympiádě 1996.\n\n\nFIVB sestavuje žebříček, který řadí jednotlivé národní reprezentace podle jejich dosažených výsledků. Sestavují se žebříčky mužů a žen podle výsledků na mistrovství světa či Evropy (včetně kvalifikací), světových pohárech, světové lize zda Grand prix.\n\n222 členských federací (v roce 2020) bylo rozčleněno do 5 kontinentálních Konfederací:\n\n\n\n\n"}
{"id": "965831", "url": "https://cs.wikipedia.org/wiki?curid=965831", "title": "Charles Swini", "text": "Charles Swini\n\nCharles Swini (* 28. února 1985, Blantyre, Malawi) je fotbalový brankář a reprezentant Malawi, který v současné době hraje v malawském klubu Silver Strikers FC.\n\nRodák z Blantyre hrál v Malawi za kluby ESCOM United FC a Silver Strikers FC (k lednu 2014).\n\nV seniorské reprezentaci Malawi debutoval v roce 2009. Zúčastnil se Afrického poháru národů 2010 v Angole, kde se tým Malawi střetl v základní skupině A postupně s Alžírskem (výhra 3:0), domácí Angolou (porážka 0:2) a reprezentací Mali (porážka 1:3). Swini na turnaji nezasáhl ani do jednoho zápasu, byl náhradním brankářem za Swadickem Sanudim. Malawi obsadilo ve skupině se ziskem 3 bodů nepostupové čtvrté místo.\n\n"}
{"id": "965839", "url": "https://cs.wikipedia.org/wiki?curid=965839", "title": "AmaZulu FC", "text": "AmaZulu FC\n\nAmaZulu FC je název klubů:\n"}
{"id": "965843", "url": "https://cs.wikipedia.org/wiki?curid=965843", "title": "Gotická cesta", "text": "Gotická cesta\n\nGotická cesta na Slovensku je první tematická kulturně-poznávací cesta svého druhu na Slovensku. Je to turistický okruh dlouhý 276 km, kde můžete objevit bohatou pokladnu Spiše a Gemeru. Vede 24 obcemi a 9 městy. Na jednotlivé památky upozorňují nainstalované hnědo-bílé orientační tabule s piktogramem ve tvaru gotické klenby.\n\nJe rozdělena do čtyř okruhů:\n\nSpišsko-gemerský okruh\n\nSpišský okruh – tatranský (od roku 2000)\n\nSpišský okruh – Pieninský (od roku 2000)\n\nGemersko – Rimavská okruh (od roku 2000)\n\n"}
{"id": "965845", "url": "https://cs.wikipedia.org/wiki?curid=965845", "title": "Swadick Sanudi", "text": "Swadick Sanudi\n\nSwadick Sanudi (* 21. října 1983) je fotbalový brankář a reprezentant Malawi, který v současné době hraje v malawském klubu Big Bullets FC.\n\nSanudi hrál kopanou v Jihoafrické republice, kde nastupoval za kluby AmaZulu FC a poté Jomo Cosmos FC. Následně působil několik let v malawském Big Bullets FC. V roce 2005 se vrátil do JAR, kde hrál tentokrát za Dynamos FC a pak za African Wanderers FC. Od července 2011 hraje opět v Malawi za Big Bullets FC (platí k lednu 2014).\n\nV seniorské reprezentaci Malawi debutoval v roce 2000. Zúčastnil se Afrického poháru národů 2010 v Angole, kde se tým Malawi střetl v základní skupině A postupně s Alžírskem (výhra 3:0), domácí Angolou (porážka 0:2) a reprezentací Mali (porážka 1:3). Na turnaji byl brankářskou jedničkou a odchytal všechny tři zápasy. Malawi obsadilo ve skupině se ziskem 3 bodů nepostupové čtvrté místo.\n\n"}
{"id": "965851", "url": "https://cs.wikipedia.org/wiki?curid=965851", "title": "Květoslava Viestová", "text": "Květoslava Viestová\n\nKvětoslava Viestová, rozená Burešová, (krycí jméno \"Flóra\", od listopadu 1944 \"Kaviár\") (* 6. listopadu 1899, Černovír - † 14. prosince 1987, Bratislava) byla protifašistická bojovnice.\n\n\nJedna z předních organizátorek občanského protifašistického hnutí na Slovensku. Od 1939 pomáhala rasově pronásledovaným a českým vlastencům při přechodu hranic. Spolupracovala s odbojovými skupinami v Čechách i na Slovensku. V letech 1940-1941 spoluzakladatelka a vedoucí osobnost odbojové skupiny Flóra, signatářka memoranda Flóry z 10. února 1943. Organizovala zpravodajskou službu pro potřeby čs. vlády v Londýně. Během SNP působila v Banské Bystrici. Sama byla odsouzena spolu s dalšími příbuznými generála Viesta. \n\nDne 30. května 1948 se společně se členy své rodiny pokusila ilegálně překročit státní hranici v Petržalce, přičemž skupina byla zadržena. Obžalováni byli za pokus zločinu přípravy úkladů proti republice podle § 65 trestního zákona. Za to byli odsouzeni k trestům odnětí svobody a konfiskaci majetku.\n\n\n\n"}
{"id": "965852", "url": "https://cs.wikipedia.org/wiki?curid=965852", "title": "Elvis Kafoteka", "text": "Elvis Kafoteka\n\nElvis Kafoteka (* 17. ledna 1978, Lilongwe, Malawi) je fotbalový obránce a reprezentant Malawi, který v současné době hraje v rwandském klubu Armée Patriotique Rwandaise FC.\n\nElvis Kafoteka, rodák z Lilongwe, hrál kopanou v Malawi za klub CIVO United. Poté odešel v roce 2007 do Hong Kongu do klubu Hong Kong Rangers FC, kde strávil pouze jednu sezónu a pak se vrátil do vlasti, tentokrát však do klubu ESCOM United FC. Od ledna 2010 hraje ve Rwandě za Armée Patriotique Rwandaise FC (platí k lednu 2014).\n\nV seniorské reprezentaci Malawi debutoval v roce 2005. Zúčastnil se Afrického poháru národů 2010 v Angole, kde se tým Malawi střetl v základní skupině A postupně s Alžírskem (výhra 3:0), domácí Angolou (porážka 0:2) a reprezentací Mali (porážka 1:3). Na turnaji odehrál všechny tři zápasy a v utkání proti Alžírsku jednou skóroval. Malawi obsadilo ve skupině se ziskem 3 bodů nepostupové čtvrté místo.\n\n"}
{"id": "965853", "url": "https://cs.wikipedia.org/wiki?curid=965853", "title": "Raúl Vicente Amarilla", "text": "Raúl Vicente Amarilla\n\nRaúl Vicente Amarilla Vera (* 19. červenec 1960, Luque) je bývalý paraguajsko-španělský fotbalista. Hrával na pozici útočníka. \nJeho reprezentační kariéra se nerozvinula. Ve dvaceti letech odešel hrát do Španělska a bylo mu nabídnuto, aby hrál za španělskou jednadvacítku. On přijal a skutečně dvakrát se ve španělském mládežnickém výběru objevil. To mu nicméně zabránilo později reprezentovat Paraguay, ačkoli Paraguajci o to usilovali, protože FIFA přestupy mezi národními týmy odmítá. Do španělské seniorské reprezentace povolán nebyl.\n\nVše si vynahradil na klubové úrovni. S Olimpií Asunción vyhrál roku 1990 Poháru osvoboditelů (Copa Libertadores), nejprestižnější jihoamerickou klubovou soutěž. Ve stejném roce s Olimpií získal pohár Supercopa Libertadores (existoval v letech 1988–1997) a pohár Recopa (Recopa Sudamericana). V dresu FC Barcelona se stal v sezóně 1984/85 mistrem Španělska a jednou získal španělský pohár (1987/88). S Olimpií byl dvakrát mistrem Paraguaye (1988, 1993). \n\nRoku 1988 byl nejlepším střelcem paraguajské ligy (17 gólů), roku 1989 s deseti brankami nejlepším střelcem Poháru osvoboditelů a roku 1990 byl vyhlášen nejlepším fotbalistou Jižní Ameriky. \n\nPo skončení hráčské kariéry se stal trenérem, v letech 2006–07 vedl paraguajskou reprezentaci. \n"}
{"id": "965858", "url": "https://cs.wikipedia.org/wiki?curid=965858", "title": "Clément Janequin", "text": "Clément Janequin\n\nClément Janequin (kolem 1485 Châtellerault – 1558 Paříž) byl francouzský renesanční hudební skladatel.\n\nClément Janequin se narodil kolem roku 1485 v Châtellerault, v blízkosti Poitiers. Nedochovaly se žádné zprávy o jeho mládí a studiu. Patrně studoval na nějaké katedrální škole, což bylo v té době pravidlem. Jeho kariéra byla na svou dobu poněkud neobvyklá, neboť nikdy neměl žádnou stálou pozici u dvora nebo v církevním zařízení. Místo toho střídal řadu různých drobných zaměstnání, často však pod ochranou nějakého mecenáše. V roce 1505 byl úředníkem u Lancelota Du Fau v Bordeaux. Du Feu zastával několik církevních i vládních úřadů a v roce 1515 se stal biskupem Luçonu. Po smrti Du Feu v roce 1523 přešel Janequin do služeb biskupa Jeana de Foix v Bordeaux\n\nPřibližně v téže době dostal Janequin kněžské svěcení a zastával několik nižších a špatně placených církevních pozic. V roce 1525 se stal kanovníkem v Saint-Émilion, vikářem v blízkých obcích Saint-Michel de Rieufret a Brossay a konečně v roce 1527 kaplanem v katedrále v Angers.\n\nV průběhu dvacátých let si získal jako skladatel dobrou pověst. Jeho první píseň byla zveřejněna nikoliv ve Francii, ale v italském sborníku. Vzhledem k tomu, že napsal píseň na italský text (\"Si come il chiaro\"), někteří badatelé soudí, že musel nějaký čas pobývat v Itálii. Pařížský hudební vydavatel Pierre Attaignant pak věnoval Janequinovým písním celý samostatný svazek.\n\nPo roce 1530 si získal přízeň kardinála Jeana III. de Lorraine (mecenáše, který podporoval např. Erasma, Clémenta Marota a François Rabelaise). S jeho přímluvou se stal vikářem v Unverre, nedaleko Chartres a krátce poté i královským skladatelem.\n\nZemřel v Paříži v roce 1558.\n\nJanequin proslul zejména jako skladatel písní. Jeho skladby byly velice populární. Pařížský tiskař Pierre Attaingnant vydal pět svazků jeho písní a další písně vycházely v různých písňových sbírkách. Církevní hudby mnoho nezkomponoval. Jsou mu připisovány pouze dvě mše a jedno moteto i když další skladby tohoto druhu mohou být ztraceny.\n\n"}
{"id": "965865", "url": "https://cs.wikipedia.org/wiki?curid=965865", "title": "Kostel svatého Jakuba Staršího (Levoča)", "text": "Kostel svatého Jakuba Staršího (Levoča)\n\nKostel svatého Jakuba je gotická sakrální stavba v okresním městě Levoča v Prešovském kraji. Spolu s nedaleko stojící renesanční městskou radnicí tvoří dominantu Náměstí Mistra Pavla. Je farním kostelem levočské římskokatolické farnosti. Je největší sakrální stavbou na Spiši a druhou největší na Slovensku (po košickém Dómu svaté Alžběty). Svým cenným interiérovým vybavením (kolekce gotických křídlových oltářů, vzácný mobiliář, několik jedinečných uměleckých děl) se řadí mezi nejcennější historické památky Slovenska. Důkazem toho je nejen mimořádná návštěvnost chrámu, ale také skutečnost, že i díky němu byla Levoča v roce 1993 zapsána do Seznamu Světového dědictví UNESCO (jako součást souboru Levoča, Spišský hrad a památky okolí).\n\nStavební dějiny chrámu sahají hluboko do minulosti a jsou těsně provázané s historií svobodného královského města Levoče. Jako obec (\"villa\") se Levoča zmiňuje poprvé v listině krále Bely IV. z roku 1263.\n\nV poslední třetině 13. století byla Levoča již městem s vlastní samosprávou a rychtářem a měla právo skladu. Už tehdy zde existovaly tři kostely zasvěcené svatému Janovi, svatému Mikuláši a svaté Alžbětě, které se však nedochovaly. O vzniku a existenci prvních dvou se neví nic bližšího; v souvislosti s kostelem svaté Alžběty existuje záznam, že při kostele, stojícím jižně od městských hradeb, stál špitál pro malomocné, a že kostel byl v roce 1532 zbourán. Některé součásti vybavení z těchto kostelů se zachovaly a sekundárně byly umístěny v novém farním chrámu (gotické bohoslužebné nádoby, oltář svaté Alžběty a hlavní oltář svatého Mikuláše).\nV privilegiu krále Štěpána V. pro spišské Sasy z roku 1271 je Levoča určena za jejich hlavní město (\"civitas provincie Capitalis\") a sídlo jejich soudce hraběte.\n\nVe 14. století vznikly ve městě dva trojlodní kostely. Uprostřed dnešního hlavního náměstí to byl farní kostel zasvěcený apoštolovi Jakubovi a přímo u hradeb vznikl kostel spolu s klášterem minoritů. Oba kostely se hned od svého vzniku staly nejen přirozenými centry náboženského a společenského života, ale také významnými středisky kultury.\n\nSvatý Jakub Apoštol, ochránce poutníků a dělníků, uctíván téměř v celé Evropě, byl odedávna patronem města a svatojakubský kult měl v jeho historii důležité místo. Nepřímým důkazem toho je skutečnost, že na velkém městském pečetidle z roku 1409 byla vyobrazena postava Jakuba Apoštola.\n\nPečeť s postavou svatého Jakuba plnila funkci autentické pečeti města zřejmě až do poloviny 15. století – do vydání armální listiny pro Levoču, k čemuž došlo mezi lety 1447–1455. V levočském znaku ze 16. století najdeme jako ozdobu klenotu mušli, což byl jeden z atributů tohoto světce. Stejným symbolem si několik patricijských rodin ozdobilo průčelí svých domů.\n\nPředchůdcem dnešního kostela byla na stejném místě stojící starší sakrální stavba. Fragmenty z původní stavby, pocházející z roku 1280, se zachovaly v dnešní sakristii (část chórového závěru a kalichové konzoly). Začátek stavby dnešního kostela se datuje do první čtvrtiny 14. století, kdy už starý kostel kapacitně ani vzhledově nevyhovoval. Dispozice zamýšleného kostela prozrazuje velkolepý plán, svědčící nejen o narůstající prosperitě města a zvyšující se životní úrovně jeho obyvatel, ale také o určité kulturní a umělecké vyspělosti.\n\nVýstavba probíhala v průběhu celého 14. století. Nejprve bylo postaveno kněžiště. K zaklenutí lodě došlo pravděpodobně kolem poloviny 14. století. Pravděpodobně mezi lety 1390–1392 byla k hlavní stavbě přistavěna kaple svatého Jiří u severní zdi, kterou dal vybudovat košický měšťan Juraj Ulenbach jako svou pohřební kapli a zasvětil ji svému osobnímu patronovi. Přístavbou kaple skončila hlavní stavební fáze kostela. Dochované záznamy uvádějí, že v roce 1400 byla stavba trojlodního kostela pseudobazilikálního stylu s převýšenou hlavní lodí dokončena; v pozdějších obdobích už šlo pouze o dostavby.\n\nJe pravděpodobné, že stavební huť podílející se na výstavbě levočského kostela byla částečně ovlivněna českou dvorskou architekturou lucemburského období, což dosvědčuje např. charakter parleřovské tzv. plamínkové kružby některých oken v chrámu.\n\nKostel původně zpřístupňovalo pět portálů. Kromě tří reprezentativních na severní a jižní straně se další dva jednodušší portály (dnes zaniklé nebo zazděné) nacházely v podvěží a ve východní obvodové zdi.\n\nHlavní úsilí zadavatelů stavby se v tomto čase soustřeďovalo na zařizování jejího interiéru. Stěny chrámu byly pokryty nástěnnými malbami. Z nich se zachovaly např. v presbytáři za hlavním oltářem postavy apoštolů, světců a světic. Na severní stěně boční lodi pochází z tohoto období moralistní scéna představující sedm skutků milosrdenství a sedm hlavních hříchů. Kolem roku 1400 na téže stěně neznámý malíř vyhotovil scény ze života svaté Doroty.\nJiž v následujícím století se realizovalo několik úprav a přístaveb. V letech 1480–1490 byl jižní vstupní portál obohacen o předsíň s bohatou hvězdicovou klenbou a kapličkou, nazývanou Oratoř krále Matěje, umístěnou nad ní. Druhá předsíň se síťovou klenbou byla přistavěna na konci 15. století na opačné straně kostela – u severního portálu pocházejícího z let 1332–1342.\n\nKonec 15. a začátek 16. století měl v architektonickém vývoji levočského farního kostela zásadní význam. Uvedené období se v historii Levoče neslo ve znamení prosperity, která se odrazila i na zvelebování interiérového vybavení. Jednotlivci, řemeslné cechy, náboženská bratrstva, spolky i samotné město se účastnily nadační k oltářům v kostele, kterými se již od šedesátých let 15. století zaplňoval chrámový interiér. Velkou měrou se o to přičinil i nový městský farář, významný humanista Ján Henckel.\n\nJán (Johannes) Henckel (1481 – po 1544, pohřben ve vratislavské Katedrále svatého Jana Křtitele) patřil k nejvýznamnějším osobnostem v raně novověkých dějinách Levoče. Pocházel ze staré spišské obchodnické rodiny. Byl velmi vzdělaným mužem; studoval v Krakově, ve Vídni a v letech 1508–1510 na italských univerzitách v Padově, Benátkách a Boloni a na univerzitě ve Wittenbergu. Od roku 1514 působil jako farář v Levoči, kde se významnou měrou zapojil do kulturního života města. V roce 1522 Levoču opustil a stal se dvorním kazatelem v Budíně. Během jeho působení byl ve farním kostele postaven nynější hlavní oltář a založeny další dva. V letech 1515–1519 dal nad severní předsíň s kaplí svatého Jiří postavit na svou dobu slavnou chrámovou knihovnu, tzv. Levočskou knihovnu (\"Bibliotheca Leutschoviensis\"). Knihovna, která měla významné místo v kulturních dějinách Slovenska, se stala jednou z prvních staveb nově nastupující renesance ve městě. Základem knihovního fondu se stala Henckelova soukromá sbírka knih; později se fond rozrůstal i díky darům levočských měšťanů či farářů okolních obcí. Henckelovým přičiněním se knihovna výrazně obohatila, když se do ní dostala i tehdejší nejvýznamnější sbírka knih na Spiši – bibliotéka \"Bratrstva 24 spišských farářů\" (\"Fraternitas plebanorum XXIV civitatum regalium terrae Scepusiensis\"). Knihovna obsahovala teologická, scholasticko-filozofická a filologické díla (existuje záznam, že v roce 1405 měla knihovna čtyři knihovníky).\n\nPo roce 1500 se v Levoči natrvalo usadil slavný pozdně řezbář Mistr Pavel z Levoče, který své nejvýznamnější práce vytvořil pro levočský farní chrám. V letech 1508–1517 na objednávku městských radních a fary vznikl unikátní hlavní oltář. Kromě hlavního oltáře mistr Pavel v období do roku 1520 vytvořil v kostele svatého Jakuba i další sochařská díla – sochy svatého Jana Almužníka a svatého Linharta z oltáře svatého Mikuláše (kolem roku 1507), plastiku Madony na oltáři svaté Anny a jedno z nejkrásnějších děl – skupinu \"Narození\" ze stejnojmenného oltáře z roku 1752, která se zařazuje do jeho rané tvorby (kolem roku 1500). Jeho přímým dílem je pravděpodobně sousoší svatého Jiří v kapli zasvěcené tomuto světci (kolem let 1505–1507) a plastika \"Ukřižovaný\" na korvínském oratoriu z konce 15. století; z pozdějších prací mu lze přičíst plastiky ve skříni oltáře čtyř svatých Janů (z roku 1520).\n\nRoku 1515 byl upraven portál kaple svatého Jiří, jehož součástí se stala nástěnná malba \"Vir Dolorum\" v tympanonu portálu kaple. V severní předsíni vznikla nástěnná malba představující Pannu Marii a svatého Jana Evangelisty. Kolem téhož roku vzniklo v dílně mistra Pavla sousoší \"Svatý Jiří v boji s drakem\", osazené na vyvýšené konzole východní stěny kaple svatého Jiří. Pozadí sousoší bylo doplněno malbou, jakýmsi iluzivní krajinným pozadím s drobnou figurkou princezny a motivem hradní architektury. Další malbu, která vznikla kolem roku 1520 v jižní předsíni s motivem Posledního soudu, doplnily pozoruhodné nápisy s hodnověrnými historickými údaji. Předpokládaným autorem malby \"Posledního soudu\" je Teofil (Theophilus) Stanzel (1470–1531).\n\nJiž od počátku 20. let 16. století se na Spiši začaly šířit myšlenky reformace. V Levoči v roce 1544 v souvislosti s nástupem reformace orientovaného vedení města a fary nové náboženské učení zvítězilo. Na následujících sto třicet let se kostel svatého Jakuba dostal do rukou luteránů. Změna náboženské orientace se však na zařízení kostela negativně neprojevila, dokonce se realizovaly některé nové stavební projekty. V roce 1622 přibyla varhanní empora v severní lodi a krátce nato i bohatě zdobené varhany.\n\nOsudným pro město i samotných chrám se stal rok 1550, kdy velký požár zničil značnou část města, městský archiv a poškodil i farní kostel. Některé součásti původního chrámového mobiliáře už nebylo možno zachránit a tak se během oprav do interiéru dostalo renesanční zařízení – lavice, stalla, náhrobní desky a epitafy. Z epitafů za jeden z historicky nejcennějších lze považovat ten, který dal v roce 1621 zhotovit místní kameník a stavitel Martin (Martinus) Urbanov(w)itz své manželce Markétě. Z něho se dozvídáme, že jeho manželka Margita byla vnučkou sochaře Pavla, který vytvořil levočský hlavní oltář. Tento údaj o Pavlovi byl dlouho jediným spolehlivým pramenem uvádějícím jméno autora hlavního oltáře levočského farního kostela a ozřejmujícím i jeho rodinné vztahy.\n\nV roce 1674 se kostel opět dostal do rukou katolíkům, kteří ho začali nanovo zařizovat. Ani tento stav však nebyl trvalý, protože v letech 1706–1710 byl kostel rozdělen mezi ně a evangelíky. Do výlučného vlastnictví katolíků se kostel dostal definitivně v roce 1710.\n\n18. a 19. století se velkou měrou podepsalo na celkovém vzhledu kostela. Z uvedených dob pochází podoba kostela v jaké ho známe dnes. První zásadní změnou bylo rozebrání horní části chrámové věže koncem 18. století pro špatný stavebně-technický stav. Nová nástavba na osmihranném půdorysu, již v novogotickém slohu, byla realizována v letech 1852–1858 podle plánů levočského architekta Fridricha Mücka a pod vedením stavebního mistra Ľudovíta Schmidta. Od sedmdesátých let 19. století procházel kostel generální opravou, která se projevila na vzhledu jeho interiéru. Jednou z nejzásadnějších změn bylo nahrazení původních oken dnešními vitrážovými. Na podnět historika umění a tehdejšího faráře v Spišských Vlaších Jána Vajdovského (1830–1914) se okna, tehdy ve velmi špatném stavu, vyměnila.\n\nKostel svatého Jakuba stojí napříč hlavní osou levočského hlavního náměstí přičemž zachovává typickou středověkou východo-západní orientaci sakrálních staveb.\n\nChrám je trojlodní stavba pseudobazilikálního typu, s převýšenou hlavní lodí a s polygonálně uzavřeným presbytářem. Lodě navzájem odděluje dvanáct pilířů (po šesti na každé straně). Západní ohraničení stavby tvoří pár bočních kaplí a hranolovitá věž s novogotickou osmiúhelníkovou nástavbou z let 1852–1858, zakončená jehlancovou střechou. Z hmoty kostela vystupují na jižní i severní straně dvě předsíně.\n\nNa vstup do chrámu slouží tři vchody, z nichž zejména bohatě členěný jižní portál svou bujnou velkoformátovou listovou ornamentikou a kružbovým obrazem dokládá průnik švábského parléřovského stavebního stylu na severovýchodní Slovensko.\n\nUž po vstupu do chrámu návštěvníka okouzlí bohatství i umělecká a historická hodnota jeho interiérového vybavení, která patří k tomu nejvzácnějšímu co sakrální interiéry na Slovensku nabízejí. Nachází se zde jedinečná kolekce oltářů, nejrozměrnější z nich – hlavní oltář, s výškou 18,62 m, je nejvyšším pozdně gotickým oltářním celkem na světě. Kromě nich jsou zde monumentální architektury renesančních varhan, kazatelny, měšťanských epitafů a náhrobků i dřevěných lavic levočských měšťanů. K nejstarší a nejvzácnější výzdobě kostela z období 14. a 15. století patří nástěnné malby na stěně severní lodi a v sakristii kostela.\n\nKostel svatého Jakuba v Levoči oplývá bohatstvím zejména svých vzácných oltářů. Kromě nejznámějšího a nejslavnějšího hlavního oltáře stojí tu i další neméně vzácné boční oltáře, reprezentující svým uměleckých provedením gotický, renesanční a barokní sloh. V největším počtu jsou zastoupeny oltáře z období renesance. Nejstarší z oltářů vznikaly v místní řezbářské dílně pracující ve městě ještě před příchodem Mistra Pavla.\n\nPodle historických záznamů je evidentní, že v levočském farním chrámu se nedochoval původní počet oltářů, jaký tu existoval ve středověku. Některé z původních – např. oltáře svaté Barbory, svatého Vavřince, svatého Kříže a jiné – podlehly ničení během protireformačních bojů a byly v pozdějším období nahrazeny novějšími. Přesto patří skladba chrámových oltářů po historické i umělecké stránce ke špičkovým kolekcím a právem se řadí mezi nejvzácnější památky svého druhu v Evropě.\n\nPři prohlídce pravé (jižní) lodi kostela ve směru od vchodu v podvěží je prvním oltářem oltář svaté Alžběty umístěn v kapli zvané Křestní. Další oltáře v této lodi se nacházejí až v jejím závěru v pořadí – oltář Vánoční predelly, oltář dvou Marií (na boční stěně lodi), oltář Vir Dolorum, oltář čtyř svatých Janů (při čelní stěně), oltář svaté Anny, oltář svaté Kateřiny Alexandrijské a oltář svatého archanděla Michaela (u předních podpěrných pilířích).\n\nOltář je bez své originální struktury postavený v pozadí tzv. Křestní kaple; nepatří k původnímu zařízení chrámu.\n\nDeskové malby novogotického oltáře svaté Alžběty jsou z let 1492–1493 a pocházejí z někdejšího kostela svaté Alžběty, který až do demolice v roce 1532 stál vně městských hradeb. Původně tvořily samostatný oltář; v 70. letech 19. století byly sekundárně osazeny do nynějšího oltáře, konsekrovaného v roce 1875.\n\nNa prostřední desce jsou malby s postavami svaté Alžběty, svatého Štěpána a svatého Floriána.\n\nNa otevřených oltářních křídlech jsou malby s výjevy ze života svaté Alžběty a svatého Štěpána: \"Zajetí svatého Štěpána\", \"Kamenování svatého Štěpána\", \"Zázrak svaté Alžběty s křížem\", \"Svatá Alžběta navštěvuje nemocné\", na zavřených křídlech malby světců – svatého Bernarda, svaté Hedviky, svatého Alexia a svaté Heleny.\n\nOltář poprvé popsal v roce 1860 významný český kartograf a rytec Václav Merklas, který v 50. letech 19. století působil jako profesor na místním gymnáziu, a oltářní malby přiřadil k dílu levočského Mistra Mikuláše.\n\nPřed zazděným vchodem jižní stěny stojí oltář, poskládaný z částí několika starších oltářů. Pozoruhodná je zejména predella, představující vynikající malbu \"Klanění tří králů\".\n\nV případě oltáře dvou Marií jde o oltářní skříň s motivem dvou Marií, jdoucích ke Kristovu hrobu s vonnými oleji. Nachází se na stěně v jižní lodi a pochází ze začátku 16. století.\n\nGotický oltář Vir Dolorum (bolestného Krista, zvaný také oltář Matyáše Korvína) pochází z let 1476–1490. Za svůj druhý název vděčí erbům krále Matyáše Korvína a jeho druhé manželky Beatrix Neapolské, zakomponovaným do vyřezávané bohaté ornamentiky oltářní predelly. Nad erby se nachází nápis: \"CLINODIUM math REGIS a CLINODIUM Beatrice REGIE\". Vzhledem k tomu se předpokládá, že oltář je votivní darem krále, který Levoču navštívil v roce 1474.\n\nOltář vysoký téměř třináct metrů od dob svého vzniku prošel několika úpravami, dokonce se uvažuje, že byl sekundárně poskládán z dílů, tvořících součást jiných oltářů. Často se měnilo i jeho umístění v kostele na nynějším místě stojí až od poloviny 20. století, kdy podstoupil důkladné restaurování.\n\nUprostřed oltářní skříně stojí plastiky Bolestného Krista ukazujícího své rány; po stranách jsou rozměrově menší sochy Panny Marie (vlevo) a svatého Jana Evangelisty. Oltářní křídla na otevřené straně obsahují cenné malované výjevy s dvojicemi postav svatých – vlevo nahoře svatý Šebestián a svatý Kryštof, vlevo dole svatá Barbora a svatá Kateřina, vpravo nahoře svatý Jan Křtitel a svatý apoštol Jakub, vpravo dole svatá Dorota a svatá Markéta. Zavřená křídla zachycují temperou malované výjevy z mariánského cyklu: \"Zvěstování\", \"Modlení svaté Alžběty\", \"Narození Krista\" a \"Klanění tří králů\". Předpokládaným autorem oltářních obrazů je levočský umělec Mistr Mikuláš.\n\nNa predelle prorok Izaiáš, který ukazuje na své jméno na nápisové desce (\"Vir dei Isaias Propheta\"), prorok na pravé straně chybí.\n\nV jemně vypracovaném nástavci dominuje monstrance, kterou adorují dva andělé a vrch ukončuje socha svatého Ondřeje.\n\nOltář čtyř svatých Janů vytvořen v roce 1520 (ve srovnání např. s hlavním oltářem už na něm převažují prvky renesančního slohu, když místo architektonických článků, plamínků a podobných gotických ozdob vidíme akanty, delfíny a jiné ornamenty italského původu a nad skříňovými postavami se nenachází křížová ale valená klenba s pásy) je ve skutečnosti zasvěcen pěti Janům, jak to dokazuje nápis na zadní straně jeho pevného křídla: \"\"In honorem sanctorum Joannis baptiste, evangeliste, elemoisinarii et chrisosthomi et huius Gersonis, Joannes Henckel anno millesimo 1520 posuit.\"\" (\"\" Na počest svatých Jana Křtitele, Evangelisty, Almužníka a Zlatoústého a onoho Gersona postavil Jan Henckel roku 1520 \"\").\n\nAutorství plastik se připisuje Mistru Pavlovi. Hlavním patronem oltáře je svatý Jan Křtitel, který je zastoupen sochou na levé straně oltářní skříně a čtyřmi malovanými scénami na vnější straně. Dalším svatým Janem ve skříni je svatý Jan Evangelista, kterému odpovídá druhá polovina malovaných výjevů. Následují reliéfy svatého Jana Almužníka na levém a svatého Jana Zlatoústého na pravém oltářním křídle. Tuto čtveřici světců doplňuje, na zadní části levého křídla (obrácené k svatyni), podobiznu jednoho nesvětce – teologa a kancléře Pařížské univerzity Jean Gersona klečícího pod křížem.\n\nMalované výjevy na zavřených křídlech začínají příběhem svatého Jana Křtitele na levé straně – vlevo nahoře \"Křest Krista\", vedle \"Tanec Salome\", v dolní řadě zleva \"Stětí svatého Jana Křtitele\" a výjev \"Herodova hostina se světcovou hlavou na míse\". Na pravé straně jsou výjevy vztahující se k svatému Janu Evangelistovi – vlevo nahoře křísí svatý Jan Druisianu, na vedlejším výjevu se svatému Janu zjevuje Kristus, vlevo dole scéna \"Svatý Jan s kalichem jedu\", vpravo dole vidíme svatého Jana v okamžiku jeho zázračného skonu: poté, co celebroval mši na rozloučenou, chystá se lehnout si do otevřeného hrobu připraveného před oltářem. Na pozadí je vidět oltář s patenou, kalichem, oltářním svícnem a misál, na oltáři retabulum, které je dokonce kopií skutečného oltáře svatých Janů. Podobnost Janova obličeje s podobiznou faráře Jana Henckela, objednavatele oltáře, dosvědčuje, že levočský farář propůjčil svatému Janovi nejen svou tvář, ale také se nechal přímo proti němu zobrazit v podobě vkleče postavy v bílé tunice.\n\nUmělecky velmi cenná je predella oltáře s plastickou skupinou \"Kladení Krista do hrobu\". Po stranách predelly jsou umístěny znaky Uherska a svobodného královského města Levoča.\n\nUprostřed nástavcového štítu se nachází výjev \"Křest Krista v Jordánu\", po stranách štítu stojí postavy svatého Jiří a uherského krále svatého Ladislava. Zajímavá je ornamentika oltáře s vyjímajícími se dětskými tvářičkami, které však už nepředstavují anděly, ale putti.\n\nRetabulum oltáře čtyř svatých Janů sloužilo jako předloha pro další retabula – např. oltáře svaté Anny.\n\nSpolu s předchozím oltářem a hlavním oltářem vznikl během působení Jana Henckela; zhotoven byl nejpozději kolem roku 1525. Oltář považovaný za zdařilý příklad renesančního sochařského umění je jednou z posledních realizací dílny Mistra Pavla.\n\nVyznačuje se poměrně jednoduchou skladbou. Oltářní skříň obsahuje skulptury skupinu svaté Anny Samotřetí, kterou ze zadní strany pláštěm přikrývá anděl. Otevřená strana křídel obsahuje reliéfy svatého Antonína Poustevníka a svatého Pavla. Slavnostní strana oltáře (oltářní skříně i křídel) září zlatem brokátování; malované desky postní strany jsou s ní v příkrém kontrastu. Jednoduše působící malby jsou přesto mimořádně umělecky cenné. Na třech oltářních křídlech (čtvrté křídlo se nezachovalo) představují figurální skupiny: na umělecky jednoduchém pozadí se zde představují postavy Kristova příbuzenstva v mateřské linii. Jejich autorem ně neznámý umělec spišské nebo šarišské provenience.\n\nPřepážky tvoří prázdná archa bez sochařské či malířské výzdoby. Zajímavě řešený oltářní štít je podpírán dvojicí stylizovaných delfínů a představuje Kristův křest v Jordánu.\n\nJeden z nejstarších chrámových oltářů se skládá ze tří částí. Pochází z dílny levočského mistra Jana, jehož signatura \"ihannes\" s datem 1469 byla objevena na oltáři. Uprostřed oltářní skříně stojí plastika svaté Kateřiny Alexandrijské doplněna po stranách deskovými malbami svaté Barbory (vpravo) a svaté Markéty. Nástavec oltářní skříně tvoří dva trojúhelníkové štíty s portréty proroků Samuela (vlevo) a Izaiáše.\n\nOltářní křídla na otevřené straně obsahují výjevy vázající se k životu svaté Kateřiny – \"Dišputát svaté Kateřiny\", \"Stětí svaté Kateřiny\", \"Lámání v kole\" a \"Martyrium svaté Kateřiny\"; zadní strana obsahuje výjevy Bolestná Panna Marie (\"Mater Dolorosa\") a Bolestný Kristus (\"Vir Dolorosum\").\n\nMimořádně cenná je desková malba v predelle oltáře. Pochází asi z roku 1400 a tvoří ji triptych s výjevem \"trůnící Kristus mezi sborem andělů\" a výjevy \"Svatá Žofie s dcerami\" a \"Jakubův sen\".\n\nOltář svatého archanděla Michaela tvoří archandělova socha na pozadí oltářního obrazu s motivem archanděla. Původní oltář se nezachoval; současný pochází z let 1719–1731.\n\nHlavní oltář kostela svatého Jakuba, vyplňující závěr presbytáře, je nejcennějším uměleckohistorickým artefaktem a již při vstupu do kostela upoutá každého návštěvníka nejen svou monumentalitou ale i výtvarným provedením. Se svou výškou – 18,62 metru (nejvyšší gotický křídlový oltář na světě) – a šířkou – 6,21 metru – majestátně vyplňuje prostor závěru presbytáře. Jeho oltářní retabulum patří k největším uměleckým dílům svého druhu v zaalpské Evropě.\n\nPodle dobových záznamů oltář vznikal v několika etapách mezi lety 1508–1517. Základní řezbářská část pochází z let 1508–1510; závěrečné zlacení a polychromovaný se realizovalo až o několik let později. Řezbářská část oltáře je dílem Mistra Pavla z Levoče a jeho dílny, malby na křídlech se připisují levočského mistru Hansi Molerovi.\n\nPočtem menší je zastoupení oltářů v levé (severní) lodi chrámu. Ve směru od vchodu v podvěží následují v pořadí: oltář Narození Páně (v boční podvěžní kapli), oltář Panny Marie Sněžné, oltář svatého Petra a Pavla (na čelní stěně lodi), oltář svatého Mikuláše, oltář Čtrnácti pomocníků v nouzi a oltář Dobrého pastýře (u pilířů lodi).\n\nBarokní oltář z roku 1752 s pozdně skupinou Narození ze začátku 16. století od Mistra Pavla, kterou náhodně objevili v roce 1698 v zazděné nice v levočské radnici. Jde o jedno z nejpoetičtějších děl starého umění na Slovensku. Mistrovsky zhotovené sochy mají velmi individualizovaný ráz, ale všechny přitom spojuje hluboká citovost, nejvýrazněji ztělesněná v postavě klečící a adorující Marie.\n\nOltář představuje jako na jevišti známou scénu Kristova narození. Pavel je autorem hlavních postav (Panny Marie a Josefa a pravděpodobně i pastýřů). Dokazuje to úzká stylová příbuznost s postavami ve skříni hlavního oltáře a skupinou na jeho predelle.\n\nOltář dal zhotovit ostřihomský arcibiskup Mikuláš Čáki (podle toho oltář je znám také jako Čákiho oltář); tehdy doplnili sošku Ježíška. Architektura s točitými sloupy nese tympanon s muzicírujícími andílky.\n\nGotický mariánský oltář Panny Marie Sněžné patří mezi nejcennější oltáře chrámu; pochází z období kolem roku 1494 a vznikl při příležitosti návštěvy bratrů Jagellonců v Levoči v uvedeném roce. Rozměrově patří k největším a architektonicky nejbohatším oltářům v chrámu; už svou podobou je skutečnou královskou donací.\n\nVe středu oltářní skříně plastika Panny Marie s Ježíškem v náručí a dva andělé přidržující Mariin plášť. Po stranách ve výklencích jsou plastiky čtyřech mučednic – svaté Kateřiny, svaté Doroty, svaté Barbory a svaté Markéty. Malované výjevy na oltářních křídlech znázorňují kristologické a mariánské výjevy: \"Zvěstování\", \"Modlení svaté Alžběty, Narození Páně, Klanění tří králů \"(na otevřených křídlech)\"; obřezáni Ježíše\", Útěk do Egypta\", Vraždění neviňátek\", Dvanáctiletý Ježíš v chrámu\", Zjevení Krista Panně Marii po zmrtvýchvstání\", Nanebevstoupení Krista\", Smrt Panny Marie\" a Korunování Panny Marie (na zavřených křídlech).\n\nFiálový nástavec obsahuje barokní plastiky svatého Jakuba a \"Ecce homo\", po stranách plastiky svatého Josefa a svatého Jana Nepomuckého. Na predelle s vyřezávanou ornamentikou se nacházejí erby Levoče.\n\nPozdně gotický oltář svatého Petra a Pavla pochází z období kolem roku 1495. Ve středu oltářní skříně pod jemnými baldachýny stojí plastiky svatého Petra a svatého Pavla s typickými atributy.\n\nTemperové deskové malby na obou stranách oltářních křídel od Mistra Mikuláše (resp. jeho dílny) obsahují výjevy ze života obou světců: na otevřené straně výjevy ze života svatého Pavla – \"Svatý Pavel na cestě do Damašku\", \"Návštěva svatého Barnabáše u svatého Pavla\", \"Obrácení svatého Pavla\" a \"Svatý Pavel káže v chrámu\"; zavřená křídla v horní řadě obsahují výjevy ze života svatého Petra – \"Setkání svatého Petra se svatým Pavlem\", \"Kázání svatého Petra\", \"Svatí Petr a Pavel před císařem Neronem\" a \"Povolání svatého Petra\", ve spodním řadě osudy obou světců podle textů \"Zlaté legendy\" – \"Svatý Pavel u postele starce\", \"Svatí Petr a Pavel před věží\", \"Stětí svatého Pavla\" a \"Ukřižování svatého Petra\".\n\nVe fiálovém nástavci jsou umístěny plastiky svatého Šebestiána, Panny Marie, svatého Ondřeje a dvou světců bez atributů.\n\nV predelle má oltář motiv Krista vstávajícího z hrobu, doprovázený po stranách reliéfy Panny Marie a svatého Jana Evangelisty.\n\nOltář se v písemných pramenech poprvé zmiňován v roce 1542 a předpokládá se, že na jeho místě původně stával starší oltář se stejným patrociniem.\n\nPozdně gotický oltář svatého Mikuláše (zvaný též oltář svatého Jana Almužníka) z roku 1507 je nejstarším datovaným oltářem Mistra Pavla. Samotný Pavel vytvořil plastiky svatého Jana Almužníka a svatého Linharta stojících po stranách svatého Mikuláše v oltářní skříni. Tato socha je však podstatně starší. Její autorství se přisuzuje umělci známému pod jménem Mistr Madony z Ruskinovců. Pochází pravděpodobně z druhé čtvrtiny 14. století; vzhledem k věku sochy i postavě, kterou představuje, se předpokládá, že původně tvořila součást oltáře svatého Mikuláše, který jako hlavní oltář stál ve stejnojmenném kostele (kostel ve středověku zanikl).\n\nArchitekturu oltáře, vysokého 320 cm, doplňují dvě oboustranně malovaná křídla obsahující temperou malované obrazy. Na otevřených oltářních křídlech jsou výjevy – vlevo nahoře \"Svatý Jan Almužník sedě na trůnu rozdává almužnu chudým\", dolů \"Svatý Ján mezi dvěma zemřelými biskupy\", vpravo nahoře \"Svatý Linhart zachraňuje vězně\", dolů \"Svatý Leopold nachází šátek svaté Agnes\". Zajímavý námět zobrazuje posledně jmenovaný výjev: jde o legendu o založení kláštera v Klosterneuburgu nedaleko Vídně (kompozice malby byla inspirovaná knižní iluminací z majetku zmiňovaného kláštera z roku 1491). Leopold s manželkou se dívají z okna hradu. Vítr odnese manželce závoj. Po určitém čase jde Leopold na lov do podunajských lužních lesů a tam nachází ztracený závoj. Považuje to za znamení, že na tomto místě má založit klášter.\n\nKřídla na zavřené straně obsahují čtyři klíčové scény Kristových pašijí: vrchní řada – \"Kristus na Olivetské hoře\" a \"Kristus před Pilátem\", dolní řada – \"Nesení kříže\", a \"Ukřižování\". Malby pocházející z roku 1507 (podle letopočtu na tabuli s legendou o svatém Leopoldovi) se připisují blíže neznámému pravděpodobně spišskému malíři, který při malbách \"Kristus na Olivetské hoře\" a Nesení kříže\" našel předlohu ve starších Dürerových dřevořezech z konce 15. století.\"\n\nNa predelle je malba \"Kristus mezi čtrnácti pomocníky v nouzi\". Vidíme zde postavy čtrnácti světců rozestavěných pravidelně kolem Krista. V uvedeném složení (zleva svatý Jiří, svatý Kryštof, svatý Vít, svatý Eustach, svatý Pantaleon, svatý Erasmus, svatý Blažej, vpravo od Krista svatý Diviš, svatý Jiljí, svatý Cyriak, svatý Akátius, svatá Kateřina Alexandrijská, svatá Barbora a svatá Markéta) jde o původní sestavu této ikonografické scény, tak jak se vyvinula na konci 14. století.\n\nOltář stojí při druhém pilíři severní lodi (proti oltáři svaté Kateřiny Alexandrijské). Sestává z velkého obrazu v umělecky vyřezávaném rámu.\n\nOltář je umístěn u třetího pilíře severní lodi pochází z roku 1696 a konsekrován byl v roce 1715. Oltářní obraz zobrazuje Krista jako Dobrého pastýře. Jeho krásný hodnotný rám má na vrchu anděla, původně tam byly umístěny i dvě koruny s českými granáty. Na boční scéně leze zloděj do okna pastýře.\n\nKromě těchto oltářů v boční kapli svatého Jiří stojí barokní oltář svatého Jana Nepomuckého z poloviny 18. století, zasvěcený oblíbenému českému světci. Původně stál u severní stěně vedle sakristie. Protože za ním byly objeveny nástěnné malby, které překrýval, přemístili ho na nynější místo. Ve středu pilastrové architektury se nachází reliéf s postavou svatého Jana Nepomuckého, doplněný po stranách plastikami svaté Barbory a svaté Kateřiny Alexandrijské.\n\nV posledních dvou desetiletích 14. století v Levoči vzrostla umělecká aktivita a podle všech znaků neměla už jen příležitostný charakter. Byly zde zjevné náznaky vytváření lokálního uměleckého centra se souvislejší, i když zatím ne jednolitou tvorbou. Významným projevem uměleckého povznesení Levoče je poměrně obsáhlá a po uměleckohistorické stránce významná malířská tvorba nástěnných obrazů, která vedle kolekci oltářů jako dominantní výzdobě chrámového interiéru, má velmi důležité místo.\n\nV minulosti, kdy většina obyvatelstva byla negramotná, nástěnné obrazy hrály významnou roli při zpřístupňování náboženství širokým masám lidí. Tzv. \"\"Bible pauperum\"\" (\"\"bible chudých\"\") sloužila prostým věřícím na poznávání biblických příběhů. Fresky proto plnily velmi důležitou litografických-ikonografickou funkci. Vzhledem k tomu, že v 17. a 18. století malby postupně ztrácely svou původní funkci, byly prakticky všechny při výmalbě kostela překryty vápennými nátěry případně novými omítkami. Objeveny byly v 60. až 70. letech 19. století, během generální opravy kostela a postupně byly zrestaurovány.\n\nNejstarší malba, pocházející ze 14. století, tedy z období začátku výstavby chrámu, se nachází na severovýchodní stěně presbytáře. Zachovaly se zde fragmenty malby znázorňující postavy dvou mužů při polních pracích. Malba byla pravděpodobně součástí tzv. cyklu měsíčních prací.\n\nV blízkosti svatyně na východní stěně jižní lodi se zachoval rozsahem nevelký obraz s motivem Ukřižování s Pannou Marií a svatým Janem (asi z let 1370–1380). Dílo je vynikající ukázkou pozdní fáze tzv. měkkého slohu, jehož východiskem je česká dvorská malba druhé poloviny 14. století. Jiná významná malba se nachází na třetím pilíři severní lodi a představuje kompozici s motivem kříže a nástroji Kristova utrpení. Vznikla kolem roku 1400.\n\nDo stejného časového období (datace 1380 – začátek 15. století) zařazujeme i zřejmě nejznámější malby svatojakubské kostela – Mravoučný cyklus tzv. \"Moralit\" – zachycující sedm skutků milosrdenství a sedm hlavních hříchů, nad vchodem do sakristie na severní stěně levé boční lodi.\n\nVrchní pás maleb, představuje skutky milosrdenství. V cyklu se důsledně opakuje trojice hlavních postav – muž, žena a postava poutníka představující Krista, kterému tato dvojice slouží; jednotlivé malby symbolizují sedm základních ctností křesťana. Idea Krista jako příjemce dobrého skutku, vychází z Matoušova evangelia: \"\"Cokoliv jste učinili jednomu z těchto mých nepatrných bratří, mně jste učinili.\"\" (Mt 25,40). Obrazy jsou společně orámované jednoduchým iluzivním rámem. Výjevy se odehrávají na pozadí architektonické kulisy – kostel, hrad, měšťanské domy apod. – a v horní části mají německý minuskulový veršovaný text, ozřejmující každou scénu. Skutky řazeny zprava doleva představují ctnosti: zarmoucené utěšovat, pocestných přijímat, hladových krmit, žíznivé napájet, nahých oblékat, vězně navštěvovat a mrtvé pohřbívat. Nápisy jako první transkriboval významný český kartograf a rytec Václav Merklas, který v 50. letech 19. století působil jako profesor na místním gymnáziu.\n\nProtipólem těchto výjevů je spodní pás se sedmi hlavními hříchy. I v tomto případě výjevy reprezentují postavy – dvojice měšťanů, spolu se zvířetem, které podle středověkých bestiářů symbolizuje konkrétní lidskou neřest. Podobně jako skutky milosrdenství i hříchy jsou řazeny zprava doleva: Pýcha (symbol lev), Lakomství (ropucha), Smilstvo (vepř), Obžerství (vlk odnášející si husu), Závist (pes), Hněv (medvěd), Lenost (osel).\n\nCyklus \"morální\" v personifikované podobě alegorických žánrových výjevů vyjadřuje jeden ze základních kánonů křesťanského morálního učení.\n\nPůvodní malby cyklu vytvořeny malířskou technikou \"secco\" byly v průběhu 17. století pokryty vápenným nátěrem a znovu odkryty během celkové rekonstrukce kostela v roce 1870.\n\nMalby odrážejí vliv českého dvorského umění 14. století; s ohledem na tuto skutečnost se zvažovalo, kdo byl jejich objednatelem. Na základě historického bádání se jako nejpravděpodobnějším objednatelem jeví známé Levočské \"Bratrstvo Kristova těla\" (\"Franternitas Corporate Cristi\"), které v roce 1402 jako laické církevní společenství městské honorace založil levočský farář Herman (Hermannus). V 80. letech 14. století studoval na univerzitě v Praze, kde zřejmě přišel do styku s uměním na českém lucemburském královském dvoře. V roce 1383 se stal magistrem filozofie a později, až do roku 1407 působil v Levoči.\n\nVliv české dvorské malby je znát i na dalších malbách v chrámu – postavách svatého Erasma jako biskupa a svaté Doroty s korunou na východní stěně severní předsíně a na výjevu \"Kojící Madona mezi neznámým světcem a svatým Antonínem\" ve spodní části stěny severní předsíně.\n\nVpravo od vchodu do kaple svatého Jiří se zachovala nástěnná malba pocházející z období kolem roku 1520, v jejímž centru uprostřed architektury sedí Panna Maria s nahým Ježíškem, nalevo od ní svatý Antonín Poustevník s holí a se zvonkem, vpravo postava neznámé světice. V tympanonu vchodu do kaple se nachází nástěnný obraz s polopostavou Krista v hrobě ukazujícího své rány. Obraz je přímo v rámu datován rokem 1515.\n\nPravděpodobně v prvním desetiletí 15. století vznikl v kostele obsahově rozsáhlý cyklus \"Legenda o svaté Dorotě\". Dvacet výjevů ze života této světice, důsledně ilustrujících hagiografický text obsažený v \"Zlaté legendě\" (\"Legenda Aurea\"), je řazen do dvou vodorovných pásů tvořených vysokými obdélníkovými obrazy (celkové rozměry cyklu 286×925 cm. Ústřední myšlenkou cyklu je vyzvednutí oddanosti a vytrvalosti ve víře. Vrchní řada se čte zprava doleva, spodní opačně. Význam obrazů:\n\nJižní předsíň obsahuje nástěnnou malbu s kompozicí \"Posledního soudu\". Obraz, jehož vznik se klade do období kolem roku 1520, je rozvržen do tří pásem. Na vrcholu štítového pole Kristus Soudce v Mandorle; po jeho stranách dva andělé s nástroji Kristova utrpení, u nohou klečící Panna Marie a svatý Jan Evangelista. Druhý pás tvoří skupina apoštolů, spodní část s pozemskou sférou se žánrovými scénami ze života středověkého města (sedlák oře pole, skupina měšťanů při hostině).\n\nEpitafy a mortuaria jsou důležitým hmotným dokladem potvrzujícím význam farního kostela. Přes čtyřicet náhrobních kamenů, často vysoké umělecké hodnoty, tvoří jedinečnou kolekci pocházející ze 14.–18. století. Z nápisů na nich získáváme mnohé cenné poznatky o osobě, jíž náhrobní kámen patřil. Prakticky všechny mají nápisy obsahující jméno zesnulého, datum smrti a věk, ale i tituly, ze kterých se dá vydedukovat jeho společenské postavení. Epitafy nepatří jen měšťanům, ale i příslušníkům místní vysoké šlechty, kteří často hráli v dějinách významnou roli. Nejeden epitaf informuje, odkud zesnulý či jeho rodina do Levoče přišla anebo čím se zabývala. Časté jsou i citáty z Bible, ale také z básní, což svědčí nejen o vysoké duchovní úrovni levočské honorace, ale také o významných kulturních vlivech. Nápisy jsou většinou latinské, vyskytují se však i německé jako pozůstatek silné německé národnostní menšiny na tomto území. Téměř všechny jsou zajímavé i z heraldického hlediska.\n\nNejstarší náhrobní kámen v kostele, z konce 14. století, patří košickému měšťanovi Jurajovi Ulenbachovi, staviteli kaple svatého Jiří. Rodově nejpočetněji jsou náhrobní kameny Turzů. Nejstarším z nich je epitaf Jana I. Turza, báňského odborníka a krakovského měšťana, který zemřel roku 1508. Umělecky nejhodnotnější je renesanční epitaf Alexia I. Turza z poloviny 16. století. Je z bílého mramoru a zobrazuje kříž, pod kterým klečí on s manželkou a třemi dcerami. Neméně zajímavým a současně nejmladším turzovským náhrobním kamenem je epitaf spišského župana a uherského palatina Stanislava Turza z roku 1626.\n\nKoncem 16. století do chrámu přibyl pozoruhodný soubor monumentálních renesančních epitafů importovaných z Polska, reprezentovaných např. epitafem předsedy Spišské komory a dědičného župana Spišské stolice Alexeje II. Turza († 1594) nebo epitafem městského senátora Georga Engelharta († 1598).\n\nUmělecky cenný je renesanční malovaný epitaf levočského měšťana Georga Buchwalda z roku 1602. Je nejstarším datovaným obrazovým epitafem v chrámu.\n\nJeden z umělecky nejnáročnějších epitafů je renesanční dřevěný epitaf Sophie Greffové, manželky levočského měšťana, z roku 1609. Impozantní, dekorativní velmi působivý trojetážový epitaf je osazen deseti deskovými malbami. Námětem ústředního, největšího obrazu je \"Poslední soud\".\n\nZřejmě nejznámější a zároveň jeden z historicky nejcennějších je epitaf z červeného mramoru a pískovce levočského kamenického mistra Martina Urbanovitza z roku 1621 pro manželku Margitu, jehož text znamenal zásadní posun v otázce autorství hlavního oltáře v chrámu. Na epitaf s rozměry 360×320 cm, který vyhotovil čtyřiapadesátiletý \"statuarius\", \"lapicida\" a \"Murator\" Martin Urbanovitz na památku své manželky a členů rodiny, kteří zahynuli během morové epidemie v roce 1600, nacházíme seznam předků, mezi nimiž se objevuje jméno Mistra Pavla. Z nápisu se blíže dozvídáme, že kameníkova manželka byla vnučkou sochaře Pavla, který vytvořil levočský hlavní oltář. Epitaf byl původně umístěn na vnější stěně jižní předsíně kostela, ale protože se vlivem povětrnostních podmínek velmi poškodil, byl v letech 1989–1990 zrestaurován. Nejdůležitější část epitafu, mramorová část s textem o autorství Mistra Pavla na hlavním oltáři byla po restaurování umístěna v interiéru kostela.\n\nMimořádně cenné jsou i dřevěné barokní epitafy pocházející ze 17. století. Největší a jeden z umělecky nejhodnotnějších epitafů z celého chrámového souboru je epitaf levočského obchodníka Hanse Wolfa, pocházející z období kolem roku 1640. Jeho šestietážová sloupová architektura, vysoká téměř šest metrů, v dominantní střední části nese oválný, umělecky velmi hodnotný obraz \"Ukládání Krista do hrobu\". Z období kolem roku 1664 pochází epitaf městského notáře a pozdějšího rychtáře Mateje Gosnowitzera a z roku 1672 tzv. Girschnerov epitaf, oba s bohatou ornamentální výzdobou.\n\nVitráže oken v jižní lodi a ve svatyni od 70. let 19. století postupně nahradily původní, nevyhovující okna. Šest figurálních vitráží je umístěno v pravé lodi v rozměrných lomených kamenných oknech, členěných dvěma sloupky, nahoře ukončených kružbami. Donátorem prvních třech (ve směru od svatyně) byl kaločský biskup Juraj Čáska. Obsahují figurální výjevy – \"Svatý Jiří v zápase s drakem\", \"Svatý Martin se žebrákem\" a \"Nanebevzetí Panny Marie\". Další tři, které chrámu daroval levočský farář Celestýn Kompanyik (farářem v letech 1886–1918), ve srovnání s prvními třemi nemají velké výpravné řešení; většinu jejich ploch pokrývá kobercový vzor vyplněný viničnými listy. Doplňují je jednoduché postavy světců s charakteristickými atributy – svatý Jakub s mušlí a poutní holí, svatý Josef s Ježíškem a lilií a svatý Jan Evangelista s orlem a kalichem s hadem.\n\nDalší figurální vitráže se nacházejí v chrámové svatyni; obsahují postavy svatého Štěpána, prvního uherského krále, a svatého Ladislava.\n\nVitráže zhotovila innsbrucká firma Tiroler Glasmalerei und Cathedralen-Glashtütte (v roce 1876) a budapešťská firma Eduarda Kratzmann (1893).\n\nKostel svatého Jakuba je skutečnou klenotnicí uměleckých pokladů. Kromě oltářů, nástěnných maleb a souboru epitafů chrám obsahuje nespočet drobného chrámového mobiliáře (liturgické nádoby a předměty) jakož i interiérového vybavení. K vzácným součástem chrámového vybavení patří lavice, kazatelna, křtitelnice, samostatné plastiky a sousoší, pastoforium a varhany.\n\nNejstarší lavice a stalla v kostele pocházejí z první třetiny 15. století, nejmladší jsou renesanční ze 17. století. K historicky nejvzácnějším patří tzv. senátorská lavice z konce 15. století, která nese pojmenování podle toho, že sloužila členům levočské městské rady.\n\nNejlepší zachovaným celkem pozdně renesančního stalla je trojsedadlová tzv. Tischlerova lavice z roku 1516 s bohatou iluzivní intarzií. Náplní vedutových obrazů je idealizovaná gotická architektura – město s hradbami, věž nebo chrám. Podle signatury FON. KASE. GREG. TISLE jejím autorem je kežmarský sochař a řezbářský mistr Juraj Tischler. Od téhož autora pocházejí i geometrickou intarzií zdobené dveře do sakristie a do bibliotéky, pocházející z 20. let 16. století.\n\nNejen podle jména je zajímavou a historicky velmi cennou trojsedadlová tzv. lavice se sovou, pocházející z období kolem roku 1490, která je jednou z prvních sponzorských lavic v kostele.\n\nK pozoruhodným památkám farního kostela patří renesanční kazatelna z let 1625–1626. Vznikla v období, kdy chrám sloužil protestantům a patří k nejkrásnějším příkladům tzv. kazatelen s karyatidami, jejichž typ se na Spiši a na východním Slovensku šířil od první čtvrtiny v 17. století. Na objednávku levočského patricije Antona Kramera ji vyhotovil původem olomoucký truhlářský mistr Kryštof Kollmitz, který se po bitvě na Bílé hoře usadil v Levoči (mj. se stal zdejším měšťanem a v roce 1665 zde i zemřel). Ve své tvorbě navazoval na prvky německé a slezské renesance. Levočská kazatelna, jejíž podpěru tvoří socha Mojžíše s holí a deskami Desatera je jakousi genezí křesťanství. Na parapetu řečniště najdeme pro umění Slovenska neobvyklé postavy čtyř tzv. velkých starozákonních proroků – Izaiáše, Jeremiáše, Ezechiela a Daniela. Pokud vycházíme z typologického paralelismu, kde postavám ze Starého zákona odpovídají postavy Nového zákona, pak postavám proroků příslušejí plastiky čtyř evangelistů – Lukáše, Matouše, Marka a Jana – stojících na stříšce kazatelny. Schodiště k řečništi obsahuje reliéfní výjevy námětově se vztahující k příběhům Starého zákona: \"Abrahamova oběť\", \"Samson v táboře Pelištejců\" a \"Zápas Jakuba s andělem\". Stříška, která má tvar dvouetážové architektury nese postavu svatého Pavla a ikonografickou postavu Kristus – Salvator Mundi (Kristus – Spasitel světa). Završením kazatelny je socha triumfálně Vzkříšeného Krista jako základu křesťanství. Kollmitz vytvořil pouze architekturu kazatelny; sochařské práce jsou dílem Paula Unterbauma a dánského sochaře Hanse Schmidta.\n\nKromě kazatelny jsou památkou na protestantské vlastnictví kostela i varhany, který v letech 1624–1630 vyhotovil na náklady města a bohatého levočského měšťana Fridricha Pobsta krakovský varhanář Hans Hummel. Umístil ho na o dva roky dříve v severní lodi postavenou emporu. Skříň varhan zhotovil krakovský mistr, truhlář Andrej Hertel a sochař Hans Schmidt. V roce 1668 vznikla při této varhanní empoře další empora, zvaná obuvnická.\nK dalším významným památkám chrámového vybavení patří gotické kamenné pastoforium na levé stěně presbytáře pod vítězným obloukem z první poloviny 15. století a gotická křtitelnice z konce 14. století s reliéfní ornamentikou, pocházející z kovolijecké dílny v Spišské Nové Vsi.\nMonumentální farní kostel svatého Jakuba svou architekturou reprezentuje vrcholné dílo gotického stavebního umění na Slovensku. Jeho zrod můžeme dát do souvislosti s velkým uměleckým proudem, který se do střední Evropy začal šířit v 13. století. Architektura stavby s cennými a výtvarně náročnými díly se stala vzorem pro mnohé sakrální stavby na Spiši. Pozoruhodné a vzácné dílo Mistra Pavla v umělecké harmonii doplňují nástěnné malby, vytvořené pod vlivem české malby z lucemburského období, jakož i díla, v nichž lze pozorovat vliv německé výtvarné školy.\n\nVzhledem k těmto skutečnostem se kostel svatého Jakuba v Levoči v dubnu roku 1970 dostal do Seznamu národních kulturních památek SSR. Logicky tak doplnil již v roce 1961 v seznamu zapsané Dílo Mistra Pavla z Levoče. Potřetí se chrám, i když pouze okrajově, uvádí v souvislosti se zápisem do seznamu NKP, když do něj bylo v roce 1991 zapsáno dílo Jana Szilassyho, vynikajícího levočského barokního zlatníka, tvůrce velkolepého souboru liturgických nádob z druhé poloviny 18. století, vyzdobených emailovým a tepaným dekorem a vykládané drahokamy a českými granáty. Některé z jeho prací jsou součástí vybavení kostela svatého Jakuba.\n\n\n"}
{"id": "965867", "url": "https://cs.wikipedia.org/wiki?curid=965867", "title": "Russell Mwafulirwa", "text": "Russell Mwafulirwa\n\nRussell Mwafulirwa (* 24. února 1983, Zomba, Malawi) je fotbalový útočník a reprezentant Malawi, který v současné době hraje ve švédském klubu IK Sleipner.\n\nRussell Mwafulirwa, rodák z města Zomba, hrál kopanou v Malawi nejprve za klub Silver Strikers FC a poté za Big Bullets FC. Pak odešel v roce 2002 do Jihoafrické republiky do klubu Jomo Cosmos FC, odkud v létě 2006 přestoupil do Ajax Cape Town FC. V lednu 2008 si našel angažmá ve Švédsku, zaměstnal jej klub IFK Norrköping. V roce 2012 se vrátil do Jomo Cosmos FC, ale už v létě 2012 se stal hráčem švédského IK Sleipner.\n\nV seniorské reprezentaci Malawi debutoval v roce 2002. Zúčastnil se Afrického poháru národů 2010 v Angole, kde se tým Malawi střetl v základní skupině A postupně s Alžírskem (výhra 3:0), domácí Angolou (porážka 0:2) a reprezentací Mali (porážka 1:3). Na turnaji odehrál dva zápasy, v obou se střelecky prosadil (dal gól v utkání proti Alžírsku a Mali). Malawi obsadilo ve skupině se ziskem 3 bodů nepostupové čtvrté místo.\n\n"}
{"id": "965879", "url": "https://cs.wikipedia.org/wiki?curid=965879", "title": "Le Vézier", "text": "Le Vézier\n\nLe Vézier je francouzská obec v departementu Marne v regionu Grand Est. Žije zde obyvatel.\n\nObec leží na jihozápadě departementu Marne u jeho hranic s departementem Seine-et-Marne, tedy i u hranic regionu Grand Est s regionem Île-de-France.\n\n"}
{"id": "965883", "url": "https://cs.wikipedia.org/wiki?curid=965883", "title": "Udev", "text": "Udev\n\nudev je v informatice název subsystému, který řeší správu zařízení pro jádro Linuxu. Obsluhuje připojovaná zařízení reprezentovaná speciálními soubory v adresáři codice_1 a stará se o navazující akce v uživatelském prostoru potřebné při přidávání nebo odebírání zařízení za chodu (tzv. hot swapping), například načtení firmware. Je nástupcem systémů devfs a hotplug.\n\nudev byl představen v Linuxu 2.5.\n\nSystém využívající nové verze udevu nenabootuje s jádrem starším než 2.6.13, dokud udev není vypnut a klasická složka /dev není použita pro přístup zařízení.\n\nV dubnu 2012 byl zdrojový kód udev sloučen do systemd.\n\nNa rozdíl od tradičních unixových systémů, kde připojená zařízení ve složce /dev byla statická sada souborů, linuxový udev správce zařízení dynamicky poskytoval pouze soubory zařízení, aktuálně připojených v systému. Ačkoliv devfs využívaný k podobné funkcionalitě, Greg Kroah-Hartman cituje několik důvodů pro upřednostnění implementace udevu před implementací devfs.\n\n\nudev je obecný správce zařízení. Je spuštěn jako démon v linuxovém systému a naslouchá skrze netlinkový socket ueventu, že jádro vyslalo signál o inicializaci nového zařízení nebo jeho odebrání ze systému.\nSystém poskytuje sadu pravidel, která se shodují s exportovanými hodnotami události a vlastnostmi objeveného zařízení.\nOdpovídající pravidlo se dle zařízení bude jmenovat, vytvoří pro něj soubor a spustí konfigurační programy pro nastavení a konfiguraci.\n\nudev pravidla mohou odpovídat vlastnostem jako je jádro subsystému, název jádra zařízení, fyzickému umístění zařízení nebo vlastnostem jako sériové číslo. Pravidla mohou požadovat také informace z externích programů k pojmenování zařízení nebo zadat vlastní název, který bude vždy stejný bez ohledu na pořadí, v jakém jsou k systému připojeny.\n\nV minulosti bylo běžným způsobem jak používat udev v linuxových systémech nechat posílat události skrz socket HALu. Například HAL oznámí ostatnímu běžícímu softwaru v systému, že nový hardware je připojen vydáním broadcastové zprávy po D-Bus IPC pro všechny zúčastněné procesy. Tímto způsobem desktopy jako GNOME nebo K Desktop Environment (KDE) mohou spustit správce souborů k prohlížení obsahu nově připojených USB flash disků nebo paměťových SD karet.\n\nV polovině roku 2011 byl HAL odmítnut většinou linuxových distribucí a stejně tak desktopovými prostředí KDE, GNOME a XFCE. Funkcionalita dříve obsažená v HAL byla integrována do samotného udev nebo přesunuta do odděleného softwaru jako je udisks a UPower.\n\nSystém je rozdělen do tří částí:\n\n\nSystém dostane volání z jádra skrze netlinkový socket. Dřívější verze za tímto účelem využívaly hotplugu, přidávající odkaz na sebe ve složce /etc/hotplug.d/default.\n\nudev byl vyvinut Gregem Kroah-Hartmanem a Kayem Sieversem, s velkou pomocí Dana Stekloffa.\n\n\n"}
{"id": "965885", "url": "https://cs.wikipedia.org/wiki?curid=965885", "title": "Esternay", "text": "Esternay\n\nEsternay je francouzská obec v departementu Marne v regionu Grand Est. V roce 2011 zde žilo 1 848 obyvatel.\n\n\"Počet obyvatel\"\n\n"}
{"id": "965886", "url": "https://cs.wikipedia.org/wiki?curid=965886", "title": "Lindsay Adler", "text": "Lindsay Adler\n\nLindsay Adler (* 17. září 1986) je americká portrétní a módní fotografka tvořící v Manhattanu. Pravidelně přispívá svými články do významných fotografických magazínů jako jsou například \"Bullett Magazine\", \"Zink Magazine\", \"Fault\", \"Professional Photographer\", \"Rangefinder Magazine\", \"Popular Photography\" a řady dalších.\n\nV květnu 2010 Adler vydala svou první knihu \"A Linked Photographers' Guide to Online Marketing and Social Media\". V únoru 2011 vydala svou druhou knihu \"Fashion Flair for Portrait and Wedding Photography\". Tato kniha byla velmi rychle přijata a umístila se mezi prvními v žebříčku nejlepších deseti knih Amazon.com's Top Ten Books 2011. Její třetí knihou byla \"Shooting in Sh*tty Light\" vydaná v říjnu 2012. Následovala DVD série \"Designing an Image\" v srpnu 2013 a čtvrtá knížka \"Creative 52: Weekly Projects to Invigorate Your Photography Portfolio\" vydaná v říjnu 2013. \n\nAdler je ve fotografické komunitě velmi známá jako speaker a lektorka. Vyučila mnoho fotografů po celém světě a je pravidelným lektorem na \"Creative Live\" a \"Kelby Training\". Je spoluorganizátorkou cyklu The Framed Network \"The Concept\" s portrétní fotografkou Brooke Shaden. \n\nVe Spojených státech ji zastupuje agentura KESS.\n\n\n\n"}
{"id": "965890", "url": "https://cs.wikipedia.org/wiki?curid=965890", "title": "Villeneuve-la-Lionne", "text": "Villeneuve-la-Lionne\n\nVilleneuve-la-Lionne je francouzská obec v departementu Marne v regionu Grand Est. Žije zde obyvatel.\n\nObec leží na jihozápadě departementu Marne u jeho hranic s departementem Seine-et-Marne, tedy i u hranic regionu Grand Est s regionem Île-de-France.\n\n"}
{"id": "965893", "url": "https://cs.wikipedia.org/wiki?curid=965893", "title": "Arrhythmia", "text": "Arrhythmia\n\nArrhythmia je česká hudební skupina, jejíž specializací je interpretace rockových, metalových či popových hitů z celého světa. Žánrově se skupina nevyhýbá ani hudbě klasické, kterou svým podáním efektně propojuje s moderními prvky. V poslední době skupina do svého repertoáru zařazuje i tvorbu vlastní. Skupina je složena ze čtyř violoncellistů s bubeníkem.\n\nSkupina vznikla v roce 2007 po vzoru finské skupiny Apocalyptica, jejíž vybrané skladby můžeme slyšet na koncertech a vystoupeních kapely Arrhythmia dodnes. V průběhu svého vývoje se však repertoár mění a Arrhythmia si jde vlastní cestou. Přesvědčuje o tom hudební veřejnost například v prosinci 2013 kdy vydává své debutové album Resuscitation. V lednu 2014 Rada města Přerova nominovala skupinu na cenu Olomouckého kraje za kulturu v kategorii Výjimečný počin v oblasti kultury v roce 2013.\n\n\n\n"}
{"id": "965896", "url": "https://cs.wikipedia.org/wiki?curid=965896", "title": "Diecéze acalissuská", "text": "Diecéze acalissuská\n\nDiecéze Acalissus je titulární diecéze římskokatolické církve, založená ve 20. století a pojmenovaná podle starověkého města Acalissus v dnešním Turecku. Toto město se nacházelo v římské provincii Licia. Diecéze byla sufragannou arcidiecéze Myra.\n\nV letech 1996–2012 titulárním biskupem byl vladyka Ivan Ljavinec, první apoštolský exarcha českého řeckokatolického apoštolského exarchátu.\n\nSoučasným titulárním biskupem je od roku 2014 Joseph Tran Văn Toan pomocný biskup Long Xuyên ve Vietnamu.\n\n"}
{"id": "965898", "url": "https://cs.wikipedia.org/wiki?curid=965898", "title": "Marc-André ter Stegen", "text": "Marc-André ter Stegen\n\nMarc-André ter Stegen [mark andré ter štegn] (* 30. dubna 1992, Mönchengladbach, Německo) je německý fotbalový brankář a reprezentant, který v současnosti působí v klubu FC Barcelona.\n\nMarc-André ter Stegen je odchovancem německého klubu Borussia Mönchengladbach, v jehož A-týmu se poprvé objevil během sezóny 2010/11. V lednu 2014 bylo jeho jméno spojováno s přestupem do slavného katalánského velkoklubu FC Barcelona, kam nakonec po skončení sezony 2013/14 a odchodu brankářské jedničky Barcelony Víctora Valdése přestoupil. Podepsal pětiletý kontrakt. V Barceloně podává úžasné výkony a v sezóně 2017/18 pouze dvakrát prohrál.\n\nReprezentoval Německo v mládežnických kategoriích.\n\nS německou mládežnickou reprezentací do 17 let vyhrál domácí Mistrovství Evropy v roce 2009 po finálové výhře 2:1 nad vrstevníky z Nizozemska.\nZúčastnil se Mistrovství světa hráčů do 17 let 2009 v Nigérii, kde mladí Němci vypadli v osmifinále proti Švýcarsku po výsledku 3:4 po prodloužení. \nTrenér Horst Hrubesch jej nominoval na Mistrovství Evropy hráčů do 21 let 2015 konané v Praze, Olomouci a Uherském Hradišti.\n\nV A-mužstvu Německa debutoval 26. května 2012 v přátelském zápase proti Švýcarsku, kde inkasoval pět gólů (porážka 3:5).\n\nTrenér Joachim Löw jej zařadil do závěrečné 23členné nominace na EURO 2016 ve Francii. Němci získali na turnaji bronzové medaile, v semifinále je vyřadila domácí Francie po výsledku 0:2. Na turnaji byl náhradníkem a nezasáhl do žádného zápasu, brankářskou jedničkou byl Manuel Neuer.\n\n"}
{"id": "965903", "url": "https://cs.wikipedia.org/wiki?curid=965903", "title": "Diecéze Acarassus", "text": "Diecéze Acarassus\n\nDiecéze Acarassus je titulární diecéze římskokatolické církve, založená roku 1933 a pojmenovaná podle starověkého města Acarassus v dnešním Turecku. Toto město se nacházelo v římské provincii Licia. Diecéze byla sufragannou arcidiecéze Myra.\n\n"}
{"id": "965907", "url": "https://cs.wikipedia.org/wiki?curid=965907", "title": "Uherské župy na území Slovenska", "text": "Uherské župy na území Slovenska\n\nTento článek se zabývá vývojem komitátů, stolic a žup na území Slovenska.\n\nV české historiografii existuje dvojitá terminologie ohledně této problematiky:\n\nPřechod od komitátů ke stolicím proběhl v každé župě v jiném období.\n\nJednotlivé stolice (župy) se na Slovensku od 15. století do roku 1922 (s přestávkami v druhé polovině 19. stol.) dále členily na tzv. slúžnovské okresy (obvykle čtyři).\n\n\"Viz také: Komitáty\"\n\nKomitáty v Uhersku začaly vznikat postupně pravděpodobně od konce 10. století za vlády Gejzy a / nebo prvního uherského krále - Štěpána I. (1000 - 1038). \n\nNa Slovensku kolem roku 1000 pravděpodobně již existovaly tyto komitáty:\n\nDalší komitáty vznikaly přibližně takto:\n\nKromě toho ještě existovalo množství malých tzv. pohraničních komitátů, jejichž úkolem bylo chránit hranice (na Slovensku např. Hlohovec). Zanikly spolu se vznikem stolic.\n\nVe 13. století postupně moc uherských králů upadla a královské komitáty se postupně začaly měnit na šlechtické stolice. Přeměna komitátů na stolice probíhala na Slovensku takto:\n\n\nHranice stolic se ustálily v 15. století. Na Slovensku existovalo od 14. stol. do roku 1802 (s výjimkou let 1785-1790) těchto 21 stolic:\n\n\nRoku 1802 byl Malohont definitivně (předtím mezi roky 1786 a 1790 během tzv. Josefínských reforem císaře Josefa II.) vyjmut z Hontianské stolice (od které ho však dělilo území Novohradské stolice) a sloučený spolu s Gemerskou stolicí do Gemersko-Malohontské stolice.\n\nKromě stolic měly v Uhersku speciální statut i některá města či provincie. Na Slovensku to byly v novověku zejména:\n\nHranice stolic a jejich funkce byly značně změněny v rámci tzv. josefínské reformy v roce 1785 (změna šlechtických stolic na moderní státní stolice), ale již roku 1790 uherská šlechta Vídeň donutila k návratu k systému před rokem 1785.\n\nByly zachovány hranice bývalých stolic\n\nNa Slovensku se Nitrianska župa nahradila Hornonitrianskou a Dolnonitrianskou župou a spojila se Abovská a Turnianska župa. K Dolnonitrianskej župě přibyly ještě Bánovský slúžnovský okres od Trenčínské stolice a Osliansky slúžnovský okres od Tekovské stolice. Části Komárňanské, Ostrihomské a Rábské župy na levém břehu Dunaje byly spojeny do Komárňanské župy (a to spolu s komárňanským předmostím na pravém břehu Dunaje).\n\nVznikly tedy tyto župy na území Slovenska:\n\n\nOravská a Turčianska župa byly spojeny do Oravsko-turčianské župy. Jinak došlo jen k malým změnám.\n\nPostupný návrat ke stavu z roku 1848.\n\nHranice žup byly opět změněny na stav z roku 1848, i když drobné změny v průběhu hranic zůstaly zachovány.\n\n\n\nPůvodní počet slúžnovských okresů v každé župě (čtyři) byl upraven podle potřeb každé župy a jejich hranice byly stanoveny tak, aby byla sídla žup co nejlépe dostupná jejich obyvatelům.\n\nNa území dnešního Slovenska bylo po roce 1882 jedenáct celých žup (Bratislavská, Nitrianská, Tekovská, Trenčianska, Turčianska, Oravská, Liptovská, Zvolenská, Spišská, Gemersko-Malohontská, Šarišská), větší část šesti žup (Komárňanská, Hontianska, Novohradská, Abovsko-Turnianska, Zemplínska a Uzskata) a pouze několik obcí tří žup (Ostrihomská, Rábska, Mošonská). \n\nNásledující tabulka ukazuje župy na území Slovenska v letech 1884-1918:\n\nOd konce 19. století navíc v Uherském království existovala tzv. municipální města, která byla víceméně na úrovni žup. Na Slovensku to byla tato čtyři města: \n\nPo vzniku Československa zůstala na území Slovenska a Podkarpatské Rusi zprvu v nezměněné podobě velká část dosavadních žup, a to se svými dosavadními funkcemi. Výjimku tvořily župy na jižním Slovensku - Rábska, Ostrihomská a Komárňanská - které byly sloučeny do Komárňanské župy, protože z velké části ležely v Maďarsku a župa Uzskata na východě, jejíž slovenská část byla roku 1919 spojena se Zemplínskou župou (zbytek Uzskata župy zůstal v Podkarpatské Rusi). V souvislosti s hraničním sporem s Polskem došlo i k menším úpravám hranic Oravy a Spiše.\n\nŽupní uspořádání však bylo v nově vzniklém Československu jen dočasným řešením. Postupně byly výrazně potlačeny samosprávné funkce žup a veškerá moc byla soustředěna do rukou vládou jmenovaného župana.\n\nNa Slovensku v tomto období existovaly tyto župy:\n\nRozdělení území Slovenska bylo 1. ledna 1923 opět přeorganizováno. Původní župy zanikly a vzniklo šest nových žup (neoficiálně nazývaných velkožupy „\"veľžupy\"“): \n\nV Českých zemích měly být župy původně také zavedeny, ale nakonec se tak nestalo, protože by v některých župách měli početní převahu Němci. Na Podkarpatské Rusi existovaly až do roku 1928 původní uherské župy, čili tzv. velkožupy byly v Československu zavedeny jen na území Slovenska.\n\nV roce 1928 župní uspořádání Slovenska a Podkarpatské Rusi definitivně zaniklo a bylo nahrazeno zemským uspořádáním, přičemž Slovensko tvořilo jednotnou \"Slovenskou zemi\". Toto zřízení na Slovensku zaniklo roku 1939, ale bylo nakrátko obnoveno po válce v období od roku 1945 do 31. ledna 1949.\n\nV první Slovenské republice byly od 1. ledna 1940 znovu vytvořeny župy s upravenými hranicemi, a sice:\n"}
{"id": "965909", "url": "https://cs.wikipedia.org/wiki?curid=965909", "title": "Disseho prostor", "text": "Disseho prostor\n\nDisseho prostor, též Disseův prostor, perisinusoidální či perisinusoidový prostor je štěrbina mezi buňkami jaterního parenchymu, hepatocyty, a stěnou fenestrovaných krevních kapilár, neboli sinusoid, v jaterním lalůčku. Je označovaný též jako Disseho subendoteliální prostor, protože se nachází pod endotelem, stěnou cévy.\n\nStěna sinusoid uvnitř jaterních lalůčků není celistvá: mezi jednotlivými plochými endotelovými buňkami, které jí tvoří, jsou velké, asi 100 nm široké prostory, fenestrace, bazální lamina chybí a fenestrace tak nejsou ničím uzavřené. Do Disseho prostoru tak může volně pronikat krevní plazma se všemi svými složkami, neprojdou pouze velké chylomikrony.\n\nDisseho prostor je 0,2-0,5 μm široký a tvoří 2-4 % jaterního parenchymu. Uvnitř se nachází jemná síť extracelulární matrix, tvořená především vlákny retikulinu. Proteiny Disseho prostoru tvoří podpůrnou kostru jaterního parenchymu, spojují totiž vazivo portálních prostorů s vazivem okolo centrální žíly. Při regeneraci jaterního parechymu slouží jako vodítko pro množíci se hepatocyty. Retikulární vlákna jsou typem kolagenu, které se v histologickém preparátu barví stříbrem.\n\nDo Disseho prostoru se vychlipují mikroklky hepatocytů. Protože jsou volně omývány krevní plazmou, hepatocyty mají přístup ke všem dostupným substrátům včetně makromolekul, a samy také mohou vylučovat makromolekuly přímo do krve. Kromě toho je Disseho prostor místem, kde se vyskytují Itovy buňky. Jsou to jednotlivě se vyskytující buňky hvězdicovitého tvaru, které ve své cytoplazmě střádají tuk a vitamín A. Za určitých okolností mohou do perisinusoidálního prostoru proniknout také pit buňky, specializované jaterní NK buňky.\n\nDisseho prostor je začátkem lymfatických cest jater. Tkáňový mok je z něj odváděn do Mallova prostoru v blízkosti triády na okrajích jaterního lalůčku a odtud jej sbírají lymfatické kapiláry.\n\nPři jaterní fibróze a cirhóze dochází k nadměrné aktivaci Itových buněk, které se začnou podobat myofibroblastům a začnou produkovat nadměrné množství extracelulární matrix, zvláště kolagen typu I, III, IV a laminin. Kolagenizace Disseho prostoru vede k vytvoření bazální membrány sinuosoid, k uzavření fenestrací a k tzv. kapilarizaci sinusoid.\n\n"}
{"id": "965910", "url": "https://cs.wikipedia.org/wiki?curid=965910", "title": "Margarita Nikolajevová", "text": "Margarita Nikolajevová\n\nMargarita Nikolajevna Nikolajevová ( \"Маргарита Николаевна Николаева\"; 23. září 1935, Ivanovo, Sovětský svaz – 21. prosince 1993, Oděsa, Ukrajina) byla sovětská sportovní gymnastka. Jejím domovským týmem byl VS Oděsa, kam se přestěhovala v roce 1945.\n\nNa Letních olympijských hrách 1960 v Římě sklidila řadu úspěchů, z toho dvě první místa. Spolu s Polinou Astachovovou, Lidijí Ivanovovou, Larisou Latyninovou, Tamarou Ljuchinovou a Sofijí Muratovovou získala zlatou medaili ve víceboji družstev, ve víceboji jednotlivců ale skončila na čtvrtém místě za Latyninovou, Muratovovou a Astachovovou. Dále se dostala do finále na dvou nářadích: na kladině skončila opět čtvrtá, přeskok vyhrála rozdílem 0,3 bodu před Muratovovou a Latyninovou.\n\nPo ukončení kariéry působila v Oděse jako trenérka gymnastiky.\n\n"}
{"id": "965911", "url": "https://cs.wikipedia.org/wiki?curid=965911", "title": "Tessa Sandersonová", "text": "Tessa Sandersonová\n\nTeresa Sanderson, přechýleně Tessa Sandersonová (* 14. března 1956 Saint Elizabeth, Jamajka) je bývalá britská atletka, olympijská vítězka v hodu oštěpem.\n\nDětství prožila na Jamajce, od devíti let žila s rodiči ve Velké Británii. Šestkrát (v letech 1976 až 1996) se jako oštěpařka zúčastnila olympijských her. V roce 1976 se umístila desátá, v roce 1980 se nedostala do finále, zato v roce 1984 v Los Angeles zvítězila. Na olympiádě v Soulu o čtyři roky později se nedostala do finále, v Barceloně v roce 1992 skončila na čtvrtém místě, v Atlantě v roce 1996 nepostoupila z kvalifikace.\n\nDvakrát startovala na mistrovství světa - v letech 1983 i 1987 skončila pod stupni vítězů na čtvrtém místě. Jedinou medaili na evropském šampionátu - stříbrnou - vybojovala na mistrovství Evropy v Praze v roce 1978.\n\nJejí osobní rekord v hodu oštěpem (starý typ) je 73,58 m z roku 1983.\n\n"}
{"id": "965915", "url": "https://cs.wikipedia.org/wiki?curid=965915", "title": "Ladce", "text": "Ladce\n\nLadce jsou obcí na Slovensku v okrese Ilava. Žije zde  obyvatel.\n\nObec leží v Považském podolí, v podcelku Ilavská kotlina, na levé nivě Váhu a přímo u Nosického kanálu, v nadmořské výšce 250 m n. m. V obci protéká Lúčkovský potok. Součástí obce je místní část Tunežice, části Horní Ladce, Podkalište a osada Podlavická.\n\nObec je poprvé písemně zmiňována v roce 1469, kdy patřila zemanským rodinám Hatňanskovců a Štefekovců, později panství hradu Košeca. Část obce Tunežice je poprvé písemně zmiňována v roce 1397. V roce 1828 v obci stálo 63 domů a žilo 234 obyvatel, kteří se zabývali zemědělstvím. V roce 1889 byla postavena cementárna, která změnila do té doby zemědělský ráz obce. Na nádvoří cementárny zastřelili v dubnu 1945 fašisté 19 lidí. Při vykopávkách bylo objeveno žárové pohřebiště lidu lužické kultury, keramika a bronzové ozdoby.\n\nLadce jsou rodištěm básníka Pavla Koyše.\n\nV obci stojí římskokatolický kostel sv. Valentýna z roku 1747 a kaple Ukřižovaného Spasitele z roku 1945. Barokní zámeček pocházející z roku 1747 byl upraven v roce 1792, začátkem 20. století byl adaptován na klášter. U něj je zachován park s rozlohou 4 ha a lipovou alejí.\n\nOd místní železniční stanice vychází žlutě značená turistická trasa, která vede Lúčkovskou dolinou do sedla Mraznica a odtud do obce Mojtín. V Lúčkovské dolině, v místě zvaném „Chata u buku“, stojí buk s obvodem kmene 650 cm, dub s obvodem 320 cm a bez černý s obvodem 96 cm.\n\nV obci je nejstarší cementárna na Slovensku. Výstavba začala 25. června 1889 a výroba začala v roce 1890. Vyrobený cement byl poprvé vyroben tehdejší nejmodernější technologií v Horních Uhrách. Cement se používal například na výstavbu kanalizace ve Vídni, železnice v Novohradě atd. U obce se nachází první vodní elektrárna na Váhu.\n"}
{"id": "965921", "url": "https://cs.wikipedia.org/wiki?curid=965921", "title": "Stejnonožci", "text": "Stejnonožci\n\nStejnonožci (Isopoda) je řád korýšů. Vyznačují se zploštělým tělem a přisedlýma očima. Hlava jim srůstá s předními hrudními články. Na rozdíl od většiny korýšů karapax nekryje celé tělo, ale pouze hlavu. Mají sedm párů nohou: hrudní končetiny slouží k pohybu, na rozeklaných zadečkových končetinách jsou umístěny dýchací orgány.\n\nJe známo asi 4000 druhů. Žijí převážně ve vodě (např. beruška vodní z čeledi beruškovití – Asellidae), i suchozemské druhy vyhledávají stinná a vlhká místa (např. svinka). První stejnonožci se objevili na Zemi před 300 miliony lety. Zpravidla měří několik centimetrů, ale největší z nich, batynomus obrovský, dorůstá až půlmetrové délky.\n\nMezi stejnonožci jsou dravé, býložravé i parazitické druhy, např. \"Cymothoa exigua\" je jedním z nejzajímavějších parazitů ryb.\n\nV našich podmínkách se ve sklepích a na vlhčích místech v domech hojně vyskytuje stínka zední (\"Oniscus asellus\") z čeledi stínkovití (Oniscidae). Živí se různými organickými zbytky a je neškodná. Na zastíněných a vlhčích místech na loukách a v lesích, pod kameny, kůrou, příp. ve sklepích, často mezi cihlami složenými pod širým nebem se vyskytuje stejně neškodná stínka obecná (\"Porcellio scaber\"). Živí se tlejícími organickými zbytky. Obvykle se shlukuje do větších skupin složených z různě starých jedinců (mohou být cítit čpavkem). Stínky se v nebezpečí nedokážou svinout do kuličky jako svinky (čeleď Armadillidiidae – svinkovití) a svinule (řád Glomerida – svinule, čeleď Glomeridae – svinulovití).\n\n\n"}
{"id": "965947", "url": "https://cs.wikipedia.org/wiki?curid=965947", "title": "Hellings Mwakasungula", "text": "Hellings Mwakasungula\n\nHellings Mwakasungula (* 5. května 1980, Lilongwe, Malawi) je defensivní fotbalový záložník a reprezentant Malawi, který v současné době hraje v malawském klubu Silver Strikers FC.\n\nHellings Mwakasungula, rodák z města Lilongwe, hrál kopanou v Malawi za klub Silver Strikers FC. Pak odešel v létě 2007 do Jihoafrické republiky do klubu Moroka Swallows FC. V JAR působil ještě v klubech Mpumalanga Black Aces FC a Santos FC. V létě 2009 se vrátil do Silver Strikers FC.\n\nV seniorské reprezentaci Malawi debutoval v roce 2004. Zúčastnil se Afrického poháru národů 2010 v Angole, kde se tým Malawi střetl v základní skupině A postupně s Alžírskem (výhra 3:0), domácí Angolou (porážka 0:2) a reprezentací Mali (porážka 1:3). Na turnaji odehrál všechny tři zápasy. Malawi obsadilo ve skupině se ziskem 3 bodů nepostupové čtvrté místo.\n\n"}
{"id": "965948", "url": "https://cs.wikipedia.org/wiki?curid=965948", "title": "Volby do zastupitelstva Kroměříže 1990", "text": "Volby do zastupitelstva Kroměříže 1990\n\nVolby do zastupitelstva Kroměříže 1990 proběhly 24. listopadu, když poslední svobodné a soutěživé komunální volby se předtím v Kroměříži odehrály 6.3.1932. Volilo se celkem 30 zastupitelů, kandidátní listiny podaly Občanské fórum, Moravskoslezský demokratický blok (koalice HSD-SMS, ČSSD, ČSS, Strany zelených a Československého demokratického fóra), Komunistická strana Československa a Československá strana lidová.\n\nPřed volbami (na přelomu září/října a října/listopadu) provedlo Okresní oddělení ČSÚ v Kroměříži dva průzkumy, které favorizovaly Moravskoslezský demokratický blok a předvídaly volební účast okolo 80 %. Voleb se nakonec zúčastnilo 71,4 % oprávněných voličů a těsného vítězství dosáhlo Občanské fórum.\n\nStarostou se stal člen ČSL/KDU-ČSL Petr Kvapilík. \n\nDo zastupitelstva byly zvoleny tyto osobnosti:\nObčanské fórum:\n\nMoravskoslezský demokratický blok:\n\nKomunistická strana Československa:\n\nČeskoslovenská strana lidová:\nIng. Milana Jachana, jenž nastoupil do funkce vedoucího referátu životního prostředí okresního úřadu, v zastupitelstvu nahradil MUDr. Vladimír Mikula, Františka Odstrčilíka zase Marek Šindler (ČSSD).\n"}
{"id": "965955", "url": "https://cs.wikipedia.org/wiki?curid=965955", "title": "Simplex Nthala", "text": "Simplex Nthala\n\nSimplex Nthala (* 24. února 1988, Blantyre, Malawi) je fotbalový brankář a reprezentant Malawi, který v současné době hraje v mosambickém klubu Clube Ferroviário de Nampula.\n\nSimplex Nthala, rodák z Blantyre hrál v Malawi za klub Mighty Wanderers FC. V roce 2011 odešel do sousedního Mosambiku, kde působil v klubech Liga Muçulmana de Maputo, Vilankulo FC a Clube Ferroviário de Nampula.\n\nV seniorské reprezentaci Malawi debutoval v roce 2009. Zúčastnil se Afrického poháru národů 2010 v Angole, kde se tým Malawi střetl v základní skupině A postupně s Alžírskem (výhra 3:0), domácí Angolou (porážka 0:2) a reprezentací Mali (porážka 1:3). Nthala na turnaji nezasáhl ani do jednoho zápasu, byl náhradním brankářem za Swadickem Sanudim. Malawi obsadilo ve skupině se ziskem 3 bodů nepostupové čtvrté místo.\n\n"}
{"id": "965956", "url": "https://cs.wikipedia.org/wiki?curid=965956", "title": "D'Alembertovo kritérium", "text": "D'Alembertovo kritérium\n\nD'Alembertovo kritérium, též nazývané podílové kritérium, je kritérium konvergence nekonečné řady, poprvé publikované Jeanem le Rond d'Alembertem.\n\nNechť formula_1 je nekonečná řada, nechť existuje limita formula_2\n\nPotom:\n\nV případe, že limita formula_3 neexistuje, je možné použít následující zevšeobecnění kritéria:\n\n\nPokud není \"d'Alembertovo kritérium\" použitelné (neboť \"L = 1\"), je možné vyzkoušet ještě některá další související, avšak jemnější kritéria.\n\nS tímto kritériem přišel Joseph Ludwig Raabe. Platí, že pokud formula_1 je nekonečná řada s kladnými členy formula_7 a\n\ntak\n\n\nPokud formula_1 je nekonečná řada s kladnými členy formula_7 a existují formula_15 a formula_16 taková, že pro formula_17 platí formula_18, tak řada \"konverguje\".\n\nPokud naopak existuje formula_16 takové, že pro formula_17 platí formula_21, potom řada \"diverguje\".\n\n"}
{"id": "965964", "url": "https://cs.wikipedia.org/wiki?curid=965964", "title": "Levoča, Spišský hrad a památky okolí", "text": "Levoča, Spišský hrad a památky okolí\n\nLevoča, Spišský hrad a památky okolí ( \"Levoča, Spišský hrad a pamiatky okolia\", anglicky \"Levoča, Spiš Castle and the associated cultural monuments\") je název souboru kulturních památek Slovenska, který je od roku 1993 zapsán v Seznamu Světového dědictví UNESCO. Jde o jedinečný komplex památek mimořádné kulturní a historické hodnoty, nacházející se na katastrálních územích několika měst a obcí okresů Levoča a Spišská Nová Ves v Prešovském a Košickém kraji.\n\nLevoča se svým historickým jádrem představuje unikátní komplex architektonických památek gotiky a renesance seskupených na největším středověkém náměstí v Evropě. Centrum obehnané 2,5 km dlouhými městskými hradbami, se zachovalými měšťanskými domy i veřejnými budovami si do současnosti zachovalo středověký ráz. Nejvýznamnějšími památkami jsou:\n\nHrad, s rozlohou více než čtyři hektary patřící k největším hradním komplexům ve střední Evropě, se nápadně vyjímá na rozlehlé vyvýšenině na hlavním silničním tahu mezi Spiší a Šariš. Jeho vznik se datuje do 11. - 12. století, kdy byl postaven na místě někdejšího paleolitického sídliště; v pozdějším období v souvislosti se změnami majitelů i funkcí byl vícekrát stavebně upravován. Významně se zapsal do dějin Uherska - v 15. století se stal sídlem Jiskrových bratříckých vojsk; 2. února 1487 se na něm narodil budoucí uherský král Jan Zápolský. Národní kulturní památka\n\nMěsto v okrese Levoča, jehož původ spadá do poloviny 13. století. Od počátku se vyvíjelo jako poddanská obec Spišského hradu. Po staletí to bylo městečko řemeslníků a zemědělců s omezenými právy. V jeho blízkosti se vyvíjela Spišská Kapitula, která byla v roce 1949 přičleněna pod Podhradie. Statut města nabylo v první polovině 14. století. Ve městě se zachovaly ulice obezděné původně renesančními měšťanskými domy.\n\nNa katastrálním území Spišského Podhradí se nachází několik přírodních památek - travertinových kup (nejznámější z nich je Dreveník).\n\nKdysi samostatná obec, dnes součást města Spišské Podhradie. Duchovní centrum Spiše, sídlo spišského probošta (od konce 12. století) a dodnes spišského biskupa. Nejvzácnější historickou památkou je románská Katedrála svatého Martina z druhé poloviny 13. století.\n\nObec v spišsko okrese, jejíž nejvzácnější historickou památkou je pozdněrománský Kostel Ducha svatého s unikátní nástěnnou výmalbou (národní kulturní památka).\n\n\n"}
{"id": "965969", "url": "https://cs.wikipedia.org/wiki?curid=965969", "title": "Dílo Mistra Pavla z Levoče", "text": "Dílo Mistra Pavla z Levoče\n\nDílo Mistra Pavla z Levoče tvoří jedinečný soubor sochařských prací tohoto pozdněgotického řezbáře.\n\nMezi národní kulturní památky patří od roku 1961 i dílo Mistra Pavla z Levoče.\n\nTvorba Mistra Pavla se dostala do širšího povědomí veřejnosti až po druhé světové válce, kdy se zrestauroval hlavní oltář farního kostela v Levoči, a zejména po výstavě jeho prací v roce 1967 – 450 let od dokončení oltáře. Se jménem Mistra Pavla jsou spojeny nejvýznamnější díla slovenské pozdní gotiky i celý okruh prací, rozdílné kvalitativní úrovně, ovlivněných jeho slohem, který intenzivně vyzařoval až do dvacátých let 16. století.\n\nHlavní a nejslavnější dílo vytvořil během svého působení v Levoči kam přišel kolem roku 1500 na pozvání levočského měšťana Juraje Thurza. Díky několika zachovaným údajům je u nás jedním z mála pozdně středověkých umělců známých podle jména. Jako autor hlavního oltáře Chrámu svatého Jakuba se uvádí na epitafu rodiny kameníka Martina Urbanowitze z roku 1621, umístěném na východní stěně jižní předsíně kostela. Z něho vyplývá, že kameníkova manželka Margita byla vnučkou řezbáře Pavla, který vyřezal hlavní oltář tohoto kostela. Na základě doloženého autorství a v porovnání s oltářem se pak jednotliví znalci pokoušeli vymezit ostatní Pavlovu tvorbu. Hlavní oltář v levočském chrámu je současně jediným písemně doloženým dílem Mistra Pavla, proto je i východiskem při určování dalších plastik, u nichž je autorství Mistra Pavla zřejmé, případně prací pocházejících z Pavlovy dílny. Oltář, ke kterému se vztahují písemné zprávy z r. 1508 – 1517, je největším pozdně gotickým křídlovým oltářem na světě\" \"(výška 18,62 m, šířka 6 m).\nMá jednotnou výtvarnou koncepci ve spojení architektonické, sochařské a malířské složky. Vznikal za účasti více spoluautorů a dílenských spolupracovníků po etapách několik let (roku 1508 bylo pravděpodobně postaveno retabulum; deskové obrazy, sochy a reliéfy byly zhotoveny asi před rokem 1515 a celý oltář - polychromovaný a pozlacený - do roku 1517). V přepážce je skupina \"Poslední večeře\", na zavřeném oltáři osm deskových obrazů Kristova umučení (Getsemanská zahrada a Jidášova zrada, Bičování, Korunování trním, výjev Hle člověk (\"Ecce homo\"), Kristus před Pilátovým soudem, Nesení kříže, Ukřižování a Zmrtvýchvstání). Malby jsou provedeny podle předloh Lucase Cranacha staršího a Hanse Leonharda Schäufeleina. Na vnitřních stranách pohyblivých křídel se nacházejí čtyři reliéfy - \"Rozeslání apoštolů\", \"Stětí sv. Jakuba\", \"Jan Evangelista na Pathmu\" a \"Umučení sv. Jana\".\n\nDiváka nejvíce zaujmou tři monumentální plastiky v nadživotní velikosti uvnitř oltářní skříně - \"Panny Marie\" (výška 2,5 m), \"sv. Jakuba staršího\" (2,3 m), patrona kostela i města, a \"sv. Jana Evangelisty\" (2,3 m).\n\nV nástavci oltáře jsou drobné sošky církevních představitelů a sochy dvanácti apoštolů. Vznikly pravděpodobně kolem roku 1508. Reliéfy jsou prací vyzrálého umělce s vlastní estetickou představou. Charakteristické pro postavy Mistra Pavla je typizování obličejů, tvary rukou a prstů a precizní vypracování záhybů oděvních svršků.\n\nBezpečně prokázaným výtvorem Mistra Pavla jsou tři sochy v oltářní skříni a skupina Poslední večeře.\n\nKromě hlavního oltáře vytvořil Mistr Pavel v levočském chrámu i další sochařské práce: sochy \"sv. Jana Almužníka\" a \"sv. Leonarda\" na oltáři sv. Mikuláše (kolem r. 1507) a jedno z nejkrásnějších děl - skupinu \"Narození\" na stejnojmenném oltáři, která se řadí k dílům jeho rané tvorby (kolem r. 1500). Pravděpodobně Mistrovým dalším dílem je sousoší \"sv. Jiří\" v kapli sv. Jiří (kolem r. 1505 - 1507), z pozdějších prací mu lze připsat plastiky skříně oltáře sv. Janů z r. 1520.\n\nDalší okruh jeho prací nacházíme v jiném jeho působišti - v Banské Bystrici. Zde byl autorem hlavního oltáře pro farní kostel Panny Marie. Při velkém požáru v roce 1761, který velmi poškodil kostel i město, oltář shořel. V kapli sv. Barbory u kostela se však zachoval křídlový oltář sv. Barbory, podle nápisu na zadních stranách křídel mezi obrazy dokončený roku 1509. Oltářní architektura i samotné řezbářské práce jsou jakoby předobrazem levočského hlavního oltáře. Je to typický středoevropský pozdně křídlový oltář s predellou nesoucí skříň s párem pohyblivých křídel a ukončeným fiálovým nástavcem. V přepážce je skupina Krista a čtrnácti pomocníků, ve skříni stojí sochy \"Panny Marie\", \"sv. Jeronýma\" a \"sv. Barbory\". Vnitřní strany křídel zdobí reliéfy \"Smrt sv. Petra\", \"Smrt deseti tisíc mučedníků\", \"Svatý Leonard osvobozuje vězně\" a \"Smrt sv. Uršuly a jejich družek\".\n\nNa základě analogií s levočským hlavním oltářem se Pavlovi připisuje celkový návrh oltáře a dvě hlavní postavy ve skříni; skupina v přepážce a reliéfy na křídlech jsou prací jeho dílny.\n\nUž v době dokončování hlavního oltáře v Levoči pronikly do Pavlovy dílny myšlenky vznikajícího renesančního umění zprostředkované dolnouherským dvorským uměleckým prostředím. Jejich vliv je zřejmý z jiného umělcova díla, vytvořeného na jeho další zastávce v Spišské Sobotě ve dvacátých letech 16. století. Zde pro kostel sv. Jiří vytvořil stejnojmenný hlavní oltář (datován r. 1513). V predelle je opět skupina Poslední večeře, ve skříni vysoký reliéf se známým motivem \"Svatého Jiří bojujícího s drakem\" a ve štítě trůnící Bůh Otec s klečícím Kristem a Marií.\n\nVe stejnou dobu vznikl i \"Ukřižovaný\" v Lomnička, který má mnoho znaků Pavlova stylu.\n\nDo dílenského či následovnického okruhu patří ještě hodně pozdně gotických oltářů a soch, jejichž řezbáři tvořili v duchu jeho slohu. K vynikajícím dílům z této oblasti patří \"Madona\" z hlavního oltáře v Ľubica, \"sv. Margita\" z hlavního oltáře v Mlynica, postavy \"Kalvárie\" v kostele Nanebevzetí Panny Marie v Spišské Nové Vsi, sochy hlavního oltáře v Lipanech a v Hrabušicích a další práce.\n\nDílo Mistra Pavla z Levoče se nezachovalo celé a v původním stavu. Mnohá díla pravděpodobně zanikla úplně, z některých oltářů zbyly pouze zbytky. Převážná část Pavlova díla i prací jeho dílny je dodnes na svém původním místě, na oltářních menzách a v interiérech chrámů.\nDílo Mistra Pavla a jeho následovníků zasáhlo širší území Slovenska a vstoupilo hluboko do povědomí; bylo to dílo jedinečné, nové i osobité no v kontextu středoevropského pozdně umění.\n\n"}
{"id": "965980", "url": "https://cs.wikipedia.org/wiki?curid=965980", "title": "Kostel svatého Ducha (Žehra)", "text": "Kostel svatého Ducha (Žehra)\n\nKostel svatého Ducha je pozdně románská sakrální stavba z druhé poloviny 13. století nacházející se v obci Žehra v okrese Spišská Nová Ves v Košickém kraji.\n\nStavba kostela, patřícího k typickým stavbám přechodného, pozdně románského období, probíhala v letech 1245–1275. Zpočátku měl rovné stropy. Presbytář dostal klenbu asi v polovině 14. století, loď asi v roce 1380, přičemž klenba se zachytila o střední sloup. Takto vznikl dvojlodní kostel. Věž má typické okénka přechodného slohu. Její charakteristickou cibulovitou dřevěnou kopuli dostavěli v roce 1769.\n\nNejvzácnější památky v kostele představují nástěnné malby, tvořící ucelený ikonografický cyklus. Je jimi pokryt celý presbytář, vítězný oblouk i celá severní stěna. Nejstarší malby vznikly na konci 13. století, případně v 14. století. Umělecky nejhodnotnější je výmalba presbytáře. Jsou zde umístěny medailony s bustami proroků jako předchůdců křesťanství a uherských králů sv. Štěpána a Ladislava. Na klenbě jsou čtyři výjevy připomínající byzantské ikony: Trojice vyobrazena jako jeden člověk s třemi hlavami, Abrahamovo lůno, Kristus v Mandorle a Madona s dítětem. Střední, hlavní část stěn, obsahuje Pašijový cyklus šesti obrazů.\n\nMalby mají vysokou uměleckou hodnotu a prozrazují mistra, který vycházel z italského malířství, ale znal i prvky byzantské. Cyklus začíná \"Poslední večeří\", následuje \"Jidášův polibek\" jako symbol zrady, na zadní stěně \"Kristus před Pilátem\" a \"Bičování\", na pravé stěně \"Ukřižování\" a \"Snímání z kříže\". Uprostřed přední stěny je malý výjev \"Bolestný Kristus\". Pozornost si zaslouží i malby \"Korunování Panny Marie\", \"Zvěstování\" a protimorových světců Kosmy a Damiána.\n\nVýmalba severní stěny kostela vznikla v druhé polovině 15. století, podobně i \"Poslední soud\" ve vítězném oblouku. Na vrchu mezi klenbami jsou obrazy \"Smrt Panny Marie\" a \"Korunování Panny Marie\". Střední část vyplňuje cyklus s ladislavovskou legendou. V roce 1954 se našly dvě starší malby vysoké umělecké a ikonografické hodnoty asi z roku 1420. Jsou to \"Pieta\" a \"Živý kříž\". Bohatý na symboliku je \"Živý kříž\" sestávající ze dvou částí. První představuje Synagogu, tj. Starý zákon, druhá Ekléziu, tj. Nový zákon.\n\nVzácné je i zařízení kostela. Kamenná křtitelnice pochází z 13. století. Oltáře a kazatelna pocházejí z poloviny 17. století, ale jejich součástí jsou i části mnohem starší. Na bočním oltáři Panny Marie z roku 1663 je gotická oltářní skříň z roku 1510 se sochami ze začátku 15. století. Na oltáři sv. Mikuláše je skříň a socha z roku 1510.\n\nKostel Sv. Ducha byl pro svůj historický a umělecký přínos zapsán v roce 1985 do seznamu národních kulturních památek. Jeho vklad do celosvětových kulturních dějin potvrdilo v roce 1993 i zapsání do Seznamu světového kulturního dědictví UNESCO jako součást souboru Levoča, Spišský hrad a památky okolí.\n\n"}
{"id": "965993", "url": "https://cs.wikipedia.org/wiki?curid=965993", "title": "Oblíkačky", "text": "Oblíkačky\n\nOblíkačky jsou počítačové hry, které hrají převážně děti. Někteří hráči je nazývají také jako dress-upovky podle jejich anglického názvu. Cílem hry obvykle je obléci postavu či zvíře do hezkého oblečku. Hry jsou převážně jednoduché a tvůrci je vytváří pro hraní přímo ve webovém prohlížeči.\n\n"}
{"id": "965998", "url": "https://cs.wikipedia.org/wiki?curid=965998", "title": "Muzeum židovské kultury v Bratislavě", "text": "Muzeum židovské kultury v Bratislavě\n\nMuzeum židovské kultury (\"Múzeum židovskej kultúry\") je slovenské muzeum věnované dějinám židovské kultury a dokumentaci holokaustu na Slovensku. Hlavní sídlo má v Bratislavě v Židovské ulici č. 17, ale další pobočky se nacházejí v Prešově, Nitře a Žilině. Je součástí Slovenského národního muzea. Jeho ředitelem je Pavol Mešťan. Muzeum vlastní přes 2300 historických předmětů. \n\nKořeny Muzea židovské kultury sahají ke vzniku Oddělení židovské kultury v rámci Slovenského národního muzea. V roce 1994 bylo přetvořeno na specializované muzeum.\n\n\n"}
{"id": "965999", "url": "https://cs.wikipedia.org/wiki?curid=965999", "title": "Katedrála svatého Martina (Spišská Kapitula)", "text": "Katedrála svatého Martina (Spišská Kapitula)\n\nKatedrála svatého Martina je románsko-gotická katedrála na Slovensku v Spišské Kapitule postavená v první třetině 13. století jako trojlodní románská pseudobazilika s jednou příčnou lodí.\n\nKostel během své existence procházel stavebními úpravami. Rozsah stavebních prací z 15. století lze pozorovat i dnes, tehdy kostel nabyl svůj současný vzhled. V roce 1478 bylo při posvěcení kostela posvěceno i všech jedenáct oltářů. V souvislosti se vznikem biskupství v roce 1776 kostel prošel stavebními úpravami, které zanechaly významnou stopu na interiéru.\n\nV roce 2003 byly v katedrále uloženy ostatky biskupa Jána Vojtaššáka.\n\nKatedrála je zapsána v Seznamu světového kulturního a přírodního dědictví UNESCO.\n\nBiskupská katedrála je ústřední budovou Spišské Kapituly. Jde o památku, v níž se snoubí románský sloh s pozdní gotikou. Byla postavena v pozdně románském slohu v letech 1245 až 1273 na místě staršího kostela z 12. století.\nStavbu katedrály lze zařadit do tří hlavních stavebních fází, i navenek dobře viditelných v architektuře stavby. První fází byla románská bazilika, kterou začali stavět v první polovině 13. století. Vnitřní prostor sestával ze tří lodí s různou výškou, ale se stejnou šířkou jednotlivých lodí, přičemž střední loď byla dvojnásobně vyšší a měla bazilikální osvětlení. Každá loď měla dvě klenbová pole a byla ukončena polokruhovou apsidou. K zadní části chrámu přiléhá empora a západnímu průčelí dominují dvě románské věže. Přízemí empory má masivní románské křížové klenby spočívající na bohatě tvarovaných románských sloupech. Nad přízemím je samotná empora s chórem. Z románské stavby se zachovala severní stěna se vstupním portálem a úzkým oknem, a část východní zdi s románským vítězným obloukem. Západní románský portál byl obnoven v neorománském stylu v 19. století. Stavba románské baziliky byla dokončena v roce 1273, kdy byla postavena druhá věž.\nPo dvou stech letech už bazilika nestačila svou velikostí zvýšenému počtu věřících a byla značně zchátralá. V roce 1433 byl kostel dokonce poškozen a proto v roce 1462 začala jeho přestavba pod vedením Jána Stocka. Po jeho úmrtí v roce 1464 vedl stavbu nový spišský probošt Caspar Beck. V tomto období byl postaven nový gotický presbytář a boční lodě byly zvýšeny na úroveň hlavní lodi, čímž se z původní baziliky stal trojlodní kostel. Boční lodě dostaly hvězdicovou klenbu. V roce 1478 byl kostel slavnostně vysvěcen. O dokončení v roce 1497 vypovídá svorník severní klenby s erbem probošta Caspara Becka.\n\nNa sklonku 15. století (1488–1493) se majiteli Spišského hradu a později i župany Spiše stal rod Zápolských, kteří si postavili v kostele sv. Martina novou gotickou kapli. Zápolského kaple byla postavena na místě menší kaple Božího Těla (z roku 1382). Stylově napodobuje kapli v Spišském Štvrtku, ale nedosahuje její architektonickou dokonalost, štíhlost, ani krásu. Pravděpodobně ji stavěli košičtí mistři, kteří se podíleli na stavbě Dómu sv. Alžběty v Košicích. Prostor kaple je spojen s kostelem dvěma otevřenými arkádami. Vyznačuje se vysokými gotickými okny a jemnou síťovou klenbou. Kaple má dvě samostatné sakristie, jakož i vlastní empory s pozdně gotickou kružbou v zábradlí.\n\nDalší stavební zásahy měly jen druhořadý význam. Začátkem 18. století, v roce 1706, byla přistavěna barokní sakristie. V letech 1777–1779 byl kostel renovován a v letech 1873 až 1889 byla katedrála pod vedením F. Storna regotizována a rozšířena o jižní boční přístavby. Západní a severní portál byly obnoveny v neorománském slohu.\n\nKatedrála sv. Martina spojuje několik architektonických slohů z různých období, které během stavebních etap a vývoje stavby doplňovaly její současnou architektonickou podobu a její historickou, uměleckou a dokumentační hodnotu. Ve stavbě převažuje románský a gotický sloh, které se dokonale doplňují. Mezi hlavní románské znaky patří původní západní chór, zaklenutý šesti poli křížové žebrové klenby sbíhající se pomocí náběžných štítků na bohatě vytvarované románské pilíře. Sloupové hlavice jsou bohatě zdobeny bobulovým a akantovým vzorem a poukazují na italský vliv a možného italského autora baziliky. Z původního jižního portálu se zachovala socha kamenného lva, která byla součástí dolní části ostění. Původní románské dvojvěží (Westwerk) je členěno horizontálním zubořezem a obloučkovým vlysem, věže mají zdvojená okna se středním sloupkem s kostkovou a bobulovitou hlavicí. Západní portál se skládá ze tří pravoúhlých ústupků do kterých jsou vloženy sloupky nesoucí půlkruhovou archivoltu, a je řešen ve formě plochého rizalitu s trojúhelníkovým štítem a obloučkovým vlysem. Vzhled tohoto portálu byl pozměněn rekonstrukcí v 19. století, kdy byla přidána i jeho neorománská edikula.\n\nGotický presbytář s protáhlým polygonálně ukončeným půdorysem je zaklenut síťovou klenbou s profilovanými žebry, podobně jako nová gotická klenba hlavní lodi, příčně regotizované lodě halového kostela mají mistrovskou hvězdicovou klenbu. Presbytář je vybaven vzácným kamenným pastoforiem, se zachovanou původní kovovou mříží. Do lodi je otevřen triumfálním vítězným obloukem zachovaným z románského období a dvěma bočními oblouky ve východní stěně do bočních lodí. K jižní stěně byla přistavěna patrová stavba sakristie s knihovnou na patře. Přístup do knihovního archivu je přes kruhové schodiště vybudované do přístavku v nároží severní lodi se vstupním pozdně gotickým portálem.\nZápolská kaple přistavěná k jižní straně kostela má obdélníkový, polygonálně uzavřený půdorys a jemnou síťovou žebrovou klenbu. Je postavena v pozdně gotickém stylu, což dokazují i pozdně gotické kamenné kružby na balustrádě hudebního chóru na západní straně. Typické jsou také vysoká pozdně gotická okna připomínající kapli v Spišském Štvrtku podle níž byla Zápolského kaple navržena.\n\nBarokní úprava se soustředila především na obnovení omítek a střechy, na provedení nové dlažby a na odstranění protestantských epitafů. Z tohoto období je i barokní sakristie ze severní strany gotického presbytáře s pruskými klenbami. V roce 1630 byla loď zařízena i lavicemi, jejichž poprsnice nesou vyřezávané reliéfy vysoké umělecké úrovně. Na stěnách lze obdivovat pohřební štíty – montuaria – významných osobností 17. století.\n\nPři regotizaci pod vedením Františka Storna byly vyhotoveny nové omítky a nové gotické prvky jako balustráda mezi věžemi a včlenění nových přístaveb, byla položena nová dlažba a v roce 1880 zasklena okna podle návrhu Alberta Jeleho, a zhotoveny nové portály. Severní portál napodobuje architekturu západního portálu, který byl doplněn o nové pseudorománské prvky, ostatní portály regotizovali bratři Hennelovi. Mříže mezi presbytářem a lodí zhotovili podle návrhu arch. J. Lipperta. Výmalbu dokončil F. Dabert a J. Hanula v roce 1888. Současně obnovili oltáře a vnitřní zařízení v duchu puristické regotizace – původní barokní zařízení odstranili, oltáře dostaly nové gotické skříně a štíty (kromě oltáře korunovace Panny Marie). Restaurátorský purismus však silně zasáhl i do vzácné gotické fresky nad severním portálem v interiéru, jejíž historický námět byl neodborně doplněn. V současnosti je památka Spišské Kapituly v zachovalém stavu a je jednou z nejkrásnějších dominant kulturní krajiny na území Slovenska.\n\nNástěnná malba: V katedrále se zachovala jen jedna středověká nástěnná malba. Objevili ji v 50. letech 19. století a částečně ji zrestaurovali v duchu restaurátorského purismu. Mohutné dílo malované temperou je umístěno nad menším románským portálem. Dal ho namalovat v roce 1317 spišský probošt Jindřich. Malba zobrazuje korunovaci Karla Roberta uherským králem.\n\nOkna: Kamenné články gotických oken z 15. století jsou dnes vyplněny vitrážemi z konce 19. století zhotovenými v Innsbrucku. Znázorňují život a činnost sv. Martina a jeho patrona sv. Jiří, jedno okno má jen tapetový vzor. Starší okna jsou v Zápolské kapli. Všechny výjevy zobrazují tematiku Nejsvětější svátosti oltářní, jíž byla kaple odpočátku zasvěcena.\n\nSoučasné oltáře pocházejí z 15. století a s pozdějšího období. Zařízení sestávalo z třinácti oltářů, později přibyly další. Jsou to skříňové oltáře zdobené sousošími a deskovými obrazy které mají ze všeho největší hodnotu. V 17. století byly (kromě oltáře v Zápolského kapli) oltáře barokizovány, v 19. století při radikální regotizácii zůstalo jen pět původních oltářů, které byly necitlivě přemalovány, čímž se snížila jejich umělecká hodnota.\n\nMezi současné oltáře patří:\n\nDále jsou v katedrále umístěny různé volné plastiky, obrazy, epitafy a mortuaria.\n\nDnešní zařízení katedrály je z velké části výsledkem regotizace v 19. století. Z tohoto období pocházejí kanovnické lavice - stále v sanktuáriu. Křtitelnice je neogotická z roku 1879. Ze stejného období pocházejí i zpovědnice.\n\nZe staršího období jsou lavice, které se nacházejí v lodích. Jsou raně barokní z roku 1630 a mají bohatou ušnicovou ornamentiku.\nV jejich čelech jsou vyřezávané reliéfy, které zobrazují: Narození Krista, Klanění Tří králů, Útěk sv. Rodiny do Egypta a Kristus na Olivetské hoře.\n\nKostel má dnes troje varhany. Všechny mají novogotické skříně a nové, většinou riegerovské zařízení. Ve svatyni jsou malé varhany, které sloužily kanovníkům při zpívání hodinek, z roku 1891. I kaple Zápolských má varhany z roku 1873. Ve věži katedrály se nachází zvon Urban, který je z roku 1426 od spišskonovoveského zvonaře Jana Weygela. Výmalba klenby sanktuaria je z roku 1888 a je dílem Felixe Daberta.\n\n\n"}
{"id": "966003", "url": "https://cs.wikipedia.org/wiki?curid=966003", "title": "Římskokatolická farnost Perštejn nad Ohří", "text": "Římskokatolická farnost Perštejn nad Ohří\n\nŘímskokatolická farnost Perštejn nad Ohří (lat. \"Pürsteinium\") je zaniklé územní společenství římských katolíků v Okounově a okolí. Organizačně spadalo do krušnohorského vikariátu, který je jedním z deseti vikariátů litoměřické diecéze.\n\nMatriky jsou vedeny od roku 1784. Od roku 1787 byla v místě lokálie. Farnost byla kanonicky zřízena od roku 1798.\nFarnost existovala do 31. prosince 2012 jako součást kláštereckého farního obvodu. Od 1. ledna 2013 zanikla sloučením do farnosti Klášterec nad Ohří.\n\n\"Začátek působnosti jmenovaného v duchovní správě farnosti od:\"\nDo farnosti náleželo území obcí:\n\nVe farnosti se nacházely také další drobné sakrální stavby a pamětihodnosti.\n\n\n"}
{"id": "966011", "url": "https://cs.wikipedia.org/wiki?curid=966011", "title": "Hlavní oltář kostela svatého Jakuba Staršího v Levoči", "text": "Hlavní oltář kostela svatého Jakuba Staršího v Levoči\n\nHlavní oltář kostela sv. Jakuba Staršího v Levoči (zasvěcený Panně Marii a svatému Jakubovi Apoštolovi) je pozdně gotická sakrální památka, dílo mimořádné umělecké a historické hodnoty; je nejcennějším a nejobdivovanějším chrámovým artefaktem. Již při vstupu do kostela upoutá každého návštěvníka nejen svou monumentalitou ale i výtvarným provedením. Se svou výškou – 18,62 metru jde o nejvyšší pozdně křídlový oltář na světě – a šířkou – 6,27 metru – majestátně vyplňuje prostor závěru chrámového presbytáře. Jeho oltářní retabulum patří k největším uměleckým dílům svého druhu v zaalpské Evropě.\n\nPředchůdcem dnešního oltáře byl oltář, jehož vznik se váže na počátek stavby farního kostela v první polovině 14. století. Jeho vzhled neznáme; zachovaly se segmenty – sochy dvanácti apoštolů a oltářní menza – a byly sekundárně zakomponovány do nového oltáře. Ten podle dobových záznamů vznikal v několika etapách mezi lety 1508 – 1517. Základní řezbářská část pochází z let 1508 – 1510; závěrečné zlacení a polychromování se realizovalo až o několik let později. Řezbářské práce oltáře jsou dílem Mistra Pavla z Levoče a jeho dílny, malby na křídlech se připisují mistru Hansi Molerovi.\n\nObdobí kolem přelomu 15. a 16. století znamenalo v dějinách města dobu mimořádného rozmachu, což se odrazilo v růstu životní úrovně jeho obyvatel. Ti se kromě zhodnocování města a svých obydlí zaměřili na novou, honosnější výzdobu farního chrámu. Jednotlivci, řemeslné cechy, náboženská bratrstva a spolky i samotné město se podíleli na fundacích oltářů v chrámu, kterými se již od šedesátých let 15. století zaplňoval chrámový interiér. V kontrastu s nádherou a velkolepostí nových vedlejších oltářů vyzníval presbytář s původním hlavním oltářem zastarale. Proto městská rada s farou rozhodla počátkem 16. století o postavení nového hlavního oltáře.\n\nNový hlavní oltář neměl být pouze nejvýznamnějším článkem chrámového interiéru a ústředním bodem jeho kultu; měl vyjadřovat hrdé sebevědomí jeho obyvatel a poukazovat na význam nejdůležitějšího města Spiše.\n\nObjednatel oltáře, kterým byl tehdejší levočský farář Jan (Johannes) Henckel, měl již při zadávání objednávky jasnou představu o vzhledu finálního díla. Předlohou měl být již tehdy slavný mariánský hlavní oltář krakovské Baziliky Nanebevzetí Panny Marie (známé jako Kościół Mariacki), vrcholné dílo vynikajícího norimberského sochaře Veita Stosse. Podíl na vzniku oltáře měl i levočský rychtář Melchior Messingschläger, který kromě toho, že v roce 1503 stál v čele městské rady, v letech 1512 – 1522 působil jako správce levočské farnosti a od roku 1517 stál spolu s Mistrem Pavlem a malířem Hansem Molerem na čele Bratrstva Kristova těla.\n\nPráce na novém oltáři zadavatelé svěřili řezbáři Mistru Pavlovi, který se někdy po roce 1500, pravděpodobně na pozvání Jana Turza, usadil ve městě. Spoluautorsky se na tvorbě oltáře podílela Pavlova umělecká dílna.\nHlavní oltář Chrámu svatého Jakuba je jediným dílem, při kterém je autorství Mistra Pavla, doložené písemnou zprávou, nezpochybnitelné. Je to současně i umělcovo vrcholné dílo.\n\nObecně lze říci, že záznamy týkající se osoby autora oltáře jsou poměrně skoupé. Až téměř do konce 19. století bylo jeho jméno neznámé. Zapříčinil to fakt, že v roce 1550 zachvátil Levoču velký požár, kterému padla za oběť nejen velká část města ale i městský archiv. Až v sedmdesátých letech 19. století na autora hlavního oltáře farního kostela upozornil nápis na jedné z náhrobních desek. Probošt levočské farnosti Pavol Still při studiu nápisů na zachovaných náhrobních deskách objevil na epitafu, který dal v roce 1621 zhotovit místní kameník a stavitel Martin (Martinus) Urbanovitz své manželce Markétě, Pavlovo jméno a řemeslo (\"Pauli sculptoris\"). Z náhrobní desky se dozvídáme, že Martinova manželka byla vnučkou sochaře Pavla, který vytvořil levočský hlavní oltář.\n\nVýňatek z textu Urbanovitzova epitafu:\n\nTento údaj o Pavlovi byl dlouho jediným spolehlivým pramenem uvádějícím jméno autora oltáře a ozřejmujícím i jeho rodinné vztahy, ale neposkytoval žádný podklad pro dataci vzniku oltáře.\n\nO tom, že v Levoči žil řezbář jménem Pavel existuje několik záznamů týkajících se osoby Paula Schnitzera, tj. Pavla řezbáře (v němčině \"Schnitzer\" znamená \"řezbář\"), kterého lze s Mistrem Pavlem ztotožnit. Důležitým zdrojem poznatků jsou záznamy společenství zvaného \"Bratrstvo Kristova těla\" (\"Fraternitas Corporate Cristi\"), které bylo v Levoči založeno v roce 1402 jako jeden ze sedmi nábožensko společenských spolků ve městě. S činností Bratrstva souvisí i nejstarší písemný doklad o Mistru Pavlovi. Pochází z roku 1506 a hovoří se v něm o přijetí nových členů do spolku, z nichž každý musel zaplatit poplatek jeden zlatý. Jedním z nově přijatých členů uvedených v seznamu byl Pavel. V jiném dokumentu – zápisu Bratrstva z roku 1515 – se uvádí, že v uvedeném roce zvolili Pavla do jeho předsednictva.\n\nI z některých dalších historických záznamů se dozvídáme o životě a působení řezbáře Pavla v Levoči:\n\n\nZ těchto záznamem tedy vyplývá, že řezbář Pavel byl ve městě veřejně činný v rozpětí let 1506 – 1542; v uvedeném roce již nežil. Předpokládá se, že v době prací na oltáři musel být zralým umělcem a váženým levočským občanem.\n\nGotický hlavní oltář Chrámu svatého Jakuba je typem tzv. triptychového oltáře. Celý je zhotoven z lipového dřeva. Retabulum je tvořeno skříní (oltářní archou) a dvěma uzavíratelnými pohyblivými křídly; za nimi po obou stranách jsou pevné postranice – fixní křídla, takže i při zavření skříně zůstává soustava triptychu nezměněna.\n\nTéměř všechny plastiky a reliéfy, které tvoří výzdobu hlavního oltáře jsou vyhotoveny podle předloh. Týká se to i větších kompozičních celků (predella, retabulum) a nakonec i celého oltáře. Předpokládá se, že přímým vzorem levočského retabula bylo retabulum tzv. Schwabašského oltáře (dílo norimberské umělecké dílny Michaela Wolgemuta z roku 1506) v evangelickém farním Kostele svatého Jana a Martina ve Schwabachu nedaleko Norimberku. Pod bezprostředním vlivem tohoto oltáře vznikla i predella levočského oltáře s \"Poslední večeří\".\n\nÚstřední částí oltáře je archa. Jde o trojrozměrnou architekturu, uprostřed níž pod baldachýnem tvořeným spletí gotických fiál stojí Panna Maria na půlměsíci s Ježíškem v náručí; po jejích stranách apoštolové – svatý Jakub jako patron kostela (po Mariině pravé straně) a svatý Jan Evangelista. Realistické ztvárnění postav v nadživotní velikosti – socha Panny Marie je vysoká 2,47 metru, svatého Jakuba 2,32 metru a svatého Jana 2,30 m – dokazuje mistrovo nadání a zručnost vtělit náboženské myšlenky do postav odpozorovaných ze skutečného života. Pannu Marii Mistr Pavol zachytil jako krásnou štíhlou ženu ve zralém věku. V pravé ruce drží žezlo, které ji spolu s korunou nad její hlavou v rukou andělů charakterizuje jako Královnu nebes (\"Regina Coeli\"). Na levé ruce jí sedí Ježíšek, který v levé ruce drží jablko, pravou ručkou žehná. Postava svatého Jakuba s neodmyslitelnou mušlí na jeho čepici a poutní holí v ruce představuje zralého muže. Svatý Jan s typicky dívčí jemnou tváří a kudrnatými dlouhými vlasy drží v levé ruce kalich s vylézajícím hadem.\n\nPostava svatého Jakuba v oltářní skříni reflektuje jednu z vynikajících prací Veita Stosse, sochu svatého Rocha ve florentské bazilice Santissima Annunziata. Svatý Jan zase napodobuje schéma sochy svatého Jana Křtitele na hlavním oltáři výše zmíněného evangelického kostela ve Schwabachu.\n\nČtyři relativně malé postavy (výška 21 centimetrů) nad Madonou a oběma apoštoly představují čtyři západní církevní otce – svatého Řehoře Velikého, svatého Jeronýma, svatého Augustina a svatého Ambrože.\n\nBohatě profilovaná, konstrukčně složitá architektura hlavního oltáře vrcholí mohutným a vysokým nástavcem z fiálových krabů, baldachýnů a rozvilin, sahajícím až ke klenbě, ve kterém jsou v nikách zakomponovány postavy dvanácti apoštolů, pocházejících pravděpodobně z původního oltáře z let 1340 – 1360. Tři hlavní fiálové věže, krajní nižší věžičky a další fiály jsou pospojovány opěrnými oblouky do odstupňovaných etáží.\n\nReliéfy na oltářních křídlech spolu s obrazy na postní straně křídel tvoří souvislý myšlenkový celek. Jeho úvodní částí je predella se známou scénou \"Poslední večeře\", kterou podle liturgického kalendáře začínají pašije.\n\nVýjevy na reliéfní straně oltářních křídel se vážou k postavám obou apoštolů v oltářní skříni. Zde epický děj započatý \"Poslední večeří\" pokračuje scénami ze života svatého Jakuba a svatého Jana Evangelisty. Levé křídlo oltáře obsahuje scény ze života svatého Jakuba – nahoře \"Rozeslání apoštolů do světa\", dole \"Stětí svatého Jakuba\", pravé výjevy ze života svatého Jana – nahoře \"Svatý Jan na ostrově Patmos\", dole \"martyrium svatého Jana\".\n\nScéna \"Rozeslání apoštolů do světa\" představuje Ježíšovy učedníky, jak se po Kristově smrti loučí a rozcházejí do světa hlásat evangelium. Je zde současně jediná scéna, na níž jsou zachyceni všichni apoštolové. Jejich další osudy jsou podány pouze zkratkovitě, na příbězích dvou z nich – Jakuba a Jana. Spodní levý výjev \"Stětí svatého Jakuba\" přibližuje scénu, kdy byl svatý Jakub popraven. Podle tradice se tak stalo za vlády krále Heroda Agrippy I. V Jeruzalémě v roce 44.\n\nSvatému Janovi evangelistovi jsou věnovány reliéfy pravého oltářního křídla. Janovy osudy zde začínají výjevem \"Martyrium svatého Jana\" na spodním reliéfu. Jan údajně nechtěl v Římě obětovat pohanským bohům a proto byl kolem roku 100 před branou zv. Porta Latina mučen v kotli s vařícím olejem. Toto mučení mu však neublížilo a zůstal nezraněn; olej se dokonce proměnil na osvěžující koupel. Za trest byl Jan vypovězen na ostrov Patmos. Tam ho zobrazuje poslední, vrchní reliéf pravého oltářního křídla, na kterém píše svou slavnou Apokalypsu. Je zachycen ve chvíli, kdy upírá pohled na Pannu Marii, která se mu zjevila v oblacích.\n\nPředpokládá se, že Mistrovi Pavlovi byla při tvorbě reliéfů oltářních křídel předlohou díla starších umělců, např. \"Stětí svatého Jakuba\" vychází z jedné ze Stossových rytin, \"Svatý Jan na ostrově Patmos\" byl inspirován mědirytinami Martina Schongauera zobrazujícími stejné téma, předlohou \"Martyria svatého Jana\" byly Dřevořezby mistra německé renesance Albrechta Dürera.\n\nJako ostatní součásti oltáře i reliéfy, každý s rozměrem 186 x 110 cm, jsou zhotoveny z lipového dřeva.\n\nPostní, malovaná strana oltářních křídel obsahuje osm výjevů ve dvou řadách z kristologického cyklu. Jejich sled je vodorovný. Spolu tvoří souvislý děj, který postupuje zleva napravo. Horní řada obsahuje malby (zleva doprava) – \"Ježíš v Getsemanské zahradě\", \"Bičování\", \"Korunování trním\", \"Ecce homo\", dolů – zleva doprava – \"Kristus před Pilátovým soudem\", \"Kristus padá pod křížem\", \"Ukřižování\" a \"Zmrtvýchvstání\". Malby jsou umístěny na dvou pevných a dvou pohyblivých křídlech. Po technické stránce jde o temperové malby na plátnem potažených dřevěných prknech tloušťky 1,5 centimetru s rozměry 195 x 110 cm, vsazené do rámů.\n\nPrvních šest scén cyklu prozrazuje použití jako předlohy grafického pašijové cyklu Lucase Cranacha staršího označovaného jako \"Passio D. N. Jesu Christi\", vydaného v roce 1509 v saském Wittenbergu. Při scénách \"Ukřižování\" a \"Zmrtvýchvstání\" vycházel jejich autor z dřevořezů Dürerova žáka a asistenta Hanse Schäufeleina uveřejněných v roce 1507 v knize \"Speculum Passion Domini Jesu Christi\" (\"Obraz utrpení Pána Ježíše Krista\").\n\nPoužité grafické předlohy pomáhají objasnit a časově zařadit tyto malby, jejichž dokončení se předpokládá do období let 1513 – 1514. Jejich autorem byl pravděpodobně levočský mistr Hans Moler, který je v uvedeném období archivní doložen jako člen Bratrstva Kristova těla.\n\nUnikátním mistrovským dílem soustřeďující na sebe pozornost diváka je predella oltáře. Je to obdélníková skříň, jejíž volná strana otevírá pohled do večeřadla, kde umělec mistrovským způsobem zachytil jeden ze základních výjevů Nového zákona \"Poslední večeři\". Pod bohatým baldachýnem s motivem révy se sedícími ptáky Mistr Pavel umístil skupinu dvanácti apoštolů s Ježíšem. Z Kristovy tváře se dají vyčíst tragické slova: \"\"Jeden z vás mě zradí.\"\" (Mk 14,18). Zdá se, že Ježíšova slova si uvědomují pouze dva apoštolové – Petr, sedící po Kristově levé ruce a Jidáš, sedící naproti, kterého poznáme podle měšce na jeho zádech. Ostatní apoštolové se navzájem baví, jedí a pijí, jakoby se nic nedělo; Jan dokonce spí. Zvláštností skupiny apoštolů Pavlovy \"Poslední večeře\" je fakt, že kromě Jakuba, Petra, Jana a Jidáše žádného dalšího Mistr Pavol nijak neoznačil. Jednoho z bezejmenných apoštolů někteří odborníci (např. restaurátor Heřman Kotrba) považují za Pavlův autoportrét. Jde o apoštola po Jakubově pravé ruce. K tomuto přesvědčení je vede skutečnost, že apoštol má na hlavě čepici, jakou ve středověku nosili řezbářští mistři.\n\nDva erby umístěné na bočních stranách předěly patří Jagellonskému králi Vladislavovi II. a svobodnému královskému městu Levoča.\n\nNejspodnější částí oltáře je menza, na kterou Mistr Pavel použil menzu z původního hlavního oltáře. O její původnosti svědčí kamenická značka stavební hutě ze 14. století v podobě stylizované konve na pískovcové krycí desce menzy.\n\nŘezbářské práce na hlavním oltáři se vyznačují mimořádnou kvalitou a to jak z technického i uměleckého pohledu. Tímto dílem se Mistr Pavel natrvalo zapsal do dějin evropského umění.\n\nHlavní oltář jako významné dílo a doklad uměleckého mistrovství odedávna poutal pozornost nejen kunsthistoriků, ale i literátů a cestovatelů. Svědectví o tom nacházíme v četných historických či cestopisných záznamech týkajících se jak samotného díla tak i jeho autora.\n\nPrvní zmínka o retabule oltáře se nachází v Hainově městské kronice; v zápisu z roku 1508 se dočteme: \"\"velký oltář v Levoči byl přikrytý tabulí\"\" (\"\"... Hatt man dasz grosse Altar zu Leutschach mit der Taffy zugedeckt. \"\"). Jiným dokumentem vážícím se k historii oltáře je kronika kostnického městského notáře Konrada Sperfogela z let 1515 – 1537, kde se uvádí, že levočský hlavní oltář stál na svém místě dlouhou dobu \"in ligno\" (tj. \"\"v dřevě \"\"), tedy bez polychromie (\"\" ... tabule namque Magna in Altar SETI jacobi que diu ante steterat in ligno \"\") Tyto zápisy dokládají, že oltář nevznikl najednou, ale během několika etap.\nDůležitou skupinu historických záznamů tvoří dokumenty týkající se dohotovení oltáře. V kronice Bratrstva Kristova těla z roku 1517 je zápis, podle kterého tehdejší správce kostela Melchior Messingschläger obdržel od Bratrstva čtyřicet zlatých, které použil na pozlacení a polychromii hotového díla. Z uvedeného je tedy zřejmé, že v uvedeném roce byl oltář kompletně hotový. Z hlediska datování dokončení oltáře byl pozoruhodným nález křídou napsaného letopočtu 1517 na vnitřní straně jednoho pevného křídla, který byl objeven během rekonstrukce v 50. letech 20. století.\n\nNejstarší zachovaný popis hlavního oltáře je v kronice \"Liber ecclesiae parochialis liberae regiae et civitatis Leutschoviensi \"(\"Kronika farnosti svobodného královského města Levoče\") z roku 1713. Popis oltáře se objevuje i v protokolech provedených kanovnických vizitací z let 1752 a 1832.\n\nZ památkářsko ochranářského hlediska oltáři věnoval pozornost maďarský spisovatel a novinář Imre Vahot ve svém cestopise z roku 1846.\n\nOtázku autorství a času vzniku nastolil a na uměleckohistorický význam hlavního oltáře poukázal významný český kartograf a rytec Václav Merklas v roce 1860 ve své studii o středověkých památkách levočského farního kostela. V souvislosti s pracemi na oltářních skulpturách však předpokládal bezprostřední účast Veita Stosse a jeho krakovské dílny. Merklas se domníval, že část plastické výzdoby dokončili Stossovi žáci, když se jejich mistr přestěhoval z Krakova do Norimberku. V otázce datování vzniku oltáře Merklas předpokládal, že erby malované na bocích oltářní predelly jsou erby Jagellonských panovníků Vladislava II. a jeho syna Ludvíka II. A proto čas vzniku oltáře kladl do období mezi lety 1490 – 1526, tj. krajními letopočty panování těchto králů.\n\nMistra Pavla jako autora hlavního oltáře poprvé literární uvedl architekt a kunsthistorik Imrich Henszlmann, člen uherské akademie věd, v roce 1878, když se seznámil s Urbanovitzovým epitafem.\n\nJe téměř neuvěřitelné, že takové obrovské dílo, vyhotovené z hořlavého a škůdci lehce napadnutelného materiálu, přežilo na svém místě více než pět set let. Přitom bylo několikrát vystaveno nejrůznějším nebezpečím, které jej bezprostředně ohrožovaly. Živelní pohromy, války, náboženské nepokoje pohltily nejednu vzácnou památku středověkého umění. I levočský oltář často stál uprostřed dramatického dění a přece se šťastně zachoval v celé své historické i výtvarné podstatě jako málokteré dílo tohoto druhu.\n\nV období od jeho vzniku až do současnosti velké požáry pětkrát téměř zničily celé město, nebo jeho velké části; vícekrát oheň ohrožoval i kostel. Všechny tyto události oltář přečkal neporušený. Pouze při posledním velkém požáru v roce 1923 hořící krov prorazil chrámovou klenbu, ale oltář díky obětavosti obyvatel města byl uchráněn.\n\nOltář zdárně přečkal i období vítězství protestantské reformace v polovině 16. století. Levočští protestanti dílo katolické církve nejenže nezničili ale jej převzali beze změny a v jeho původní funkci.\n\nO století později opět odolal, tentokrát nástupu barokního slohu, před kterým musely stovky památek gotického umění ustoupit výtvarným dílům, vyhovujícím požadavkům nové kulturní epochy.\n\nOltář Mistra Pavla prošel v minulosti čtverým restaurováním. První, rozsahem nevelké, proběhlo sto let po jeho dokončení. O druhé opravě v roce 1775 víme z nápisu na oltáři; předposlední proběhla v roce 1874. Všechny zmíněné renovace se v podstatě soustředily pouze na vizuální stránku díla. Jejich hlavním cílem byla obnova poškozené polychromie a očištění jednotlivých součástí oltáře. Renovace v roce 1874 proběhla v duchu doby, která znamenala úpadek památkové péče a restaurátorskeho řemesla vůbec. Odrazilo se to i na stavu provedených prací, když vzácná polychromie plastik se nevhodně přemalovala olejovými barvami čímž se pokazilo svěží barevné podání oltářních segmentů.\n\nAni jedna z předchozích renovací se nevěnovala největšímu nebezpečí, které hrozí každé dřevěné památce – červotoči. Po staletí hlodal oltář tento nebezpečný škůdce a situace dospěla do stádia, kdy reálně hrozilo jeho zhroucení. Ozývaly se hlasy upozorňující na tento stav a podnikly se i pokusy zastavit hrozící pohromu. Obrovské rozměry oltáře však celou situaci komplikovaly. Složitost úlohy úsilí o záchranu díla stavěla do cesty různé překážky technického a finančního rázu. Nebyly předpoklady, aby se zajistily všechny potřebné prostředky a problémem byla i nedostatečná metodická a odborná připravenost.\n\nZásluhou vynaloženého úsilí ze strany představitelů města, farnosti ale i státu však v padesátých letech 20. století přistoupilo k dosud největší restaurátorské akci na záchranu této vzácné památky. Trvala tři roky (1952 – 1954) a jejími realizátory byli bratři Kotrbovi (František, Karel, Heřman a Josef) se spolupracovníky. Známí českomoravští umělci (František a Josef byli malíři, Karel pozlacovač a Heřman řezbář) a restaurátoři, kteří vyšli z umělecké dílny svého otce Viktora, se úkolu zhostili s mimořádnou precizností a důkladností. Jejich hlavním záměrem bylo nejen oltář zachránit a obnovit jeho vnějšek ale především uchovat celou jeho historickou podstatu, hmotu i tvar se všemi znaky složitého uměleckohistorické vývoje. O tom, že šlo o renovaci mimořádně rozsáhlou svědčí soupis prací, které tato akce obsahovala. Její součástí bylo rozebrání celého oltáře do nejmenšího dílu (od svého vzniku byl oltář poprvé rozebraný), zničení červotočů, napuštění dřeva pryskyřicí obsahující speciální složky na ochranu před škůdci, vlastní restaurování oltáře (vytmelení poškozených částí, odstranění starších premaleb, obnova polychromie) a opětovné poskládání celého díla. Vedle toho se uskutečnil důsledný soupis jednotlivých součástí, jejich podrobný popis, zmapování, zaměření a vyhotovení fotodokumentace jakož i vypracování schematického plánu oltáře. Po rekonstrukci, která památce vrátila její krásu z dob vzniku, se mohli s oltářem Mistra Pavla seznámit návštěvníci mezinárodní výstavy EXPO v Bruselu v roce 1958.\n\nHlavní oltář levočského farního kostela je syntézou architektury, plastiky, malířství a dekorativního umění. Byla to však práce a mimořádná zručnost Mistra Pavla, promyšlená a poznamenaná smyslem pro celek a jeho harmonickou vyváženost, která monumentálnímu dílu vtiskla jednotící systém. Přísná architektonická výstavba oltáře umožnila jeho citlivé posazení do prostoru presbytáře, osvětleného vysokými vitrážovými okny. Otevřený oltář díky bohatému zlacení září jako mohutná monstrance a je prvním \"uměleckým exponátem\" chrámového interiéru, na který padne zrak každého návštěvníka.\n\n"}
{"id": "966012", "url": "https://cs.wikipedia.org/wiki?curid=966012", "title": "Jim White", "text": "Jim White\n\nJméno a příjmení Jim White nosí více různých osob:\n\n"}
{"id": "966017", "url": "https://cs.wikipedia.org/wiki?curid=966017", "title": "Sdílený tajný klíč", "text": "Sdílený tajný klíč\n\nSdílený tajný klíč je v kryptografii část dat, která je známá pouze mezi zúčastněnými stranami bezpečné komunikace. Sdílený tajný klíč může být heslo, heslová fráze, velké číslo nebo řada náhodných čísel (bajtů).\n\nSdílený tajný klíč je buď sdílený předem mezi komunikujícími stranami. V takovém případě může být nazýván předem sdíleným klíčem. Nebo je vytvořen na začátku komunikace pomocí key-agreement protokolu. Například za použití veřejného klíče jako je Diffie-Hellmanova výměna klíčů nebo pomocí symetrického klíče jako je Kerberův protokol.\n\nSdílený tajný klíč může být použit pro autentizaci (např. při přihlašování do vzdáleného systému) s použitím metod, jako je například otázka-odpověď nebo může být předán funkcí odvozeného klíče k vytvoření jednoho nebo více klíčů pro šifrování nebo zprávu autentizačního kódu.\n\nK vytvoření jedinečného session klíče obvykle sdílený tajný klíč zkombinujeme s inicializačním vektorem (IV). Příkladem je odvozený unikátní klíč z transakční metody.\n\nJe také často používán jako autentizační opatření v rozhraní pro programování aplikací (API).\n\n\n"}
{"id": "966020", "url": "https://cs.wikipedia.org/wiki?curid=966020", "title": "Bratříci", "text": "Bratříci\n\nBratříci byli příslušníci vojenských oddílů, které byly složené z bývalých husitských bojovníků. Tyto oddíly samostatně působily na území Slovenska, Moravy, severního Rakouska a jižního Polska, kam v letech 1445–1467 přinesly ideje husitství.\n\nJádro bratřického vojska tvořili čeští bojovníci, kteří odešli ze země po porážce husitského hnutí v bitvě u Lipan. Bratřická vojska nejdříve vstoupila do služeb šlechticů či kapitánů, jako byl např. Fridrich z Ostrogu nebo Jan Jiskra z Brandýsa. V roce 1453 z jeho vojska dezertovalo a osamostatnilo se množství bratříků pod vedením Petra Aksamita, který si zřídil sídlo na hradě Plaveč. Obsadili nebo získali několik hradů, např. Richnavu, a vybudovali několik polních táborů např. v Haligovce, Chmeľově, Zelené hoře u Hrabušic, Spišské Teplici, Gajarech a Vyšehradě v Turci. Dobudovali také předhradí Spišského hradu, čímž z něho vytvořili jeden z největších hradů ve střední Evropě. \n\nIdeje husitství se přenesly i do života v táborech. Panovala v nich přímo biblická atmosféra, velitelé byli vybíráni z nejudatnějších bojovníků, kořist se dělila rovným dílem pro všechny. Do roku 1458 patřilo bratříkům šestatřicet táborů a hradních pevností a jejich vojska měla 15–20 tisíc ozbrojených bojovníků. Vojensky ovládali celé východní a zčásti i střední Slovensko a představovali vážnou politickou a bojovou sílu v dynasticko-magnátských zápasech v Uhersku v druhé polovině 15. století. Z obavy z jejich narůstající síly už od roku 1453 královský dvůr proti nim organizoval bojové výpravy. První výprava, kterou proti nim vedl v roce 1454 mladší syn Jana Huňadyho Ladislav, skončila příměřím. \n\nÚpadek bratřického hnutí nastal po nástupu Matyáše Korvína na uherský trůn. V bitvě na Blatném Potoku (u Sárospataku) v roce 1458, ve které utrpěly bratřické oddíly první vážnou porážku (zahynul v ní i Petr Aksamit), se nalomila jednota jejich hnutí. Současně s dalšími porážkami (v Polsku – u vrchu Žebrák a v Rakousku – u Marcheggu) od nich odpadli mnozí uherští feudálové. V důsledku těchto okolností byli bratříci nuceni neustále měnit svou dislokaci. Největší část z nich se uchýlila na západní Slovensko, kde po neúspěšném pokusu o dobytí Trnavy dal velitel rakouských bratříků Jindřich Šmikouský ze Žďáru (syn zesnulého husitského hejtmana Jana Šmikouského ze Žďáru) kolem roku 1461 postavit dobře opevněný tábor ve Velkých Kostoľanech u Piešťan. Zde byla v roce 1467 svedena rozhodující bitva, znamenající definitivní zánik bratříků na Slovensku. Jindřich Šmikouský zemřel již roku 1465, kdy byl na jedné své výpravě zastřelen v Berchstoldorfu ve Štýrsku.\n\nNejznámější je románová trilogie Aloise Jiráska Bratrstvo:\n"}
{"id": "966022", "url": "https://cs.wikipedia.org/wiki?curid=966022", "title": "Bitva u Veľkých Kostoľan", "text": "Bitva u Veľkých Kostoľan\n\nBitva u Velkých Kostoľan byla poslední bitvou bratříků s vojsky krále Matyáše Korvína v roce 1467.\n\nKvůli soustavným útokům Matyášových vojsk se zbytky oddílů bratříků soustředily na Pováží. Jejich řady posílili bratříci z Rakouska a Moravy. Jejich prvotním cílem bylo obsazení strategicky výhodné Trnavy, ale kvůli jejím pevným hradbám se jim město dobýt nepodařilo. Přesunuli se severněji a vybudovali dobře opevněný tábor u Velkých Kostoľan, odkud podnikali výpady do bližšího i vzdálenějšího okolí. \n\nKapitánem bratříků byl husitský bojovník Jan Švehla, který předtím jistý čas působil dokonce i v Matyášových službách. Matyáš Korvín obklíčil tábor bratříků 6. prosince 1466. Po nepřetržitém obléhání a v obavě před vyhladověním se oddíly bratříků 29. ledna následujícího roku Matyášovi vzdaly.\n\nKolem dvou tisíc bojovníků padlo, kapitána bratříků Švehlu a dalších sto bojovníků dal Matyáš oběsit, část jich zahynula v budínském vězení. Mnoho přeživších bratříků vstoupilo do králových služeb a vytvořilo jádro jeho pověstného černého pluku.\n\nPorážka bratřických oddílů v bitvě u Velkých Kostoľan znamenala jejich definitivní zánik na území Slovenska.\n"}
{"id": "966024", "url": "https://cs.wikipedia.org/wiki?curid=966024", "title": "Diarmuid Martin", "text": "Diarmuid Martin\n\nDiarmuid Martin (* 8. dubna 1945 Dublin) je irský římskokatolický kněz, arcibiskup dublinský a primas Irska. V roce 2009 odsoudil snahy představitelů irské katolické církve utajovat rozsah zneužívaní dětí, kterého se dopustili její příslušníci.\n\nKněžské svěcení přijal 25. května 1969. V roce 1994 začal pracovat jako sekretář v Papežské radě Iustitia et Pax. Dne 5. prosince 1998 byl jmenovaný titulárním biskupem. Biskupské svěcení mu udělil papež Jan Pavel II. V roce 2001 byl jmenován arcibiskupem a stálým pozorovatelem Vatikánu při OSN v Ženevě.\n\nO dva roky později, 3. května 2003, ho papež Jan Pavel II. jmenoval biskupem-kodajutorem Dublinu. Řízení diecéze převzal v roce 2004 poté, co z důvodu kanonického věku odstoupil kardinál Desmond Connell.\n\nKdyž v roce 2009 irskou církev kritizoval za přístup ke zneužívání dětí, uvedl, že kvůli své vyhýbavé reakci na tento problém ztratila důvěryhodnost. Za „ohromující“ označil neochotu církevních představitelů zaplatit dohodnutý díl v rámci vládního programu kompenzací pro oběti. Obvinil je z popírání faktu, že někteří členové církve žili „prakticky bez morálky\".\n\nZe zprávy irské vyšetřovací komise vyplývá, že asi 2500 někdejších žáků při vyšetřování uvedlo, že během pobytu v církevních výchovných ústavech byli buď sexuálně zneužiti nebo fyzicky inzultováni.\n\n"}
{"id": "966025", "url": "https://cs.wikipedia.org/wiki?curid=966025", "title": "Jirákova lípa", "text": "Jirákova lípa\n\nJirákova lípa je památný strom v Dolních Nivách. Lípa se nachází v obci u domu čp. 7. Lípa má nízký, dutý a silně zmlazující kmen, sekundární korunu. V dutině kmene se vytvořilo několik adventivních kořenů, velmi laločnatý a zploštělý tvar kmene vznikl postupným přirůstáním výmladků k původní lípě.\nRoste v nadmořské výšce 550 m. Koruna stromu sahá do výšky 22,5 m, obvod kmene měří 719 cm (měření 2003). Lípa je chráněna od roku 1984.\n\n\n"}
{"id": "966028", "url": "https://cs.wikipedia.org/wiki?curid=966028", "title": "Lisztomania", "text": "Lisztomania\n\nLisztomania je film režiséra Kena Russella z roku 1975 inspirovaný životem Franze Liszta.\n\nLisztomania zobrazuje okázalého Franze Liszta jako první klasickou popovou hvězdu. Liszta zde hraje Roger Daltrey (z The Who). Film byl dán do distribuce ve stejném roce jako \"Tommy\", ve kterém hrál Daltrey titulní roli a byl také režírován Russelem. Film je inspirovaný knihou \"Nélida\" od Marie d'Agoult, Lisztovy partnerky.\n\nTermín \"Lisztomania\" poprvé použil německý romantický spisovatel Heinrich Heine, aby jím popsal silnou odezvu veřejnosti na Lisztova klavírní vystoupení. Na těchto vystoupeních údajně ženy křičely a obecenstvo mělo pouze místa k stání.\n\nHudbu k \"Lisztomanii\" složil Rick Wakeman (z Yes), který ve filmu hrál severského boha hromu Thóra. Daltrey a Russel napsali k hudbě texty a Daltrey pak soudtrack nazpíval.\n\nVe filmu se objevil také Ringo Starr (z The Beatles), který hrál papeže.\n"}
{"id": "966029", "url": "https://cs.wikipedia.org/wiki?curid=966029", "title": "Cena Vala Barkera", "text": "Cena Vala Barkera\n\nCena Vala Barkera (\"Val Barker Trophy\") je putovní cena, kterou od roku 1936 uděluje Mezinárodní asociace amatérského boxu (AIBA) pro nejtechničtějšího boxera každé olympiády bez ohledu na váhovou kategorii a celkové umístění. Je pojmenována podle Vala Barkera, britského boxera a prvního generálního tajemníka AIBA.\n\n\n"}
{"id": "966032", "url": "https://cs.wikipedia.org/wiki?curid=966032", "title": "Fair Play (film, 2014)", "text": "Fair Play (film, 2014)\n\nFair Play (2014) je český film režisérky Andrey Sedláčkové. Odehrává se v roce 1983 v Československu a vypráví o sprinterce Anně, která bojuje o účast na olympijských hrách a lidé okolo ní jí začnou podávat anabolické steroidy.\n\nFilm byl uveden na festivalu v Karlových Varech v hlavní soutěži.\n\nFilm se natáčel v Praze, v Bratislavě a ve Vysokých Tatrách, plánováno bylo také natáčení v Německu.\n\nJudit Bárdos a Eva Josefíková podstoupily v šesti měsících před natáčením atletický trénink, aby byly v kondici a jejich běh ve filmu působil věrohodně. V některých záběrech přesto běhá místo hlavní herečky dublérka.\n\nTitulní píseň k filmu nahrál Miro Žbirka v londýnském studiu Abbey Road. Klip byl natočen ve velkém sále pražského Kongresového centra.\n\nFilm se dostal do širšího výběru na Evropské filmové ceny. Byl také vybrán Českou filmovou a televizní akademií jako kandidát na Oscara, ale nebyl nominován.\n\nNa Cenách české filmové kritiky 2014 získal film čtyři nominace, neproměnil žádnou. Na cenách Český lev 2014 získal nejvíce nominací (15), ale nakonec žádnou neproměnil. Byl oceněn cenou fanoušků a nestatutarní cenou za nejlepší filmový plakát.\n\n\n"}
{"id": "966034", "url": "https://cs.wikipedia.org/wiki?curid=966034", "title": "Programovatelný počítač", "text": "Programovatelný počítač\n\nProgramovatelný počítač je takový počítač, který čte instrukce z elektronické paměti, kde jsou uloženy. Tato definice je často rozšířena o požadavek na uniformní a zaměnitelný formát dat a instrukci v paměti počítače.\n\nPočítač používající Von Neumannovu architekturu ukládá data i instrukce (program) ve stejné, sdílené, paměti. Počítač používající Harvardskou architekturu má separátní paměť pro ukládání dat a další pro ukládání instrukcí.\n\nMyšlenka univerzálního programovatelného počítače může být vysledována až k teoretickému konceptu univerzálního Turingova stroje z roku 1936. Von Neumann o této myšlence věděl a tlačil k ní i svoje spolupracovníky.\n\nMnoho raných počítačů, jako počítač Atanasoff-Berry, nebyly programovatelné. Tyto počítače vykonávaly jeden, natvrdo zapsaný program. Protože takový počítač nepoužíval instrukce, nepotřeboval ani instrukční paměť. Jiné počítače, i když programovatelné, používaly jako paměť programu děrné štítky (nebo pásku), které do nich byli fyzicky vkládány, jak bylo potřeba.\n\nV roce 1936 se Konrad Zuse také pokusil získat dva patenty na nápad počítače, který ukládá data do stejné paměti jako program.\n\nObecně uznávaným prvním elektronickým počítačem, který spustil uložený program, je SSEM z Manchesterské univerzity z 21. června 1948. I přes to byl SSEM považován pouze za prototyp, který ověřil koncept. Získané zkušenosti z jeho stavby byly použity při stavbě Manchester Mark 1, který byl uveden do provozu v dubnu 1949. \n\n6. května 1949 EDSAC v Cambridge vykonal svůj první program a proto je některými považován za \"první kompletní a plně funkční počítač s digitálně uloženým programem\".\n"}
{"id": "966036", "url": "https://cs.wikipedia.org/wiki?curid=966036", "title": "David Benioff", "text": "David Benioff\n\nDavid Benioff (* 25. září 1970) je americký prozaik, scenárista a televizní producent. Je spolutvůrcem a showrunnerem seriálu \"Hra o trůny\".\n\nNarodil se jako David Fierdman v New Yorku 25. září 1970 Barbaře Benioff a Stephenu Friedmanovi, bývalému šéfovi Goldman Sachs. Své jméno si změnil ve 30 letech na David Benioff. Je nejmladší ze 3 dětí Barbary a Stephena.\n\nJe absolventem The Collegiate School a Dartmouth College, kde byl i členem Phi Delta Alpha Fraternity. Ve 22 letech pracoval jako vyhazovač v klubu, poté šel učit anglický jazyk na střední školu Poly Prep v Brooklynu. Kromě toho navštěvoval University of California Irvine a Trinity College Dublin, získal titul magistra výtvarného umění v kreativním psacím programu. 30. září 2006 se oženil s herečkou Amandou Peet. Mají spolu dvě dcery, Frances Pen se narodila roku 2007, Molly June v roce 2010.\n\nKdyž pracoval jako učitel angličtiny na střední škole, napsal knihu \"The 25th Hour\" (2002) a měl na ni kladné ohlasy. Později byla kniha zfilmována režisérem Spikem Lee v hlavní roli s Edwardem Nortonem. Dále v roce 2004 napsal sbírku krátkých povídek \"When the Nines Roll Over (And Other Stories)\".\n\nV roce 2004 ještě vypracoval film Troja (2004), za který mu Warner Bros. Pictures zaplatili 2.5 milionů dolarů. Začal psát scénář pro psychologický thriller \"Stay\" (2005), který byl režírován Marcem Forsterem, hvězdami tohoto filmu jsou Edward McGregor a Naomi Watts. Další z jeho filmů, \"The Kite Runner\" (2007) byl zfilmován podle stejnojmenné novely, na zfilmování znovu spolupracoval s Marcem Forsterem. V roce 2004 byl pozván, aby napsal scénáře pro filmy \"X-Men\".\n\nV roce 2008 byl publikována jeho další novela \"City of Thieves\". Právě pracuje na adaptaci filmu, který natočil režisér Charles R. Cross \"Život Kurta Cobaina\", nikdo neví, jestli bude film vůbec vypuštěn. Dále pracuje s D. B. Weissem, jako výkonný producent, showrunner a scenárista na seriálu HBO \"Hra o Trůny\".\n\n\"Dvacátá pátá hodina\" (2002)\"When the Nines Roll Over (and Other Stories)\" (2004)\"Město zlodějů\" (2008)\n\n\"25. hodina\" (2002)Troja (2004)\"Hranice života\" (2005)\"Lovec draků\" (2007)\"\" (2009)\"Bratři\" (2009)\"Hra o trůny\" (2011–2019)\n"}
{"id": "966040", "url": "https://cs.wikipedia.org/wiki?curid=966040", "title": "Philharmonics", "text": "Philharmonics\n\nPhilharmonics je první studiové album dánské zpěvačky Agnes Obel, vydané v říjnu 2010 u vydavatelství PIAS Recordings. Jeho vydání předcházel singl „Riverside“, který vyšel již v květnu 2010. Vedle jedenácti autorských písní album obsahuje také jednu coververzi; jde o píseň „Close Watch“ od velšského hudebníka a hudebního skladatele Johna Calea.\n\n"}
{"id": "966046", "url": "https://cs.wikipedia.org/wiki?curid=966046", "title": "Snovač pospolitý", "text": "Snovač pospolitý\n\nSnovač pospolitý (\"Philetairus socius\") je drobný pták z čeledi snovačovitých, který žije výhradně na jihu Afriky. Je to jediný zástupce rodu Philetairus. Vyskytuje se v Jihoafrické republice, v Namibii a v Botswaně, přičemž centrem jeho rozšíření je jihoafrická provincie Severní Kapsko.\n\nSnovač pospolitý dorůstá velikosti 14 cm a hmotnosti 26 až 32 g. Temeno je hnědé. Brada a hrdlo je černé, černé peří sahá až k oku. Pera na šíji a bocích jsou tmavě hnědá až černavá se světlými lemy vytvářejícími vlnkování, které přechází ze šíje i na světlejší pláštík a křídla. Tváře, hruď a břicho je světlejší a bez vlnkování. Šat dospělých samců a samic je stejný.\n\nTento ptačí druh si staví ohromné společné hnízdní kolonie, v nichž může být až 300 samostatných hnízd. Tyto z bláta a trávy zbudované útvary, jež bývají až 4 m vysoké a 8 m dlouhé, jsou možná největší a nejvelkolepější ptačí stavby na světě.\n\n\n"}
{"id": "966047", "url": "https://cs.wikipedia.org/wiki?curid=966047", "title": "Národní zdravotnický informační systém", "text": "Národní zdravotnický informační systém\n\nNárodní zdravotnický informační systém (NZIS) je výkonný nástroj Ústavu zdravotnických informací a statistiky ČR (ÚZIS ČR). Lze si jej představit jako prostředí, které slouží ke sběru a zpracování dat o zdraví české populace a českém systému zdravotní péče. \n\nNZIS byl zřízen zákonem č. 372/2011 Sb. Hlava III §70:\n\n(1) Národní zdravotnický informační systém je jednotný celostátní informační systém veřejné správy určený\n\na) ke zpracování údajů o zdravotním stavu obyvatelstva, o činnosti poskytovatelů a jejich ekonomice, o zdravotnických pracovnících a jiných odborných pracovnících ve zdravotnictví za účelem získání informací o rozsahu a kvalitě poskytovaných zdravotních služeb, pro řízení zdravotnictví a tvorbu zdravotní politiky,b) k vedení Národních zdravotních registrů a zpracování údajů v nich vedených,c) k vedení Národního registru poskytovatelů a Národního registru zdravotnických pracovníků a zpracování údajů v nich vedených,d) k realizaci a zpracování výběrových šetření o zdravotním stavu obyvatel, o determinantách zdraví, o potřebě a spotřebě zdravotních služeb a spokojenosti s nimi a o výdajích na zdravotní služby,e) pro potřeby vědy a výzkumu v oblasti zdravotnictví,f) ke zpracování údajů uvedených v písmenech a) a d) pro statistické účely a k poskytování údajů a statistických informací v rozsahu určeném tímto nebo jinými právními předpisy, včetně poskytování informací pro mezinárodní instituce.\nDo NZIS se předávají informace údaje bez souhlasu subjektu.\n\nZřizovatelem NZIS je Ministerstvo zdravotnictví ČR, které správou pověřilo ÚZIS ČR.\n\nÚdaje do Národního zdravotnického informačního systému se předávají pouze v elektronické podobě přímým zápisem nebo na technických nosičích způsobem stanoveným prováděcím právním předpisem.\n\nV letech 2009 až 2017 vzniklo 43 zdravotnických registrů za téměř 130 milionů korun, jejich roční provoz stojí přes 70 milionů korun.\nInformační systém z datových souborů ČSSZ\n\n\n\n\n\n\n\nPořízení registrů NKÚ vyhodnotil jako porušení rozpočtové kázně za více než 24 milionů korun.\n\n"}
{"id": "966052", "url": "https://cs.wikipedia.org/wiki?curid=966052", "title": "Kostel Povýšení svatého Kříže (Bratislava)", "text": "Kostel Povýšení svatého Kříže (Bratislava)\n\nKostel klarisek ze 14. století se nachází v bratislavské městské části Staré město, zasvěcený je Povýšení sv. Kříže. Je to jednolodní gotická stavba zaklenutá křížovou klenbou. Hlavní oltář s vícero plastikami a postranní oltáře Zvěstování a sv. Kláry od Františka Antona Palka se zachovaly z poslední rokokové úpravy v roce 1760. Kazatelna s alegoriemi Víry, Naděje, Lásky a Svatého Písma od Jozefa Sartoryho je také rokoková.\n\nKlarisky musely opustit klášter v roce 1782, když Josef II. zrušil mnoho klášterů. Kostel se stal poté sídlem právnické akademie a gymnázia.\n\nVěž má tvar pětibokého hranolu, což je pro období gotiky neobvyklé. Z původní výzdoby věže se zachovala socha sedícího krále, Madony a dvou světic.\n\nKlášter byl rekonstruován v roce 2002 a v letech 2005-2007.\n\nV současnosti je v užívání státu a pro svou vynikající akustiku slouží jako koncertní síň. Prostory přilehlého kláštera jsou využívány pro fakultní knihovnu.\n"}
{"id": "966053", "url": "https://cs.wikipedia.org/wiki?curid=966053", "title": "Kostel Božského srdce Páně (Prievoz)", "text": "Kostel Božského srdce Páně (Prievoz)\n\nKostel Božského Srdce Ježíšova je římskokatolický kostel z roku 1933. Nachází se v areálu zámečku, který slouží v současnosti jako nemocnice. Zasvěcený je Božskému Srdci Ježíšovu. Svou polohou patří do městské části Ružinov v okrese Bratislava II. V této části je postaven i nový kostel, nacházející se na Tomášikově ulici.\n"}
{"id": "966054", "url": "https://cs.wikipedia.org/wiki?curid=966054", "title": "Cestovní uživatelský profil", "text": "Cestovní uživatelský profil\n\nCestovní uživatelský profil (též \"cestovní profil uživatele\", ) je v informatice označení uživatelského profilu (specifické sady souborů a adresářů), které v systému Windows NT umožňují uživatelům při přihlášení do Domény Windows a mít na různých počítačích stejné prostředí (Plocha a její pozadí, nastavení programů, uživatelské soubory atp.).\n\nVšechny operační systémy Windows od Windows NT 3.1 jsou navrženy od samého začátku tak, aby podporovaly cestovní profily. Za normálních okolností samostatný počítač ukládá uživatelské dokumenty, položky plochy, preference aplikací a vzhled plochy na místním počítači do dvou dílčích částí – kromě cestovního profilu také ukládá další dočasné položky (například cache webového prohlížeče). Registr Windows je také rozdělen tak, aby podporoval roaming; jedná se o systém a lokální počítačové složky, které zůstávající v lokálním počítači, plus samostatný uživatelský soubor (HKEY CURRENT USER) navržený tak, aby mohl cestovat s profilem uživatele.\n\nCestovní uživatelský profil musí být nejprve nastaven v doménové databázi s klientskými počítači v síti. Ve Windows 2000 a novějších, se využívá nastavení \"centrální databáze uživatelů a počítačů\". Ve Windows NT 4.0 a starších se používal program \"Uživatelský manažer pro domény ()\". Umístění uživatelského profilu je nastaveno na server a může být přizpůsobeno dle potřeby. Když se uživatel přihlásí do domény, jeho cestovní uživatelský profil se zkopíruje ze serveru na lokální počítač a je používán. Když se později uživatel odhlásí, všechny změny v cestovním uživatelském profilu jsou přeneseny zpět a zapsány do doménové databáze.\n\nAčkoli cestovní uživatelský profil může být uložen ve sdílené složce v počítači, dostupný na lokální síti Microsoft Windows, je doporučeno používat doménovou databázi. Protože profilová data by měla být dostupná z kterékoli pracovní stanice (počítače), kdyby se uživatel potřeboval přihlásit z jiného počítače. Kdyby nebyl server dostupný, uživatel se bude moci přihlásit pomocí mezipaměťové kopie profilu na své pracovní stanici, tedy pokud je profil super-povinný ().\n\nCestovní profily pro danou pracovní stanici s Windows NT 4.0, Windows 2000, Windows XP Professional, Windows Vista Business nebo Ultimate jsou povoleny zadáním umístění uživatelského profilu na serveru. Toho je docíleno díky \"Uživatelskému manažeru pro domény\" ve Windows NT 4.0 Serveru a \"Centrální databázi uživatelů a počítačů ()\" ve Windows 2000 a novějších. Pracovní stanice používající Windows 95, 98 nebo Windows Me také mohou mít cestovní profily, cestovní profily se stávají dostupnými ve Windows 9x, když domácí adresář na síti je specifikován pro uživatele a když rozdílně nastavené plochy budou povoleny pod \"heslovou\" schránkou v Ovládacích Panelech Windows.\n\nCestovní profily ve Windows 95, 98 a Windows Me jsou navzájem kompatibilní, pokud je síť tvořena směsí s Windows 95 a Windows 98, pracovních stanic se stejným uživatelským profilem, lze použít každou z nich. Totéž je možné s cestovními profily mezi Windows NT 4.0, Windows 2000, Windows XP, ale občas se zde mohou vyskytnout problémy s kompatibilitou. Cestovní profily ve Windows Vista a Windows 7 jsou navzájem kompatibilní, ale tyto verze nejsou kompatibilní se staršími verzemi Windows. Oddělené složky profilu s rozšířením V2 se vytvoří při použití cestovních profilů s Windows Vista nebo Windows 7. Nejjednodušší řešení je mít na všech pracovních stanicích (počítačích) stejnou verzi Windows (viz sekce kompatibility).\n\nK funkčnímu roamingu s Novell servery, potřebuje nainstalovat produkt Novell „ZENworks Desktop Management“ na server. Jeho součástí je i balíček správy pracovní stanice (), nainstalován na každém klientském počítači. V tomto adresáři \"Uživatelský balíček ()\" tvoří objekt, který může cestovat, tedy umožnit roaming. Je specifikováno kde je cestovní profil uložen spolu s veškerou související skupinovou politiku pro každou verzi Windows, ve které se uživatelé přihlásí. Uživatelský balíček také umožňuje \"Dynamického Lokálního Uživatele\", který funguje podobně jako Active Directory. Povoluje vytvoření účtu v eDirectory pro přihlášení na každém stolním počítači i když lokální účet v záloze neexistuje, a přiřadí lokálnímu účtu oprávnění jako je například User, Power User nebo Administrator k nově vytvořené lokálnímu účtu.\n\nUživatelský balíček může být připojen ke specifickému uživatelskému účtu v adresáři nebo je připojen k organizační složce, ta se pak vztahuje na všechny uživatelské účty v této složce. Uživatelský balíček dále umožňuje další funkce ZENworks Desktop Managementu, například vzdálené zobrazení a vzdálené ovládání plochy počítače, síťové tiskárny, které sledují uživatele z jedné plochy na další. Dále plánování událostí, které se mají provozovat všude tam, kde je uživatel přihlášen.\n\nDokud Windows 3.x neobsahovala uživatelské profily, bylo možné pro uživatele mít jejich vlastní osobní plochu v podnikatelském prostředí. Windows 3.x mělo administrativní možnosti nastavení, které administrátoři sítě mohli použít k typické instalaci se souborem „setup.exe“. Windows pak mohl být nainstalován po sdílené síti. Instalace Windows pak byla spustitelná z každého lokálního počítače k instalaci několika lokálních souborů tvořících Windows 3.1 schopné spuštění přes síť. Lokální soubory mohly být uloženy do domácích uživatelských adresářů na Novell nebo Windows NT Doménu sítě, povolující uživateli mít své cestovní nastavení mezi počítači. Lokální počítač v tomto scénáři nevyžadoval pevný disk a mohl být spouštěn z diskety nebo síťové karty.\n\n"}
{"id": "966056", "url": "https://cs.wikipedia.org/wiki?curid=966056", "title": "Udiča", "text": "Udiča\n\nUdiča ( ) je obec na Slovensku v okrese Považská Bystrica. Žije zde  obyvatel. První písemná zmínka o obci pochází z roku 1321. V obci se nachází římskokatolický kostel svatého Matouše z konce 18. století.\n\nKatastr obce se nachází na severozápadě Slovenska na pravém břehu řeky Váh. Tvoří vstupní bránu do údolí Marikovského potoka. Samotná obec leží v údolí středního toku Váhu v severní části Ilavské kotliny, na rozhraní Javorníků a Strážovských vrchů.\nV blízkosti obce se nachází přírodní rezervace Klapy (654 m n. m.), což je skalnatý vrch nad vodní nádrží Nosice, tvořený vápenci bradlového pásma, který je rozdělen na Malé a Velké Klapy.\n\n"}
{"id": "966058", "url": "https://cs.wikipedia.org/wiki?curid=966058", "title": "Microsoft .NET Micro Framework", "text": "Microsoft .NET Micro Framework\n\n.NET Micro Framework (NETMF) je open source .NET platforma určená pro zařízení s omezenými systémovými prostředky. Minimálními požadavky jsou alespoň 256 KiB flash paměti a 64 KiB RAM. Obsahuje zmenšenou verzi .NET runtime a podporuje vývoj v C#, Visual Basic .NET a podporuje debugging jak v emulátoru tak na fyzickém hardware. K vývoji se používá Microsoft Visual Studio. NETMF používá podmnožinu .NET knihoven (zhruba 70 tříd s 420 metodami), implementaci Windows Communication Foundation (WCF), framework pro grafický uživatelský interface (GUI) založený na Windows Presentation Foundation (WPF), a stack pro webové služby založený na SOAP a WSDL. NEMTF také obsahuje dodatečné knihovny specifické pro embedded aplikace.\n\n.NET Micro Framework cílí na usnadnění, zrychlení a zlevnění vývoje vestavěných systémů tím, že dává vývojářům k dispozici moderní nástroje a technologie používané ve vývoji desktopových aplikací. Tímto umožňuje desktopovým .NET vývojářům využít jejich schopnosti při vývoji embedded systémů. Tímto se snaží zvětšit množství kvalifikovaných embedded vývojářů.\n\nUnikátní vlastnosti .NET Micro Framework (ve srovnání s ostatními .NET platformami) jsou:\n\n\nVzhledem k omezením, se kterými se potýká, má .NET Micro Framework mnoho omezení, které se netýkají jeho omezených knihoven. Například nepodporuje symetrický multiprocesing, vícerozměrné pole nebo takzvané nebezpečné instrukce. CLR je spíše interpreter než just-in-time compiler a používá jednodušší mark-and-sweep GC namísto generačního přístupu. Interoperabilita mezi manažovaným a nativním kódem má aktuálně celou řadu omezení. .NET Micro Framework zatím nepodporuje žádné jiné jazyky než C# a Visual Basic.\n\n.NET Micro Framework je aktuálně podporován na ARM procesorech (včetně ARM7, ARM9 a Cortex-M) a v minulosti byl podporován na Analog Devices a Blackfin.\n\nMicrosoft dovoluje vývojářům tvořit aplikace pod .NET Micro Framework bez poplatků. SDK je též zdarma k dispozici a může být použité se všemi verzemi Visual Studia včetně jeho Express edicí, které jsou dostupné zdarma.\n\nVícero prodejců vyrábí čipy a vývojové kity pro .NET Micro Framework.\n\nNetduino je open source elektronická platforma, kteráž používá .NET Micro Framework.\n\nGHI Electronics vyrábí několik modulů, které podporují .NET Micro Framework.\n\n.NET Gadgeteer je hardwarová platforma definována Microsoft Research v Cambridge. Je postavená na .NET Micro Framework. Všechny její desky sdílejí stejný 10pinový konektor, díky kterému lze unifikovat spojování desek.\n\nNěkolik výrobců vyrábí .NET Gadgeteer kompatibilní desky\n\nPro .NET Gadgeteer je vyráběno široké množství kompatibilních modulů. Od jednoduchých tlačítek, LED modulů, senzorů (jako gyroskopy a teploměry), přes GPS přijímače až po TFT obrazovky a kamery.\n\n"}
{"id": "966059", "url": "https://cs.wikipedia.org/wiki?curid=966059", "title": "Kenny Acheson", "text": "Kenny Acheson\n\nKenneth Henry \"Kenny\" Acheson (* 27. listopadu 1957, Cookstown, Severní Irsko) je bývalý závodní jezdec a pilot F1. V letech 1983–1985 se pokoušel o štěstí s týmem RAM Racing s motorem March. Kvalifikovat se dokázal třikrát, jeho nejlepším výsledkem bylo 12. místo v GP Jihoafrické republiky 1983.\n\nV roce 1976 poprvé usedl do monopostu, když testoval starou otcovu Formuli Ford na okruhu v Kirkstownu. Talent dokázal zajetím času pouhé tři sekundy nad klubovým rekordem. Později toho roku jel svůj první závod, znovu s otcovou formulí a znovu na okruhu v Kirkstownu. Vedl si velmi dobře a pro další rok mu otec koupil jeho vlastní formuli Ford.\n\nPomocí této nové techniky a dobrých výsledků nakonec těsně vyhrál Mistrovství Severního Irska Formule Ford 1600 roku 1977.\n\nV roce 1978 se přestěhoval do Anglie, aby se zde účastnil ve třech sériích místní F-Ford. Na konci sezony byla jeho bilance následující: 29 vítězství a titul mistra ve všech třech šampionátech. Také získal Grovewoodovu cenu za nejtalentovanějšího jezdce Commonwealthu toho roku.\n\nV roce 1979 se posunul do Formule 3. Začínal s použitým vozem, ale později v sezoně měl prostředky, aby si koupil nový March 793 ve snaze být konkurenceschopnější. Bohužel se mu nepovedlo zvítězit v žádném mistrovském závodě, i když dokázal zajet nejrychlejší kolo v doprovodném závodě F3 během víkendu GP Velké Británie 1979 a zvítězil i ve třech nemistrovských závodech.\n\nRok 1980 Achesona přivedl do týmu Murray Taylor Racing, s jehož vozem se účastnil britského mistrovství F3. V polovině sezony Acheson vedl celkové pořadí před Stefanem Johanssonem. V druhé půlce sezony ale Johansson stáhl Achesonův náskok a v posledním závodě ukořistil titul.\n\nO rok později přestoupil do Formule 2, kde řídil Toleman TG280 týmu Docking Spitzley Racing. Bohužel při závodě ve francouzském Pau se střetl na dráze s vozem Michele Alboreta a měl těžkou havárii. S oběma nohama zlomenýma a autem zaklesnutým do stromu měl Kenneth štěstí, že náraz přežil. I přesto se ještě další sezonu vrátil a skončil sedmý v evropském mistrovství F2.\n\nV další sezoně dostal monopost F2 týmu Maurer Motorsport, a později v sezoně si odbyl svůj debut ve Formuli 1 v týmu RAM-March vedený Johnem McDonaldem. Ze sedmi pokusů o kvalifikaci šestkrát skončil neúspěšně, ovšem v poslední GP sezony, Grand Prix Jihoafrické republiky 1983, se dokázal kvalifikovat a v závodě dojel se šesti koly ztráty dvanáctý, což byl jeho nejlepší výsledek v kariéře ve Formuli 1.\n\nV roce 1984 sedačku nenašel, a tak příležitost dostal až o rok později opět v RAMu jako náhrada za Manfreda Winkelhocka, který se vyboural v závodě sportovních vozů Porsche na okruhu Mosport a tragicky zahynul. S novým, konkurenceschopnějším vozem RAM-Hart 03 se Kenneth kvalifikoval do dvou GP – rakouské a italské. Z finančních důvodů se závoděním v F1 musel Acheson skončit.\n\nO úspěch se ale Acheson pokoušel dál. Po nezdaru s monopostem CART na okruzích Elkhart Lake a Laguna Seca se vydal do Japonska, kde jezdil tamější Formuli 3000 a mistrovství sportovních vozů. Tento šampionát dokázal vyhrát, přičemž se vrátil zpět do Evropy a v následujícím roce (1988) se snažil o dobrý výsledek se Sauberem-Mercedes na okruhu v Le Mans (24hodinovka), jenže tým jízdu vzdal po tréninku. V dalším roce se se stejným vozem vrátil zpět do vytrvalostních závodů. Absolvoval celou sezonu, v níž získal např. druhé místo právě na Le Mans, když se o kokpit dělil s Mauro Baldim, a také vítězství na Brands Hatchi a ve Spa.\n\nV dalších letech opět startoval v Le Mans; roku 1990 nedojel, v roce 1991 skončil s Jaguarem XJR12 třetí, o rok později s Toyotou TS010 znovu druhý a další rok nedokončil. Poslední návštěvu okruhu Circuit de la Sarthe vykonal Acheson roku 1995, kde se s vozem GT týmu Denso SARD pokoušel o dobrý výsledek, bohužel opět nedojel.\n\nPoslední závod v Achesonově sportovní kariéře byla Daytona 1996. V tomto závodě havaroval poté, co ho zezadu torpédoval jiný vůz. Acheson přežil téměř bez zranění a oznámil, že končí se závodní kariérou.\n"}
{"id": "966061", "url": "https://cs.wikipedia.org/wiki?curid=966061", "title": "Rozchlipka", "text": "Rozchlipka\n\nRozchlipky (\"Mya\") jsou mlži žijící na mělčinách s písčitým nebo bahnitým dnem v severní části Atlanského oceánu.\n\nRozchlipka písečná se vyskytuje od Labradoru až po Severní Karolínu podél severovýchodního pobřeží Severní Ameriky a byla vysazena i na několika místech na tichomořském pobřeží.\n\nRozchlipka uťatá je častěji kolem Grónska a Islandu.\n\nRozchlipka písečná se považuje za pochoutku a obchodní sběr těchto mlžů vyvrcholil v roce 1935 celkovým úlovkem 12 milionů rozchlipek.\n\nRozchlipky snadno najdeme na mělčinách při odlivu podle toho, jak reagují na přibližující se kroky a vystřikují proudy vody, když se zahrabávají hlouběji do písku.\n\nZ písku nebo bahna se dají vyhrabat zvláštními hráběmi. Jedí se smažené, vařené v páře nebo dušené.\n"}
{"id": "966066", "url": "https://cs.wikipedia.org/wiki?curid=966066", "title": "Pühringer Hütte", "text": "Pühringer Hütte\n\nPühringer Hütte je horská chata v pohoří Totes Gebirge ve štýrské části Solná komora. Nachází se v odlehlém údolí u jezera Elmsee. Podél chaty prochází značená dálková turistická cesta číslo 201.\n\nV létě poskytuje ubytování v pokojích i ve společné turistické noclehárně a restauraci. V zimě je otevřený samostatný domek s noclehárnou v patře a kuchyní v přízemí bez obsluhy.\n\n\n\n\n"}
{"id": "966067", "url": "https://cs.wikipedia.org/wiki?curid=966067", "title": "Aion (počítačová hra)", "text": "Aion (počítačová hra)\n\nAion: Echoes of Eternity je fantasy MMORPG hra od korejské firmy NCsoft, která vyvinula mimo jiné také Lineage II. Hra byla původně placená, ale v roce 2012 přešla na F2P (Free to Play – hraní zdarma) model, jež sama nazývá Truly Free (Skutečně zdarma) a i neplatící hráč nemá téměř žádné omezení jako u jiných her (například Lord of the Rings Online) a má přístup k plnohodnotné verzi hry. Pokud se hráč ovšem rozhodne do hry investovat, k dispozici je tzv. Black Cloud Market, kde lze nakupovat za skutečné peníze.\n\nHra nabízí unikátní PvPvE (Player vs Player vs Environment) prostředí v rozsáhlém fantasy světě nazývaném Atreia, kde proti sobě bojují dvě rasy: Elyové a Asmodiané. Tyto dvě rasy zároveň soupeří s třetí nehratelnou rasou zvanou Balaurové, která funguje jako univerzální nepřítel jak pro Elye, tak pro Asmodiany.\n\nVe světě Aion existují dvě rasy, za které je možno hrát: Elyové, bytosti andělského vzezření, a temní Asmodiané, kteří si vlivem tvrdých životních podmínek vypěstovali drápy a dlouhé hřívy. Každá z ras má jinou startovní pozici. Pozice Dobra a Zla zde není tak přímočará, jak by se mohlo zdát; každý z národů bojuje za svoje „dobro\".\n\nJedna ze dvou možných ras, za které jde hrát. Obývají nižší polovinu Atreii nazývanou Elysea, jejímž hlavním městem je Sanctum. Jsou to krásné a zářící bytosti, které se však staly arogantními a sobeckými. Také viní Asmodiany za zničení Věže Věčnosti (centrální bod spojující Vrchní a Nižší Atreiu, fyzická forma boha Aiona). Jelikož na jejich část Atreii dopadá nejvíce světla, nabyli zářivého, andělského vzhledu.\n\nDruhá hratelná rasa. Žijí na vyšší polovině Atreiii nazývanou Asmodae, jejímž hlavní městem je Pandaemonium. Jakkoliv se zdá, že jsou zlí, není to pravda. Asmodians jsou silní a stateční, loajální a laskaví. Jelikož na jejích část Atreii po zničení Věže nedopadá světlo, museli se naučit hospodařit i s málem, na rozdíl od Elyů, kteří žijí v hojnosti. Rovněž viní Elye za zničení Věže Věčnosti.\n\nTřetí nehratelná rasa ve hře. Jejich domovský svět je Balauera, ale jejich touha po moci je přivedla na Atreiu. Jsou to vysoce inteligentní bytosti toužící podmanit si svět Elye i Asmodiany. Kdysi dávno jim byla nabídnuta část Atreii jako symbol dobré vůle lidí, ale při vyjednávání byl jeden z Balaurů zabit. Ti z pomsty zničili Věž Věčnosti – fyzickou formu tvůrce a boha Aterii, Aiona. tato událost je známá jako Cataclysm – Potopa, která vyústila v rozdělení Atrei na dvě poloviny a lidstva na dvě rasy.\n\nJeden ze způsobů přepravy obou ras. Létání ve hře je povoleno jen v určitých místech známých jako flight zone (letecká zóna). Let je omezen na 60 sekund, ale může se prodloužit pomocí \"manastonů\", brnění, titulů nebo jiných věcí ve hře. Let lze také prodloužit použitím lektvaru, který obnovuje určitý čas letu, maximální čas létání není stanoven…hráči mohou dostáhnout až 10 minut ve vzduchu. Hráč poprvé může létat v levelu 10 po splnění přestupního questu.\n\nPovolání se dělí na Warrior, Scout, Mage, Priest, Engineer a Artist do 10. levelu. Po již zmíněném přestupním questu máme u každé rasy (krom Songweavera) na výběr mezi dvěma povoláními, a to:\n\n\n\n\n\n\n\nCrafting nabízí propracovaný systém výroby. Hráči si mohou vybrat celkem ze sedmi profesí (Weaponsmithing, Armorsmithing, Tailoring, Handicrafting, Alchemy, Cooking, Construction), přičemž se mohou naučit všechny, ale pouze jednu mohou dotáhnout na maximální úroveň. Crafting systém doplňují dva Gathering skilly (Essencetapping pro klasické suroviny a Aethertapping pro sbírání Aetheru), pomocí nichž si hráči opatřují nezbytné suroviny/materiály pro výrobu v daných profesích.\nOficiální soundtrack \"Aion: The Tower of Eternity Original Soundtrack\" vyšel na CD a digitálně (iTunes 20. října 2009). Obsahuje celkem 22 stop, hudbu složil korejský skladatel Yang Bang-Ean (v Japonsku známý jako Ryo Kunihiko).\n\nDruhé vydané album \"AION – Annales of Atreia\" bylo vydané pouze digitálně, na iTunes 10. května 2010. Na albu se podíleli skladatelé Inro Joo a Wonki Kim spolu s Českým národním symfonickým orchestrem.\n\n\n"}
{"id": "966071", "url": "https://cs.wikipedia.org/wiki?curid=966071", "title": "Ježová (Západní Tatry)", "text": "Ježová (Západní Tatry)\n\nJežová ( , 2043 m n. m.) je hora v Západních Tatrách na Slovensku. Nachází se v rozsoše, která vybíhá jihovýchodním směrem z vrcholu Nižná Bystrá (2163 m). Rozsocha se zde dělí na dvě ramena: jihozápadní, které směřuje k vrcholu Kečka (1489 m), a jižní, které směřuje k vrcholu Suchý Hrádok (1204 m). Západní svahy hory klesají do Račkové doliny, východní do Bystré doliny.\n\n\n\n"}
{"id": "966073", "url": "https://cs.wikipedia.org/wiki?curid=966073", "title": "Penízek", "text": "Penízek\n\nPenízek (\"Thlaspi\") je rod s více než 50 druhy rostlin z čeledi brukvovitých které se vyskytují v Eurasii, Africe i Severní a Jižní Americe. Rostou nejčastěji na slunných, vysýchavých a na živiny bohatých půdách.\n\nRostliny rodu penízek mohou být jednoleté, dvouleté i vytrvalé s lodyhami vzpřímenými nebo vystoupavými které bývají jednoduché nebo větvené. Listy vyrůstající v přízemních růžicích jsou někdy kožovité a řapíkaté; střídavé lodyžní jsou obvykle poloobjímavé. Všechny listy jsou obvykle lysé a po obvodě celistvé nebo plytce zoubkované.\n\nKvěty na stopkách jsou seskupeny do vrcholových hroznů bez listenů. Kališní lístky mají okraje s bílým lemem. Větší korunní lístky se zúženým nehtem jsou bílé, ojediněle narůžovělé nebo nafialovělé.Tyčinek vyrůstajících ve dvou kruzích je šest a bývají kratší nebo delší než korunní plátky, prašníky jsou bílé neb žluté a po dozrání pylu žluté či tmavofialové, po bocích vnějších tyčinek jsou nektaria. Tenká čnělka je většinou trvalá, blizna slabě dvoulaločná.\n\nPlody jsou pukavé, křídlaté, obvejčité, srdčité nebo kruhovité šešulky které jsou kolmo na přihrádku zploštělé, v jednom pouzdru mívají 2 až 8 semen.\n\nV nedávném období se začal prověřovat polyfyletismus širokého rodu \"Thlaspi\" a některé jeho druhy jsou přeřazovány do jiných rodů.\n\nV případě druhů rozšířených ve floře ČR se tyto změny dotýkají vědeckých jmen těchto druhů:\n\n \n"}
{"id": "966075", "url": "https://cs.wikipedia.org/wiki?curid=966075", "title": "Kluka", "text": "Kluka\n\nKluka (356 m n. m.) je vrch v okrese Česká Lípa Libereckého kraje. Leží asi 1,3 km jihovýchodně od vsi Žďár na jejím katastrálním území.\n\nJe to vrch ve tvaru nesouměrné kupy protažené zhruba se směru západ–východ. Kupa je\ntvořená svrchnokřídovými křemennými pískovci (tvoří skalní terasy v úpatních roklích) se sprašovou pokrývkou ve východní části. Na severu je vrch úzkým mělkým sedlem spojen s okolní plošinou. Od tohoto sedla se však rozbíhají zářezy, které vrch vyčleňují a ústí do dvou výraznějších roklí, na východě je to \"Rakovická rokle\", na západě dlouhé údolí se silnicí 273. Převýšení nad nejnižším místem v údolí je 75 m. Vrch je zalesněný smíšenými porosty, kromě nakloněné vrcholové části, kde je orná půda.\n\nVrch náleží do celku Ralská pahorkatina, podcelku Dokeská pahorkatina, okrsku Polomené hory, podokrsku Housecká vrchovina a Bezdědické části.\n\nAutomobilem se dá dojet po silnici 273 k jižnímu až západnímu úpatí vrchu. Od jihu Rakovickou roklí vede zelená  turistická značka.\n"}
{"id": "966077", "url": "https://cs.wikipedia.org/wiki?curid=966077", "title": "Martinské lípy v Jindřichovicích", "text": "Martinské lípy v Jindřichovicích\n\nMartinské lípy v Jindřichovicích jsou dva památné stromy v Jindřichovicích. Dvojice vysokých památných lip (\"Tilia platyphyllos\") roste před farou na volném prostranství za kostelem sv. Martina v nadmořské výšce 650 m. Stromy rostou těsně u sebe a mohutnými kořenovými náběhy spolu srůstají. Lípy mají nízké kmeny, silné a přímé kosterní větve a společnou korunu.\nKoruny stromů sahají do výšky 26,5 m, 26 m, obvody kmenů měří 341 cm, 370 cm (měření 2004). Lípy jsou chráněny od roku 2006 jako esteticky zajímavé stromy, krajinná dominanta a součást kulturní památky.\n"}
{"id": "966078", "url": "https://cs.wikipedia.org/wiki?curid=966078", "title": "Train of Thought", "text": "Train of Thought\n\nTrain of Thought je sedmé studiové album americké progresivní metalové skupiny Dream Theater, vydané 11. listopadu 2003 pod vydavatelstvím Elektra Records. Album produkoval John Petrucci s Mikem Portnoyem. Kapela se inspirovala reakcemi publika na tvrdší písně, které hráli na turné. Portnoy říká, že oni chtěli vytvořit tvdší album, plné temějších riffů, aby si získali nové metalové fanoušky. Většina písní z alba je zaznamenána živě na DVD Live At Budokan (2004). \n\nAlbum bylo napsáno ve třech týdnech a to od 10.3.-3.4.2003 po kterém nejdříve byli nahrány bicí a nakonec vokály.\n\nJak je typické pro Dream Theater v té době, album začíná stejným akordem kláves, kterým se ukončuje předešlé album Six Degrees of Inner Turbulence. Stejně tak i klávesy na konci alba můžeme slyšet na začátku dalšího alba Octavarium.\n\nČásti textu \"\"As I Am\" \" byly inspirovány letním turné s kapelou Queensrÿche, který popsal Mike Portnoy jako \"nepříjemná show.\" Podle Portnoye, kytarista Queensrÿche Mike Stone se snažil dávat Johnu Petrucci tipy na hraní na kytaru, což vedlo Petruccio napsat slova: \"Neříkej mi, co je in, řekni mi, jak psát\". \n\n\"\"This Dying Soul\" \" pokračuje ve dvanácti krocích boje s alkoholismem, známé jako Twelve-step Suite, kde popisuje čtvrtý a pátý krok pod nazváním \"Reflections of Reality (Revisited)\" a \"Release\". Slyšíme tam i některé odkazy na předchozí píseň jak v hudbě, tak v textu.\n\n\"\"Honor Thy Father\"\" Mike Portnoy napsal o svém nevlastním otci. Když byl dotázán, co ho inspirovalo k napsání tu píseň, uvedl: \"Nejsem moc dobrý v psaní milostné písně, tak jsem se rozhodl napsat píseň nenávisti\". Některé instrumentální části skladby jsou převzaty z filmu Magnolia Paula Thomase Andersona. Jsou zde také části převzaté z filmu Tváří v tvář smrti, kde slyšíme dialog scnény hrané Seanem Pennem a Christopherem Walkenem. Ostatní hlasové části v písni byly převzaty z filmů Obyčejní lidé, Taková zvláštní rodinka, a Oz. \n\nText k \"\"Vacant\"\" byl inspirován dcerou Jamese Labrie, která padla do krátkého bezvědomí poté, co utrpěla náhlým, nevysvětlitelným záchvatem tři dny před jejími sedmými narozeninami. Hudbu složili pouze John Myung a Jordann Rudess. Na violoncello hraje Eugene Friesen. \n\nJedná se o nejdelší instrumentální skladbu Dream Theater. Názvem \"Stream of Consciousness \" chtěli původně Petrucci a Portnoy pojmenovat album \"Falling Into Infinity\", ale zbytek kapely to odmítlo, protože cítili, že to bylo příliš pompézní. \n\nV čase mezi 5:51 a 6:07, je skrytá zpráva, která byla více než rok a půl neobjevená. Mike Portnoy se o tom zmínil ve svém Mike Portnoy: Live at Budokan Drum-Cam DVD více než rok později, aby tuto zprávu někdo našel. Zpráva byla nakonec rozluštěna. Fanoušek pod pseudonymem \"DarrylRevok\" zmínil, že jedná o zprávu v Morseově abecedě, která, přeložena do angličtiny zní: \"jíst můj zadek a koule\" (což je fráze Mika Portnoye).\n\nOd času 12:56 lze slyšet v pravém kanálu píseň z americké občanské války \"The Battle Hymn republiky\". Jordan Rudess zahrál finální akord alba (od minuty14:06) nosem, jak je vidět z videa \"Making Train of Thought\".\n\n\n"}
{"id": "966079", "url": "https://cs.wikipedia.org/wiki?curid=966079", "title": "Velký diamant", "text": "Velký diamant\n\nVelký diamant je asterismus. Skládá se z hvězd Cor Caroli (v souhvězdí Honicích psů), Denebola (ocas souhvězdí Lva), Spika (Panna) a Arktur (Pastýř). Je trochu větší než asterismus Velký vůz.\n\nUvnitř Velkého diamantu leží hvězdy, které se označují jako souhvězdí Vlasy Bereniky. Mnohé blízké galaxie, včetně kupy galaxií v Panně, se nacházejí uvnitř tohoto asterismu, přičemž některé z nich mohou být snadno pozorovatelné i amatérskými dalekohledy.\n\n"}
{"id": "966081", "url": "https://cs.wikipedia.org/wiki?curid=966081", "title": "Almužna", "text": "Almužna\n\nAlmužna (z řeckého \"ἐλεημοσύνη\" – dobročinnost) neboli milodar je peněžní, případně věcný dar věnovaný potřebnému, od něhož za to není očekávána žádná protislužba. V křesťanství je almužna projevem milosrdenství a křesťanské lásky. Almužnu znají také další náboženství jako judaismus (cdaka – výraz původně označoval spravedlnost) a islám (zakát), ale v určité podobě také buddhismus a hinduismus.\n\n\n"}
{"id": "966086", "url": "https://cs.wikipedia.org/wiki?curid=966086", "title": "Eemský interglaciál", "text": "Eemský interglaciál\n\nEemský interglaciál byla nejmladší doba meziledová, která začala asi před 126 000 lety a skončila asi před 115 000 lety. Je pojmenována podle holandské řeky Eem, v jejímž korytě byly roku 1875 nalezeny ulity mořských plžů rodu \"Bittium\", kteří se vyskytují ve Středozemním moři. Z toho vědci usoudili, že v té době muselo být klima teplejší než dnes. Někdy se eemský interglaciál označuje také jako Riss-würmský interglaciál podle dob ledových, které ho ohraničují.\n\nV eemském období byla průměrná globální teplota nejméně o 5 °C vyšší než v holocénu. Ledovců bylo méně, hranice lesa ležela asi o 600 km severněji, hladina světového oceánu mohla být až o osm metrů výše (údolí řeky Eem proto bylo zaplaveno mořem). Středoevropskou vegetaci tvořily převážně jilm, habr, dub, bříza a líska, fauna zahrnovala vedle jelenů a medvědů také slony a nosorožce. Velký rozmach v této době zažila populace neandertálců.\n\n"}
{"id": "966088", "url": "https://cs.wikipedia.org/wiki?curid=966088", "title": "Emil Peters", "text": "Emil Peters\n\nEmil Peters (24. září 1864 – 20. ledna 1950) byl rakouský a český inženýr a politik německé národnosti, na počátku 20. století poslanec Českého zemského sněmu.\n\nProfesí působil jako technik a průmyslový podnikatel ve stavebnictví. Specializoval se na vodohospodářské stavby. Působil v Mariánských Lázních, kde vypracoval počátkem 20. století projekt rozšíření zdejší přehradní nádrže, při jejíž výstavbě koncem 19. století předtím sám působil coby stavební dozor. V tomto lázeňském městě se podílel i na výstavbě některých dalších objektů, například vily Bismarck.\n\nNa přelomu století se zapojil i do zemské politiky. Ve volbách v roce 1901 byl zvolen do Českého zemského sněmu v kurii městské (volební obvod Loket, Slavkov, Schönfeld, Bečov, Sangerberk). Politicky patřil k všeněmcům. Mandát obhájil ve volbách v roce 1908, nadále za všeněmce. Na sněmu se anagažoval v podpoře otázky regulace vodních toků v Čechách.\n"}
{"id": "966089", "url": "https://cs.wikipedia.org/wiki?curid=966089", "title": "Jindřichovický klen", "text": "Jindřichovický klen\n\nJindřichovický klen je památný strom v Jindřichovicích. Dokonale srostlý dvojkmen javoru (\"Tilia platyphyllos\") roste nad příkopem silnice 219, na severním konci obce, asi 250 m severovýchodně od zámku, na začátku rozvolněné aleje mezi zámkem a oborou v nadmořské výšce 665 m. \nStrom má vysoko nasazenou korunu, společný kmen je válcovitý, zploštělý, na kmeni je šikmá spára až k patě stromu.\nKoruna stromu sahá do výšky 25 m, obvod kmene měří 455 cm (měření 2004). Strom je chráněn od roku 2005 pro svůj výrazný růst a jako krajinná dominanta. \n\n"}
{"id": "966090", "url": "https://cs.wikipedia.org/wiki?curid=966090", "title": "Čert z Jersey", "text": "Čert z Jersey\n\n„Čert z Jersey“ (The Jersey Devil) je pátá epizoda první série amerického sci-fi seriálu Akta X. Premiéru měla na televizní stanici Fox 8. října 1993.\n\nScénář epizody napsal tvůrce série Chris Carter a režíroval Joe Napolitano. Hlavními postavami seriálu jsou zvláštní agenti FBI Fox Mulder (David Duchovny) a Dana Scullyová (Gillian Andersonová), kteří pracují na případech spojených s paranormálními jevy, tzv. Akty X.\n\nV této epizodě, Mulder a Scullyová zkoumají podle všeho kanibalskou vraždu ve státě New Jersey, soudí tak podle chybějících částí těla obětí.\n\nV New Jersey roku 1947 je muž napaden při opravě prázdné pneumatiky na silnici u lesa. Jeho mrtvola je později nalezena bez končetin, které byly zřejmě odkousnuty. Následně v okolí nalezli chlupatého humanoida a zastřelili jej. V jeho zažívacím traktu se našlo lidské maso a kosti.\n\nPoté se děj přenáší do současného Washingtonu, kde Scullyová přináší Mulderovy poutavé zprávy o těle, které bylo nalezeno v New Jersey, a to bez ruky a paže. Po příjezdu do márnice v Atlantic City, agentům místní detektiv Thompson odepírá přístup k vyšetřování. Načež se Scullyová se vrací do Washingtonu, aby se zúčastnila narozeninové oslavy jejího kmotřence, zatímco Mulder zůstane v New Jersey.\n\nNa oslavě se Scullyová setká Robem, s rozvedeným otcem jednoho z dětí. Mezitím se v Atlantic City Mulder ptá bezdomovce k případu a za radu dává bezdomovci svůj klíč od hotelového pokoje. Bezdomovec mu řekne, co viděl v noci, kdy se zabíjelo. Mulder spí v uličce a vidí temné stvoření, které se pohybuje u popelnice a následně utíká. Nakonec je Malder zatčen a odveden na záchytku.\n\nNásledující ráno se detektiv Thompson setkává s Mulderem a Scullyovou, když si Scullyová přijde pro svého partnera. Předtím, než jde na rande s Robem, přivede Muldera na setkání s Dr. Diamondem – profesorem antropologie na univerzitě v Marylandu. Místní správce parku kontaktuje Muldera, poté, co najde mrtvolu divokého muže v lese. Mulder věří, že tvor je na cestě do Atlantic City, aby hledal potravu. Agenti spolu se správcem parku a Dr. Diamondem hledají tvora v opuštěné budově. Thompson mezitím také hledá to samé ve stejné budově s týmem zásahové jednotky.\n\nMulder je tímto tvorem napaden, načež brzy poté uniká. Malder, Scullyová, profesor, správce parku a zásahové jednotky tvora hledají v lese. Správce parku stvoření zasáhne uspávací šipkou. Zásahové jednotky stvoření brzy najdou a zabijí. Pitva neodhalí žádnou pravěkou strukturu kostí, ale zjistí se, že v jejím zažívacím traktu jsou úlomky kostí. Mulder si odchází pohovořit s etnobiologistou. Scullyová zruší druhou schůzku a jde s Malderem. Mezitím se v lese objeví dítě, které je potomkem těchto divokých tvorů.\n"}
{"id": "966093", "url": "https://cs.wikipedia.org/wiki?curid=966093", "title": "Josef Prášek", "text": "Josef Prášek\n\nJosef Prášek (26. března 1861 [\"uváděno též chybně 4. února 1868, záměna s Karlem Práškem\"] Hřivno – 26. května 1925 [\"uváděno též 26. března 1925\"] Vraždovy Lhotice) byl rakouský a český statkář a politik, na počátku 20. století poslanec Českého zemského sněmu.\n\nProfesí působil jako statkář a politik. Jeho domovskou obcí byly Vlastějovice. Roku 1904 tu patřil k zakládajícím členům sboru dobrovolných hasičů.\n\nPočátkem 20. století se zapojil i do zemské politiky a ve volbách v roce 1901 byl zvolen do Českého zemského sněmu v kurii venkovských obcí (volební obvod Ledeč, Dolní Kralovice). Uvádí se jako člen České agrární strany. Mandát obhájil i ve volbách v roce 1908, opět za agrárníky. V roce 1907 svědčil v soudním sporu, který proti sobě vedli synové Eduarda Grégra a agrárnický politik Josef Žďárský, jenž měl údajně urazit památku jejich otce.\n"}
{"id": "966094", "url": "https://cs.wikipedia.org/wiki?curid=966094", "title": "Domaniža", "text": "Domaniža\n\nDomaniža ( ) je obec na Slovensku v okrese Považská Bystrica. Žije zde  obyvatel. První písemná zmínka o obci pochází z roku 1268.\n\nObec se nachází mezi Strážovskými vrchy na jihozápadě a Súľovskými vrchy na severu, v malé pánvi potoka Domanižanka, levostranného přítoku řeky Váh. Leží na silnici II/517 zhruba 13 kilometrů od Považské Bystrice.\n\nSoučástí obce jsou dvě přidružené místní části, Domanižská Lehota, přidružená v roce 1902, a Kardošova Vieska, která byla připojena v roce 1974.\n\nNejvýznamnější památkou a dominantou obce je gotický, renesančně přestavěný Kostel sv. Mikuláše ze 14. století, který byl postaven na místě původní románské rotundy.\n\n"}
{"id": "966097", "url": "https://cs.wikipedia.org/wiki?curid=966097", "title": "Památník padlým slovenským vojákům v Lypovci", "text": "Památník padlým slovenským vojákům v Lypovci\n\nPamátník padlým slovenským vojákům v Lypovci je památník slovenským vojákům padlým během druhé světové války na území centrální části Ukrajiny na poli u Lypovce na místě, kde se 22. července 1941 odehrály těžké boje mezi německou a sovětskou armádou. Památník má úřední název Společný hrob slovenských vojáků padlých během útoku ( ) a patří do seznamu historických památek místního významu ve Vinnycké oblasti. U místních obyvatel se však vžil název Slovenský monument ( ). Památník tvoří šestimetrový žulový obelisk se slovenskými dvojkřížem, který se nachází na okraji města. Postavili ho slovenští kameníci v roce 1942 a jeho otevření se zúčastnil prezident slovenského státu Jozef Tiso.\n\nPříslušníci motorizované Rychlé brigády bojovali na straně německé 17. armády a během bitvy o Lypovec se dostaly pod křížovou palbu obou stran. Během ní zaznamenaly nejvyšší ztráty v průběhu jediného dne během celé války.\n\nVe společném hrobě v letech 1941–1943 byly pohřbíváni padlí slovenští vojáci z celého území SSSR. Pohřbívání pokračovalo i po skončení války, kdy se v okolí Lypovce našly pozůstatky dalších slovenských vojáků. Poslední případ je z roku 2010, kdy bagr při stavbě vodovodu narazil na kosti pěti vojáků s náboji a granáty. Ačkoliv se nenašel žádný identifikační znak vojáků, jejich příslušnost ke slovenské armádě se určila podle (vojenské) obuvi. Podle místních obyvatel je v hrobech pohřbeno přibližně 600 slovenských vojáků.\n\nPo válce nebyl památník udržovaný a dokonce se uvažovalo i o jeho demolici. Hřbitov se stal několikrát obětí útoků vandalů. Byly zaznamenány případy, kdy se na hrobech vyskytly seříznuté kříže.\n\nV letech 1996, 2006 a 2011 se v Lypovci uskutečnily mezinárodní pamětní akce smíření, jejichž symbolem se stal obnovený slovenský památník. Někteří obyvatelé Lypovce dostali od slovenského velvyslanectví speciální vyznamenání za „patronát“ nad hřbitovem.\n\n\n"}
{"id": "966098", "url": "https://cs.wikipedia.org/wiki?curid=966098", "title": "Památník maratónu míru", "text": "Památník maratónu míru\n\nPamátník maratónu míru se nachází na náměstí Maratónu míru v košické městské části Staré Město. Odhalen byl v roce 1959.\n\nNa památníku se nachází text \"\" (v překladu z řečtiny \"Zvítězili jsme\"), což byl podle legendy výkřik běžce – Athéňana – oznamujícího vítězství.\n\nAutorem tři metry vysoké sochy nahého běžce vytvořené z bronzu umístěné na podstavci z požárské žuly je akademický sochař Arpád Račko.\n\n"}
{"id": "966101", "url": "https://cs.wikipedia.org/wiki?curid=966101", "title": "Kardošova Vieska", "text": "Kardošova Vieska\n\nKardošová Vieska je místní část obce Domaniža v okrese Považská Bystrica.\n\nLeží v jihozápadní části Žilinské kotliny, v podcelku Domanižská kotlina, na Lednickém potoce v nadmořské výšce 398 m n. m. Nachází se 1 km severovýchodně od centra Domaniže, na cestě II/517 z Považské Bystrice do Rajce. Od Považské Bystrice je obec vzdálena 12 kilometrů.\n\nNa okraji osady stojí pomník SNP.\n"}
{"id": "966102", "url": "https://cs.wikipedia.org/wiki?curid=966102", "title": "Památník SNP na Jankově vršku", "text": "Památník SNP na Jankově vršku\n\nPamátník SNP na Jankově vršku je pomník vybudovaný na Jankově vršku (533,1 m n. m.) v Nitrických vrších na památku padlých, kteří zde zahynuli během druhé světové války.\n\nPamátník se nachází na Jankově vršku v nadmořské výšce 533,1 m n. m. ve vzdálenosti dvou kilometrů severovýchodním směrem od Uhrovce. Komplex památníku lze rozdělit na dvě části. Na vrchní a spodní. Na vrchní, výše položené, se nachází památník padlým partyzánům čtyř národností z období Slovenského národního povstání. V nižší části je velké parkoviště pro zhruba 50 aut, horský hotel Partyzán a turistická ubytovna.\n\nHlavními iniciátory stavby památníku byly okresní výbor KSS a okresní Svaz slovenských partyzánů v Bánovcích nad Bebravou. Autory návrhu památníku byli akademický sochař Jozef Pospíšil a Ing. arch. Artúr Szalatnai-Slatinský. Na jeho tvorbě se podíleli občané z okolních obcí, přímí účastníci SNP a dokonce i brigádníci z Moravy a Čech. Výstavba památníku se začala připravovat krátce po osvobození. Probíhala bez jakékoliv mechanizace, protože v té době nebyl na Jankově vršku elektrický proud a voda. Práce se dělaly ručně a voda se sem přivážela. Výstavba pomníku probíhala mezi roky 1948 a 1951 a k jeho odhalení došlo 28. srpna 1951 u příležitosti oslav SNP. V dalších letech se postupně pokračovalo v budování rekreačního areálu a současně sem byl dovedena elektrická síť a vodovod.\n\nPamátník je ve tvaru obrovského pylonu, vysokého 15 m v půdorysu pěticípé hvězdy, jenž je na vrchu ukončen čtvercovou deskou. Pylon vyrůstá ze středu čtvercové základny, vysoké dva metry, ve které je umístěno mauzoleum s hlínou z bojišť druhé světové války. Celý monument je vybudován z kamene a jsou do něho osazeny různé ornamenty. Na jejích vnějších stěnách jsou vysekané nápisy: „Sláva a věčná paměť padlým hrdinům“. Uvnitř mauzolea nad sarkofágem je nápis „Vašemu odkazu věrni zůstaneme“ a na bočních stěnách je uvedeno „Mír bude zachován a upevněn, pokud lid vezme věc zachování míru do svých rukou“, což je citát Josifa Vissarionoviče Stalina, a „SNP zůstává nevyčerpatelným zřídlem naší třídní a národní hrdosti“, jenž pronesl Viliam Široký.\n\nPamátník obklopuje zemní val, který je překlenut schodišti. Památník je obklopen keři a stěny valu jsou obloženy kameny. Na jedné straně od stěny jsou udržovány hroby partyzánů – symbolický hřbitov s hroby bojovníků a organizátorů SNP.\n\nPod památníkem se nachází přírodní amfiteátr, který je rozdělen do více stupňů, na nichž jsou osazeny lavičky k sezení. Na každém stupni se nachází jedna kamenná tabule. Mimo areál je též několik bunkrů, ve kterých se v minulosti ukrývali partyzáni a nyní jsou tři bunkry nově zrekonstruovány a návštěvníci si je tak mohou prohlédnout. Celé území je památkově chráněno. Jeho výměra je 103,42 ha a nachází se v katastrálním území obce Uhrovec. V blízkosti památníku stojí hotel a turistická ubytovna a v provozu je zde též komerční adrenalinové centrum.\n"}
{"id": "966103", "url": "https://cs.wikipedia.org/wiki?curid=966103", "title": "Park ušlechtilých duší", "text": "Park ušlechtilých duší\n\nPark ušlechtilých duší je památník židovským obětem holocaustu a součást komplexu starého židovského hřbitova ve Zvolenu. Nachází se vedle místní Technické univerzity. Je věnován Slovákům, kteří se přes druhou světovou válku, během holokaustu podíleli na záchraně Židů před deportací do koncentračních táborů a také jako pomník židovským obětem holokaustu.\n\nObelisk Ma bisterem! je památník romského holocaustu od sochařky Jaroslavy Šickové a akademického sochaře Jána Šicka. Má tvar obelisku s romským nápisem \"„Ma bisterem!“ (Nezapomeňte!)\".\n\nSymbolizuje zážitek smrti a znovuzrození. Tato průchozí, dva metry hluboká symbolická hrobka vznikla na návrh architekta Petera Abonyho. Její sarkofág je vytvořen ze skelných desek naplněných mosazným drátem obalenými říčními kameny od výtvarníka Peter Kalmuse, které symbolizují modlitby za slovenské oběti holokaustu. Tyto desky jsou vloženy mezi železniční kolejnice, jež symbolizují deportace Židů do koncentračních táborů. Z hrobky se vychází po bílých schodech u \"Stromu života\".\n\nObelisk, který symbolizuje naději a život, je vytvořen ze slepených 620 elipsovitých desek výtvarně preparovaného skla o osmimilimetrové hrubosti. Autorem obelisku je výtvarník a sklář Palo Macho.\n\nModerní součástí areálu památníku Parku ušlechtilých duší je digitální informační kiosek s informačním materiálem o památníku.\n\nPamátník vznikl z iniciativy tehdejšího předsedy představenstva \"Izraelské obchodní komory na Slovensku\" Miloše Žiáka a jeho poradce Ladislava Snopky. Základní kámene položil v roce 2008 tehdejší předseda slovenské vlády Robert Fico. Park ušlechtilých duší je od roku 2009 zařazen do projektu Slovenská cesta židovského kulturního dědictví v rámci Evropské cesty židovského kulturního dědictví. Projekt má název \"Velká kulturní cesta Evropy\".\n\nUlice Tomáše Garrigua Masaryky u areálu Technické univerzity ve Zvolenu.\n\n"}
{"id": "966104", "url": "https://cs.wikipedia.org/wiki?curid=966104", "title": "Marino Marini", "text": "Marino Marini\n\nMarino Marini (27. února 1901 Pistoia – 6. srpna 1980 Viareggio) byl italský sochař, malíř a grafik, jeden ze zakladatelů moderního evropského sochařství.\n\nV šestnácti letech začal studovat kresbu a malbu na umělecké Akademii ve Florencii. První sochy vytvořil až roku 1922. V roce 1929 ho požádal Arturo Martini, aby se stal vedoucím ateliéru sochařství umělecké školy Villa Reale v Monze. V témže roce si vysloužil pozornost umělecké kritiky jako výjimečný talent svou sochou Lidé a roku 1932 měl první autorskou výstavu v Miláně.\n\nVe 30. letech podnikl řadu cest po Evropě (Holandsko, Německo, Anglie, Řecko). Opakovaně pobýval v Paříži, kde se seznámil s Chiricem, Kandinským a Maillolem, později s Picassem, Braquem a Laurensem.\nRoku 1935 získal první cenu za sochařství na Římském quadrienále.\n\nV roce 1938 se seznámil s Mercedes Pedrazzini (*1913, Locarno-2008, Pistoia) a ještě téhož roku se s ní oženil. Oslovoval ji Marina a jejich vzájemný hluboký vztah pak vydržel po zbytek jeho života.\n\nV roce 1940 opustil Monzu aby se stal profesorem na Fakultě sochařství Akademie v Turíně a následující rok se stal profesorem sochařství na Accademia di Belle Arti di Brera v Miláně. Po zničení svého ateliéru roku 1943 se s Marinou uchýlil do exilu poblíž Locarna ve švýcarském kantonu Ticino. Zde se setkával s mnoha významnými umělci – Alberto Giacomettim, Fritzem Wotrubou, Otto Bänningerem, Hansem Arpem a Germaine Richier.\n\nV roce 1947 měl autorskou výstavu na 24. Benátském bienále ale do Itálie se vrátil až v roce 1948 aby vyučoval na Akademii Brera v Miláně. Na Bienále se spřátelil s Henry Moorem a americkým obchodníkem s uměním Curt Valentinem, který ho pozval do USA a uspořádal velkou autorskou výstavu Mariniho v New Yorku i následující sérii výstav po celém světě.\n\nMarini získal hlavní cenu Benátského bienále v roce 1952 a Mezinárodní Velkou cenu Accademia dei Lincei v Římě roku 1954. Byl účastníkem Documenta 1 (1955), Documenta II (1959), a také Documenta III v roce 1964 v Kasselu.\n\nRoku 1959 vytvořil obrovskou sochu jezdce na koni (5 m) pro náměstí v Haagu. Sérii Mariniho výstav v Mnichově, Rotterdamu, Stockholmu, Kodani, Oslo and Helsinki zakončily velké retrospektivy v Kunsthaus Zurich (1962) a Palazzo Venezia v Římě (1966).\n\nRoku 1968 obdržel v Göttingenu nejvyšší německé vyznamenání Orden pour le Mérite fur Wissenschaften und Kunst. V Nové Pinakotéce v Mnichově mu byla roku 1976 vyhrazena samostatná místnost. V jeho rodišti vzniklo Centrum dokumentace prací Marino Mariniho v Palazzo Comunale, Pistoia (1979), které shromažďuje jeho kresby, grafiky a menší sochy, literaturu a videodokumentaci života a díla.\n\nMarino Marini zemřel ve Viareggio 6. srpna 1980.\n\nJeho manželka Marina po smrti Mariniho organizovala řadu výstav a roku 1983 založila nadaci Marino Marini Foundation, která od roku 1990 sídlí v komplexu Convent of Tau, postaveném ve 14. století. V roce 1988 umožnila velkorysým darem vznik Mariniho muzea ve Florencii (Marino Marini Museum of San Pancrazio). Marina zemřela 20. dubna 2008 a podle jejího přání je pochována vedle svého muže v Pistoia.\n\nMarini se poučil z dějin sochařství od Etrusků přes římský portrét až ke klasicismu Antonia Canovy a tuto zkušenost svébytným způsobem interpretoval ve svých dílech. Z jeho předchůdců na něj měl vliv Medardo Rosso, který jako jeden z prvních pracoval s modelací povrchu k zesílení účinku světla. V roce 1929 si Marini vysloužil pozornost umělecké kritiky jako výjimečný talent svou sochou Lidé (1929, terakota). O dva roky později vzniklo jeho zásadní dílo Ersilia (1931).\n\nVe Švýcarsku během války pokračoval v cyklu ženských postav symbolizujících plodnost (Pomona), socha Archanděl byla na počátku série na téma Zázrak. Některé sochy byly přímou reakcí na utrpení a ničení, které přinesla válka, a které Marini hluboce prožíval (Oběšený, 1942).\n\nVe své monumentální tvorbě se opakovaně vracel k tématu artistů, ženských symbolů plodnosti a jezdců na koni. V roce 1936 vytvořil sochu Rytíř (dřevo, též bronz), která byla počátkem jeho nového pojetí jezdecké sochy. Ačkoli stavba sochy zůstává víceméně klasická, povrch je poznamenán zářezy. Později sochař stále častěji zesiluje expresivní účinek soch hrubou modelací povrchu, polychromií, vynecháním některých detailů, posunem k abstrakci a geometrizací tvaru.\n\nTéma jezdce se během jeho tvorby proměňuje od prvního téměř klasického ztvárnění (Jezdec, 1936, Poutník, 1939, návštěva Bamberku, raně gotický Bamberský jezdec), přes vypjaté expresivní ztvárnění koně s padajícím jezdcem z 50. let v sérii Zázrak (1951–52, souvislost s biblickým příběhem obrácení apoštola Pavla - Saula z Tarsu). Tento motiv se opakuje i v monumentální soše Velký zázrak s expresivní dominantou vzpínajícího se koně (1953). V 60. letech představuje jezdec i kůň sexuální symbol (Rytíř, Anděl města), později se figury zjednodušují do silně abstrahovaného kubizovaného tvaru (Bojovník 1959, 1963).\nMarini byl vynikající portrétista a během svého života portrétoval řadu slavných osob (Stravinskij, Cará, H. Miller, Marc Chagall, Mies Van der Rohe).\n\nMarini vystudoval malířství a maloval po celý život. Raná díla byla ovlivněna italskou renesancí, malíři 19. století , později kubismem a postimpresionisty. Jeho kresby souvisejí se sochařskou tvorbou a zachycují plasticitu a objemy postav. Grafické listy a malba jsou expresivní, charakteristické využitím sytých a jasných barev v plochách a kresbou v silných liniích. Figurální motivy se opakují – hlavy, ženské postavy, jezdec a kůň.\nV sedmdesátých letech se Marini věnoval i tvorbě plakátů (Metropolitní opera, NY).\n\n\n\n\n\n\n"}
{"id": "966105", "url": "https://cs.wikipedia.org/wiki?curid=966105", "title": "Silnice I/60 (Slovensko)", "text": "Silnice I/60 (Slovensko)\n\nObchvat Žiliny, značený jako silnice I. třídy 60 (), dříve silnice I. třídy 18A (), je silniční obchvat slovenského města Žilina. Jedná se o silnici I. třídy, jejíž délka je 2,847 km. V provozu je zatím jen východní část celkového plánovaného obchvatu.\n\nObchvat začíná křižovatkou se silnicí I/11 a končí křižovatkou s I/18. Cestou se na něj napojuje silnice druhé třídy číslo II/583A. Silnice I/60 obchází Žilinu ze severu a vede po levém břehu Váhu mimo intravilán města.\n\nJsou plánována rozšíření tohoto obchvatu. Prvním z nich je prodloužení stávající trasy I/60 dále na východ, kde obejde tzv. Celulózku a vyústí na silnici I/18 východně od sídliště Vlčince. Druhým je pak výstavba západního křídla obchvatu, které bude tvořeno dálnicemi D1 a D3.\n\nV roce 2014 začala výstavba tohoto západního křídla. V jižní části jde o 11,317 km dlouhý úsek dálnice D1 z Hričovského Podhradie k Lietavské Lúčce; stavba zde začala 20. února 2014 a má trvat čtyři roky. Stavitelem je sdružení firem Strabag, Váhostav a Metrostav, který má na starost jeden z tunelů.\n\nV severní části pak jde o 4,25 km dlouhý úsek dálnice D3 mezi městskými čtvrtěmi Strážov a Brodno. Stavba zde začala 28. 5. 2014 a měla by být hotova do tří let. Stavitelem této části je sdružení firem Eurovia SK, Hochtief CZ a Stavby mostov Slovakia, její cena je asi 250 milionů eur.\n\n"}
{"id": "966107", "url": "https://cs.wikipedia.org/wiki?curid=966107", "title": "Mohyla generála Milana Rastislava Štefánika", "text": "Mohyla generála Milana Rastislava Štefánika\n\nMohyla generála Milana Rastislava Štefánika je památné místo v katastrálním území obce Most pri Bratislave. Jedná se o symbolickou mohylu v místě, kde tragicky zahynul Milan Rastislav Štefánik s italskou posádkou v důsledku zřícení letadla, ve kterém všichni společně letěli z italského Udine na Slovensko.\n\nV roce 1923 na tomto místě vyrostla unikátní mohyla ve tvaru pyramidy podle projektu slavného architekta Dušana Jurkoviče. Mohyla je obehnána zemním valem. Po obvodu celého areálu jsou vysázeny lípy srdčité. V letech 1988 a 1992 prošel památník rekonstrukcí.\n\nPři mohyle je kamenná tabule s nápisem (v českém překladu, originál je slovensky):\nOd vstupu k mohyle vede zelená turistická značka na Bílý Kříž a z ní odbočka k pamětní místnosti gen. M. R. Štefánika v Ivance pri Dunaji. Na konci zelené značky se na Bílém Kříži nad Račou je možné napojit na červenou hřebenovou „Turistickou cestu gen. M. R. Štefánika“ vedoucí směrem k mohyle na Bradle.\n\nPopisovaná Mohyla generála Milana Rastislava Štefánika se nachází na Dunajském ostrově v katastrálním území obce Most pri Bratislavě. Místo je vzdálené 100 m od hranice Bratislavy a též od bývalé obce Farná, v roce 1923 přičleněné Ivance pri Dunaji. Přístup autem je možný po asfaltové cestě z Ivanky na parkoviště situované před areálem.\n\n"}
{"id": "966108", "url": "https://cs.wikipedia.org/wiki?curid=966108", "title": "Opatová nad Váhom", "text": "Opatová nad Váhom\n\nOpatová nad Váhom je městská část Trenčína.\n\nOpatová nad Váhom byla samostatnou obcí až do 31. prosince 1984. Od následujícího dne je administrativně přičleněna k městu Trenčín jako jeho část. Nachází se přibližně 5 kilometrů severně od centra města. \nRozkládá se na území 1422,20 ha a její nadmořská výška dosahuje průměrně 215 m n. m. V současnosti zde žije přibližně 1615 obyvatel, z čehož je 271 dětí do 14 let, 1023 lidí ve věku 15–60 let a 321 lidí starších 60 let.\n\nPrvní písemná zmínka je z roku 1238 (v podobě „Getz“), kdy uherský král Béla IV. přidělil polovinu obce do užívání benediktinskému opatství na Skalce. Obec patřila pod opatství na Skalce až do roku 1773. V roce 1789 zde byla opětovné zřízena samostatná farnost. \nKlidnější 19. století vystřídalo bouřlivé století dvacáté se dvěma světovými válkami a rychlým rozvojem. Na frontách první světové války bojovalo mnoho mužů z Opatové. Na památku mužů, kteří se z bojů nevrátili, vybudovali místní u zdejší fary památník. Je na něm vyryto celkem 25 jmen padlých obyvatel obce.\n\nZ Opatové pochází Ing. Peter Baco, bývalý slovenský poslanec Evropského parlamentu a též bývalý ministr zemědělství za HZDS a dále Mons. Marián Gavenda, katolický kněz a bývalý šéfredaktor Katolických novin a mluvčí Konference biskupů Slovenska.\n\n"}
{"id": "966109", "url": "https://cs.wikipedia.org/wiki?curid=966109", "title": "Papradno", "text": "Papradno\n\nPapradno ( ) je obec na Slovensku v okrese Považská Bystrica. Žije zde  obyvatel. První písemná zmínka o obci pochází z roku 1525.\n\nObec leží v údolí řeky Papradnianky v Javorníkách, ve vzdálenosti cca 15 kilometrů od okresního města Považské Bystrice. Součástí obce je několik odlehlých horských osad pod hlavním hřebenem pohoří, severozápadně od obce, zejména osada Podjavorník.\n\nObec Papradno patří mezi největší obce v okrese Považská Bystrica.\n\nPrvní písemná zmínka o obci Papradno pochází z roku 1525 a v té době obec patřila pod feudální panství Bytča. Katastr obce Papradno vznikl v 15. století oddělením od katastru Veľká Jasenica. Osidlování obce probíhalo pomalu, v 14. a 16. století probíhalo zejména díky valašské kolonizaci. Na tuto kolonizaci se dodnes zachovala památka ve formě znaku obce. Ve znaku můžeme vidět berana stojícího na pažitu. Tento symbol obce se používá již od roku 1757. Postupným osídlováním Papradna se začaly vytvářet i kopaničářské osady. Z nejvýznamnějších můžeme jmenovat osadu Podjavorník, Majer nebo Podhúboč.\nV roce 1649 došlo k radikálnímu zhoršení sociální situace v obci a to zejména kvůli působení hraběnky Biháryové, která dostala celou obec i její katastr do pronájmu. Tato situace trvala až do roku 1848, kdy se Papradno vymanilo z poddanství. Pak se začalo v obci intenzivněji rozvíjet zemědělství, chov dobytka, různé řemeslnické činnosti a podobně. Protože Papradno leží v horské oblasti, zemědělství se zde příliš nedařilo a lidé byli odkázáni odcházet za prací do zahraničí (nejčastěji do Německa a Maďarska).\nV roce 1906 byla i obec Papradno, jako mnohé jiné, postižená maďarizací a byl jí určen nový název – \"Kosárfalva\" (v doslovném překladu vesnice košíkář). Tento pomaďarštěný název byl odstraněn až v roce 1918, se vznikem Československa.\n\nArchitektonickou dominantou obce je jednolodní kostel svatého Ondřeje z roku 1792, postavený v pozdně barokním stylu.\n\nObec se v současnosti zaměřuje hlavně na rozvoj turistiky, zejména díky tomu, že se cca 5 – 7 kilometrů od obce nachází pohoří Javorníky, patřící do CHKO Kysuce. V osadě Podjavorník stojí turistický hotel a lyžařský vlek. V okolí obce je i několik vyznačených cykloturistických tras. V obci se dodnes zachovalo větší množství dřevěných domků, reprezentujících lidovou architekturu.\n\n\n"}
{"id": "966110", "url": "https://cs.wikipedia.org/wiki?curid=966110", "title": "Památkový úřad Slovenské republiky", "text": "Památkový úřad Slovenské republiky\n\nPamátkový úřad Slovenské republiky (slovensky Pamiatkový úrad Slovenskej republiky, zkratka PÚSR) je úřad, jehož hlavním úkolem je ochrana památkového fondu Slovenské republiky. PÚSR sídlí v Bratislavě, ale má celostátní působnost a spadá pod něj osm krajských památkových úřadů se sídlem ve slovenských krajských městech. Generální ředitelkou je Katarína Kosová.\n\nPředchůdce dnešního Památkového úřadu SR byl zřízen k 1. lednu 1951. Celkový vývoj byl následující: \n\n"}
{"id": "966111", "url": "https://cs.wikipedia.org/wiki?curid=966111", "title": "Karol Holuby", "text": "Karol Holuby\n\nKarol Ján Holuby (14. února 1826, Háj – 26. října 1848, Šulekovo) byl účastník slovenského povstání 1848. Jeho mladší bratr byl slovenský botanik, etnograf a kulturní pracovník Jozef Ľudovít Holuby.\n\nOd roku 1840 studoval na evangelickém gymnáziu v Modre, kde se seznámil s Vilko Šulekem. Ke slovenským dobrovolníkům se přidal, když přišli na Myjavu. Slovenská národní rada ho ustanovila komisařem a 25. září 1848 ho jako zmocněnce vyslala do obcí Kostolné, Vaďovce, Hrušové, Horní a Dolní Bzince a Lubina. Jeho úkolem bylo získat ozbrojenou podporu na boj, zprostředkovat rozkazy Slovenské národní rady a zásobovat povstalce na Brezové. Dne 27. září 1848 odešli hurbanisté z Brezové pod Bradlom směrem na Starou Turou, kde byli nejvíce ohrožováni maďarským gardisty. Maďaři Starou Turou zapálili, když spatřili blížící se vojsko. V Lubině se Holuby postavil do čela ozbrojeného odporu místních obyvatel proti maďarským vojákům. Garda, přicházející ze Staré Turé, narazila v Lubině na větší odpor. Proto začali střílet do obyvatel, některé z nich chytili a podpálili několik budov. Obec poslala vyslance vedené Karolem Holubym a notářem Erdelským. Ti šli naproti maďarskému vojsku až k Horním Bzincům. Tam je Maďaři zajali a odvedli. Garda vyhnala obyvatele Lubiny násilím pryč a podpálila jejich vesnici. Holubyho věznili spolu se 40 osobami v Hlohovci. Statutární soud odsoudil Karla Jana Holubyho jako velitele slovenského povstání a buřiče k trestu smrti oběšením. Holuby nic nezapřel a vzal na sebe vinu za více lidí. Jeho poprava se konala 26. října 1848 na stejném místě, kde o šest dní dříve skonal Vilko Šulek. Den před oběšením napsal Holuby báseň o divadle celé popravy. Když se dozvěděl o Šulkově hrdinské smrti, uvedl: „Co pláčete lidé, toto je moje svatba. Já s radostí kráčím do náruče své nevěsty.“ Pohřbili ho tři dny po popravě spolu se Šulkem.\n\nDne 4. února 1849 byla jejich těla exhumována a následně pohřbena slovenskými dobrovolníky se zaslouženým poctami. Na jejich pohřbu hovořil Ján Francisci-Rimavský a Janko Kráľ, který pronesl jim věnovanou vlastní báseň \"Dumu dvou bratrů\". Dnes stojí na místě Holubyho popravy památník od architekta Dušana Jurkoviče z roku 1928.\n\nOběť dvou mladíků za svobodu slovenského národa inspirovala slovenské tvůrce hned po jejich smrti. Označili je za mučedníky a jejich oběti za ideální příklady hodné následování. V roce 1849 jim Janko Kráľ věnoval báseň s názvem \"Duma dvou bratrů\" a o rok později vyšla smutnohra Jozefa Podhradského \"Holuby a Šulek\". Volněji se objevují i  v Hurbanově novele \"Slovenští žáci\" z roku 1853. Odlišný, polemický pohled přinesla Záborského hra \"Holub\", která vyšla až v roce 1962.\n\n"}
{"id": "966112", "url": "https://cs.wikipedia.org/wiki?curid=966112", "title": "Ján Slavoľub Badušek", "text": "Ján Slavoľub Badušek\n\nJán Slavoľub Badušek (1840 Zemianske Podhradie – 28. května 1867 Oslany) byl římskokatolický kněz a publicista.\n\nKatolickou teologii studoval v bohosloveckém semináři v Banské Bystrici. Po vysvěcení na kněze od 1865 teologicky působil v Oslanech. Během studií se pod vlivem Štěpána Moyzese angažoval v banskobystrickém semináři v slovenském národním hnutí, v letech 1864–1865 předseda samovzdělávacího spolku \"Kolo\" a církevního sdružení \"Bratrstvo sv. Karla Boromejského\". Roku 1865 byl hlavním organizátorem a řečníkem na cyrilometodějských slavnostech. Věnoval se také literární činnosti. Její část vyšla roku 1868 v časopise Sokol.\n\n"}
{"id": "966114", "url": "https://cs.wikipedia.org/wiki?curid=966114", "title": "Podjavorník", "text": "Podjavorník\n\nPodjavorník je osada a místní část obce Papradno v okrese Považská Bystrica.\n\nNachází se v prostředí pohoří Javorníky, pod hlavním hřebenem, 3 kilometry od nejvyššího vrcholu Javorníků, Veľkého Javorníku, v pramenné oblasti říčky Papradnianky.\n\nZachovaná dřevěná lidová architektura kopaničářského osídlení se postupně mění na rekreační objekty. V okolí Podjavorníka se nachází několik osad, z nichž největší je osada Kŕžeľ. Další osady jsou Chuchmalovce Bartkovce, Hruškovce, Hanajovce a Levčovce.\n\nPodjavorník je v současnosti rekreační oblastí s možnostmi letní i zimní turistiky. Stojí tam i zrekonstruovaný hotel Podjavorník s možností ubytování. V blízkosti hotelu je lyžařský vlek s nejdelší tratí v okolí (920 m) a 1 dětský vlek. Žlutě označený turistický chodník a lyžařská turistická trasa vedou na hřeben Javorníků.\n"}
{"id": "966129", "url": "https://cs.wikipedia.org/wiki?curid=966129", "title": "Yamaha FJ 1200", "text": "Yamaha FJ 1200\n\nYamaha FJ 1200 je model motocyklu kategorie sportovní cestovní motocykl, vyvinutý firmou Yamaha, vyráběný v letech 1986-1996. Nahradil model FJ 1100, vyráběný v letech 1984-1985. Motor z tohoto modelu byl použit u naháče XJR 1200. Nástupcem se stal model FJR 1300. Hlavními konkurenty byly BMW K100RS, Suzuki 1100 Katana a Kawasaki Ninja ZX-10.\n\n\n"}
{"id": "966131", "url": "https://cs.wikipedia.org/wiki?curid=966131", "title": "Muzeum historických kočárů", "text": "Muzeum historických kočárů\n\nMuzeum filmových kočárů, povozů a sedel a příslušenství se nachází v prostorách zámku ve Vysoké Lhotě, části obce Čerčany. Jeho provozovatel je firma EQUI HANUŠ s.r.o. Jsou zde vystaveny nejen historické kusy, ale také repliky. K vidění tu tak jsou povozy např. z filmů Bathory, Princezna ze mlejna, Johanka z Arku či Kletba bratří Grimmů. Vystavena je i bryčka, kterou řídil Sean Connery. Kromě povozů jsou v muzeu i sedla – např. z pohádky Tři oříšky pro Popelku. Kromě sedel z filmů tu mají i poštovní sedla či sedla vojenská. Nachází se zde více než pět stovek exponátů.\n\nJelikož se společnost pohybuje desítky let ve světě filmu, jezdí sem nejenom turisté, ale také filmaři, kteří vybírají rekvizity pro svoje filmy. Kromě toho na zámku probíhá výcvik koní pro filmové účely.\n\nZámeček Vysoká Lhota je jedinou oficiálně vyhlášenou kulturní památkou celé obce Čerčany. \n\n"}
{"id": "966137", "url": "https://cs.wikipedia.org/wiki?curid=966137", "title": "Římskokatolická farnost Rašovice", "text": "Římskokatolická farnost Rašovice\n\nŘímskokatolická farnost Rašovice () je zaniklé územní společenství římských katolíků v Rašovicích a okolí. Organizačně spadalo do krušnohorského vikariátu, který je jedním z deseti vikariátů litoměřické diecéze.\n\nRašovice patřily k úhošťanské farnosti. Od ní byly, spolu s Lestkovem, Zásadou, Suchým Dolem a Meziříčím, roku 1789 vyčleněny jako lokálie, k jejímuž kanonickému povýšení na farnost došlo 18. listopadu 1852. Prvním lokalistou byl Aegid Stund zavražděný roku 1816. Matriky jsou vedeny od roku 1784. Farnost existovala do 31. prosince 2012 jako součást kláštereckého farního obvodu. Od 1. ledna 2013 zanikla sloučením do farnosti Klášterec nad Ohří.\n\n\"Začátek působnosti jmenovaného v duchovní správě farnosti od:\"\nDo farnosti náleželo území obcí:\n\nVe farnosti se nacházely také další drobné sakrální stavby a pamětihodnosti.\n\n\n"}
{"id": "966139", "url": "https://cs.wikipedia.org/wiki?curid=966139", "title": "Ransomware", "text": "Ransomware\n\nRansomware (jiné názvy: vyděračský software, vyděračský program; angl. \"ransomware\" - složení anglických slov \"ransom\" \"výkupné\" \"software\" \"software\") je druh škodlivého programu, který blokuje počítačový systém nebo šifruje data v něm zapsaná, a pak požaduje od oběti výkupné za obnovení přístupu. Některé formy ransomware šifrují soubory na pevném disku (kryptovirální vydírání), jiné jen zamknou systém a výhrůžnou zprávou se snaží donutit uživatele k zaplacení.\n\nZpočátku byl populární pouze v Rusku, ale jeho mezinárodní rozšíření roste; v červnu 2012 poskytovatel zabezpečení McAfee vydal zprávu, že nasbíral přes 250 000 unikátních vzorků ransomware. Pouze za první čtvrtletí 2013 se toto číslo zdvojnásobilo oproti roku 2012.\n\nRansomware se typicky šíří jako trojský kůň, případně jako červ, vstupující do systému například přes stažený soubor nebo skrze chybu v zabezpečení. Program pak zatíží systém: například začne šifrovat data na disku. Více sofistikované typy ransomware zašifrují data oběti pomocí náhodného symetrického klíče a fixního veřejného klíče. Pouze autor malware zná privátní klíč, pomocí kterého lze data rozšifrovat. Některé typy ransomware počítač jednoduše zamknou, typicky nastavením Windows Shell nebo pomocí změny Master boot record či změny diskového oddílu, a umožní uživateli pouze zaplatit poplatek. Rozšiřování ransomware významně pomáhá expanze kryptoměn, které znemožňují dohledání útočníka podle platby.\n\nPrvní známý ransomware byl objeven roku 1989 pod názvem „AIDS“ trojan (také znám jako „PC Cyborg“). Autorem byl Joseph Popp, jehož software prohlašoval, že určitému softwaru v počítači vypršela licence, zašifroval soubory na disku, a vyžadoval po uživateli platbu ve výši 189 amerických dolarů firmě „PC Cyborg Corporation“ za odemknutí systému.\nPopp byl prohlášen za duševně chorého, aby nemusel stanout před soudem, ale slíbil věnovat finanční prostředky, které vydělal svým malwarem, na podporu výzkumu AIDS. Představa o použití asymetrického šifrování pro takový typ útoků byla představena v roce 1996 Adamem L. Youngem a Moti Yungem. Tito dva věřili, že \"AIDS trojan\" byl neefektivní vzhledem k použití symetrického šifrování a představili koncept kryptoviru s použitím RSA a TEA. Young a Yung označovali tento útok jako „kryptovirální vydírání“ a jako „viditelný“ útok, který je součástí větší třídy útoků s označením kryptovirologie, která se zabývá jak skrytými tak viditelnými útoky.\n\nPřípady vyděračského ransomwaru se staly hlavním typem ransomwaru v květnu 2005. V polovině roku 2006 červi jako Gpcode, TROJ.RANSOM.A, Archiveus, Krotten, Cryzip a MayArchive začaly využívat sofistikovanější RSA šifrování, pokaždé se zvyšující se velikostí klíče. Gpcode.AG, který byl zaznamenán v červnu 2006, byl zašifrován 660bitovým RSA veřejným klíčem. V červnu roku 2008 byla objevena varianta známa jako Gpcode.AK využívající 1024bitový RSA klíč. Věřilo se, že je to dostatečně velký klíč, aby nebylo možné ho výpočetně prolomit bez distribuovaného úsilí.\n\nV srpnu 2010 ruské úřady zatkly deset jednotlivců napojených na ransomwarového červa známého jako WinLock. Na rozdíl od předchozího červa Gpcode, WinLock nepoužíval šifrování. Místo toho WinLock jednoduše zamezil přístupu do systému zobrazením pornografických obrázků, a vyzval uživatele k zaslání prémiové SMS za cenu okolo 10 dolarů. Za tuto SMS uživatel získal kód, který mohl být použit k odemčení počítače. Podvod zasáhl velký počet uživatelů po celém Rusku a sousedních zemích. Podle zpráv získala skupina okolo 16 milionů dolarů. \n\nV roce 2011 ransomwarový červ vydávající se za upozornění Windows Product Activation, které informovalo uživatele systému Windows, že by systém měl být re-aktivován a že se uživatel \"stal obětí podvodu\". Program nabízel online aktivaci (jako skutečná aktivace Windows), ale byla nefunkční a vyžadovala po uživateli, aby zatelefonoval na jedno ze šesti mezinárodních telefonních čísel a zadání 6místného kódu. Zatímco malware prohlašoval, že hovor je zdarma, byl hovor veden přes dalšího operátora s vysokými tarify za mezinárodní hovory. Ten hovor zdržoval a účtoval uživateli velké částky za mezinárodní hovory.\n\nV únoru 2013 se objevil ransomwarový červ založený na Stamp.EK exploitu. Malware byl distribuován přes hostingové služby SourceForge a GitHub a nabízel k objednání \"falešné nahé fotky\" celebrit.\nV červenci 2013 se objevil ransomware zaměřený na OS X, který zobrazoval webovou stránku obviňující uživatele ze stahování pornografie. Na rozdíl od svých protějšků zaměřených na Windows neblokoval celý počítač, ale jednoduše zamezoval použití samotného prohlížeče tím, že zamezoval zavření těchto stránek pomocí běžných prostředků.\n\nV červenci 2013 21letý muž z Virginie se sám udal na policii potom, co obdržel falešné FBI varování obviňující ho z uchovávání dětské pornografie. Po vyšetřování byl skutečně uživatel obviněn z uchovávání dětské pornografie a ze sexuálního obtěžování dětí, když byly v jeho počítači nalezeny obrázky nezletilých dívek a nevhodné komunikace s nimi.\n\nU operačního systému Android jsou tři kategorie ransomware:\n\n\nNejznámější ransomware, které se objevily na Androidu: Doublelocker, Charger, Jisut, Lockerpin, Simplocker.\n"}
{"id": "966140", "url": "https://cs.wikipedia.org/wiki?curid=966140", "title": "Supernova (jihokorejská hudební skupina)", "text": "Supernova (jihokorejská hudební skupina)\n\nSupernova je jihokorejská klučičí skupina, která vznikla v rámci společnosti Mnet Media.\n\nSkupina se skládá ze 6 členů, kteří se specializují na zpěv, tanec, hraní, rap a pop. Debutovali v roce 2007 s písní „Hit“, ale nejvíce se proslavili známou písní „TTL (Time To Love)“, která vznikla ve spolupráci se skupinou T-ARA v roce 2009. V září 2009 Supernova debutovala jako Choshinsei (超新星) v Japonsku pod společností Universal Japan a vydala svůj debutový singl „Kimi Dake wo Zutto“.\nPo debutu skupina získala ohromnou popularitu jak v Jižní Koreji, tak i v Japonsku, Thajsku a dalších zemí východní Asie.\n\nFanoušci Supernovy používají různé verze názvu v různých zemích. V Jižní Koreji je skupina jako Choshinsung (초신성), zatímco v Japonsku jsou známi jako Chōshinsei (超新星), v čínštině jako Chao xin xing (超新星) a v angličtině jako Supernova. Jejich jméno „Supernova“ znamená výbuch hvězdy, která září mnohem více než Slunce. Jméno bylo vybráno ze seznamu fanouškovských příspěvků. Všichni členové měří více jak 180cm.\n\n2006: Před debutem\n\nPřed debutem to byla původně skupina skládající se z 5 členů pod názvem GM5. Skládala se z těchto členů: Park Geon Il, Kim Sung Je, Kim Kwang Soo, Song Ji Hyuk a Han Ji Hoo. Ještě před debutem opustil Han Ji Hoo skupinu kvůli touze stát se hercem a ke skupině přibyli další 2 členové: Jung Yoon Hak a Kim Jin Chul (nynější leader v F.CUZ - Jinon). V tomto seskupení vystoupili v „BIG4 Concert“ jako GM6. V prosinci 2006 před jejich oficiálním debutem Kim Jin Chul odešel ze skupiny a byl nahrazen starším praktikantem - Yoon Sung Mo.\n\n2007: Debut\n21. září 2007 debutovali jako skupina Cho Shin Sung skládající se z těchto členů: Ki Sung Je, Kim Kwang Soo, Song Ji Hyuk, Park Geon Il, Jung Yoon Hak a Yoon Sung Mo. Vystoupili s jejich debutovou písní „Hit“ v KBS Music Bank.\n\nJak to z názvu vypovídá, tato skupina se chystá explodovat na různých zábavných místech - ukázat svůj talent jako zpěváci, tanečníci a herci. Jejich spolehlivost pramení z dvou a půl roků rozsáhlého tréninku zpívání, tance a hraní. Aby se odlišili od ostatních chlapeckých skupin, Supernova nosí formálně na sobě ležérní oblečení, čímž zdůrazňuje jejich mužskou přitažlivost. Mj. jsou známy pro účinkování v různých videoklipech pro SeeYa a FT Island. Vystupovali i v „Mnet's M!Pick Season 6“.\n\nSupernova byla v roce 2007 MKMF nominována na tyto ceny: „Nejlepší nová mužská skupina“ a „Umělec roku“.\n\n2008\n24. července 2008 poprvé skupina navštívila Thajsko a zúčastnila se přehlídek nových skupin a mnoha dalších akcí.\n\n2009\n4. září skupina spolupracovala se holčičí skupinou T-ARA kvůli hip-hopové písni „TTL (Time To Love)“. Pro tuto verzi spolupracovali tito členové ze Supernova: GeonIl, KyungSu, JiHyuk a tito členové z T-ARA: SoYeon, HyoMin, EunJung a JiYeon. Během září podporovali píseň na různých hudebních událostech a pořadech. Remixová verze „TTL Listen 2“ byla vydána 9. října a v MV se objevili všichni z obou skupin. I když zbytek členů z obou skupin v této remixové verzi nemá aktivní část, všech 12 se zúčastnili propagace.\n\nV tomto roce skupina debutovala v Japonsku. V září vydala po dobu tří po sobě jdoucích týdnů 3 singly: „Kimidake wo Zutto“, „Hikari“ a „SuperStar ~Reborn~“. První dva singly jsou zbrusu nové verze, zatímco „SuperStar ~Reborn~“ je japonská remixová verze korejského singlu „Superstar“.\n\n21. října vydali své první japonské album s názvem „Hana“.\n\n2010\nV lednu vydala Supernova svůj čtvrtý japonský singl „Last Kiss“.\nZúčastnili se jako hosté koncertu v Bangkoku, hlavním městě Thajska.\n12. srpna se vrátili do Koreje a vydali jejich teaser k MV písni „On Days That I Missed You (그리운날에)“.\nPoté 17. srpna vydali jejich první mini-album „Time to Shine“.\n18. srpna konečně vydali celé MV k „On Days That I Missed You (그리운날에)“. Později byla „Shining Star“ vydána k jejich comebacku v j-pop průmyslu.\n21. prosince uspořádali v japonské aréně Yokohama koncert „Choshinsei Show 2010“, jehož se zúčastnilo asi 13 tisíc fanoušků.\nNa konci roku 2010 všichni členové (YoonHak se neúčastnil, jelikož byl zaneprázdněn natáčením „Love Kimchi“) natočili svoji část v novém lékařském drama „SIGN“ pro SBS. Např. Geon Il si tu zahrál leadera „Seo Yoon Hyung“ populární skupiny „VOICE“, kdy byl zavražděn během koncertu skupiny.\n\n2011\nBrzy v roce 2011 se každý člen zaměřil na své sólo aktivity v Koreji a Japonsku.\nSungJe byl obsazen do „I really really like you“ spolu s Boram ze skupiny T-ARA.\nKwangSoo byl obsazen do sitcomu „Real School“ spolu s těmito členy U-KISS: DongHo, KiSeop a Eli.\nSungMo byl obsazen do muzikálu „Coronation Ball“.\nLeader YoonHak si zahrál sám sebe v japonském drama „Love Kimchi“, které bylo vysíláno k 70. výročí NHK. Zahrál si také v muzikálu „Finding Kim Jong Wook“ v Koreji. KwangSoo spolu s leaderem byli vybráni do MC vysílání „K-Pop Zine“ od Mnet Japan.\nJiHyuk byl také obsazen do dramatu „Bachelor's Vegetable Store“ jako Yoon Ho Jae.\nKoncem října narukoval leader YoonHak do armády.\n\n2012\n21. března vydal YoonHak japonský singl „Again“.\n17. dubna vydala skupina Supernova jejich nové mini-album „Stupid Love“, avšak jako pětičlenná skupina bez leadera, který byl už v této době v armádě.\n20. července se SungJu zranil, což zpozdilo comeback o měsíc. SungJu údajně cítil bolest na jeho levé noze, zatímco trénoval.\n6. srpna skupina oznámila comeback s jejich singlem „She's Gone (폭풍속으로)“. Další den vydali jejich teaser fotky až na zraněného člena.\n9. srpna uspořádali jejich oficiální comeback v M!Countdown. I člen SungJu se účastnil, jelikož si vzal prášky proti bolesti, které dostal kvůli svému zraněnému kotníku.\n\nČLENOVÉ\nhttp://fthilarious.files.wordpress.com/2011/12/356848520.jpg?w=683\n\nPravé jméno:Jung Yoonhak (정윤학)\nPřezdívky:Spica Yoonhak\nPozice: Leader, zpěvák\nDatum narození:2. prosince 1984\nMísto narození:Jižní Korea\nVzdělání:Univerzita KyungHee - media, Aichi univerzita v Japonsku\nDovednosti:Japonština, zpěv\nZáliby: jazyky, trénink, basketball, řízení\nKrevní skupina: 0\nVýška: 180cm\n\nPravé jméno:Kim Sungje (김성제)\nPřezdívky: Sirius Sungje\nPozice:hlavní zpěvák a tanečník\nDatum narození:17. listopadu 1986\nVzdělání:Univerzita KyungHee - informační komunikace\nDovednosti:tanec, zpěv\nZáliby:poslech hudby\nVýška: 184cm\nKrevní skupina: AB\n\nPravé jméno:Kim Kwangsoo (김광수)\nPřezdívky:Becrux KwangSoo\nPozice:Rapper\nDatum narození:22. dubna 1987\nVzdělání:Univerzita JoongAng - Drama\nDovednosti:kendo(japonské umění boje s mečem), lyžování\nZáliby:nakupování, hry, sbírání DVD, boty\nKrevní skupina: B\nVýška: 182cm\n\nPravé jméno: Yoon Sungmo (윤성모)\nPřezdívky: Vega Sungmo\nPozice:hlavní zpěvák\nDatum narození:15. června 1987\nVzdělání:Univerzita KyungHee - informační komunikace\nDovednosti:kickbox, kendo, psaní\nZáliby: poslech hudby, psaní deníku, kolo\nKrevní skupina: 0\nVýška: 180cm\n\nPravé jméno:Song Heonyong (송헌용)\nPřezdívky: Acrux Jihyuk\nPozice:zpěvák, rapper\nDatum narození:13. července 1987\nVzdělání:Univerzita Sungkyunkwan - herectví\nDovednosti:plavání, jaz tanec\nZáliby:poslech hudby, filmy\nKrevní skupina: B\nVýška: 185cm\nZnámý jako „šťastné buta (prasátko)“ kvůli své veselé povaze.\n\nPravé jméno:Park Geonil (박건일)\nPřezdívky:Canopus Geonil\nPozice:hlavní rapper a tanečník, maknae(nejmladší)\nDatum narození:5. listopadu 1987\nVzdělání:Univerzita Dongkuk - divadlo\nDovednosti:Rap\nZáliby:poslech hudby, sbírání bot, sledování filmů\nKrevní skupina: B\nVýška: 187cm\n-je levák, hrdý na své dlouhé nohy a miluje sbírání bot.\n"}
{"id": "966142", "url": "https://cs.wikipedia.org/wiki?curid=966142", "title": "FIFA 14", "text": "FIFA 14\n\nFIFA 14 je pokračování série fotbalové hry Fifa od vývojářů Electronic Arts Canada. Tato hra vyšla v roce 2013 a je nadále komentována dvojicí Petr Svěcený a Jaromír Bosák. Tato fotbalová počítačová hra se řadí mezi nejoblíbenější sportovní hry vůbec. Pro PlayStation 2, PlayStation 3, PlayStation Portable, PlayStation Vita, Xbox 360, Wii, iOS, Android, Nintendo 3DS herní konzole a Microsoft Windows byla vydána v září 2013, na rozdíl od Playstation 4 a Xbox One na které byla hra vydána v listopadu 2013.\n\nVe hře je možné si zahrát za 600 klubů, např. za Manchester United FC, Real Madrid, FC Barcelona, Arsenal FC či mnoho dalších, k dispozici je také okolo 30 lig (např. Premier League, Primera División). Ve hře si lze zahrát za nejlepší fotbalisty světa jako je třeba Cristiano Ronaldo, Lionel Messi, Franck Ribéry. V nové verzi hry je i volba Fifa Ultimate Team, kde si skládate vlastní tým, kupujete hráče a poté hrajete zápasy v lize či online turnajích.\n\nNa obalu české verze FIFA 14 je společně s argentinským fotbalistou Lionelem Messim český reprezentant Michal Kadlec.\n\nStadiony\n\nHra obsahuje více než 60 stadionů, včetně 32 reálných míst. Nové přírůstky jsou La Bombonera v Buenos Aires, Goodison Park v Anglii (první postavený fotbalový stadion) a Donbass Arena na Ukrajině, domov Šachtaru Doněck a barcelonský Camp Nou, který byl odstraněn z FIFA 13 v důsledku licenčních důvodů.\n\nLigy\n\nVe hře je kolem 30 lig, z kterých si lze vybrat při volbě týmu. Stejně jak v minulém ročníku chybí česká i slovenská liga.\n\nV hráčském hlasování v anketě INVAZE 2013 na herním webu Hrej.cz obsadila FIFA 14 1. místo v kategorii Nejlepší sportovní hra se ziskem 296 hlasů (48 %).\n\n"}
{"id": "966146", "url": "https://cs.wikipedia.org/wiki?curid=966146", "title": "Prostor elementárních jevů", "text": "Prostor elementárních jevů\n\nProstor elementárních jevů nebo výběrový prostor v teorii pravděpodobnosti je množina formula_1 všech různých výsledků náhodného pokusu.\n\nKaždý prvek této množiny formula_2 se nazývá elementární jev. Prostor elementárních jevů se nazývá diskrétní, pokud je množina formula_1 konečná nebo spočetná. Ne každý prostor elementárních jevů je diskrétní, a pokud pozorované výsledky (které nelze nazývat náhodné jevy) jsou reálná čísla nebo body v souřadnicovém prostoru, prostor se nazývá spojitý (kontinuum). Prostor elementárních jevů formula_1 společně s algebrou událostí formula_5 a pravděpodobností formula_6 tvoří trojici formula_7, která se nazývá pravděpodobnostní prostor.\n\nV teorii pravděpodobnosti jsou elementární jevy takové výsledky náhodného pokusu, že při pokusu nastane pokaždé právě jeden. Množina všech elementárních jevů se obvykle označuje formula_1.\n\nKaždá podmnožina množiny elementárních událostí formula_1, se nazývá náhodný jev. Říkáme, že výsledkem náhodného pokusu byl náhodný jev formula_10, pokud (elementární) výsledek pokusu je prvkem formula_11.\n\nV definici pravděpodobnostního prostoru na množině náhodných jevů se zavádí konečná sigma-aditivní míra nazývaná pravděpodobnost.\n\nPravděpodobnost každého elementárního jevu může být kladná, nulová, nejasná, nebo jakoukoli kombinaci těchto možností. Například každé diskrétní rozdělení pravděpodobnosti určuje pravděpodobnosti toho, co lze nazvat elementární jevy. Naopak u spojitých rozdělení mají všechny elementární jevy nulovou pravděpodobnost. Smíšená rozdělení, která nejsou ani spojitá ani diskrétní, mohou obsahovat jevy, které lze považovat za elementární s nenulovou pravděpodobností. V teorii míry při určování pravděpodobnosti libovolného elementárního jevu nelze určit dokud matematici neurčí rozdíl mezi prostorem elementárních jevů S a jevů které jsou předmětem zájmu a které jsou definovány jako prvky sigma algebry jevů S.\n\nFormálně jsou elementární jevy ty podmnožiny prostoru výsledků náhodného pokusu, které obsahují pouze jediný prvek; čili elementární jevy jsou stále množiny. Pro zjednodušení se však jako elementární jevy často uvažují jednotlivé prvky, když to nemůže vést k nedorozuměním.\n\nPříklady prostorů formula_1 výsledků náhodných pokusů a elementární jevů:\n\n\n"}
{"id": "966149", "url": "https://cs.wikipedia.org/wiki?curid=966149", "title": "Dorian Gray", "text": "Dorian Gray\n\nDorian Gray je britský film natočený v roce 2009 podle románu Obraz Doriana Graye spisovatele Oscara Wildea. \n\nPříběh vypráví o mladém osmnáctilétém Dorianu Grayovi, který je neobyčejně krásný. Jeho modré oči a zlatavé vlasy každému prozradí, jak nespoutaným žije životem. Svou krásou okouzlí malíře Basila Hallwarda. Stává se jeho modelem a múzou. Jednou, když Dorian stojí opět Basilovi modelem, dá se do řeči s malířovým přítelem, lordem Henrym, a nechá se oslnit jeho názory o fungování světa – to, co hýbe světem je prý krása a mládí. Dorian si uvědomí, že portrét, který mu maluje Basil, bude za několik let nemilosrdně připomínat, jak byl krásný, zatímco on sám již bude zchátralý. Proto vysloví přání, aby známky úpadku nenesl on, ale ten portrét. Jeho přání je naplněno. Z portrétu se stává zrcadlo Dorianovy duše, obraz se mění a odráží hříchy, které Dorian Gray páchá. Dorianova tvář zůstává beze změny, stále mladá a krásná…\n\n"}
{"id": "966156", "url": "https://cs.wikipedia.org/wiki?curid=966156", "title": "Garry’s Mod", "text": "Garry’s Mod\n\nGarry's Mod (často zkráceně nazýván GMod) je sandboxová FPS hra, jede na upraveném Source engine a je vytvořena Garrym Newmanem.\nGarry's mod byl dostupný přes digitální distribuci Společnosti Valve, Steam od 29. listopadu 2006. Aby mohl uživatel zakoupit Garry's Mod, musí na Steamu vlastnit minimálně jednu hru běžící na Source enginu, například Half-Life 2, , Portal nebo Team Fortress 2.\nJe také běžně používán pro vytváření a uveřejňování videí na YouTube, především z Team Fortress 2, Half-Life 2, Portal, Left 4 Dead a Left 4 Dead 2.\nGarry's Mod byl původně modifikací pro Half-Life 2, ale později byl přetvořen do samostatné steamové hry, která byla oficiálně vydána 29. listopadu 2006 a nazvána jako Garry's Mod 10. Aktuální verze, Garry's Mod 13, byla vydána 24. října 2012. V březnu 2013 se ukázalo, že hra vydělala 22 milionů dolarů.\nDo listopadu 2013 bylo prodáno 3,5 milionů kopií.\n\nAčkoliv je Garry's mod většinou považován za plnou hru, nemá žádný cíl a hráči mohou používat sadu nástrojů pro jakékoliv účely. Garry's Mod dovolí hráčům\nmanipulovat s předměty, vytvářet nábytek a „podpěry“ – různé objekty které mohou hráči umístit ve hře. Podpěry mohou být vybrány z jakékoliv nainstalované hry,\njedoucí na Source enginu nebo z komunitou vytvořených kolekcí. Hlavním rysem hry jsou 2 „zbraně“ – Fyzikální zbraň a Nástrojová zbraň pro manipulování s objekty. Fyzikální zbraň dovoluje sebrat objekty, upravit je a zamrazit na místě. Od Garry's Modu 13 je možné změnit barvu Fyzikální zbraně přes kontextové menu, kde lze změnit barvu její záře, paprsku a světelného kruhu. Nástrojová zbraň je mnohoúčelový nástroj pro provedení různých úkolů, jako kombinování podpěr, jejich spojování pomocí lan, a vytváření navijáků a kol. Nástrojová zbraň se také používá pro kontrolu komunitních doplňků.\n\nDalší populární pojem je pózování hadrových panenek. Hráč může konkretizovat model ze source hry a pózovat ji pomocí rozmanitých nástrojů. Je to populární nástroj pro vytváření videí fanoušky a machinim.\n\nVýhoda Garry's Modu je, že jede na upravené verzi enginu Havok, jež dovolí hráči vybudovat zařízení, která dbají na fyzikální zákony.\n\nGarry's mod podporuje multiplayer na jednoúčelových herních serverech. Tyto servery jsou provozovány komunitou a některé servery získávají zisk z dodatečných VIP funkcí. Hráči mohou budovat společně zařízení a komunikovat pomocí textu nebo hlasu.\n\nNa Garry's mod serverech jede mnoho herních modů, mnoho z nich jsou uživateli vytvořené modifikace. Některé z populárnějších modů zahrnují: Roleplay (RP)-kde na sebe hráči berou specifickou roli ze serverové společnosti, CityRP kde hrají určitou roli v městské společnosti a Trouble in Terrorist Town (TTT), která zahrnuje skupinu teroristů (nevinní) (může obsahovat skupinu detektivů, kteří mají speciální nástroje na pomoc hledání zrádců), s další menší skupinou zrádců s nimi, jejichž úkolem je zabít všechny nevinné; stejně jako v několika modech o přežití se zombí. Jsou také servery Běhů Smrti kde \"Mrtví\" hráči spouští pasti a pokouší se zabít ostatní hráče, kteří se snaží dostat do konce úrovně, kterým je většinou druh překážkové dráhy.\n\nGarry's Mod nabízí široké spektrum módů a zásuvných modulů, které mohou být vytvořeny pomocí implementace skriptovacího jazyka Luy, který dovolí uživatelům vytvořit jejich vlastní zbraně, osoby, herní mody a další modifikace.\n\nJe mnoho příkladů vlastností vytvořených pomocí pluginů. Herní pravidla a vlastnosti mohou být také upravovány tak, aby se přizpůsobily konkrétnímu módu nebo žánru. Hráči mohou vytvořit své vlastní zbraně, od zbraní na blízko, přes palné zbraně po nepřímé zbraně jako nálety. Modely zbraní a skiny mohou být použity buďto z existující hry jedoucí na Source enginu, nebo z komunitou vytvořeného seznamu. Hráči mohou vytvořit \"skriptované osoby\" a \"skriptované nástroje\", které mohou komunikovat přímo s hráčem nebo dovolit manipulování s objekty z herní nabídky. V Lue mohou hráči také vytvořit skripty pro nehráčské postavy.\n\nRůzné modely, skiny a mapy mohou být přidány do hry. Multiplayerové herní servery se automaticky pokouší poslat jakýkoliv vlastní obsah klientovi, když se připojí.\n\nV zimě 2009/2010 se konala soutěž pro vývojáře Garry's Modu o vytvoření nejlepšího nového modu použitím programovacího rámce nazývaného \"Fretta\". Fretta, italsky \"spěch\", dovolí vývojářům rychle a snadno vytvořit nové herní módy pro Garry's mod s běžně požadovanou plnou funkčností, takže se vývojáři mohou soustředit na jedinečné aspekty vlastních módů. Fretta byla inspirována podobným fanoušky vytvořeným rámcem \"Rambo 6's Simple Gamemode Base\". Nicméně, pro zařazení v Garry's Modu, se Newman rozhodl ji přepsat na vstup a příspěvky od originálního autora a dalších vývojářů. Vítězové soutěže měli rozsah od předělání hry Mafia party po bojový letecký herní mód. Po vítězích soutěže byly vytvořeny jejich vlastní steamové úspěchy.\n\nTři z vítězných her byly přidány, \"Trouble in Terrorist Town\", \"Dogfight Arcade\" a \"Prop Hunt\".\n\n7. září 2010 Newman přidal do Garry's Modu funkci nazvanou \"Toybox\". Využívá servis Amazon S3 pro stažení softwaru třetích stran, jako zbraně, podpěry, mapy, herní módy nebo modely přímo do uživatelova přístroje přímo za hry. V rozhovoru s GMod news Garry Newman řekl, že \"Nejvíce se čerpá z obsahu třetích stran. Chci aby bylo pro lidi snadnější je využívat. Chci aby se už nemusely soubory stahovat z webových stránek a přetahovat do složek, to je stará škola. Tímto směrem se ubírám, mapy, modely, uložené hry atd., vše uloženo v cloudu a přístupné jedním kliknutím. Vše by mělo být přístupné ze hry. Pokud tomu tak není, tak jsem selhal.\"\n\nOd verze 13 je Toybox odstraněn a nahrazen Steam workshopem. V prosinci 2013 bylo na Steam Workshopu více než 200 000 módů a dále přibývají.\n"}
{"id": "966159", "url": "https://cs.wikipedia.org/wiki?curid=966159", "title": "Isla del Pescado", "text": "Isla del Pescado\n\nIsla del Pescado (Rybí ostrov, kečuánsky \"Cujiri wat'a\") je kus pevné země obklopený solnou plání Salar de Uyuni (je vzdálen 22 km o jejího okraje) na jihozápadě Bolívie. Má rozlohu 1,17 km² a převyšuje okolní terén o 4 metry. Skalnatý ostrov je porostlý kaktusy \"Echinopsis atacamensis\", které dosahují až desetimetrové výšky. Ryby zde samozřejmě žádné nežijí, název ostrova je odvozen od tvaru ostrova při pohledu z dálky, zrcadlová plocha pláně vytvoří iluzi ryby plující oblohou. \n\n"}
{"id": "966163", "url": "https://cs.wikipedia.org/wiki?curid=966163", "title": "Marianna Oranžská", "text": "Marianna Oranžská\n\nMarianna Oranžská, celým jménem \"Marianna Vilemína Frederika Luisa Šarlota\" (9. května 1810, Berlín – 29. května 1883, Eltville am Rhein) byla jednou z nejliberálnějších šlechtičen 19. století. Patřila k oranžsko-nasavské dynastii. Byla princeznou Spojeného království Nizozemského, sňatkem se stala princeznou pruskou.\n\nNarodila se jako nejmladší dítě a druhá dcera krále Viléma I. a jeho manželky Vilemíny. Jejím starším bratrem byl budoucí král Vilém II. Nizozemský a princ Frederick Nizozemský. Její starší sestra Pauline zemřela již v roce 1806, další dva bratři se narodili mrtví.\n\nDne 14. září 1830 se Marianna provdala za svého bratrance, prince Albrechta Pruského (1809–1872). Měli spolu pět dětí:\n\nV roce 1845 Marianna svého manžela opustila a začala žít se svým milencem a osobním tajemníkem Johannesem van Rossum. Uchýlila se tehdy do obce Bílá Voda na Jesenicku. Dne 28. března 1849 bylo její manželství rozvedeno. O sedm měsíců později (30. října) na Sicílii porodila jediné dítě, jehož otcem se stal van Rossum, syna jménem Johannes Wilhelm von Reinhartshausen.\n\nMariana Oranžská byla známá svými charitativními aktivitami. Podporovala výstavbu škol, sirotčinců, místní evangelická, ale i katolická společenství. V Jeseníku přispěla 10 000 holandskými guldeny na stavbu evangelického kostela.\n"}
{"id": "966165", "url": "https://cs.wikipedia.org/wiki?curid=966165", "title": "Kalibr (měrka)", "text": "Kalibr (měrka)\n\nKalibr je porovnávací měřidlo pro kontrolu vnějších a vnitřních rozměrů i tvarů. Kalibr tedy vlastně neměří, pouze zkontroluje, zda měřený útvar (rozměr, tvar nebo poloha) odpovídá či neodpovídá požadavkům.\n\nPoužívají se ve strojírenství pro svou jednoduchost a rychlost použití v sériové a hromadné výrobě pro kontrolu rozměrů výrobku. Jednoduchost použití spočívá v tom, že dobrá strana kalibru se musí vejít do otvoru, zmetková naopak nesmí vejít. Tak je měřený rozměr správný. Pokud se dobrá strana kalibru nevejde, či naopak zmetková vejde, je měřený rozměr špatný. Dobrá strana kalibru bývá delší a zmetková strana kratší pro snadné rozlišení.\n\nAby kalibr plnil svou funkci, musí mít za všech okolností svůj rozměr. Obvykle se dílenské kalibry vyrábějí například z oceli 19 312 (Poldi STABIL) kalené a popuštěné na min. 61 HRC, což je ocel s velmi malými deformacemi při tepelném zpracování.\n\nKalibry jsou v Česku normalizované prostřednictvím norem ČSN, a to od ČSN 25 3100 po ČSN 25 3502.\n\nOperační kalibry jsou (jednoúčelové) kalibry určené pro kontrolu během výrobního procesu při konkrétní operaci. Slouží ke kontrole rozměrů, které jsou důležité pro další operace, například zajišťují hospodárný přídavek pro další operaci. Jsou značeny podle vnitřních dispozic firmy a jejich použití je stanoveno v technologickém postupu.\n\nPro měření prostých délkových rozměrů – délek a průměrů. Jejich rozměry se řídí nornou ČSN 25 3102 podle velikosti měřeného rozměru a požadované přesnosti.\n\nVálečkové kalibry jsou určeny k měření vnitřních průměrů.\n\nVyrábí se buď oboustranný, či jednostranný. Oboustranný kalibr má dobrou a zmetkovou stranu. Jednostranný kalibr může mít jen jeden rozměr, nebo na jedné straně jsou oba rozměry tak, že zmetkový rozměr navazuje na dobrý. Nevýhodou při použití obou rozměrů na jedné straně je omezená hloubka měření.\n\nTřmenový kalibr je určen k měření vnějších rozměrů. Ať už se jedná o průměr či prostou délku.\n\nVyrábí se buď oboustranný, či jednostranný. Oboustranný kalibr má dobrou a zmetkovou stranu. Jednostranný kalibr může mít jen jeden rozměr, nebo na jedné straně jsou oba rozměry tak, že zmetkový rozměr navazuje na dobrý.\n\nTvarové kalibry jsou určeny pro měření závitů, ozubení a jiných tvarů. Jsou obdobné jako válečkové a třmenové, jen mají vybroušený příslušný tvar, kterým mají měřit například závit.\n"}
{"id": "966170", "url": "https://cs.wikipedia.org/wiki?curid=966170", "title": "Rubén Paz", "text": "Rubén Paz\n\nRuben Wálter Paz Márquez (* 8. srpen 1959, Artigas) je bývalý uruguayský fotbalista. Hrával na pozici útočníka.\n\nS uruguayskou reprezentací hrál na dvou světových šampionátech, v Mexiku roku 1986 a v Itálii 1990. Roku 1989 získal stříbrnou medaili na mistrovství Jižní Ameriky (Copa América). Celkem za národní tým odehrál 45 utkání a vstřelil 8 gólů.\n\nJe trojnásobným mistrem Uruguaye, a to s klubem Peñarolem Montevideo (1978, 1979, 1981). Roku 1981 byl nejlepším střelcem uruguayské ligy. V roce 1988 byl vyhlášen nejlepším fotbalistou Argentiny a dokonce též nejlepším fotbalistou Jižní Ameriky (v anketě El País).\n"}
{"id": "966175", "url": "https://cs.wikipedia.org/wiki?curid=966175", "title": "Matías Fernández", "text": "Matías Fernández\n\nMatías Fernández (* 15. květen 1986 Buenos Aires) je chilský fotbalový záložník. Momentálně hraje na hostování v kolumbijském klubu Atlético Junior. Je i reprezentantem Chile.\nV roce 2006 byl vyhlášen nejlepším fotbalistou Chile a dokonce též nejlepším fotbalistou Jižní Ameriky (v anketě El País)..\n\nS chilskou reprezentací hrál na mistrovství světa v JAR roku 2010. K roku 2013 za národní tým odehrál 57 utkání a vstřelil 14 gólů.\n\nS chilským národním týmem vyhrál jihoamerické mistrovství Copa América 2015, což znamenalo historicky první titul pro Chile.\n\n\n\n\n\n"}
{"id": "966177", "url": "https://cs.wikipedia.org/wiki?curid=966177", "title": "Aubade", "text": "Aubade\n\nAubade, česky jako „svítáníčko“ (z franc. \"aube\", „svítání, rozbřesk, úsvit“, španělsky \"alborada\", v německém prostředí \"Morgenständchen\") je hudební žánr vzniklý na přelomu 17. a 18. století, a to buď jako skladba pro samotný zpěv, zpěv s doprovodem, nebo jen instrumentální). Útvar lze chápat jako protiklad k serenádě – „večernímu zastaveníčku“ (něm. Abendständchen).\n\nZnámým příkladem z 19. století je tzv. \"Siegfried-Idyll\" Richarda Wagnera, kterou skladatel věnoval jako „Tribscher Idyll mit Fidi-Vogelgesang und Orange-Sonnenaufgang“ (\"Tribschenská idylka s Fidiho ptačím zpěvem a oranžovým východem slunce\") k Vánocům 1870 své manželce Cosimě. Skladba byla provedena na první svátek vánoční jako „symphonischer Geburtstagsgruß“ (\"symfonické narozeninové přání\") ke 33. narozeninám na schodišti tribschenského domu hudebníky Tonhalle-Orchester Zürich pod vedením Hanse Richtera.\n\n"}
{"id": "966184", "url": "https://cs.wikipedia.org/wiki?curid=966184", "title": "Wilhelm Riecken", "text": "Wilhelm Riecken\n\nWilhelm Riecken (18. dubna 1839 Chemnitz – 23. října 1909 Chomutov) byl rakouský a český průmyslový podnikatel a politik německé národnosti, na počátku 20. století poslanec Českého zemského sněmu.\n\nVystudoval obchodní školu v Lipsku a průmyslovou akademii v rodném Chemnitz. Pak absolvoval Technickou vysokou školu v Drážďanech. Pobýval na praxi v textilních podnicích ve Švýcarsku a Anglii. Od roku 1864 nastoupil do rodinné textilní firmy, přádelny A. W. Marbach (později Marbach und Riecken) v Raušengrundu (dnes Šumná) u Litvínova, v níž později dlouhodobě působil jako ředitel podniku. Na počátku 20. století měla firma okolo tisíce zaměstnanců.\n\nByl aktivní ve veřejném životě. Po několik funkčních období zasedal v obecním zastupitelstvu v Litvínově. Zasadil se o zřízení tamního okresního soudu a o rozšíření litvínovského hřbitova. Podpořil, a to i vlastními penězi, založení obecní spořitelny v Litvínově, v níž působil od roku 1893 jako předseda správního výboru. Angažoval se v rozvoji školství, byl dlouholetým členem místní školní rady a předsedou místního německého spolku Deutscher Schulverein. Zasedal rovněž v okresním zastupitelstvu a v chebské obchodní a živnostenské komoře. V roce 1903 se podílel na ustavení sekce \"Spolku rakouských průmyslníků\" a stal se viceprezidentem této sekce. V roce 1898 mu byl udělen rytířský Řád Františka Josefa.\n\nNa počátku století se zapojil i do zemské politiky. Ve volbách v roce 1901 byl zvolen do Českého zemského sněmu v kurii obchodních a živnostenských komor (volební obvod Cheb). Politicky patřil k Německé pokrokové straně (němečtí liberálové).\n\nAž do doby krátce před smrtí byl aktivní v řízení svého podniku. Pak se odebral na odpočinek, pobýval v Drážďanech. Zemřel v říjnu 1909 v chomutovské nemocnici, kde se několik dnů předtím podrobil operaci. Smuteční rozloučení se konalo v Litvínově, pohřben byl na litvínovském evangelickém hřbitově.\n"}
{"id": "966186", "url": "https://cs.wikipedia.org/wiki?curid=966186", "title": "Heringův kanálek", "text": "Heringův kanálek\n\nHeringův kanálek, \"ductulus bilifer\", je krátký úsek žlučových cest uvnitř tkáně jater. Spojuje žlučové kapiláry a intralobulární žlučovody, které probíhají uvnitř trámce jaterních buněk a jejichž ohraničení je tvořeno samotnými hepatocyty, s většími interlobulárními žlučovody, které protékají portobiliárními prostory v místě styku tří sousedících jaterních lalůčků, a jejichž stěna je tvořena cholangiocyty.\n\nHeringovy kanálky mají vlastní stěnu, tvořenou jednou vrstvou plochých epiteliálních buněk. Těmito buňkami jsou jak hepatocyty, tak cholangiocyty. Morfologicky jsou sice stejné, ale cholangiocyty exprimují cytokeratiny typu 7, 8, 18 a 19, zatímco hepatocyty pouze typ 8 a 18.\n\nNachází se na okrajích portobiliárního prostoru a mohou krátce pronikat i do periportálního parenchymu jaterních lalůčků. Představují spojení mezi žlučovými cestami a samotným jaterním parenchymem.\n\nHeringovy kanálky jsou pojmenované po německém fyziologovi Karlu Heringovi.\n"}
{"id": "966190", "url": "https://cs.wikipedia.org/wiki?curid=966190", "title": "Ba Don", "text": "Ba Don\n\nBa Don (vietnamsky \"Ba Đồn\") je město v provincii Quang Binh v severním Vietnamu. Leží asi 40 km severně od Đồng Hới, hlavního města provincie, a zhruba 20 km severovýchodně od národního parku Phong Nha-Ke Bang.\n\nMěsto má rozlohu 163,2838 hektaru a 115 196 obyvatel. Žijí zde převážně Vietnamci.\n"}
{"id": "966193", "url": "https://cs.wikipedia.org/wiki?curid=966193", "title": "Antonín Kocábek", "text": "Antonín Kocábek\n\nAntonín Kocábek (* 8. ledna 1968) je český hudební publicista. Spolupracoval např. s hudebním měsíčníkem Rock & Pop, musicserver.cz, periodiky Nový prostor, 14, Instinkt, Babylon, TimeIn, přispíval i na další hudební servery jako I-music.cz, CRo-Radium, Muzikus.cz, FreeMusic.cz, Musicserver.cz, Part.cz, Musiczone.cz. Byl redaktorem Lidových novin (2009) a časopisu Týden (2009-2015). V současné době spolupracuje s kulturním magazínem UNI, headliner.cz a dalšími médii (Právo, reflex.cz aj).\n\nOd roku 1993 je členem vysílacího týmu Radia 1, kde mj. od roku 1998 spolupřipravuje domácí hitparádu Velká sedma.\n\nHudebnímu festivalu Boskovice dělá dramaturga a programového ředitele, dramaturgem se stal i v klubu Kaštan - obojí patří ke kulturnímu spolku Unijazz, stejně jako magazín UNI. Na kytaru hrál například v kapele Kachny šejdrem.\n"}
{"id": "966194", "url": "https://cs.wikipedia.org/wiki?curid=966194", "title": "Jindřich Ronz", "text": "Jindřich Ronz\n\nJindřich Ronz (5. července 1849 Stará Libeň – 22. února 1916 Karlín) byl rakouský a český podnikatel a politik, na počátku 20. století poslanec Českého zemského sněmu; starosta Karlína.\n\nProfesně působil jako podnikatel v potravinářském průmyslu. Narodil se ve Staré Libni v rodině mlynáře Aloise Ronze. Vystudoval reálku a odbornou školu a roku 1873 převzal po otci mlýn v Libni, později koupil Krausův mlýn v Karlíně, který výrazně rozšířil. Angažoval se v profesních spolcích. Roku 1880 inicioval zřízení \"Organizace českých mlynářů\", v níž se stal členem jejího výboru a od roku 1890 i předsedou. Zasloužil se také o založení pražské Plodinové burzy a po dobu čtyř let byl jejím předsedou.\n\nMěl titul císařského a komerčního rady. Byl aktivní ve veřejném a politickém životě. Po víc než třicet let zasedal v karlínském obecním zastupitelstvu a po dobu osmi let byl starostou Karlína. Byl rovněž členem státní železniční rady, členem vedení Úrazové dělnické pojišťovny, Živnostenské banky a Občanské záložny v Karlíně. Dlouhodobě předsedal karlínskému pěveckému spolku \"Slavoj\".\n\nNa přelomu století se zapojil i do zemské politiky. Ve volbách v roce 1901 byl zvolen do Českého zemského sněmu v kurii městské (volební obvod Karlín). Politicky se uvádí coby člen mladočeské strany.\n\nZemřel v únoru 1916. Pohřeb se konal v karlínském kostele svatého Cyrila a Metoděje.\n"}
{"id": "966196", "url": "https://cs.wikipedia.org/wiki?curid=966196", "title": "Nikos Anastopoulos", "text": "Nikos Anastopoulos\n\nNikos Anastopoulos (řecky Νίκος Αναστόπουλος) je bývalý řecký fotbalový útočník a později trenér.\nMimo Řecka hrál v Itálii.\n\nVětšinu kariéry strávil v Olympiakosu Pireus, s nímž získal čtyři ligové tituly (1980, 1981, 1983 a 1987) a čtyřikrát se stal nejlepším střelcem ligy (1982, 1983, 1986 a 1987, v roce 1983 navíc získal Bronzovou kopačku jako třetí nejlepší kanonýr Evropy). Jako jeden z prvních řeckých fotbalistů hrál v cizině: v italském Avellinu. S 29 reprezentačními góly je nejlepším střelcem v řecké historii, v letech 1983-1988 byl navíc kapitánem národního týmu. Startoval na mistrovství Evropy ve fotbale 1980, kde vyrovnával na 1:1 v zápase s Československem, který nakonec Řekové prohráli 1:3; byl to jediný řecký gól na turnaji.\n\n"}
{"id": "966199", "url": "https://cs.wikipedia.org/wiki?curid=966199", "title": "Muzeum venkova v Kamberku", "text": "Muzeum venkova v Kamberku\n\nMuzeum venkova v Kamberku je umístěno v budově bývalé školy v Kamberku. Skládá se z Pamětní síně a historické školní třídy. Bylo otevřeno roce 2003 při příležitosti 125. výročí založení hasičského sboru v Kamberku.\n\nV Pamětní síni se nachází více než 100 starých předmětů, jejichž vznik a používání je spjato s obcí Kamberk. Školní budova pochází z roku 1886 a v roce 1976 byla škola pro malý počet žáků zrušena. V poschodí se nyní nachází jedna třída vybavená dobovým školním nábytkem a pomůckami. Jsou zde k vidění fotografie žáků a různé školní dokumenty z 19. století. \n\nV roce 2006 v budově bývalé Kampeličky č. p. 2 bylo otevřeno v opraveném historickém sklepení a v půdních prostorách muzeum zemědělské techniky s exponáty starými i 150 let. V téže budově se nachází selská jizba s dobovým stoletým zařízením.\n"}
{"id": "966201", "url": "https://cs.wikipedia.org/wiki?curid=966201", "title": "Muzeum Josefa Suka", "text": "Muzeum Josefa Suka\n\nPamátník Josefa Suka v Křečovicích přibližuje v původním interiérovém zařízení tvůrčí i lidské osudy českého skladatele a houslisty Josefa Suka. Jsou zde vystaveny dokumenty k jednotlivým fázím jeho skladatelského vývoje, včetně působení v Českém kvartetu. Expozice obsahuje původní nábytek, obrazy, Sukův klavír zn. Bösendorfer i osobní předměty. Dokumentována je aktivita skladatelská i práce v Českém kvartetu. Památník vznikl po Sukově smrti 29. května 1935.\n\nMuzeum se nachází v domě čp. 3, který v roce 1895 vystavěl skladatelův otec, dlouholetý křečovický učitel, ředitel školy a varhaník. Josefu Sukovi, tehdy členovi Českého kvarteta, měl sloužit k odpočinku do koncertních cestách. Do domku za ním často dojížděla řada známých osobností české hudby, mezi nimi i Antonín Dvořák či Václav Talich. Ke konci života se usadil v Benešově a domek uvolnil pro svého syna ing. Josefa Suka. Ten zde nechal zřídit muzeum, které v roce 1951 odkázal státu. V současné době spadá po České muzeum hudby v Praze, pobočku Národního muzea. V roce 2008 prošel památník rekonstrukcí. Je také členem Asociace muzeí a galerií v České republice.\n\n"}
{"id": "966202", "url": "https://cs.wikipedia.org/wiki?curid=966202", "title": "Žlučová kapilára", "text": "Žlučová kapilára\n\nŽlučová kapilára je prvním úsekem žlučových cest v játrech. Je to trubice se stěnou tvořenou dvěma či třemi k sobě přiléhajícími hepatocyty, které na svém žlučovém pólu utvoří potřebný prostor vchlípením cytoplasmy a jeho utěsněním buněčnými spoji, kromě desmozomů také těsnými spoji (tight junction) a vodivými spoji (gap junction). Cytoplasmatická membrána směřující dovnitř žlučové kapiláry se vychyluje v pravidelné mikroklky, které jsou vyztužené aktinovými mikrofilamenty. Dovnitř žlučových kapilár je vylučována žluč. Kapiláry tvoří bohatě anastomózující síť uvnitř jaterních lalůčků a v mezerách mezi trámci jaterních buněk se postupně spojují v intralobulární žlučovody většího průměru, které směřují k portobiliárním prostorům v místech styku tří sousedících lalůčků. Zde přecházejí v Heringovy kanálky, které dále ústí do větších intralobulárních žlučovodů.\n\n"}
{"id": "966204", "url": "https://cs.wikipedia.org/wiki?curid=966204", "title": "Regionální muzeum v Jílovém u Prahy", "text": "Regionální muzeum v Jílovém u Prahy\n\nRegionální muzeum v Jílovém u Prahy se nachází v historické budově zvané \"Mince\" v dolní části jílovského Masarykova náměstí. Muzeum je členem Asociace muzeí a galerií České republiky.\nPočátky jílovského muzea jsou spojené se zdejším rodákem Leopoldem Čihákem, jenž roku 1891 městu daroval svoji sbírku. Zastupitelstvo ji na zasedání 28. prosince téhož roku přijalo a založilo muzeum. Vedením pak byl pověřen právě Leopold Čihák. Sbírka se skládala ze stovek historických listin, map a dalších exponátů. Postupně se sbírka rozrůstala a dávat o sobě vědět se postupně snažilo i muzeum. Jejich prvním úspěchem byla účast na Národopisné výstavě českoslovanské v Praze v roce 1895. Leopold Čihák zemřel v roce 1915 a posléze trvalo dalších 15 let, než se někdo začal o sbírku opětovně starat. Dne 2. listopadu 1930 radní založili \"Spolek okresního muzea\", jenž 24. ledna 1931 převzal sbírku do své péče. Zároveň došlo k povýšení z městského muzea na okresní. V roce 1950 došlo k rozpuštění spolku a sbírka se vrátila do rukou města. Muzeum, tentokrát pod názvem \"Okresní vlastivědné muzeum\", fungovalo jen díky práci dobrovolníků. V roce 1960 se opět přejmenovalo, tentokrát na \"Muzeum těžby a zpracování zlata na Jílovsku.\" Od roku 1962 probíhala postupná profesionalizace muzea. V letech 1977–1983 prošla budova muzea nákladnou rekonstrukcí. Navíc došlo k převedení muzea na Okresní národní výbor Praha-západ a ten v roce 1978 změnil jeho název na \"Okresní muzeum s působností v okrese Praha-západ\". Expozičně se pak specializovalo na zlato v ČR. K poslední změně názvu došlo k 1. lednu 1991, kdy se mění na současný název \"Regionální muzeum v Jílovém u Prahy\". Od 1. ledna 2003 je příspěvkovou organizací Středočeského kraje.\n\nGotický dům, vystavěný patrně v 1. polovině 14. století, sloužil do roku 1420 hornímu úřadu, zde královský hormistr vybíral od těžařů daně ve zlatě a zlato pro potřeby panovníka také vykupoval. Odtud bylo důlní podnikání v okolí Jílového řízeno. Nějakou dobu jej vlastnil i Edward Kelley, alchymista na dvoře Rudolfa II. Podle dochované fresky na nádvoří domu byl okolo roku 1744 jeho majitelem Vilém Ferdinand von Krauseneck, tehdy správce zemských desk. V roce 1876 přešel dům do majetku města. To zde zřídilo školu, která zde od roku 1891 do 50. let 20. století fungovala společně s muzeem.\n\n\n\n\n"}
{"id": "966208", "url": "https://cs.wikipedia.org/wiki?curid=966208", "title": "Štola svatého Josefa", "text": "Štola svatého Josefa\n\nŠtola svatého Josefa je jedním z mnoha důlních děl významné části jílovského zlatonosného revíru - Kocourském žilném pásmu. Leží poblíž města Jílového u Prahy v okrese Praha-západ v údolí potoka, který je pravostranným přítokem Sázavy. \n\nVe starší literatuře bývá označována štolou svatého Josefa. Štola je zakreslena na jedné z nejstarších dochovaných map jílovského regionu z roku 1730. Není tedy vyloučeno, že těžařské společnosti, pracující zde v 18. století, pokračovaly ve starém důlním díle, možná již z doby předhusitské. Nejslavnější období těžby, s velkým rozsahem důlních prací, bylo ve 14. století. Původní štola se později rozrostla v důlní dílo, jehož přesný rozsah ani historie nejsou přesně známy.\n\n"}
{"id": "966211", "url": "https://cs.wikipedia.org/wiki?curid=966211", "title": "William Wilson", "text": "William Wilson\n\nWilliam Wilson je povídka amerického spisovatele Edgara Allana Poea. Poprvé byla publikována roku 1839. Prostředí je inspirované dobou, kdy mladý Poe dozrával nedaleko Londýna. Tématem příběhu je dvojník Williama Wilsona.\n\nPříběh sleduje mladého muže, který si říká William Wilson a který začne vyprávět o svém dětství a životě ve škole v anglické vesnici. William ve škole potkal jiného chlapce, který měl stejné jméno i příjmení, vypadal zhruba stejně jako on a sdílel s ním i datum narození. Chlapec se i stejně obléká a stejně chodí, ale mluví jen šeptem. Jedné noci se William vloupá do ložnice druhého Williama a zjistí, že chlapcova tvář je najednou úplně stejná jako ta jeho. William poté hned opouští školu a během týdne ho následuje i druhý William.\n\nWilliam začne navštěvovat školy v Etonu a Oxfordu a začne se angažovat v různých nepoctivostech. Například podvádí při hraní karet. Tehdy se objeví druhý William a šeptem ostatní upozorní na podvod. Pokouší se také svést vdanou ženu, ale i to mu druhý William překazí. Na bále v Říme William svého dvojníka znovu vidí a posléze ho ubodá. William poté vidí svůj odraz v zrcadle - jeho obraz je bledý a zakrvácený (mrtvý dvojník), ale už nemluví šeptem. Vypravěč má pocit, jako by vyslovoval, že právě zabil sám sebe.\nPovídka zjevně rozebírá téma paranormálního dvojníka. Toto druhé já Williama Wilsona pronásleduje, dovádí ho k šílenství a také jeho šílenství reprezentuje. Podle Poeova životopisce Arthura Hobsona Quinna ono druhé já reprezentuje svědomí.\n\n"}
{"id": "966213", "url": "https://cs.wikipedia.org/wiki?curid=966213", "title": "Erich Prinz von Lobkowicz", "text": "Erich Prinz von Lobkowicz\n\nErich-Georg (Maria Joseph Gabriel Rupert Balthasar Wenzel) Prinz von Lobkowicz (* 31. října 1955, Mnichov) je třetím prezidentem německé asociace Maltézského řádu, předseda členské schůze firmy Malteser Werke e.V a předseda dozorčí rady firmy Deutsche Malteser gGmbH.\n\nJeho otec je Mikuláš Lobkowicz. V roce 1982 se oženil s hraběnkou Christinou von Hohenthal und Bergen se kterou má šest dětí.\nV letech 1960 - 1968 žil v USA ve městě South Bend a na základě této skutečnosti má americké občanství. V roce 1975 ukončil maturitou Max-Gymnázium v Mnichově. Zde a ve Freiburgu pak studoval Sinologii, filosofii a historii. V roce 1979 získal titul Magister Artium. Bydlí na zámku Maxlrain v Horním Bavorsku a je vlastníkem pivovaru \"Schlossbrauerei Maxlrain Leo Graf von Hohenthal und Bergen GmbH & Co. KG\".\n\n\n"}
{"id": "966214", "url": "https://cs.wikipedia.org/wiki?curid=966214", "title": "Mimosoideae", "text": "Mimosoideae\n\nMimosoideae je bývalá podčeleď čeledi bobovité, která byla v komplexní fylogenetické studii bobovitých, vydané v roce 2017, vřazena do reformované podčeledi \"Caesalpinioideae\". Podčeleď \"Mimosoideae\" zahrnovala celkem 75 rodů a přes 3200 druhů. Její zástupci jsou většinou dřeviny s dvakrát zpeřenými listy a drobnými pravidelnými květy v hustých květenstvích. Vyskytují se v tropech a subtropech celého světa. Ze známějších rostlin sem náleží např. citlivka, akácie, albízie a kaliandra.\n\nPodčeleď \"Mimosoideae\" zahrnuje stromy, keře, dřevnaté liány a výjimečně i byliny (citlivka, neptunie). Větve mohou být beztrnné, s trny nebo s ostny vzniklými nejčastěji přeměnou palistů. Listy jsou střídavé a v převážné většině případů dvakrát zpeřené. Rod inga má listy jednoduché podobně jako některé nemnohé druhy z rodů kaliandra, \"Cojoba\" a \"Macrosamanea\". U četných druhů akácií jsou listy přeměněny ve fylódia připomínající jednoduché listy. Na řapíku a na středním žebru listů bývají charakteristické žlázky, které však u některých rodů chybějí. Palisty jsou většinou přítomny a jsou často opadavé. Květy jsou pravidelné, většinou drobné, bílé, žluté nebo zelenavé, uspořádané v hustých hlávkách, hroznech nebo klasech, někdy skládajících složená květenství. Některé, zejména pralesní druhy jsou kauliflorní (\"Inga\", \"Zygia\", \"Archidendron\"). Kalich bývá zvonkovitý až trubkovitý. Korunní lístky bývají srostlé, řidčeji volné. Tyčinek je 5 až mnoho, jsou volné nebo na bázi srostlé a často dlouze vyčnívají z květů. Semeník je svrchní, tvořený jediným plodolistem, s nitkovitou čnělkou zakončenou drobnou vrcholovou bliznou. Výjimkou je rod \"Archidendron\", u něhož se objevuje více pestíků. Plody jsou velmi různorodé pukavé nebo nepukavé lusky, u některých zástupců se plody za zralosti rozpadají na jednosemenné díly. Semena bývají zploštělá a v plodech jsou nejčastěji ve 2 řadách. Míšek je vyvinut spíše výjimečně, např. u některých akácií.\n\nPodčeleď \"Mimosoideae\" zahrnuje 75 rodů a přes 3200 druhů. Největší rody jsou akácie (\"Acacia\" s.l., 1200 až 1300 druhů), citlivka (\"Mimosa\", 500 druhů), inga (\"Inga\", 300 druhů), albízie (\"Albizia\", 120 až 140 druhů) a kaliandra (\"Calliandra\") (135 druhů). \"Mimosoideae\" jsou rozšířeny v tropech a subtropech celého světa. Celkem 5 rodů má pantropické rozšíření. Některé druhy (zejm. z rodů akácie a albízie) zasahují i do teplých oblastí mírného pásu.\nV původní evropské flóře není tato podčeleď zastoupena.\n\nZástupci podčeledi \"Mimosoideae\" osidlují širokou škálu tropických a subtropických biotopů, málo jsou zastoupeny ve vyšších horských a alpínských polohách (\"Paraserianthes lophantha\") a mezi vodními rostlinami (\"Neptunia oleracea\"). Některé druhy jsou přizpůsobeny růstu v extrémně suchých podmínkách, např. \"Elephantorrhiza\" v jižní Africe. Převážná většina zástupců \"Mimosoideae\" jsou slunomilné dřeviny, rostoucí nejčastěji na otevřených stanovištích v opadavých a polopadavých lesích a na savanách, v nížinných tropických deštných lesích pak spíše na mýtinách a březích řek. V podrostu deštného lesa rostou spíše výjimečně (např. některé druhy \"Archidendron\").\n\nV rostlinných společenstvech rostou \"Mimosoideae\" spíše roztroušeně a zřídka jsou to dominantní rostliny. Výjimkou je vodní bylina \"Neptunia oleracea\". U některých druhů se objevuje jistá fenotypová plasticita, umožňující osídlit různá prostředí. Některé akácie rostou na otevřených stanovištích jako keře či stromy, zatímco v zapojeném lese jako liány.\n\nV klasické taxonomii byla podčeleď \"Mimosoideae\" často pojímána jako samostatná čeleď citlivkovité (\"Mimosaceae\") v rámci řádu \"Fabales\". V systému APG, jehož první verze byla zveřejněna v roce 1998 a který se opírá o data z molekulárních výzkumů, jsou \"Mimosoideae\" spolu s podčeleděmi \"Caesalpinioideae\" a \"Faboideae\" součástí široce pojaté čeledi \"Fabaceae\". V roce 2017 byla uveřejněna komplexní fylogenetická studie bobovitých, v níž bylo uspořádání podčeledí této čeledi zásadním způsobem reformováno. Rody \"Mimosoideae\" byly vřazeny do podčeledi \"Caesalpinioideae\", z níž bylo naopak vyčleněno několik nových, monofyletických podčeledí představujících samostatné vývojové větve. \"Mimosoideae\" představují nejodvozenější skupinu podčeledi \"Caesalpinioideae\".\n\nV posledním ustáleném taxonomickém systému je podčeleď \"Mimosoideae\" dělena do 4 tribů: \"Mimoseae\", \"Ingeae\", \"Acacieae\" a \"Mimozygantheae\". Toto rozdělení se již ukazuje jako překonané, nová taxonomická revize této podčeledi však dosud nebyla zveřejněna.\n\nTribus \"Mimoseae\" zahrnuje celkem 40 rodů a přes 860 druhů. Zahrnuje dřeviny a v menší míře i byliny a je rozšířen v tropech a subtropech celého světa. Od tribu \"Ingeae\" se odlišuje zejména nižším počtem tyčinek v květu.\n\nNa druhy nejbohatší tribus, zahrnující celkem 36 rodů a přes 900 druhů. Je rozšířen v tropech a subtropech celého světa. Zahrnuje výhradně dřeviny.\n\nV klasickém pojetí zahrnuje tento tribus pouze rod akácie (\"Acacia\"). Ten byl ovšem v molekulárních studiích shledán silně parafyletickým a rozřazen do několika rodů (\"Acacia\" s.str., \"Acaciella\", \"Senegalia\", \"Mariosousa\" a \"Vachellia\"), jejichž umístění v rámci tribů ještě nebylo vyřešeno.\n\nTribus zahrnuje jediný druh, \"Mimozyganthus carinatus\". Je to keř až strom, rostoucí v Jižní Americe v Bolívii, Argentině a Paraguayi. Vyznačuje se jedinečnou kombinací znaků, stojící na přechodu mezi podčeleděmi \"Mimosoideae\" a \"Caesalpinioideae\". Molekulární výzkumy však ukazují, že rod \"Mimozyganthus\" je navzdory těmto znakům součástí tribu \"Mimoseae\".\n\nVětšina zástupců \"Mimosoideae\" je opylována včelami a motýly, řidší je opylování ptáky (\"Abarema\",\nalbízie, kaliandra, inga, saman, akácie arabská nebo netopýry (parkie a některé ingy). Květy jsou spíše drobné, bývají však uspořádány v hustých květenstvích a funkci okvětí přebírají dlouhé a nápadné tyčinky, které jsou nejčastěji bílé, žluté, růžové nebo červené. U některých zástupců dochází k rozrůznění funkcí květů v květenství. V kulovitých hlávkách parkií bývají na bázi květenství sterilní květy s nápadnými staminodii, ve střední části samčí květy a na konci květenství samičí. Nápadná červená, růžová nebo žlutá staminodia mají v květenstvích také zástupci rodů \"Dichrostachys\" a neptunie (\"Neptunia\").\n\nPlody \"Mimosoideae\" jsou velmi různorodé a semena jsou šířena rozličnými způsoby. Říčními a mořskými proudy jsou šířeny jednosemenné díly plodů lián rodu entada, nepukavé plody \"Serianthes grandiflora\" i tenké plody \"Albizia retusa\". Křídlaté plody či semena šířená větrem mají některé akácie, albízie \"Albizia pedicellata\", \"Archidendropsis\". Větrem se šíří také jednosemenné díly rozpadavých plodů \"Wallaceodendron\". U druhů s nepukavými plody je poměrně častá endozoochorie, kdy semena procházejí trávicím traktem býložravců. Takto se šíří např. akácie arabská, jejíž plody požírá dobytek a jiní přežvýkavci. Lesklá barevná semena adenantery vyhledávají zoborožci a jiní plodožraví ptáci. Semena jsou velmi tvrdá a procházejí jejich trávicím traktem bez porušení.\n\nČást \"Mimosoideae\" má málo chráněná, krátkověká semena. U rodu \"Archidendron\" dokonce semena někdy klíčí přímo v luscích. U jiných zástupců \"Mimosoideae\" jsou semena obklopena velmi tvrdým osemením a mají dlouhou dormanci. Často klíčí až když je osemení narušeno např. tlením, průchodem zažívacím traktem býložravců či ptáků nebo požárem.\n\nDosti rozšířena je v rámci podčeledi symbióza s mravenci, tzv. myrmekofilie. Mnozí zástupci mají na řapících a vřetenech listů nektáriové žlázky, které vyhledávají mravenci, chránící (přinejmenším v některých případech) na oplátku rostlinu před herbivory. Nektar se v těchto žlázkách tvoří pouze u mladých a rozvíjejících se listů. Myrmekofilní druhy akácií tvoří na koncích lístků tzv. Beltova tělíska, která slouží symbiotickým mravencům k výživě. Některé druhy zejména amerických akácií mají navíc nápadně zvětšené a duté ostny, které slouží mravencům za obydlí.\n\nČetné druhy \"Mimosoideae\" mají nápadná květenství a jsou pěstovány v tropech a subtropech jako okrasné dřeviny. Náleží mezi ně zejména akácie (\"Acacia\"), citlivka (\"Mimosa\"), albízie (\"Albizia\"), leucéna (\"Leucaena\"), inga (\"Inga\"), kaliandra (\"Calliandra\") a saman (\"Samanea\"). Řada tropických stromovitých zástupců je těžena pro dřevo. Mnohostranný užitek poskytují akácie.\n\nOba druhy rodu \"Anadenanthera\" a některé druhy citlivek obsahují látky s halucinogenními účinky.\n\n\"Abarema\",\n\"Adenanthera\",\n\"Adenopodia\",\n\"Alantsilodendron\",\n\"Albizia\",\n\"Amblygonocarpus\",\n\"Anadenanthera\",\n\"Archidendron\",\n\"Archidendropsis\",\n\"Aubrevillea\",\n\"Blanchetiodendron\",\n\"Calliandra\",\n\"Calliandropsis\",\n\"Calpocalyx\",\n\"Cathormion\",\n\"Cedrelinga\",\n\"Chloroleucon\",\n\"Cojoba\",\n\"Cylicodiscus\",\n\"Desmanthus\",\n\"Dichrostachys\",\n\"Dinizia\",\n\"Ebenopsis\",\n\"Elephantorrhiza\",\n\"Entada\",\n\"Enterolobium\",\n\"Faidherbia\",\n\"Falcataria\",\n\"Fillaeopsis\",\n\"Gagnebina\",\n\"Guinetia\",\n\"Havardia\",\n\"Hesperalbizia\",\n\"Hydrochorea\",\n\"Indopiptadenia\",\n\"Inga\",\n\"Kanaloa\",\n\"Lemurodendron\",\n\"Leucaena\",\n\"Leucochloron\",\n\"Lysiloma\",\n\"Macrosamanea\",\n\"Marmaroxylon\",\n\"Microlobius\",\n\"Mimosa\",\n\"Neptunia\",\n\"Newtonia\",\n\"Painteria\",\n\"Parapiptadenia\",\n\"Pararchidendron\",\n\"Paraserianthes\",\n\"Parkia\",\n\"Pentaclethra\",\n\"Piptadenia\",\n\"Piptadeniastrum\",\n\"Piptadeniopsis\",\n\"Pithecellobium\",\n\"Plathymenia\",\n\"Prosopidastrum\",\n\"Prosopis\",\n\"Pseudopiptadenia\",\n\"Pseudoprosopis\",\n\"Pseudosamanea\",\n\"Samanea\",\n\"Schleinitzia\",\n\"Serianthes\",\n\"Sphinga\",\n\"Stryphnodendron\",\n\"Tetrapleura\",\n\"Thailentadopsis\",\n\"Viguieranthus\",\n\"Wallaceodendron\",\n\"Xerocladia\",\n\"Xylia\",\n\"Zapoteca\",\n\"Zygia\"\n"}
{"id": "966219", "url": "https://cs.wikipedia.org/wiki?curid=966219", "title": "ZF Openmatics", "text": "ZF Openmatics\n\nZF OPENMATICS s.r.o. je česká dceřiná společnost koncernu ZF Friedrichshafen AG, založená v roce 2010 v Plzni, která se zabývá inteligentní konektivitou, tj. pracuje na inteligentním způsobu propojení celého světa. \n\nMá vizi žít v otevřeném světě, který je bezpečně a inteligentně propojen, a vyvíjí řešení pro budoucnost, která podporují digitalizaci v průmyslu, stejně jako globalizaci v obchodě a logistice či telematice. Jejich systémy umožňují nové typy přepravy, digitalizaci podnikání. Poskytuje smart mobility řešení pro přepravní, logistické a výrobní společnosti. Vyvíjí řešení konektivity v oblasti telematiky, sledování majetku, diagnostiky vozidel a digitalizace průmyslové výroby.\n\n\n"}
{"id": "966221", "url": "https://cs.wikipedia.org/wiki?curid=966221", "title": "ASB Classic 2014 – ženská čtyřhra", "text": "ASB Classic 2014 – ženská čtyřhra\n\nDo soutěže ženské čtyřhry na tenisovém turnaji ASB Classic 2014 nastoupilo šestnáct dvojic. Obhájcem titulu byl zimbabwsko-australský pár Cara Blacková a Anastasia Rodionovová, jehož členky nestartovaly společně. Rodionovová se rozhodla účastnit paralelně probíhajícího turnaje Brisbane International. Spoluhráčkou Blackové se stala Novozélanďanka Marina Erakovicová. Dvojice vypadla v úvodním kole po prohře s Abigail Guthrieovou a Sachou Jonesovou.\n\nVítězem se stala nenasazená kanadsko-americká dvojice Sharon Fichmanová a Maria Sanchezová, která ve finále zdolala česko-nizozemské turnajové trojky Lucii Hradeckou a Michaëllou Krajicekovou. Po rovnocenném rozdělení prvních dvou sad 2–6 a 6–0, rozhodl o vítězkách až supertiebreak poměrem míčů [10–4].\n\nPro obě šampiónky titul představoval první vyhraný turnaj na okruhu WTA Tour.\n\n"}
{"id": "966222", "url": "https://cs.wikipedia.org/wiki?curid=966222", "title": "Friedrichstadt (Drážďany)", "text": "Friedrichstadt (Drážďany)\n\nFriedrichstadt je městská čtvrť Drážďan ležící na levé straně Labe, která je součástí oblasti Starého města (Altstadt), je ale samostatnou městskou čtvrtí. Friedrichstadt je jedním z drážďanských předměstí.\n\nPrvní zmínky o této oblasti, v té době ještě obec Oztrov (nebo Ostra), byly zaznamenány v listině markraběte Dietricha Meissen ze dne 31. 3. 1206, jedná se o stejný dokument, ve kterém byly také poprvé zmíněny Drážďany. Starosrbské slovo oztrov znamená říční ostrov, a charakterizuje tak povodňové oblasti západně od bývalého, přirozeného ústí Weißeritz do Labe, v němž se se Ostra nacházela. Na západě v té době byly ještě menší vesnice Rostagk a Wernten v 15. století se připojily k území Ostra.\n\nPoté, co obec v roce 1559 byla zahrnuta do majetku kurfiřta Augusta, který rozšířil oblasti prostřednictvím akvizic, byla obec Ostrá roku 1568 zrušena. Na její místo byla založena Ostravorwerk, jehož úkolem bylo zajistit dodávky dvoru a pevnosti Drážďany. Předchozí vesničané byly přesídleni a jako kompenzaci obdrželi především dřívější klášterní pozemky v blízkosti Leubnitz, jejichž majetek v průběhu reformace připadl do vlastnictví dvora. Ostatní vesničané byli odškodněni pozemky blízko Zschertnitz.\nPro obhospodařování následně masivně rozšířených pozemků a opevnění byli obyvatelé okolních vesnic přinuceni k robotě.\n\nV následujícím období vznikají zvířecí výběhy (obora) jako osídlení řemeslníky v předměstí Ostra, které bylo přejmenováno roku 1730 na Friedrichstadt (po saském kurfiřtovi Friedrichovi Augustu II.).\nRoku 1835 bylo město Friedrichstadt začleněno do Drážďan.\n\nVe friedrichstadtské Friedrichstraße (mimochodem není pojmenovaná po tomtéž Friedrichovi) se nachází přímo naproti Friedrichstadtské nemocnici jeden z nejvýznamnějších hřbitovů Drážďan, Starý katolický hřbitov (der Alte Katolische Friedhof). Město Frederichstadt je charakterizováno památkami nemocnicí, málo zachované budovy Vorwerkes a technická radnice na seřaďovacím nádraží Dresden-Friedrichstadt. Jako jeden z mála zbývajících neporušených ulic v blízkosti centra města, má Friedrichstraße, vedle barokního kostela, bohatý počet obytných domů vystavěných v tomto stylu, které jsou pod památkovou ochranou.\n\nVe Friedrichstadt se nachází mimo jiné Albertův přístav se zdálky viditelnými budovami drážďanského mlýna nebo přístavního mlýna a bývalá městská jatka, dnešní veletrh.\n\n\nFilmy, které se ve městě odehrávají, nebo které o něm pojednávají:\n\n\n"}
{"id": "966225", "url": "https://cs.wikipedia.org/wiki?curid=966225", "title": "Luc Anselin", "text": "Luc Anselin\n\nLuc Anselin (* 1. prosince 1953) je jedním z hlavních vývojářů v oblasti prostorové ekonometrie.\n\nRegent's Professor Luc Anselin je předsedou Walter Isard a ředitelem School of Geographical Sciences and Urban Planning (Škola zeměpisných věd a územního plánování - ASU), institutu pyšnícího se světovými kapacitami v oblasti prostorové ekonometrie. Na ASU také založil a v současnosti vede GeoDa Center for Geospatial Analysis and Computation (GeoDa Centrum pro analýzy a výpočty geoprostorových analýz) pro vývoj, implementaci, aplikaci a rozšiřování metod prostorových analýz. Přední pozice zastával v minulosti také na Univerzitách v Illinois, texaském Dallasu, Západní Virginii, kalifornské Santa Barbaře a Státní Univerzitě v Ohiu. Zde se zabýval řadou oblastí, mezi které patří geografie územního a regionálního plánování, ekonomická, zemědělská a spotřební ekonomie, politická ekonomie či politologie.\n\nV uplynulých letech byl Luc Anselin za své celoživotní výsledky oceněn několika národními i mezinárodními cenami (vývoj široce osvojených prostorových softwarových nástrojů, nová prostorová metodologie - místní ukazatele statistické asociace, ...). The Regional Science Association International (Regionální vědecká Mezinárodní asociace) ho v roce 2004 zvolila akademikem a udělila mu cenu Walter Isard (2005) a cenu William Memorial Prize Alonso (2006). V roce 2008 Luc Anselin získal jedno z nejvyšších národních ocenění - byl zvolen do National Academy of Sciences (Národní akademie věd Spojených států amerických) a American Academy of Arts and Sciences (Americká akademie umění a věd). V roce 2012 byl jmenován akademikem University Consortium for Geographic Information Science (Univerzitního sdružení pro geografické informační vědy (UCGIS)).\n\nV roce 2008 své 20. výročí oslavila kniha \"\"Spatial Econometrics: Methods and Models\"\", jež Luca Anselina nejvíce proslavila (byla více než 6 tisíckrát citována). Jedním z hlavních akademických úspěchů Dr. Anselina se staly jeho příspěvky k přesunu disciplíny prostorové ekonometrie oproti roku 1988 k současnému proudu mainstreamové ekonometrie. Tím bylo dosaženo pokroku v ekonometrických základech Geografických Informačních Věd. Napsal několik set článků a přínosných knih (včetně \"\"New Directions in Spatial Econometrics\"\" 1995 a \"\"Advances in Spatial Econometrics\"\" 2004) z oblasti kvantitativní geografie, regionálních věd, GIScience, ekonometrie, ekonomie a informatiky.\n\nJeho vývoj prostorového softwaru usnadnil další rozvoj prostorové ekonometrie. Přední softwarové nástroje zahrnují SpaceStat (prostorová ekonometrie), GeoDA (průzkumná prostorová analýza dat a prostorové regresní modelování), vytvořené ve spolupráci s PySAL (open-source knihovna prostorových analytických funkcí založená na programovacím jazyku Python). Růst popularity prostorových analyzačních metod dokládá celosvětové přijetí GeoDA více než 56 000 uživateli do šesti let od svého vzniku.\n\nRodák z Belgie, Luc Anselin, absolvoval s vyznamenáním bakalářském studiu obor Ekonomie v roce 1975 a o rok později taktéž s vyznamenáním obor Statistika, ekonometrie a operační výzkum, obojí na Vrije Universiteit Brussel. V této době se začaly formovat počátky oboru ekonomie v Nizozemsku a oboru geograficko-regionální vědy ve Velké Británii. V roce 1977 se přestěhoval z Belgie do USA, aby se zapsal na Cornellovu univerzitu do mezioborového doktorského programu regionálních věd. Tato událost mu umožnila pracovat s Walterem Isardem, jedním ze zakladatelů regionálních věd v USA, a Williamem Greenem, autorem standardní učebnice ekonometrie. Doktorát z regionálních věd získal v roce 1980.\n\n\n\n"}
{"id": "966228", "url": "https://cs.wikipedia.org/wiki?curid=966228", "title": "Martin Látal", "text": "Martin Látal\n\nMartin Látal (* 17. března 1988) je český hokejový útočník. Svá mládežnická léta strávil ve Spartě a poté na Kladně. Za tento klub nastoupil i do Extraligy, tedy nejvyšší soutěže v České republice; v sezóně 2005/2006 odehrál 20 zápasů. Hned následující sezónu trávil v Plzni, za kterou nastoupil k pěti zápasům. Další dvě sezóny strávil v zámoří, kde nastupoval za klub Prince Edward Island Rocket v Quebec Major Junior Hockey League (QMJHL). V létě 2008 se ovšem vrátil do rodné země a další sezónu hrál za Spartu. Dvě utkání v ní navíc ještě stihl odehrát za Ústí nad Labem. Další sezónu – 2009/2010 – již kompletně celou strávil v  pražské Spartě. Odrud před sezónou 2010/2011 přestoupil do Kladna a za něj hrál následující tři ročníky. Z něho před sezónou 2013/2014 přestoupil do Karlových Varů.\n\n"}
{"id": "966229", "url": "https://cs.wikipedia.org/wiki?curid=966229", "title": "Místně specifické umění", "text": "Místně specifické umění\n\nMístně specifické umění, neboli instalace in situ je instalace navržená pro konkrétní prostor, se kterým se dále pracuje. V daném prostoru jsou vytvářeny nové souvislosti, prostor je propojován, či naopak rozdělován, může vznikat jakási architektura v architektuře. Umělci často pracují s určitým místem, s jeho specifickými parametry a vlastnostmi takovým způsobem, že vzniklou instalaci není možné bez zásadních změn znovu reprodukovat. Taková díla bývají jedinečná, nepřenosná, často také neprodejná, což popírá tradiční význam výtvarného díla jako takového. Díla by měla působit adekvátně k danému prostoru, brát v úvahu kontext architektonický, historický, kulturní, ale i sociální, psychologický i politický, ideálně harmonicky splynout s prostorem v jeden celek, vytvořit prostor se zcela novou funkcí a kvalitou. Instalace bývají umístěny ve volné krajině, veřejném městském prostoru či v nevyužívaných technických, užitkových a průmyslových architektonických objektech. Konkrétně to bývají například obchodní výlohy, ulice, sakrální objekty, jako jsou staré kostely a kláštery, továrny, nádraží, sklady, trafostanice. Tedy stavby, které často již neplní svojí funkci a kterým umělecká intervence pomůže vdechnout nový život.\n"}
{"id": "966230", "url": "https://cs.wikipedia.org/wiki?curid=966230", "title": "Plevník-Drienové", "text": "Plevník-Drienové\n\nPlevník-Drienové ( ) je obec na severozápadě Slovenska v okrese Považská Bystrica. Žije zde  obyvatel.. První písemná zmínka o obci pochází z roku 1354.\n\nObec Plevník-Drienové se rozprostírá na levém břehu Váhu v jižní části Bytčanského podolí v údolí Drienovky mezi městy Považská Bystrica a Bytča. Západní část katastru tvoří náplavy Váhu a Drienovky, střední, pahorkatinnou část v Manínských vrších tvoří druhohorní horniny s výraznými bradly. Pohoří, které se táhne v katastrálním území obce po jeho levé straně patří do Súľovských vrchů, které jsou součástí Chráněné krajinné oblasti Strážovské vrchy. Katastr obce má značné výškové rozdíly. Střed obce má nadmořskou výšku 305 m n. m., podél břehu Váhu je to 290 m n. m. a na Malém Maníně 812 m n. m. Nejvyšší bod je ale na hřebeni Hoľazní v nadmořské výšce 835 m n. m. s názvem Havraní skála.\nPrvní písemná zmínka o obci Plevník-Drienové se datuje od roku 1354 ve spojitosti s Považskobystrickým panstvím, které podle písemných údajů existovalo od 14. století. Centrem panství byl během celého středověku až do konce 18. století Považský hrad. Obec se začala tvořit na vršku pod vrcholem Důbravky, jak bylo zvykem v této době. Považská Bystrica měla v 2. polovině 14. století přibližně 40 domů, Plevník asi pět a 40 obyvatel. V tomto století se rozšířil žlázový a plicní mor zvaný \"černá smrt\", který vylidnil celé osady a obce. Cesta podél toku Váhu byla známá jako obchodní i vojenská - se směry na Moravu, do Polska a Uher. Obec byla evidována jako poddanská, tedy žili tu jen poddaní. Obyvatelé byli většinou pastevci, zemědělci a ovocnáři. Plevník-Drienové vznikl sloučením obcí Plevník a Drienové v roce 1952.\n\n\n\n\n"}
{"id": "966231", "url": "https://cs.wikipedia.org/wiki?curid=966231", "title": "Shenzhen Open 2014 – ženská čtyřhra", "text": "Shenzhen Open 2014 – ženská čtyřhra\n\nDo soutěže ženské čtyřhry na tenisovém turnaji Shenzhen Open 2014 nastoupilo šestnáct dvojic. Obhájcem titulu byl tchajwanský sesterský pár Čan Chao-čching a Čan Jung-žan, jehož členky nestartovaly společně. Chao-čching se turnaje neúčastnila. Spoluhráčkou Jung-žan se stala slovenská tenistka Janette Husárová, se kterou prohrála ve čtvrtfinále, když je vyřadila dvojice Johanna Kontaová a Patricia Mayrová-Achleitnerová.\n\nVítězem se stal nenasazený rumunsko-český pár Monica Niculescuová a Klára Zakopalová, který ve finále zdolal sesterskou dvojici Ukrajinek Ljudmilu a Nadiju Kičenokovy po dvousetovém průběhu 6–3 a 6–4.\n\nKaždá z vítězek si na okruhu WTA Tour připsala třetí kariérní titul ve čtyřhře. Na „vítězné vlně“\ndvojice pokračovala i následující týden okruhu, když hráčky vyhrály tasmánský Moorilla Hobart International.\n\n"}
{"id": "966233", "url": "https://cs.wikipedia.org/wiki?curid=966233", "title": "Střední škola, základní škola a mateřská škola pro zdravotně znevýhodněné, Brno", "text": "Střední škola, základní škola a mateřská škola pro zdravotně znevýhodněné, Brno\n\nStřední škola, základní škola a mateřská škola pro zdravotně znevýhodněné, Brno, Kamenomlýnská 2 je příspěvková organizace zřizovaná ministerstvem školství, vykonávající činnost mateřské školy, základní školy, střední školy a školní jídelny, se sídlem v ulici Kamenomlýnská v Brně.\n\nŠkola je určena především pro zdravotně handicapované z celé České republiky. Nachází se v Brně-Pisárkách na ulici Kamenomlýnská 2 (vstup do střední školy) spolu se vstupem do střední školy je naproti vrátnice se vstupem do základní školy.\n\nDo roku 2016 nesla název Střední škola, základní škola a mateřská škola pro zrakově postižené.\n\n"}
{"id": "966235", "url": "https://cs.wikipedia.org/wiki?curid=966235", "title": "Paul Drude", "text": "Paul Drude\n\nPaul Karl Ludwig Drude (12. července 1863, Braunschweig – 5. července 1906, Berlín) byl německý fyzik se zaměřením na optiku, kterou výrazně pomohl propojit s Maxwellovou teorií elektromagnetismu.\n\nDrude studoval matematiku a fyziku na univerzitě v Göttingenu. Ve své dizertační práci položil mj. základy elipsometrie, spolu s reflektometrií dnes rozšířené metody určování optických vlastností materiálů a tenkých vrstev. V roce 1894 se Drude stal mimořádným profesorem na univerzitě v Lipsku. V roce 1900 se stal šéfredaktorem vědeckého časopisu \"Annalen der Physik\". V tomto roce také vytvořil první prakticky použitelný mikroskopický model elektrické vodivosti kovů. a vydal první část monografie o optice , která je první moderní učebnicí optiky založené na teorii elektromagnetického pole. V letech 1901-1905 působil jako řádný profesor fyziky na univerzitě v Giessenu. Až do své smrti pak vedl fyzikální ústav Humboldtovy univerzity v Berlíně. V roce 1906, týden po uvedení do Pruské akademie věd z ne zcela jasných důvodů spáchal sebevraždu.\n\nJe po něm pojmenován kráter Drude na Měsíci a ústav Paul-Drude-Institut für Festkörperelektronik v Berlíně.\n\n"}
{"id": "966236", "url": "https://cs.wikipedia.org/wiki?curid=966236", "title": "Jakub Koreis", "text": "Jakub Koreis\n\nJakub Koreis (* 26. června 1984) je český hokejový útočník. Mládežnické roky trávil v Plzni, v jejímž dresu také nakoukl do Extraligy, nejvyšší soutěže v ledním hokeji v České republice. Mezi roky 2003 a 2008 hrál v zahraničí (Kanada, Spojené státy americké, Finsko) a po svém návratu nastupoval ve sparťanském dresu. V pražském celku vydržel dvě celé sezóny, ale před koncem třetí (ročník 2010/2011) přestoupil do brněnského mužstva. Těsně před startem sezóny 2014/2015 tento klub opustil a odešel na tříměsíční hostování do rakouského Klagenfurtu, který hrál mezinárodní soutěž EBEL. Protože se ale na začátku sezóny nedařilo brněnskému celku, požádal jeho majitel Koreise, zda by se nechtěl předčasně z Rakouska vrátit, a ten mu vyhověl. Na začátku května 2016 pak přešel na dvouleté hostování do HC Škoda Plzeň.\n\nJeho otcem je také hokejista Jiří Koreis.\n\n\n"}
{"id": "966238", "url": "https://cs.wikipedia.org/wiki?curid=966238", "title": "Kathrine Switzer", "text": "Kathrine Switzer\n\nKathrine Virginia Switzer (přechýleně \"Kathrine Virginia Switzerová\", * 5. ledna 1947, Amberg, Německo) je americká spisovatelka, televizní komentátorka a maratonská běžkyně. Stala se první ženou v historii, která v roce 1967 se startovním číslem běžela Bostonský maraton. Stalo se tak ovšem pět let předtím, než ženy získaly oficiální povolení v tomto běhu závodit. Kathrine se přihlásila pod jménem „K. V. Switzer\" a běh dokončila zhruba v čase 4 hodiny a 20 minut. \n\nPozději se v běhu zdokonalila, nejlepší maratonský čas, kterého dosáhla, činí 2:51:37. Tento výkon jí v roce 1975 přinesl v Bostonském maratonu 2. místo. O rok dříve zvítězila v čase 3:07:29 v maratonu v New Yorku.\n\n"}
{"id": "966239", "url": "https://cs.wikipedia.org/wiki?curid=966239", "title": "Světový pohár v biatlonu 2013/2014 – Ruhpolding", "text": "Světový pohár v biatlonu 2013/2014 – Ruhpolding\n\n5. podnik Světového poháru v biatlonu v sezóně 2013/14 probíhal od 8. do 12. ledna 2014 v německém Ruhpoldingu. Na programu byly vytrvalostní závody, štafety a stíhací závody. Česká reprezentantka Gabriela Soukalová zde dokázala zvítězit ve vytrvalostním závodě a také v následném stíhacím závodě. Na stupně vítězů vystoupala také Veronika Vítková, která obsadila třetí místo ve vytrvalostním závodě.\n"}
{"id": "966241", "url": "https://cs.wikipedia.org/wiki?curid=966241", "title": "Kaple Božího Těla (Bratislava)", "text": "Kaple Božího Těla (Bratislava)\n\nKaple Kristova Těla je malý barokní sakrální objekt nacházející se na Panské ulici v domě č. 11 v historickém jádru Bratislavy v okrese Bratislava I.\n\nSvým vzhledem nepřipomíná církevní stavbu; její prostory jsou součástí barokně-klasicistního domu v řadové uliční zástavbě. Původní kaple, která se po úpravách zde nachází dodnes, se v domě (v dvorní křídle) nacházela již v roce 1396. Patřila Bratrstvu Božího těla, které vzniklo v roce 1349. Během bojů o Bratislavu mezi císařskými vojsky a vojsky Gabriela Betlena byla poškozena.\n\nV roce 1772 pod vedením stavebního mistra Mateje Walcha došlo k její radikální přestavbě, kdy se změnilo i její umístění - přestěhovali ji do uličního křídla. Z období druhé poloviny 18. století pochází i barokní výzdoba interiéru s alegorickými malbami. Od roku 1850 kapli s domem spravovali jezuité, jejichž emblém se zachoval na vstupních dveřích do objektu.\n\nNa uliční fasádě je nad vstupem osazen reliéf s výjevem vzkříšení, obsáhlým nápisem, datováním 1627 a rodovým erbem mecenáše stavební úpravy, kaločského arcibiskupa Jána Telegdyho.\n"}
{"id": "966248", "url": "https://cs.wikipedia.org/wiki?curid=966248", "title": "Kaple svaté Kateřiny (Bratislava)", "text": "Kaple svaté Kateřiny (Bratislava)\n\nKaple svaté Kateřiny z roku 1311, se nachází v městské části Bratislava-Staré Město, na Michalské ulici. Situována je v zástavbě ostatních domů. Kaple sv. Kateřiny je nejstarší gotická kaple v Bratislavě. Její výstavbu začal v roce 1311 cisterciácký mnich František z Columby. Dostavěna byla v roce 1325, když ji vysvětil Ondřej, biskup ze Stoličného Bělehradu.\n\nFasádu do dnešní klasicistní podoby upravil v roce 1840 architekt Ignác Feigler st.\n\nV roce 2007 proběhla komplexní rekonstrukce kaple. Rekonstrukcí se kapli v maximální možné míře vrátil původní gotický výraz. Během obnovy bylo za kamenným epitafem objeveno původní pastoforium, které zůstalo odkryté a kamenný epitaf byl umístěn na jiné místo. Rekonstrukce v roce 2008 získala cenu roku 2007, kterou uděluje Ministerstvo kultury SR.\n\n"}
{"id": "966249", "url": "https://cs.wikipedia.org/wiki?curid=966249", "title": "Římskokatolická farnost Radkov u Telče", "text": "Římskokatolická farnost Radkov u Telče\n\nŘímskokatolická farnost Radkov u Telče je územní společenství římských katolíků v rámci děkanátu Telč brněnské diecéze s farním kostelem svatého Bartoloměje.\nPrvní písemné zprávy o obci pocházejí ze 14. století. První zmínka o faře v Radkově je z roku 1360. V roce 1390 je zde písemně doložen kněz Ctibor a od této doby je již z větší části známa posloupnost kněží ve farnosti. Ve druhé polovině 16. století klesl natolik počet farníků, že farnost v Radkově byla připojena k Urbanovu. V roce 1785 byla obnovena fara, v roce 1803 byla lokalie Radkov povýšena na farnost. \nOd roku 1958 je farnost spravována z Telče. Administrátorem excurrendo je od srpna 2011 R. D. Mgr. Josef Maincl.\n\nDnem vzájemných modliteb farností za bohoslovce a bohoslovců za farnosti brněnské diecéze je 25. červen. Adorační den připadá na 22. dubna.\n\nVe farnosti se pravidelně koná tříkrálová sbírka. V roce 2017 se při sbírce vybralo v Telči a okolí 222 878 korun.\n\n"}
{"id": "966251", "url": "https://cs.wikipedia.org/wiki?curid=966251", "title": "Albertův přístav", "text": "Albertův přístav\n\nAlbertův přístav (německy \"Alberthafen Dresden-Friedrichstadt\") je vnitrozemský přístav na Labi v Ostragehege v Drážďanech-Friedrichstadtu. Byl postaven v letech 1891-1895.\n\nOblast přístavu se rozkládá na ploše 42 hektarů. Přístav se skládá ze tří částí a disponuje místem pro 20 lodí. Přes vjezd do přístavu se klene železní Přístavní most (Hafenbrücke). V přístavu stojí sedm nákladních jeřábů pro nakládání sypkých i kusových předmětů a kontejnerů, jejich maximální nosnost je 90 t. Zboží nad 90 tun je přemisťováno mobilními jeřáby.\n\nV historickém terminálu se nachází dva historické železniční vozy (z roku 1910), přístavní jeřáb (z roku 1965) a loď \"Waltraud\" (1913).\nUvnitř lodi Waltraud je výstava o životě labských lodníků a historii vnitrozemských přístavů, které jsou zastoupeny na horním Labi.\n\nAlbertův přístav je napojen na nákladní centra nádraží Dresden-Friedrichstadt a má trimodální terminál. Přístav je vyhrazen nákladní dopravě, pro sportovní a rekreační plavidla slouží přístav v Pieschen.\n\nV letech 2006 a 2007 byl postaven v blízkosti Flügelwegbrucke nový \"roll-off-roll-on systém\", který umožňuje příjezd naložených kamionů přímo na loď.\n"}
{"id": "966254", "url": "https://cs.wikipedia.org/wiki?curid=966254", "title": "Bobbi Gibb", "text": "Bobbi Gibb\n\nRoberta Louise „Bobbi\" Gibb (* 2. listopadu 1942 Cambridge, Massachusetts) je americká atletka, běžkyně, která jako vůbec první žena v roce 1966 absolvovala Bostonský maraton. Svým výkonem tak vyvrátila tehdy rozšířené názory, že ženy nejsou fyzicky schopné vydržet běh na dlouhé vzdálenosti. Bostonskou Atletickou asociací je považována za neoficiální vítězku tohoto běhu v letech 1966, 1967 a 1968.\n\nV roce 1966 se na Bostonský maraton chtěla přihlásit, ale pořadatelé ji odmítli zaregistrovat. \"„Aby žena běhala, to bylo naprosto mimo všechny společenské a kulturní normy,\"\" uvedla Bobbi Gibb. Na maraton však už dva roky trénovala, její tréninkové dávky přitom dosahovaly až 80 km. Rozhodla se tedy startovat bez čísla. Doběhla na 126. místě z asi čtyř stovek účastníků, v čase 3:21:40.\n\nNásledujícího roku se do startovního pole podařilo i s číslem proniknout další běžkyni Kathrine Switzer, Bobbi Gibb ji ale nechala téměř o hodinu za sebou. Oficiálně se prvních sedm žen na start Bostonského maratonu postavilo až v roce 1972.\n"}
{"id": "966260", "url": "https://cs.wikipedia.org/wiki?curid=966260", "title": "Kostel svatého Ducha (Devínska Nová Ves)", "text": "Kostel svatého Ducha (Devínska Nová Ves)\n\nKostel Ducha svatého je římskokatolický kostel v Devínské Nové Vsi.\n\nLiteratura uvádí postavení kostela kolem roku 1580. Z hlediska architektury lze farní kostel Ducha svatého charakterizovat jako renesanční jednolodní sakrální objekt s polygonálním uzávěrem presbytáře a představenou masivní čtyřhrannou věží. V interiéru jsou valené klenby lunetové s hřebínkem. Na západní straně je vestavěný chór z konce 19. století, zaklenutý pruskými klenbami. Kostel je vybudován z kamene a má taškami pokrytou střechu. Za kostelem je hřbitov.\n\n"}
{"id": "966264", "url": "https://cs.wikipedia.org/wiki?curid=966264", "title": "Milíř (rozhledna)", "text": "Milíř (rozhledna)\n\nRozhledna Milíř se nachází na Milířském kopci (též zvaném \"Lhota\" či jen \"Milíř\") ve výšce 285 m n. m., geomorfologicky náležejícímu okraji Orlické tabule, východně od obce Vysoká nad Labem. Konstrukčním pojetím nemá stavba v Česku obdoby.\n\nNa stejném místě stávala do roku 1948 dřevěná rozhledna (triangulační věž), přístupná po žebřících, která byla toho roku stržena. V roce 2005 vzniklo Občanské sdružení pro obnovu rozhledny na Milíři, kterému se podařilo v roce 2009 získat stavební povolení. 22. června 2011 byl posvěcen základní kámen a po finančních příspěvcích kraje a obce bylo započato s vlastní stavbou dle projektu společnosti ARCHaPLAN. V roce 2013 byla získána dotace ze SZIF ve výši 1,5 mil. Kč, která umožnila realizaci vlastního objektu rozhledny. Slavnostní otevření proběhlo 12. října 2013. Jde o trojbokou dřevěnou věž s ocelovými spojovacími prvky na základové desce z armovaného betonu, vnitřním pozinkovaným točitým schodištěm podél centrálního dříku a třemi vyhlídkovými plošinami. Celková výška je 31 metrů, nejvyšší plošina je ve výšce 27  m, vede na ni 160 schodů.\n\nOd autobusové točny je rozhledna vzdálená cca 300 metrů, dále pěšky uličkou mezi domy a po dosud neznačené cestě přímo k rozhledně. Rozhledna je přístupná, ale k otevírací době je vhodné zhlédnout webové stránky obce.\n\nZ rozhledny lze spatřit Kunětickou horu, vrcholy Železných hor, Orlických hor, Krkonoš, za velmi dobrých podmínek i Jizerské hory a Jeseníky. Ze sídel krom Vysoké i vyšší stavby města Hradec Králové, jako hotel Černigov, Bílou věž či vodárnu a opačným směrem Opatovickou elektrárnu.\n\n"}
{"id": "966265", "url": "https://cs.wikipedia.org/wiki?curid=966265", "title": "Nový katolický hřbitov v Drážďanech", "text": "Nový katolický hřbitov v Drážďanech\n\nNový katolický hřbitov, také Vnější katolický hřbitov je druhý katolický hřbitov nacházející se v Drážďanech ve čtvrti Friedrichstadt v ulici Bremer Straße 20. V celém svém rozsahu je historickou památkou.\n\nStarý katolický hřbitov (\" Alte Katolische Friedhof\") ležící nedaleko \"Vnitřního Matoušova hřbitova\" (\"německy\" Inneren Matthäusfriedhofs) v Drážďanech byl rozšířen v roce 1724, rozšiřování pokračovalo až do roku 1824 do současné velikosti. Jako jediný katolický hřbitov byl o 50 let později opět příliš malý, proto bylo rozhodnuto o vytvoření nového pohřebiště pro katolíky. Základní kámen byl položen v roce 1875 bezprostředně vedle \"Vnějšího Matoušova hřbitova\" (\"německy\" Äußeren Matthäusfriedhof). Dnes všechny čtyři hřbitovy se nacházejí ve čtvrti Friedrichstadt.\n\nDvoupodlažní márnice, dům správce a administrativní budovy byly postaveny v roce 1875 podle plánu architekta Carla Adolpha Canzlera. Další hřbitovní sál s plochou valbovou střechou byl postaven kolem roku 1910. Interiér márnice byl rekonstruován v roce 1977. Hřbitov byl původně navržen jako protáhlý obdélník se symetrickými polohami hrobů. V roce 1915 byl hřbitov rozšířen západním směrem, na východ se pak připojil na Vnější Matoušův hřbitov.\n\nNejslavnější osoba pohřbená na tomto hřbitově je malíř Ludwig Richter. Jeho první náhrobek představoval vysoký černý kříž. Ten byl v roce 1984 nahrazen stélou, na níž se nachází kříž na přistavěném domku. Další pohřbenou osobností je hrabě Nikolaus von Seebach. Stěnu hrobky zdobí světlý kříž na podstavci. Rozštěpený kříž na hrob kněze Wolfganga Luckhaupta vytvořil umělec Friedrich Press. Sestry Nazaretu, svatého Františka z kláštera v Drážďanech mají více společných hrobů ve staré i nové části hřbitova. Společný hrob Kongregace sester sv. Elisabethy a společenství sboru sv. Josefa v Drážďanech se nachází v severovýchodní části hřbitova. Hrobka sester Kongregace Milosrdných sester svatého Karla Boromejského se skládá z několika hrobových kamenů, nachází se na staré části hřbitova. Další osobností pohřbenou na tomto hřbitově je papežský komoří a voják Alexander Salvator von Pereira.\n\nNa hřbitově se nachází památníky obětem války. Jeden z nich připomíná oběti fašismu ze 14 různých zemí světa. Pamětním kamenem je také vzpomenuto na 128 obětí z Československa. Další památník připomíná padlé z první a druhé světové války, jako i oběti nacionálně socialistického násilí a oběti z bombardování Drážďan. Další památník se týká dvanácti členů odbojové skupiny \"Black Legion\" z Gostyńě v Polsku, kteří byli ze dne 23 na 24. června 1942 popraveni.\n\n"}
{"id": "966267", "url": "https://cs.wikipedia.org/wiki?curid=966267", "title": "Igors Tarasovs", "text": "Igors Tarasovs\n\nIgors Tarasovs (* 16. října 1988, Riga, Lotyšská SSR, SSSR) je lotyšský fotbalový záložník a reprezentant, od roku 2017 hráč klubu Śląsk Wrocław.\n\nTarasovs působil v Lotyšsku v klubech Skonto FC, Olimps/RFS a FK Ventspils. Se Skontem získal i jeden ligový titul (2010) a jedno prvenství v Baltské fotbalové lize (2011).\n\nV roce 2012 odmítl prodloužit se Skontem Riga smlouvu a šel na testy do ázerbájdžánského klubu Inter Baku, kde neuspěl. Další, tentokrát úspěšné testy následovaly v jiném ázerbájdžánském klubu Simurq PIK, kde nakonec působil od února do července 2012. Poté se vrátil do Lotyšska, nyní do klubu FK Ventspils, s nímž získal v roce 2013 double, tedy ligový titul a triumf v národním poháru.\n\nV lednu 2014 byl na testech v FC Baník Ostrava.\n\nPůsobil v lotyšské reprezentaci do 21 let.\n\nV A-mužstvu Lotyšska debutoval 3. března 2010 v přátelském utkání v Luandě proti reprezentaci Angoly. Dostal se na hřiště v 73. minutě zápasu, který skončil remízou 1:1.\n\n"}
{"id": "966273", "url": "https://cs.wikipedia.org/wiki?curid=966273", "title": "Interlobulární žlučovod", "text": "Interlobulární žlučovod\n\nInterlobulární žlučovod, též terminální žlučovod, \"ductus bilifer interlobularis\", je trubicovitý orgán tvořící součást žlučových cest uvnitř tkáně jater. Má průměr asi 15-20 μm a je nejmenší větví intrahepatálního žlučového stromu.\n\nInterlobulární žlučovody probíhají v portobiliárním prostoru, kde jeden nebo dva žlučovody doprovází tepnu a.interlobularis a v polovině případů také žílu v.interlobularis, čímž vytváří tzv. Glissonovu triádu, \"trias hepatica\". Portobiliární prostory jsou trojhranné, vazivem vyplněné prostory nacházející se v místech, kde se stýkají tři sousedící jaterní lalůčky.\n\nVýstelku interlobulárních žlučovodů tvoří jednovrstevný kubický epitel tvořený cholangiocyty, s vlastní bazální membránou a na svém místě v portobiliárním prostoru jsou udržovány svazky kolagenních a elastických vláken. Jednotlivé interlobulární žlučovody anastomózují jeden s druhým.\n\nPřebírají žluč z Heringových kanálků, přičemž mezi Heringovými kanálky a interlobulárními žlučovody se popisuje ještě další segment žlučových cest, \"ductuli bilifer\"i s výstelkou tvořenými jednovrstevným kubickým epitelem tvořenou cholangiocyty, ale bez vlastní bazální membrány. Samy ústí do septálních žlučovodů většího průměru, které se spojují do ještě větších segmentových žlučovodů.\n\n"}
{"id": "966276", "url": "https://cs.wikipedia.org/wiki?curid=966276", "title": "Apia International Sydney 2014", "text": "Apia International Sydney 2014\n\nApia International Sydney 2014 byl společný tenisový turnaj mužského okruhu ATP World Tour a ženského okruhu WTA Tour, hraný v areálu NSW Tennis Centre na otevřených dvorcích s tvrdým povrchem Plexicushion. Probíhal ve druhém týdnu sezóny mezi 5. až 11. lednem 2014 v metropoli Nového Jižního Walesu, Sydney, jako 122. ročník turnaje.\n\nMužská polovina se řadila do kategorie ATP World Tour 250 a její dotace činí 511 825 amerických dolarů. Ženská část s rozpočtem 710 000 dolarů byla součástí kategorie WTA Premier Tournaments. Turnaj představoval událost Australian Open Series s vrcholem – úvodním grandslamem roku, Australian Open.\n\nNejvýše nasazená hráčka ženské dvouhry a obhájkyně titulu Agnieszka Radwańská z Polska vypadla po volném losu ve druhém kole. Mužskou turnajovou jedničkou se stal pátý hráč světové klasifikace Juan Martín del Potro z Argentiny, následován Polákem Jerzym Janowiczem. Argentinec turnaj vyhrál po finálovém vítězství nad obhájcem titulu Bernardem Tomicem.\n\n\nNásledující hráčí obdrželi divokou kartu do hlavní soutěže:\n\nNásledující hráči postoupili z kvalifikace:\n\n\n\nNásledující páry obdržely divokou kartu do hlavní soutěže:\n\nnásledující pár nastoupil do soutěže z pozice náhradníka:\n\n\nNásledující hráčky obdržely divokou kartu do hlavní soutěže:\n\nNásledující hráčky postoupily z kvalifikace:\n\n\n\n\nNásledující páry obdržely divokou kartu:\n\n\n\n\n\n"}
{"id": "966277", "url": "https://cs.wikipedia.org/wiki?curid=966277", "title": "Baltská fotbalová liga", "text": "Baltská fotbalová liga\n\nBaltská fotbalová liga (oficiálním názvem TrioBet Baltic League podle názvu sponzora) byla mezinárodní fotbalovou soutěží v Pobaltí. Vznikla v roce 2007, inspirací byla Baltská basketbalová liga (Baltic Basketball League) a skandinávská fotbalová soutěž Royal League.\n\nOdehrály se pouze čtyři ročníky, poslední v roce 2011. Ligy se účastnily čtyři nejlepší kluby Litvy, Lotyšska a Estonska, v roce 2009 byl počet účastníků rozšířen na 16. Soutěž ovládly celky z Lotyšska (celkem tři tituly), litevský klub vyhrál jednou. Žádnému estonskému mužstvu se zvítězit nepodařilo, nedostalo se ani do finále.\n\nZdroj:\n"}
{"id": "966278", "url": "https://cs.wikipedia.org/wiki?curid=966278", "title": "Kostel svatého Ducha (Dúbravka)", "text": "Kostel svatého Ducha (Dúbravka)\n\nKostel Ducha svatého je kostel v Bratislavě, v městské části Dúbravka.\n\nZákladní kámen kostela posvětil papež Jan Pavel II. při své návštěvě Slovenska v Šaštíně. Kostel Ducha Svatého byl požehnán 26. října 2002. Jde o atypický objekt s kruhovým půdorysem s netradičně řešenou střechou s výškou 30 metrů. Obsahuje chrámovou a pastorační část.\n\nKostel je dílem architektů Ing. arch. Ludvíka Režucha a Ing. arch. Mariána Luptáka. Namísto oltářního obrazu visí na zdi kovová podoba Ducha svatého - holubice. Jde o dílo mistra Jurovatého. Celkově se do chrámového prostoru vejde kolem 600 návštěvníků.\n\n"}
{"id": "966282", "url": "https://cs.wikipedia.org/wiki?curid=966282", "title": "Stupné", "text": "Stupné\n\nStupné ( , dříve \"Sztupna\") je obec na Slovensku v okrese Považská Bystrica. Žije zde  obyvatel. První písemná zmínka o obci pochází z roku 1416.\n\nObec Stupné se nachází v údolí potoka Papradnianky na okraji Javorníků, 10 km severozápadě od okresního města Považské Bystrice. Kolem obce se tyčí dva vrchy. Vlevo je nižší Žeravice s nadmořskou výškou 525 m n. m. a vpravo vyšší Bukovina s nadmořskou výškou 638 m n. m.\n\nNa severu sousedí Stupné s obcí Brvnište, na jihu má společnou hranici se vsí Jasenica.\n\nPrvní písemná zmínka o obci Stupné pochází z roku 1416. Ves tehdy nesla název Stupičná. Současný název se ustálil po roce 1525.\n\nArcheologické nálezy z roku 1989 dokazují, že území dnešního Stupného bylo ve starověku osídleno lidmi laténské kultury. Další výzkum proběhl v roce 1992 pod taktovkou Jozefa Moravčíka z Považského muzea. Během tohoto výzkumu byly na vrcholu Žeravice odhaleny pozůstatky starobylého hradiště. Dle lidových pověstí bylo toto hradiště založeno velmožem Krajčoviechem, ale po nějaké době se záhadně propadlo do země.\n\nV 17. a 18. století bylo Stupné součástí bytčanského panství rodiny Esterházy. Později Stupné vlastnily židovské rodiny Politzerů, Marmosteinů a Popperů.\n\nRoku 1598 stálo v obci čtyřiadvacet domů a jeden mlýn.\n\nV 19. století trápila vesničany chudoba, takže obec opustilo velké množství obyvatel. Putovali za prací hlavně do Francie, Německa a USA.\n\nSbor dobrovolných hasičů byl oficiálně založen v roce 1934. Prvním velitelem sboru se stal Ján Smataník. Budova hasičské zbrojnice sousedí s obecním úřadem. V letech 2005 až 2009 prošla rekonstrukcí.\n\nDo roku 1901 navštěvovaly děti školu v sousední Jasenici, která byla vybudována v roce 1857 společným nákladem obcí Jasenica, Stupné, Podvažie a Beňov. \n\nV roce 1901 byla ve Stupném za 3 000 zlatých zbudována nová jednotřídní církevní škola. Ve 30. letech na škole působil kantor Emanuel Bouška, autor pamětní knihy. Provoz původní školy byl ukončen v 70. letech 20. století a roku 1982 byla škola zbourána. Na jejím místě vyrostla kaple Panny Marie Sedmibolestné.\n\nV roce 1974 byla při silnici směrem do sousední Jasenice zahájena stavba nové základní školy. Dnes jsou prostory této budovy z části využívány jako mateřská škola, z části slouží soukromým účelům.\n\nMístní děti dnes tak převážně dojíždějí do školy v Brvništi.\n\nSoučasným starostou obce je Peter Krajčoviech, který v čele Stupného stojí od roku 2013. Zastupitelstvo je sedmičlenné.\n\nDnešní znak obce vychází ze tří dochovaných historických pečetí. Nejstarší obecní pečeť se datuje do roku 1784. Na jejím kruhopisu stojí: \"Siglium.Pagi.Stupne\". Ve středě pečetního pole je vyobrazen stojící býk. Další pečetidlo pochází z roku 1880. Kruhopis je maďarský: \"Sztupne kozség pecséetje\". Nejmladší dochovaná pečeť pochází z let 1886 a 1887. Ve středě pečetního pole se opět nachází stojící býk a na kruhopisu stojí: \"Kis-Kézség.Trencsén-Megye Vág Beszterczei Járás\". Znak: \"V modrom štíte zlaté slnko striedavých lúčov vychádzajúce vpravo spoza vysokého zeleného vrchu, pred ktorým obrátený striebrom odetý oráč orie zlatým pluhom so striebornou radlicou  a strieborným  koliekom, ťahaným strieborným zlatokopytým  a striebrorohým volom v zlatom postroji.\"\n\nNa katastru obce též stojí mnoho kaplí a kapliček.\n\nV obci roste vzácná rostlina kavyl. V některých obecních potůčcích také žijí raci, čolci a blešivci.\n\n"}
{"id": "966287", "url": "https://cs.wikipedia.org/wiki?curid=966287", "title": "Kostel Panny Marie Loretánské (Bratislava)", "text": "Kostel Panny Marie Loretánské (Bratislava)\n\nKostel Panny Marie Loretánské (lidově Uršulínský kostel) je renesanční sakrální stavba řehole voršilek v historické zóně Bratislavy, v okrese Bratislava I. Je zapsán do seznamu národních kulturních památek.\n\nV listopadu 1535 v italské Brescii vznikla na popud Angely Merici řehole sester voršilek. Jako hlavní poslání si zvolily výchovu mladých dívek a žen. Brzy se řád rozšířil do více oblastí Evropy. Ve druhé polovině 17. století se řeholní sestry usadily v Prešpurku (v prvním městě v tehdejším Uhersku) a hned nato začaly vyvíjet svou činnost. V roce 1676 jim bylo na základě listiny ostřihomského arcibiskupa Juraje Pohronce-Slepčianského povoleno rozšíření činnosti v celé zemi.\n\nDnešní kostel řehole voršilek si v letech 1659 - 1663 původně postavili bratislavští protestanti. Jednolodní stavba v renesančním slohu vyrostla na samém kraji tehdejšího města, těsně u jeho severních hradeb (kromě něj už v Bratislavě měli evangelíci kostel stojící proti městské radnici).\n\nPrešpurští protestanti však kostel užívali pouze krátce (do roku 1670), protože po odhalení Vešeléniho spiknutí jim byl odňat a v roce 1672 ho přidělili řádu voršilek. Ty ho zasvětily Panně Marii Loretánské.\n\nDnešní stavba až na malé výjimky je vzhledově totožná s původní stavbou. Hlavní fasáda je orientována do ulice. Zakončena je dřevěnou hranolovou věžičkou se zvonicí, původně pokrytou šindelovou střechou. V roce 1683 střecha shořela a nová střecha, už v barokním stylu s cibulovitým tvarem, byla pokryta měděným plechem.\n\nKostel je zařízený jednoduše. Dominuje mu pozdně polychromovaný hlavní oltář z poslední čtvrtiny 18. století se sloupovou architekturou. Ve středu retabula je nika se sochou černé Panny Marie. Sochu Loretánské Panny Marie daroval voršilkám v roce 1684 pozdější arcibiskup Leopold Kolonič. Oltář je doplněn sochami patronů řehole - svaté Barbory, svaté Uršuly, svaté Kateřiny Alexandrijské a svaté Agnes.\n\nBoční oltáře svaté Anny a svatého Augustina mají sloupovou dřevěnou architekturu se štítovým nástavcem; dřevo je polychromované a zlacené. Architektury oltářů vznikly v poslední čtvrtině 18. století. V retabulu oltáře svaté Anny je ústřední obraz světice s malou Marií; v nástavci je menší obraz svaté Barbory. Po stranách jsou sochy svatého Josefa a svatého Jana Křtitele. V retabulu oltáře svatého Augustina je ústřední obraz světce se svatou Monikou. V nástavci je obraz svaté Agnes, po stranách jsou umístěny sochy svatého Zachariáše a svatého Jana Evangelisty. Autorem obrazů je Martin Speer, pravděpodobně v roce 1739, sochy jsou dílem Petra Brandenthala.\n\nKazatelnu z druhé čtvrtiny 18. století tvoří zavěšené baňaté řečniště se sochami Mojžíše a starozákonního velekněze Áróna a baldachýn se sochou svatého archanděla Michaela.\n\nU příležitosti 10. výročí navštívení Bratislavy Janem Pavlem II. byl v roce 2006 odkryt a vysvěcen bronzový reliéf dnes již zesnulého papeže. Reliéf pochází z dílny slovenského sochaře Jána Borka.\n\nNa stavbu kostela navazuje budova kláštera.\n\n\n"}
{"id": "966288", "url": "https://cs.wikipedia.org/wiki?curid=966288", "title": "Obrněný automobil", "text": "Obrněný automobil\n\nObrněný automobil je druhem obrněné techniky. První obrněné automobily vznikaly již před první světovou válkou. Sloužily zejména k průzkumu a jako velitelské vozy.\n\nPrvní obrněný automobil na světě byl britský „motorový válečný vůz“ F. R. Simse z roku 1899. Tento jediný prototyp byl postaven v závodě Vickers, Sons & Maxim ve městě Barrow-in-Furness na speciálním podvozku Daimler zhotoveném v Coventry. Byl vybaven motorem Daimler, pancéřováním a dvěma kulomety Maxim. Vozidlo bylo předvedeno roku 1902 u londýnského Křišťálového paláce.\n\nK československým předválečným obrněný automobilům patří:\n\n"}
{"id": "966289", "url": "https://cs.wikipedia.org/wiki?curid=966289", "title": "Juraj Pohronec-Slepčiansky", "text": "Juraj Pohronec-Slepčiansky\n\nThDr. Juraj Pohronec-Slepčiansky nebo Juraj Selepčéni (i György Szelepcsényi-Pohronec, Georgius Pohroncious Szelepcseny), (24. dubna 1595 Slepčany – 14. ledna, podle jiného zdroje 9. březen 1685 Letovice) byl slovenský arcibiskup, uherský primas a místokrál, filozof, právník, diplomat, grafik a mědirytec.\nByl dítětem obyčejných poddaných, které zavraždili Turci. Osvojili si ho příbuzní. Zásluhou kardinála Petra Pázmányho studoval v Římě v letech (1627 - 1634), bydlel v koleji hungarico-germanica. Z vesnického pastýře se postupně vypracoval na nitranského biskupa (1648 - 1660), kaločského arcibiskupa (od 1657) a později na ostřihomského arcibiskupa a uherského primase (1666). Angažoval se v ochraně země před Turky a osvobození okupovaných křesťanských území. Jako vyslanec císaře Ferdinanda se vícekrát zúčastnil jednání s Turky v Cařihradě. Jeho zásluhou se polský král Ján III. Sobieski zúčastnil bitvy u Vídně. Podporoval publikační činnost Trnavské univerzity, výstavbu nových kostelů a poutních míst.\n\nVedle církevní činnosti se věnoval i výtvarné tvorbě. Kreslil a vyřezával do dřeva titulní obrazy na knihy. Vynikal jako znamenitý portrétista. Je zachován i jeho autoportrét, na kterém, mimo jiné je vyryto: GEORGIUS SZELEPCHENY ARCHPP. STRIGON. PRIMAS HUNG. (\"ARCIEPPISCOPUS STRIGONIENSIS PRIMAS HUNGARIAE\" - arcibiskup ostřihomský primas Uherska).\n\nZemřel v Letovicích na Moravě, pohřben byl v mariánské bazilice Mariazell v Rakousku.\n\n\n"}
{"id": "966291", "url": "https://cs.wikipedia.org/wiki?curid=966291", "title": "Holubyho chata", "text": "Holubyho chata\n\nHolubyho chata je horská ubytovna a restaurace, nacházející se na východním svahu Velké Javořiny v Bílých Karpatech. Chata je celoročně veřejnosti přístupná.\n\nVýstavbu horské chaty na Velké Javořině inicioval Klub československých turistů v Uherském Brodě a ve Staré Turé a dále ministerstvo obchodu. Základní kámen byl položen 8. července 1923, jako stavitel byl vybrán Josef Jirásek z Uherského Brodu.\nKrátce před založením základního kamene zemřel v Pezinku Jozef Ľudovít Holuby, protestantský kazatel, botanik, národopisec a zastánce československé vzájemnosti, působící v bělokarpatské oblasti. Ferdinand Prager, předseda odboru KČST v Uherském Brodě a Holubyho přítel, navrhl na jeho počest po něm pojmenovat budovanou chatu. Tento návrh se nesetkal s námitkami.\n\nBudovaná chata byla poprvé otevřena pro veřejnost 6. července 1924, kolaudace proběhla 2. listopadu 1924. Prvním správcem se stal Alois Zálešák. Nová chata však nesloužila dlouho. V noci na 10. prosince 1926 bez cizího zavinění vzplanul na chatě požár, který ji během sedmi hodin zcela zničil. Celková škoda dosáhla 450 000 Kč.\n\nKlub československých turistů se rozhodl chatu obnovit, stavitelem byl Josef Hanuš z Uherského Brodu. Nová chata byla otevřena 22. července 1930, hospodářem se opět stal Alois Zálešák. Během 30. let následovaly úpravy okolí, výstavba příjezdové cesty, lyžařských vleků, značení turistických tras atd. Do chaty byl také zaveden telefon. Všechny práce však ustaly s rozpadem ČSR v roce 1939.\n\nPo válce byla chata ve správě postupně několika různých státních podniků, vystřídalo se zde několik správců. Po roce 1989 ji odkoupil tehdejší správce Miroslav Masarik. Roku 2006 ji zakoupil Miroslav Martinček, který několik let uzavřenou chatu zprovoznil a v letech 2010–2011 vybudoval u východního průčelí krytou terasu z lomového kamene na základě fotografických podkladů, které objevil v Uherskobrodském státním archivu.\n\nDne 28. července 2013 u příležitosti 90. výročí založení chaty byla na její fasádě odhalena pamětní deska s bronzovou bustou Jozefa Ludovita Holubyho. Autorem busty je akademický sochař Stano Mikus na základě objednávky od chataře Mira Martinčeka.\nChata disponuje celkem 27 lůžky ve 2 a 4 lůžkových pokojích. Její součástí je také restaurace s nabídkou studených a teplých jídel. U chaty se nachází lyžařský svah se třemi vleky.\n\nZe slovenské strany vede k chatě silnice od Staré Turé. Dále pak několik turistických tras z české i slovenské strany. Prochází zde hřebenová trasa po červené a zelené turistické značce.\n\n\n"}
{"id": "966294", "url": "https://cs.wikipedia.org/wiki?curid=966294", "title": "Záskalie (okres Považská Bystrica)", "text": "Záskalie (okres Považská Bystrica)\n\nZáskalie ( , dříve \"Zászkál\") je obec na Slovensku v okrese Považská Bystrica. Žije zde  obyvatel. První písemná zmínka o obci pochází z roku 1379.\n\nObec je sevřena mezi dvěma soutěskami, Manínskou tiesňavou a Kostoleckou tiesňavou.\n\n"}
{"id": "966296", "url": "https://cs.wikipedia.org/wiki?curid=966296", "title": "Trnavská univerzita (1635-1777)", "text": "Trnavská univerzita (1635-1777)\n\nTrnavská univerzita byla univerzita v Trnavě v letech 1635 - 1777, jedna z prvních univerzit na Slovensku.\n\nTrnavskou univerzitu založil 12. května roku 1635 ostřihomský arcibiskup kardinál Péter Pázmány, jehož kapitula sídlila od dobytí Ostřihomi Osmany v Trnavě. Panovník Ferdinand II. založení univerzity schválil bulou z 18. října 1635.\n\nZaložení univerzity, tzv. \"Studium generale\", bylo vyvrcholením snah P. Pázmánye o podporu katolického školství v jeho sídle. Založení univerzity předcházelo založení šlechtického konviktu na Kapitulské ulici a semináře pro duchovní na Halenárské ulici. Cílem nemělo být jen šíření vzdělání, ale zejména posílení katolické víry v Uhersku. Na univerzitě učili příslušníci jezuitského řádu. Vzorem Trnavské univerzity byla jezuitská univerzita v rakouském městě Graz. Prvním rektorem se stal Juraj Dobronoki.\n\nFinanční náklady byly hrazeny zejména ze štědrého příspěvku kardinála Pázmánye, který věnoval univerzitě hotovost 60 000 zlatých. Ty však byly deponovány ve městě Augsburg, který z nich vyplácel vedení univerzity ročně 6%, tedy 3600 zlatých.\n\nSlavnostně otevřena byla Trnavská univerzita 13. listopadu, s výukou se začalo o den později, 14. listopadu 1635. Vyučování probíhalo zpočátku na dvou fakultách: filozofické (dobově nazývané \"Artistická\") a teologické. Děkanem filozofické fakulty se stal T. Jászberényi. Zpočátku měla univerzita pouze 10-12 profesorů. Studium na filozofické fakultě trvalo tři roky, na teologické čtyři. Na filozofické fakultě se vyučovala zejména logika, fyzika, metafyzika, matematika a etika.\n\nV roce 1667 přibyla právnická fakulta, na kterou v testamentu přispěl ostřihomský arcibiskup Juraj Lippai částkou 15 000 zlatých. V roce 1769 bylo rozhodnuto otevřít i lékařskou fakultu, na níž se začalo učit v roce 1770.\n\nUniverzita se stala známou i díky hvězdárně, která byla zřízena v roce 1753 Františkem Borgio Kérim (1702 - 1768). Při univerzitě fungovala bohatá univerzitní knihovna, botanická zahrada a divadlo, ve kterém hráli hry studenti univerzity.\n\nTrnavská univerzita fungovala do roku 1777, kdy byla v souvislosti se školními reformami přemístěna do Budína. 10. února 1777 panovnice Marie Terezie poskytla univerzitě královský palác v Budíně. Dekret o přeložení univerzity panovnice vydala 6. března 1777. Přednášky se na univerzitě skončily dnem 24. srpna 1777.\n\nPrávním nástupcem historické Trnavské univerzity je současná Univerzita Loránda Eötvöse v Budapešti, ne novodobá slovenská Trnavská univerzita v Trnavě.\n\n\n"}
{"id": "966302", "url": "https://cs.wikipedia.org/wiki?curid=966302", "title": "Barkentina", "text": "Barkentina\n\nBarkentina je typ plachetnice se třemi a více stěžni, přičemž přední stěžeň je opatřen ráhnovou takeláží a ostatní stěžně podélnou takeláží. Byla oblíbeným typem lodi na konci 19. století. Ve 21. století se používají jako školní lodě.\n"}
{"id": "966305", "url": "https://cs.wikipedia.org/wiki?curid=966305", "title": "Silnice I/67", "text": "Silnice I/67\n\nSilnice I. třídy 67 je česká silnice I. třídy, která se nachází v Moravskoslezském kraji. Její celková délka činí 32 km. Začíná na hraničním přechodu u Bohumína, následně křižuje dálnici D1 a vede přes Karvinou (křižuje I/59) do Českého Těšína, kde se kříží se silnicí I/48 a evropskými silnicemi E75 a E462 a kde končí. \n\nSilnice I/67 vznikla v roce 1997 v rámci celorepublikového přečíslování a revize kategorizace silnic. Původně je jednalo o většinovou část silnice II/468 a krátký úsek z Bohumína ke státní hranici byl původně součástí silnice I/58 .\n\n"}
{"id": "966386", "url": "https://cs.wikipedia.org/wiki?curid=966386", "title": "Krížna (Západní Tatry)", "text": "Krížna (Západní Tatry)\n\nKrížna ( , , 2039 m n. m.) je hora v Západních Tatrách na Slovensku. Nachází se v jižní části hlavního hřebene Liptovských kop. Na severu sousedí s vrcholem Holý vrch (1984 m), od kterého je oddělena Nižným Kôprovickým sedlem (1908 m). Na jihu se hřeben dělí na dvě větve: jihozápadní, která odděluje Krížnou dolinu a dolinu Kôprovica a klesá přes vrchol Malá Krížna (1919 m), sedlo Koniarčisko (1375 m) a vrchol Štíty (1447 m) k soutoku Tiché a Kôprové doliny, a jižní, která odděluje Krížnou dolinu od Kôprové doliny, do níž klesá přes vrcholy Všiváky (1811 m) a Opálené (1700 m). Krížna je po Veľké kopě (2052 m) druhým nejvyšším vrcholem Liptovských kop. První zaznamenaný zimní výstup uskutečnili 13. ledna 1903 Karol Englisch a Károly Jordán.\n\nOd roku 1948 je celá oblast Liptovských kop uzavřena z důvodu ochrany přírody a vrchol tak není turisticky přístupný.\n\n"}
{"id": "966421", "url": "https://cs.wikipedia.org/wiki?curid=966421", "title": "Kryptografický protokol", "text": "Kryptografický protokol\n\nKryptografický protokol (bezpečnostní protokol nebo také šifrovací protokol) je protokol, který zajišťuje bezpečný přenos informací na základě předem daných ustanovení. Protokol popisuje, jak by měl být daný algoritmus použit.\n\nKryptografický protokol se především používá pro bezpečný přenos dat na aplikační úrovni. Kvalitní kryptografický protokol obecně neumožňuje účastníkům získat data nebo provést jiné akce, než protokol povoluje. Také získání dat běžným luštěním šifer musí být co nejsložitější a záznamů o původním textu musí být co nejméně, aby se omezilo prolomení šifry a získání původní zprávy. Jednou z nejpoužívanějších metod prolamování šifer je řešení hrubou silou, tedy takzvaný brute force. Aby se předešlo prolomení klíče, používají kryptologické protokoly různé metody, funkce a jejich kombinace k tomu, aby své zprávy co nejlépe uchránily. Běžně kryptologické protokoly tedy podporují několik z těchto prvků:\n\n\nNa příklad Transport Layer Security (TLS) je kryptografický protokol, používaný pro zabezpečení webové (HTTP) komunikace. Obsahuje mechanismus pro kontrolu entit (založený na systému X.509), vytvoření klíče (přičemž je vytvořena symetrická šifra na základě kryptografie s veřejným klíčem) a funkci pro přenos dat na aplikační úrovni. Tyto tři aspekty mají mezi sebou podstatné spojení. Standardní TLS neobsahuje podporu metody nespornosti přenosu.\n\nExistují také další typy kryptografických protokolů a i termín sám o sobě je chápán několika způsoby; Kryptografický aplikační protokol často používá jednu čí více základních metod pro ustanovení klíče, které se někdy také překládají jako \"kryptografické protokoly\". Na příklad TLS využívá Diffieho-Hellmanovu výměnu klíčů, který je v TLS pouze jeho součástí, ovšem v jiných aplikacích se bere jako plnohodnotný samostatný kryptografický algoritmus.\n\nKryptografický protokol může být formálně verifikován na abstraktní úrovni. V tom případě je potřeba formalizovat prostředí, ve kterém protokol operuje, aby mohli být identifikovány případné hrozby. Toho je většinou docíleno pomocí Dolev-Yao modulu.\n\nŠiroké spektrum kryptografických protokolů se nepoužívá jenom pro tradiční důvěryhodnost údajů, integritu a autentizaci, ale také pro řadu dalších požadovaných charakteristik zabezpečení v rámci počítačové spolupráce. Tzv. slepé podpisy (Blind signatures) se používají pro virtuální měny a elektronické pověření. Například pro ověření, že daná osoba má vlastnost nebo právo k danému úkonu, bez odhalení její identity či skupiny identit, se kterou osoba prováděla transakce. Časová razítka se používají pro ověření existence dat v určitém čase (a to i ověřených dat). Bezpečný multi-party výpočet se používá pro výpočet odpovědí (jako jsou odhady největšího příhozu v aukcích) na základě důvěrných dat (jako jsou privátní příhozy) a to tak, že po dokončení výpočtu účastníci znají pouze své vlastní vstupy a výsledný odhad. Nepopíratelné podpisy jsou interaktivní protokoly, které umožňují osobě, která je podepsala, prokázat případné padělání a určit omezení, kdo může podpis ověřovat. Popiratelné podpisy rozšiřují standardní šifrování tím, že znemožňují případnému útočníkovi matematicky dokázat existenci otevřeného textu zprávy.\n\n\n"}
{"id": "966425", "url": "https://cs.wikipedia.org/wiki?curid=966425", "title": "Bezpečnostní token", "text": "Bezpečnostní token\n\nBezpečnostní token (případně \"autentizační token\", \"šifrovací token\", \"USB token\", často označovaný pouze jako \"token\") je převážně fyzické zařízení, které usnadňuje uživatelům zabezpečených služeb ověření pro přístup a užívání. \n\nSecurity token je druh investičního tokenu, který má podobu alfanumerického kódu, jehož cena je vázána na reálnou hodnotu firmy, která jej vydává v souladu s pravidly pro vydávání investičních nástrojů s řádným schválením Komise pro cenné papíry. \n\nBezpečnostní tokeny se používají pro ověření identity uživatele elektronickou cestou (například přihlášení k bankovnímu účtu). Token se používá namísto hesla nebo jako doplněk k ověření, že uživatel je tím, za koho se vydává. Token je tedy elektronický klíč, který lze využít v mnoha aplikacích.\n\nPodle potřeb může token nést šifrovací klíč, elektronický podpis nebo například biometrické údaje. Takové tokeny jsou většinou vybaveny USB konektorem pro připojení. Speciální tokeny se připojují bezdrátově (například pomocí RFID nebo Bluetooth) a generované klíče jsou odesílány přímo do klientského systému. Některá provedení jsou odolná násilnému vniknutí, jsou vybaveny klávesnicí pro aktivaci kódem PIN, nebo pouhým tlačítkem pro vygenerování a vypsání číselného kódu na displej.\n\nKaždý typ tokenu nese skrytou informaci, jež se využívá k ověření identity. S touto informací může být nakládáno 4 následujícími způsoby:\n\nČasově synchronizovaná jednorázová hesla se mění konstantně v předem daném intervalu, například jednou za minutu. Pro správné fungování musí mezi klientovým tokenem a autentizačním serverem existovat synchronizace. Pro nepřipojitelná zařízení je časová synchronizace provedena při výrobě, tedy před tím, než jsou tokeny distribuovány klientům. Ostatní typy tokenů (připojitelné) provádí synchronizaci vždy při připojení k systému.\n\nHlavním problémem časově synchronizovaných tokenů je, že mohou v průběhu doby přestat být synchronizovány. Některé systémy, jako například RSA SecurID, umožňují sesynchronizovat server s tokenem, například po zadání pár po sobě jdoucích kódů. Mnoho takovýchto zařízení nemá vyměnitelnou baterii a po nejvýše 5 letech je nutné zařízení vyměnit.\n\nDalší typ tokenu s jednorázovými hesly využívá komplexní matematický algoritmus ke generování sérií jednorázových hesel z tajného sdíleného klíče. Každé z hesel je unikátní a neuhádnutelné, i přesto, že jsou předchozí hesla známá. Open source algoritmus iniciativy OATH je standardizovaným, ostatní algoritmy jsou kryty Patentovým úřadem USA. \n\nTokeny mohou obsahovat čipy s různými funkcemi od velice jednoduchých po velmi komplexní, takové, že mohou zahrnovat mnohonásobné ověřovací metody.\n\nTy nejjednodušší tokeny není potřeba připojovat k počítači. Tato zařízení jsou opatřena LCD displejem, ze kterého uživatel jednoduše opíše zobrazené číslo do přihlašovacího formuláře. Složitější tokeny se k počítači připojují například přes USB, nebo 3,5 mm jack nebo bezdrátově pomocí Bluetooth, RFID, nebo Wi-Fi. Připojitelné tokeny přenáší klíčové sekvence přímo ke klientovi, nebo přes nejbližší přístupový bod.\n\nAlternativní zařízení, často používané jako tokeny, jsou mnoho let rozšířená mobilní zařízení, jež komunikují mimo přenosový kanál (out-of-band) (např. hlas, SMS, nebo USSD).\nMnohé z tokenů pro připojení k počítači mohou vyžadovat zadání PIN kódu. Podle typu počítače a operačního systému se buď přečte klíč z tokenu a provedou se potřebné šifrovací operace nebo se tyto operace provedou ještě ve firmwaru tokenu. \nNěkterý software je po zakoupení doplněn o hardwarový klíč (dongle), který nese uloženou zašifrovanou informaci o licenci. Při spuštění programu musí být tento dongle připojený, aby mohl zareagovat na dotaz programu a podle informací ověřit vlastníka licence.\n\nNepřipojitelné tokeny nelze připojit k počítači žádným způsobem. Není tedy potřeba žádné přídavné nebo speciální vstupní zařízení, jelikož na LCD displeji tokenu se zobrazí autentizační kód, který se pomocí klávesnice zadá do ověřovacího formuláře. Nepřipojitelné tokeny patří k nejpoužívanějším bezpečnostním tokenům (obvykle se používají v kombinaci s heslem) ve vícefaktorovém ověřovaní při online identifikaci.\n\nPřipojitelné tokeny je nutné připojit k počítači, na kterém uživatel potřebuje autentizovat. Tento typ tokenů automaticky po připojení přenáší data nutná k autorizaci na klientském počítači, takže není potřeba, aby uživatel ručně zadával tyto informace. Používání připojitelných tokenů vyžaduje odpovídající vstupní zařízení. Nejužívanějším druhem připojitelných tokenů jsou čipové karty a USB tokeny, jelikož je čtečku čipových karet taktéž možné připojit přes USB. \nStarší typy tokenů typu PC Card se primárně používaly v noteboocích díky odpovídajícím typům slotů.\nVýstup typu jack má vztah ve spojení mezi mobilními zařízeními, jako například iPhone, iPad, zařízení s operačním systémem Android a další podobná. Nejznámějším takovým zařízením je Square a čtečka kreditních karet pro iPhone a zařízení s OS Android. \n\nMnoho připojitelných tokenů využívá technologii čipových karet. Čipové karty mohou být velmi levné a mohou obsahovat prověřené bezpečnostní mechanismy (jako používají finanční instituce, např. platební karty). Nicméně výpočetní výkon čipových karet je často omezen z důvodu nízkých energetických nároků a požadavky na vysoce tenký rozměr.\n\nUSB tokeny založené na technologii čipových karet obsahují čip a tak umožňují funkcionalitu obou typů. Pro takovýto typ lze najít širokou škálu bezpečnostních řešení a je tedy možné využít výhody čipových karet bez nutnosti instalace speciálního vstupního zařízení (čtečky čipových karet). Z pohledu operačního systému se token jeví jako USB čtečka s neodebratelnou čipovou kartou.\n\nNa rozdíl od kontaktních tokenů umí bezkontaktní tokeny vytvořit spojení s klientovým počítačem, ale bez potřeby fyzického kontaktu. Absence fyzického kontaktu dělá připojení a odpojení tokenu pohodlnějším. Tím se toto připojení stává populárním v oblasti elektronických zámků a plateb.\n\nNapříklad zařízení Speedpass společnosti Mobil využívá technologii RFID k přenosu identifikačních dat z tokenu (v podobě přívěsku na klíče). Nicméně kvůli obavám z bezpečnosti používání RFID tokenů se na Univerzitě Johnse Hopkinse a v RSA po výzkumech prokázalo, že tato technologie může být snadno prolomena a klonována. Další nevýhodou je krátká životnost baterií (obvykle 3-5 let), což je oproti USB tokenům krátká výdrž. U tohoto typu však bývá možné baterii vyměnit a tak prodloužit životnost zařízení (snížit náklady na výrobu).\nBluetooth tokeny jsou často kombinovány s USB tokeny. Tak mohou pracovat jak v odpojeném, tak připojeném stavu. Bluetooth ověření může být provedeno až po přiblížení na maximálně 10 metrů. Pokud by připojení nebylo dostupné, token lze připojit přes USB.\n\nMobilní výpočetní zařízení (jako například smartphone nebo tablet) mohou být využity jako ověřovací zařízení. To umožňuje vícefaktorové ověření a uživatel nepotřebuje vlastnit žádné další fyzické zařízení. Někteří prodejci nabízí toto řešení, které používá šifrovací klíč pro autentizaci. Ten poskytuje vysokou úroveň bezpečnostní ochrany, jež zahrnuje ochranu proti útokům typu Man in the middle i v případě připojení k Hotspotu.\nNejjednodušším způsobem získání jedinečných kódů je odcizení nebo ztráta zařízení. Pravděpodobnost takové události může být snížena fyzickými způsoby, jako například uzamčením, uschováním apod. Ukradená zařízení často bývají bezcenná, jelikož k autentizaci bývá zapotřebí PIN či uživatelské jméno (často obojí). Obvykle se při autentizaci zadává PIN zároveň s kódem z tokenu.\nKaždý systém, do kterého se uživatelé mohou přihlašovat z nezabezpečeného připojení je náchylný k útokům. Nejběžnějším typem útoku je Man in the middle, kdy útočník odposlechne data odesílaná klientem do systému a poté, dokud je kód aktuální, odešle požadavek do systému a je autentizován.\n\n"}
{"id": "966427", "url": "https://cs.wikipedia.org/wiki?curid=966427", "title": "Runlevel", "text": "Runlevel\n\nRunlevel je v informatice označení režimu unixového systému, který implementuje styl System V init. Obvykle existuje sedm runlevelů číslovaných od nuly do šesti. Při spuštění systému je systém nastartován do vybraného runlevelu. Runlevely \"nejsou\" spouštěny sekvenčně, tzn. je vždy spuštěn buď runlevel 2 nebo 3 nebo 4, nikoliv 2 a poté 3 a následně 4.\n\n„Runlevel“ definuje stav systému po startu. Jednotlivé runlevely jsou typicky přiřazeny jako:\n\n\nPřesné nastavení těchto konfigurací se liší mezi jednotlivými operačními systémy a distribucemi Linuxu. Například runlevel 4 může být Multi User Mode, GUI, no-server na jedné distribuci a bez funkce na jiné. Nicméně, „runlevely“ běžně dodržují vzory popsané v tomto článku. Je dobré využít dokumentaci konkrétní distribuce.\n\nV běžné praxi když počítač vejde do runlevelu nula, ukončí se a v runlevelu šest se restartuje. Ostatní runlevely (1–5) se liší podle připojených disků a spuštěných síťových služeb. Standardní runlevely jsou typicky 3, 4 nebo 5. Nižší runlevely jsou užitečné pro údržbu nebo opravy, protože obvykle neposkytují žádné síťové služby. Přesné detaily konfigurace runlevelů se liší mezi operačními systémy, ale také mezi administrátory systému.\n\nSystém runlevelů nahradil tradiční codice_1 skript používaný v systému Unixu verze 7.\n\nOperační systém Linux může využít runlevely pomocí programů projektu sysvinit. Po spuštění jádra Linuxu program codice_2 čte soubor codice_3, kde je definováno chování pro každý runlevel.\n\nKonkrétní implementace nevyžadují poskytnutí těchto specifických runlevelů ani využití zde popsaných významů a mohou mapovat kterýkoli zde popsaný runlevel na jiný runlevel, který poskytuje ekvivalentní funkčnost.\n\nDebian, stejně jako většina distribucí od něho odvozených, nerozlišuje mezi runlevely 2 až 5.\n\nUbuntu 6.10 (Edgy Eft) a novější obsahuje Upstart jako náhradu za tradiční init proces, ale stále používá tradiční init skripty a SysV-rc nástroje Upstartu pro spuštění většiny služeb a emulaci runlevelů.\n\nRed Hat Enterprise Linux a většina jeho odvozenin (např. CentOS) používá runlevely takto:\n\nSUSE používá podobné nastavení jako Red Hat Enterprise Linux:\n\nSprávci systému mohou modifikovat služby, které běží pod specifickým runlevelem použitím codice_4 | System Services (runlevel), codice_5 nebo codice_6 – jako na distribucích založených na Red Hat Enterprise Linuxu.\n\nSlackware Linux používá runlevel 1 pro údržbu jako na ostatních distribucích Linuxu. Runlevely 2, 3 a 5 identicky nastavené pro konzoli (se všemi službami aktivními), runlevel 4 přidává X Window System.\n\nV systému Solaris verze 10, je SMF (Service Management Facility) je použit místo SVR4 runlevelů.\nTy jsou emulovány pro zachování kompatibility s původními startovacími skripty.\n\nVarianty BSD nevyužívají koncept runlevelů, ale v některých verzích init(8) poskytuje emulaci některých běžných runlevelů.\n\nSystém AIX nevyužívá System V R4 (SVR4) runlevel specifikaci s dostupnými runlevely od 0 do 9 a zároveň a až c. 0 a 1 jsou rezervované, 2 je standardní běžný Multi User Mode a runlevely 3 až 9 jsou definovatelné správcem systému. Runlevely od a do c dovolují vykonávání procesů v tomto runlevelu bez ukončení procesů spuštěných v jiném.\n\n\n"}
{"id": "966431", "url": "https://cs.wikipedia.org/wiki?curid=966431", "title": "Andrej Kraus", "text": "Andrej Kraus\n\nAndrej (Andy) Kraus (* 13. červenec 1967 Bojnice) je slovenský herec, humorista, scenárista a moderátor. Vystudoval Vysokou školu múzických umění v Bratislavě.\n\nÚčinkoval v rozhlasovém zábavném pořadu Twister a v televizních zábavných programech Uragán, Hurikán, Susedia a Kutyil s.r.o. Známý je zejména svou spoluprací s Petrem Marcinem. Chvíli moderoval i talkshow Nech sa páči, ale neujala se. V současnosti píše scénář seriálu Panelák na TV JOJ. Pro TV JOJ napsal i scénář seriálu Keby bolo keby a Pod povrchom.\n\n\n\n"}
{"id": "966437", "url": "https://cs.wikipedia.org/wiki?curid=966437", "title": "Vladislavs Kozlovs", "text": "Vladislavs Kozlovs\n\nVladislavs Kozlovs (* 30. listopadu 1987, Rēzekne, Lotyšská SSR, SSSR) je lotyšský fotbalový útočník a reprezentant. Momentálně je bez angažmá.\n\nKozlovs působil v Lotyšsku nejprve v klubech SK Dižvanagi a FS METTA/Latvijas Universitāte. Poté přestoupil do FK Jelgava, s nímž vyhrál lotyšský fotbalový pohár v roce 2010. V létě 2012 odešel do FK Ventspils, s nímž získal v roce 2013 double, tedy ligový titul a triumf v národním poháru.\n\nV lednu 2014 byl na testech v FC Baník Ostrava.\n\nV A-mužstvu reprezentace Lotyšska debutoval 17. listopadu 2010 v Kchun-mingu v přátelském utkání proti Číně. Dostal se na hřiště v 77. minutě zápasu, který skončil porážkou Lotyšska 0:1.\n\n"}
{"id": "966472", "url": "https://cs.wikipedia.org/wiki?curid=966472", "title": "Řecko na Hopmanově poháru", "text": "Řecko na Hopmanově poháru\n\nŘecko na Hopmanově poháru poprvé startovalo v roce 2002, kdy zasáhlo pouze do kvalikačního zápasu. Debut v hlavním turnaji odehrálo na Hopman Cupu 2019. \n\nŘecká účast v roce 2019 byla organizátory ohlášena 15. srpna 2018. V družstvu se objevili mužská světová patnáctka Stefanos Tsitsipas a čtyřicátá první hráčka klasifikace Maria Sakkariová. Řekové skončili v základní skupině těsně druzí za Švýcarskem, které jako jediní zdolali 2–1 na zápasy.\n\n\"Tabulka uvádí seznam řeckých tenistů, kteří reprezentovali stát na Hopmanově poháru.\"\n"}
{"id": "966523", "url": "https://cs.wikipedia.org/wiki?curid=966523", "title": "Josef Hager", "text": "Josef Hager\n\nJosef Hager (1726 v Přísečnici – 12. října 1781 Praha-Malá Strana) byl český malíř, specializovaný na nástěnnou malbu iluzivních architektur.\n\nVyučil se u malíře Kováře a ve Vídni u scénografa Antonia d'Agostini. \n\nV Drážďanech vymaloval fresku \"Oslavení sv. Jana Nepomuckého\" v kapli v Dvorním kostele, spolu s malíři Palkem a Redlmayerem (1753). Jeho fresky jsou v kostele sv. Ducha v Libáni (1755), ve hřbitovní kapli sv. Anny v Kašperských Horách (1757), v kostele Panny Marie Utěšitelky v Klášterci nad Ohří (1752–1760). \n\nRozsáhlé práce provedl v pražské katedrále sv. Víta (1763), vymaloval kostely Nanebevzetí Panny Marie ve Slatinách (po 1763) a sv. Petra a Pavla v Bezně (1764). \n\nJeho iluzivní oltáře jsou v děkanském kostele v Broumově (1765) a v kostele sv. Šimona a Judy pražského kláštera milosrdných bratří. \n\nNa zámku v Měšicích vyzdobil hlavní sál (1771). Fresky v kostele Povýšení sv. Kříže v Ostružnu u Jičína vymaloval spolu s Redlmayerem (1779), se kterým spolupracoval i v chrámu sv. Vojtěcha ve Vejprnicích.\n\nPro generála Laudona vymaloval od roku 1766 přestavovaný zámek v Bečvárech u Kolína (1774).\n\nDne 16. července 1753 se Josef Hager oženil s Barbarou Nusserovou. Svatba se konala v kostele sv. Mikuláše na pražské Malé Straně.\n\n"}
{"id": "966545", "url": "https://cs.wikipedia.org/wiki?curid=966545", "title": "Společný jaterní vývod", "text": "Společný jaterní vývod\n\nSpolečný jaterní vývod, \"ductus hepaticus communis\", je krátký trubicovitý orgán, vzniklý spojením pravého a levého jaterního vývodu v oblasti jaterní brány. Je úsekem extrahepatálních žlučových cest.\n\nU člověka má společný jaterní vývod průměr 2-8 mm a je 1-5 cm dlouhý. Začíná spojením pravého a levého vývodu hned po jejich výstupu z jaterní tkáně, probíhá vazem \"lig. hepatoduodenale\" a končí v místě, kde se k němu pod ostrým úhlem přidává vývod žlučníku, \"ductus cysticus\". Jeho pokračováním je hlavní žlučovod, \"ductus choledochus\".\n\nSpolečný jaterní vývod tvoří hranici Calotova trojúhelníku, útvaru sloužícímu k orientaci chirurga při operacích žlučových cest. Ohraničuje jej mediálně, laterální hranici tvoří vývod žlučníku a nahoře jej uzavírá spodní plocha jater.\n\nU koně, který nemá žlučový měchýř, pokračuje společný jaterní vývod v \"lig. hepatoduodenale\" až k dvanáctníku, kde ústí na papilla duodeni major společně s vývodem slinivky břišní.\n\n"}
{"id": "966547", "url": "https://cs.wikipedia.org/wiki?curid=966547", "title": "Římskokatolická farnost Olšany u Dačic", "text": "Římskokatolická farnost Olšany u Dačic\n\nŘímskokatolická farnost Olšany u Dačic je územní společenství římských katolíků v rámci děkanátu Telč brněnské diecéze s farním kostelem svatého Václava.\nNejstarší zpráva o Olšanech pochází z roku 1350. Roku 1787 prodal tehdejší majitel olšanský zámeček Náboženské matici a ta v něm zřídila kostel a faru.\n\nAdministrátorem excurrendo je R. D. Stanislav Forst.\n\nDnem vzájemných modliteb farností za bohoslovce a bohoslovců za farnosti brněnské diecéze je 26. listopad. Adorační den připadá na nejbližší neděli po 29. dubnu.\n\nVe farnosti se pořádá tříkrálová sbírka. V roce 2016 se při sbírce vybralo na Dačicku 298 574 korun, o rok později činil výtěžek na Dačicku 298 561 korun.\n\n"}
{"id": "966656", "url": "https://cs.wikipedia.org/wiki?curid=966656", "title": "Anton Schalk", "text": "Anton Schalk\n\nAnton Schalk (22. května 1868 Linec – 4. července 1951 Mondsee) byl rakouský a český politik německé národnosti, na počátku 20. století poslanec Českého zemského sněmu a Říšské rady.\n\nNa přelomu století se zapojil do zemské i celostátní politiky. Ve volbách v roce 1901 byl zvolen do Českého zemského sněmu v kurii městské (volební obvod Žatec). Politicky patřil k všeněmcům. Ve volbách roku 1901 byl zvolen do Říšské rady (celostátní zákonodárný sbor), za kurii městskou, obvod Stříbro, Kladruby, Tachov atd.\n\nPo roce 1918 působil v Rakousku jako vydavatel všeněmecky orientovaných periodik. V srpnu 1918 takto začal vydávat ve Vídni list \"Wiener Mittag\".\n"}
{"id": "966658", "url": "https://cs.wikipedia.org/wiki?curid=966658", "title": "UTF-32", "text": "UTF-32\n\nUTF-32 (taktéž UCS-4) je protokol pro kódování Unicode znaků. Tento protokol kóduje každý znak (kód nebo kódový bod sady Unicode) právě 32 bity (čtyřmi bajty). Tím vzniká přímá reprezentace znaku. Ostatní běžná kódování Unicode, používají pro zakódování jednoho znaku proměnný počet bitů.\n\nHlavní výhodou UTF-32 oproti kódováním s proměnnou délkou je to, že tyto Unicode kódy jsou přímo indexovatelné. Kterýkoli znak (kód) v řetězci je dostupný ve stejném čase. Kódování s proměnlivou délkou znaku vyžadují pro nalezení n-tého znaku sekvenční přístup. Díky tomu lze s pomocí UTF-32 poměrně jednoduše použít algoritmy pracující s kódem ASCII, a odvozenýmí národními 8bitovými kódy kde je také každý znak reprezentován konstantním počtem bitů (v daném případě osmi bity).\n\nHlavní nevýhodou UTF-32 je neefiktivita nakládání s pamětí, zakódování každého znaku spotřebuje 4 bajty. Vzhledem k tomu, že výskyt ne-ASCII znaků v českých textech je vzácný (asijské, africké, ruské znaky apod.), český text zapsaný v UTF-32 spotřebuje téměř dvakrát více paměti než UTF-16 a téměř čtyřikrát více paměti než při kódování UTF-8.\n\nDalší nevýhodou je, že pořadí bajtů ve znaku při ukládání řetězců na paměťová média nebo při jejich přenosu je dané architekturou systému, což může vést k nekompatibilitě při zpracování textů v různých operačních systémech, procesorových architekturách, nebo v různých počítačových jazycích. Tuto slabinu sdílejí téměř všechna kódování sady unicode, s výjimkou UTF-8 a GB 18030.\n\nUTF-32 je výhodnou volbou při zpracování textových řetězců, ale je nevhodný pro ukládání řetězců na paměťová média, nebo pro práci s rozsáhlými poli řetězců v operační paměti počítače.\n\nPůvodní standard ISO 10646 definuje 31bitové kódování nazývané UCS-4, v kterém je každý znak reprezentován 32bitovým číslem. Toto číslo může nabývat hodnoty mezi 0 až hexadeximálně 7FFFFFFF.\n\nProtože nyní norma připouští použití 17 oblastí z nichž každá obsahuje 2 kódových bodů, povolené hodnoty kódových bodů jsou 0 až hexadecimálně 10FFFF. UTF-32 je proto podmnožinou UCS-4.\n\nKódování UTF-32 se často používá při interním zpracování řetězců API. Různé systémy API a jazyky kvůli úspoře paměti nebo z historických důvodů používají i při interním zpracování řetězců odlišná kódování.\n\nV Unixových operačních systémech se řetězci s kódováním UTF-32 občas setkáme kvůli tomu, že typ wchar_t (datový typ používaný pro ukládání znaků ve standardních knihovnách jazyka C) je zde implementován jako 32bitový. Knihovny operačních systémů rodiny Microsoft Windows používají 16bitový wchar_t, pracují tedy v kódování UTF-16.\n\nNižší verze programovacího jazyka Python (tj. do verze 3.2) mohou vnitřně pracovat s kódováním UTF-16. Od verze 3.3 využívá Python pro zpracování řetězců výhradně kód UTF-32. Programovací jazyk Seed7 kóduje všechny znaky i řetězce pomocí UTF-32.\n"}
{"id": "966687", "url": "https://cs.wikipedia.org/wiki?curid=966687", "title": "Jaroslav Kohout (filosof)", "text": "Jaroslav Kohout (filosof)\n\nJaroslav Kohout (5. února 1924 Orava, Slovensko – 20. června 2013 Klučov u Českého Brodu) byl filosof, sociálnědemokratický politik, politický vězeň, překladatel, vědecký pracovník a vysokoškolský učitel.\n\nNarodil se 5. 2. 1924 na Slovensku na Oravě. Jeho otec Josef Kohout byl legionářem v Rusku, stoupencem Masaryka a pracoval u finanční stráže. Byl také funkcionářem tehdejší Čs. sociálně demokratické strany dělnické a Čs. obce legionářské. Po celý život byl aktivním účastníkem veřejného a kulturního života. Matka Alžběta, rozená Knoppová, byla v domácnosti. Jaroslav Kohout žil se svojí manželkou Jasněnou v Praze, na sklonku života pak v Klučově u Českého Brodu, kde zemřel 20. června 2013.\n\nNavštěvoval nižší reálné gymnázium v Bratislavě a po přeložení jeho otce do Prahy dokončil v r. 1943 středoškolské vzdělání na pražském Reálném gymnáziu. Pak byl totálně nasazen jako pomocný dělník v zemědělství a později v uhelných dolech.\nV květnu 1945 se účastnil Pražského povstání při osvobozování Prahy. Od roku 1945 studoval filosofii a ruštinu na FF UK. Začal se angažovat ve studentském hnutí a stal se předsedou Fakultní sekce vysokoškoláků FF UK. Od října 1947 do února 1948 byl předsedou Ústřední sekce vysokoškoláků v Ústřední komisi mládeže ČSSD. Po únorovém převratu 1948 byl této funkce zbaven. Ve stejném roce dokončil studium na FF UK a stal se profesorem na Reálném gymnáziu v Praze v Ječné ulici. V září 1948 se oženil s Jasněnou Rónovou. V roce 1949 mu bylo zakázáno vyučovat na státních školách až do pádu komunistického režimu v ČSSR v roce 1989.\n\nNa jaře 1950 byl zatčen a v srpnu 1951 odsouzen Státním soudem na Pankráci pro velezradu k 12 letům vězení. V čs. věznicích a pracovních lágrech strávil deset let. Během této doby se setkal s mnoha význačnými osobnostmi čs. politického a kulturního života, které byly persekvovány komunistickým režimem. V květnu 1960 byl amnestován.\nOd roku 1960 pracoval jako pomocný dělník a po tuberkulózním nálezu byl pracovně zneschopněn. Od ledna 1962 pracoval ve Filosofickém ústavu ČSAV na částečný úvazek pod vedením prof. Jana Patočky. V roce 1966 mu byl původní rozsudek zrušen a ve spojeném Filosofickém a Sociologickém ústavu ČSAV působil jako knihovník a později jako odborný pracovník oddělení dějin filosofie do srpna 1970.\nV roce 1966 dosáhl zrušení původního rozsudku, teprve poté mohli manželé Kohoutovi adoptovat dceru Zdenu. V roce 1968 byl rehabilitován. V období Pražského jara byl jedním ze zakladatelů Klubu politických vězňů K-231 a byl nejdéle žijícím členem tehdejšího 10členného Ústředního přípravného výboru ČSSD. Po srpnové okupaci byla činnost klubu i přípravná činnost obnovy strany zrušeny. Jaroslav Kohout vycestoval na zahraniční badatelskou stáž do Rakouska a Velké Británie, kde v Lancasteru strávil rok na tamější univerzitě. Rozhodl se neemigrovat a vrátil se zpátky do ČSR. Poté pracoval jako lektor cizích jazyků a od léta 1972 jako redaktor Státního nakladatelství technické literatury. Po celou dobu udržoval ilegální styky s exilovou ČSSD a s osobnostmi československého disentu. Přátelil se s filosofem prof. J. Patočkou, pořádal bytové semináře a účastnil se jich.\nV roce 1985 odešel do důchodu. V roce. 1987 po získání výjezdní doložky vyjel do zahraničí a obnovil styky se svými exilovými přáteli. Od listopadu 1989 reprezentoval ČSSD ve vedení OF. V lednu 1990 se stal členem Ústředního výkonného výboru. V roce 1999 se jako čestný host zúčastnil XXVIII. sjezdu ČSSD, kde přednesl vzpomínkovou řeč na popravené a nedoživší sociální demokraty: zde také vystoupil s návrhem na zřízení památníku-skanzenu „Trestní tábor Vojna“. V roce 1999 byl také jedním z hlavních svědků, kteří dosvědčovali kontinuitu mezi předúnorovou, exilovou a polistopadovou ČSSD před Ústavním soudem v Brně. Soud potom následně přiznal vlastnické právo ČSSD na areál pražského Lidového domu.\nV roce 1990 byl Jaroslav Kohout promován doktorem filosofie a stal se odborným asistentem Pedagogické fakulty UK. Od r. 1993 působil jako externí učitel na IZV UK a od r. 2000, po vzniku Fakulty humanitních studií působil jako externí učitel na této fakultě Univerzity Karlovy. Byl členem vědecké rady na Pedagogické fakultě UK. Přispíval svými články do různých periodik. Do češtiny přeložil několik významných filosofických děl, mj. I. Kanta, A. Condorceta, G. Bachelarda, A. Schweitzera a K. R. Poppera.\n\nNeopomenutelnou součástí kulturní činnosti Jaroslava Kohouta je práce na rehabilitaci památky a díla jeho tchána Zdeňka Róna, jíž se věnoval se svou manželkou přinejmenším od roku 1989, kdy s ní ve Vysokém nad Jizerou dne 30. července vystoupil na komponovaném večeru ke stému výročí Rónova narození. Ve dnech 22.–23. dubna 2005 se v lázních Sedmihorky konala vědecká konference Ruralismus, jeho kořeny a dědictví (osobnosti – díla – ideje), které se zúčastnil dr. Jaroslav Kohout s příspěvkem Zdeněk Rón (1889–1948), prozaik s duší básníka, technik s vyznáním samaritána. 23. května 2009 byla ve Vlastivědném museu pro Vysoké nad Jizerou a okolí zahájena výstava Za člověkem ke 120. výročí narození Zdeňka Róna. Vernisáže se zúčastnili manželé Kohoutovi. Oba při této příležitosti přispěli připomínkou Zdeňka Róna. Manželé Kohoutovi se také jako spoluautoři účastnili prací na monografii Zdeňka Róna \"V mých kalužích se Bůh svým nebem zhlíží\", vydané v roce 2014 k 125. výročí narození Z. Róna.\n\nDůležitým zdrojem pro poznání života a díla Jaroslava Kohouta je z podnětu prof. Jana Sokola vzniklý záznam rozhovoru J. Kohouta s Klárou Hamanaka, roz. Doušovou, který zpracovala jako bakalářskou práci a jenž byl posléze v roce 2013 nákladem vlastním knižně vydán jako \"Životní příběh filosofa Jaroslava Kohouta\" s podtitulem \"Když se hnětly osudy\".\n\n\n\n\nV článku je použit text Kláry Hamanaka, který autorka laskavě poskytla.\n\n"}
{"id": "966795", "url": "https://cs.wikipedia.org/wiki?curid=966795", "title": "Line Printer Daemon protocol", "text": "Line Printer Daemon protocol\n\nLine Printer Daemon protocol/Line Printer Remote protocol (nebo také LPD/LPR) je síťový protokol pro zasílání tiskových úloh mezi systémy UNIX a vzdálenými tiskárny. Původní LPD pochází z Berkeley printing system, který byl implementován v BSD. V moderních Linuxových distribucích se využívá tzv. Common Unix Printing System (CUPS), který podporuje nejenom LPD, ale například i Internet Printing Protocol (IPP). Existují i různé komerční rozšíření, které ovlivňují Berkeley printing system. A to zejména v oblastech, kde je zapotřebí robustnější funkcionality a výkonnosti (jako jsou například velké firemní sítě), než jakou poskytuje LPD/LPR (nebo CUPS) samostatně. Specifikace LPD protokolu se nachází v .\n\nServer pro LPD protokol naslouchá na TCP portu 515. Požadavek začíná bytem obsahujícím kód požadavku, následují argumenty požadavku a končí ASCII znakem LF. Obsahuje pět různých příkazů - print, cancel, show status, show long a reset.\n\nLPD tiskárna je identifikována IP adresou serveru a názvu fronty daného stroje. Jeden LPD server může obsahovat více front s různými jmény i nastavením. Názvy front rozlišují velká a malá písmena (tzv. case sensitive). Některé moderní implementace LPD na síťových tiskárnách mohou ignorovat velikost písmen i názvy front a posílat všechny úlohy na stejnou tiskárnu. Jiné zase mají možnost automaticky vytvořit novou frontu, pokud přijmou novou úlohu s novým názvem fronty. To napomáhá ke zjednodušení nastavení LPD serveru. Některé firmy (například D-Link v modelu DP-301P+) mají v tradici nazývat fronty \"lpt1\" nebo \"LPT1\".\n\nTiskárny, které podporují LPD/LPR, jsou občas nazývány jako \"TCP/IP tiskárny\" (TCP/IP je použit pro navázání spojení mezi tiskárnou a klienty v síti). Ovšem tento název by mohl být stejně tak použit i u tiskáren podporujících Internet Printing Protocol.\n\nProtokol může být použit nejenom pro komunikaci s LPD/LPR servery, ale také s jinými tiskovými servery.\n\nV Microsoft Windows lze Line Printer Daemona používat skrz software a přijímat tak požadavky z jakéhokoliv systému (Unix, Linux, Windows, atd.) a následně je tisknout na tiskárně přidružené k Windows.\n\n"}
{"id": "966799", "url": "https://cs.wikipedia.org/wiki?curid=966799", "title": "CRAM-MD5", "text": "CRAM-MD5\n\nCRAM-MD5 je v kryptografii mechanismus typu challenge-response založený na HMAC-MD5 algoritmu. Je podporován transparentní vrstvou SASL (Simple Authentication and Security Layer) a je často používán jako součást ověřování SMTP a pro autentizaci POP a IMAP uživatelů a dále také v aplikacích podporujících LDAP, XMPP, BEEP a další protokoly. Některé mechanismy přenáší heslo v „otevřené podobě“ (LOGIN a PLAIN), čímž vzniká bezpečnostní riziko jeho odposlechnutí. Proto je přednostně používán CRAM-MD5, který problém eliminuje, avšak nedokáže zabránit odvození hesla útokem hrubou silou, takže je méně účinný než alternativní mechanismy, které chrání heslo pomocí šifrovaného spojení SSL/TLS.\n\nJednosměrný hash a náhodná výzva umožňují využít těchto výhod:\n\n\n\nCRAM-MD5 je definován v IETF standards-track dokumentu , který nahradil dřívější . Tyto standardy definují CRAM-MD5 jako autentizační metodu pro emailové protokoly POP a IMAP. The Internet Assigned Authority (IANA) vede registr SASL mechanismů zahrnující CRAM-MD5 pro omezené použití.\n"}
{"id": "966805", "url": "https://cs.wikipedia.org/wiki?curid=966805", "title": "Třída Sella", "text": "Třída Sella\n\nTřída Sella byla třída meziválečných torpédoborců italského královského námořnictva. Celkem byly postaveny čtyři jednotky této třídy. Dvě byly roku 1940 prodány Švédsku a později vyřazeny. Zbývající dvě byly nasazeny za druhé světové války a ve válce potopeny.\n\nCelkem byly italskou loděnicí Pattison v Neapoly postaveny čtyři jednotky této třídy. Do služby byly zařazeny v letech 1926–1927.\n\nJednotky třídy \"Sella\":\nVýzbroj tvořily tři 120mm kanóny v jedné dvoudělové a jedné jednodělové věži, dva 40mm protiletadlové kanóny, dva 13,2mm kulomety a dva dvojhlavňové 533mm torpédomety. Plavidla rovněž mohla naložit až 32 min. Pohonný systém tvořily tři kotle a dvě turbíny o výkonu 36 000 hp, pohánějící dva lodní šrouby. Nejvyšší rychlost dosahovala 35 uzlů. Dosah byl 1800 námořních mil při rychlosti 14 uzlů.\n\nRoku 1929 byla výzbroj torpédoborců zesílena, neboť jednohlavňovou věž nahradila dvouhlavňová.\n"}
{"id": "966807", "url": "https://cs.wikipedia.org/wiki?curid=966807", "title": "Hřebenské lípy", "text": "Hřebenské lípy\n\nHřebenské lípy jsou památné stromy v Josefově, místní části Hřebeny. Dvě lípy velkolisté (\"Tilia platyphyllos\") rostou ve svahu mezi loukami jihovýchodně od hranice zástavby v části obce Hřebeny v nadmořské výšce 530 m. Obě lípy mají zajímavé, nízké, pohárovitě projmuté kmeny a po svahu velmi nápadné kořenové náběhy. Obvody jejich kmenů měří 475 a 238 cm, koruny stromů dosahují do výšky 25 m (měření 2005 a 2010). Lípy jsou chráněny od roku 2010 jako esteticky zajímavé stromy a významný krajinný prvek.\n\n\n"}
{"id": "966808", "url": "https://cs.wikipedia.org/wiki?curid=966808", "title": "Vánoční dohoda", "text": "Vánoční dohoda\n\nVánoční dohoda (slovensky Vianočná dohoda) je dokument podepsaný v Bratislavě před Vánocemi roku 1943, na jehož základě vznikla (v dějinách poslední, v té době ilegální) Slovenská národní rada. SNR následně vyšla z ilegality po vypuknutí SNP na povstaleckém území.\n\nDokument je rozdělen do dvou částí, první se vztahuje na činnost SNR: SNR má za úkol vést odboj proti Slovenskému státu v čele s prezidentem dr. Josefem Tisem. Nastane-li příležitost, SNR ji má svrhnout a má se uchopit moci v zemi. Má se rovněž stát vůdčím orgánem Slovenska, dokud se nenajdou vhodní představitelé, kteří převezmou moc. SNR má udržovat kontakty \"„česko-slovenskou vládou a s celým zahraničním odbojem, jejichž práci na mezinárodním a vojenském poli uznává a podporuje“\". \n\nDruhá část dokumentu se vztahuje na vznik budoucí Československé republiky na principu rovnosti českého a slovenského národa. Příští stát má být v úzkém kontaktu s ostatními slovanskými národy a hlavně se Sovětským svazem. Nová republika má být demokratická a v jejím politice mají být odstraněny složky \"„fašistické, rasistické, totalitní a takové, které budou v rozporu s těmito zásadami“\". V tomto duchu se má vést i ekonomiku, sociální otázky, kultura, školství a výchova v budoucí republice. V dokumentu se mluví také o náboženské otázce v budoucí ČSR: \"„Zachována má být svoboda náboženských vyznání, vyloučen má být však vliv církve na směr a vedení státu.“\" Dokument končí kapitolou s názvem Ústavně záležitostí ve vztahu českého a slovenského národa.\nČeskoslovenská exilová vládě v Londýně, v jejímž čele byl Edvard Beneš, vyvíjela aktivity proti Slovenskému státu. Přívrženci exilové vlády začali na Slovensku připravovat povstání. Jejich účast na odboji však nebyla podnícena jen Benešovými tezemi o čechoslovakismu. Mnozí z hlavních účastníků Slovenského národního povstání byli významní činitelé a budovatelé Slovenského státu (Rudolf Frašťacký, Dr. Martin Kvetko, Dr. Gustáv Husák, Laco Novomeský, Dr. Jozef Šoltész, Dr. Jozef Lettrich, Dr. Imrich Karvaš a Ing. Peter Zaťko). Většina z nich se obávala o postavení Slováků po válce, protože Hitlerova Třetí říše začala postupně upadat. \n\nProto představitelé komunistů z KSS, demokratických a občanských skupin a strany sociální demokracie uzavřely v prosinci 1943 v Bratislavě Vánoční dohodu, kde se mluvilo o vzniku SNR a o odboji. Za komunistickou stranu ji podepsali Karol Šmidke, Gustáv Husák a Laco Novomeský, za občanské skupiny Jozef Lettrich, Ján Ursíny, Matej Josko a Peter Zaťko a za sociálnědemokratickou stranu Ivan Horváth. Později se členem SNR stal i sociální demokrat Jozef Šoltész a další zástupci občanských skupin.\n"}
{"id": "966809", "url": "https://cs.wikipedia.org/wiki?curid=966809", "title": "GAGAN", "text": "GAGAN\n\nGAGAN (zkratka z GPS aided geo augmented navigation nebo GPS and geo-augmented navigation system) je regionální SBAS (rozšiřující družicový geolokační systém), zadaný a provozovaný vládou Indie. Systém se v současnosti dokončuje, operabilní má být v roce 2014.\n\nProjekt fakticky odstartoval na přelomu let 2011/2012, některé z technologických milníků nastaly dříve (např. integrace vysílače pro tento systém do geostacionární družice GSAT-4 v roce 2008 nebo kontrakt Raytheonu na pomoc vybudování indického navigačního systému v roce 2009). \n\nSystém Gagan má být hotový v roce 2014, s tím, že na přelomu let 2014-2015 se plánuje posílení již fungujícího systému dalším upgradem.\n\nOperační životnost projektu může být až 15 let. Projekt doposud stál 7,74 mld. indických rupií, tj. asi 118 milionů dolarů.\n\n30. prosince 2013, indický generální komisariát civilního letectví provizorně schválil systém Gagan dle normy služební úrovně RNP0.1, laicky řečeno: piloti letadel s vybavením pro příjem tohoto systému jej nyní mohou využívat pro zpřesnění navigace.\n\nTento systém má sloužit k upřesnění přijímačů globálního družicového polohového systému tím, že bude poskytovat referenční signál. Podle AAI (indického úřadu spravující indický vzdušný prostor a letiště) jde o první krok k představení moderní satelitní navigace, komunikace, sledování a správy leteckého provozu nad vzdušným prostorem Indie. \n\nDalší z účelů systému Gagan je studium ionosféry nad indickým subkontinentem – na tomto úkolu spolupracují některé indické univerzity a laboratoře R&D.\n\nAAI je jedním z developerů projektu, další je indická vesmírná výzkumná organizace (ISRO) a americký nadnárodní technologický a zbraňový konglomerát Raytheon.\n\nProjekt zahrnuje:\na instalaci veškerého software a komunikačních spojení.\n\n\nDružice systému Gagan mají být v orbitální vzdálenosti zhruba 26 600 km.\n\nPřesnost lokace s pomocí systému Gagan má být 1,5 m horizontálně a 2,5 m vertikálně, jiné zdroje uvádějí přesnost 3 m (v souvislosti s navigací pilotů ve vzdušném prostoru Indie).\n\n"}
{"id": "966813", "url": "https://cs.wikipedia.org/wiki?curid=966813", "title": "Institut de recherche et d'histoire des textes", "text": "Institut de recherche et d'histoire des textes\n\nInstitut de recherche et d'histoire des textes ( ), zkráceně IRHT je francouzská výzkumná instituce v rámci CNRS. Její hlavní sídlo je v Paříži na \"Avenue d'Iéna\" v 16. obvodu a od roku 1977 má pobočku v Orléans. Ústav se zabývá kodikologickým výzkumem středověkých rukopisů a dějinami textů, které vznikly v oblasti Středomoří. Výzkum zahrnuje časové období od antiky až do rozšíření knihtisku ve 2. polovině 15. století. Ústav od svého založení v roce 1937 historikem Félixem Gratem (1898–1940) shromažďuje mikrofilmy rukopisů a diapozitivy jednotlivých stran a detailů iluminovaných rukopisů. Sbírky zahrnují zhruba 55 000 filmů a 95 000 diapozitivů, které tvoří základ jedné z mnoha databází, které provozuje ústav online. K jeho projektům patří též zpřístupňování kopiářů duchovních panství ve středověké Francii. Od roku 1979 koordinuje IRHT systematické mikrofilmování rukopisů ve veřejných a univerzitních knihovnách v celé zemi s výjimkou Francouzské národní knihovny, která své fondy zpřístupňuje vlastními prostředky.\n\nIRHT provozuje několik projektů:\n\n"}
{"id": "966815", "url": "https://cs.wikipedia.org/wiki?curid=966815", "title": "Přetečení na haldě", "text": "Přetečení na haldě\n\nPřetečení na haldě () je typ přetečení bufferu, který nastává v datové oblasti haldy. Přetečení na haldě jsou napadnutelná jiným způsobem než přetečení na zásobníku. Paměť v haldě je dynamicky alokovaná aplikací za běhu a typicky obsahuje programová data. Napadnutí je prováděno poškozením těchto dat specifickým způsobem za účelem způsobení přepsání interních struktur aplikace jako např. ukazatele spojového seznamu. Kanonická technika přetečení haldy přepisuje vazby dynamické alokace paměti (např. metadata pro malloc) a používá výslednou výměnu ukazatelů k přepsání ukazatele na funkci.\n\nTypický příklad na Linuxu jsou dva buffery alokované vedle sebe v haldě. Zápis za hranice prvního bufferu dovoluje přepsání meta dat v druhém bufferu. Nastavením in-use bitu druhého bufferu na nulu a nastavením délky na malou zápornou hodnotu, což dovoluje kopírování null bytů, se ve chvíli, kdy program zavolá free() na prvním bufferu, pokusí spojit tyto dva buffery do jednoho. Když se toto stane, buffer, který měl být uvolněn, bude obsahovat dva ukazatele FD a BK v prvních 8 bytech dříve alokovaného bufferu. BK je zapsán do FD a může být použit k přepsání ukazatele. Avšak toto z více důvodů není nadále možné.\n\nNáhodné přetečení může vyústit v poškození dat nebo neočekávané chování některého procesu, který používá ovlivněnou oblast paměti. Na operačních systémech bez ochrany paměti to může být kterýkoliv proces v systému.\n\nZáměrné zneužití může vést ke změně dat na specifickém umístění libovolným způsobem nebo spuštění libovolného kódu.\n\nZranitelnost Microsoft JPEG GDI+\n\niOS jailbreaking často používá přetečení na haldě k získání libovolného kódu, obvykle pro kernel exploity k získání schopnosti nahradit jádro vlastním.\n\nPodobně jako u přetečení bufferů jsou tři primární možnosti, jak chránit haldu proti přetečení. Několik moderních operačních systémů jako jsou Windows a Linux poskytuje implementaci všech tří.\n\n\nOd verze 2.3.6 obsahuje GNU libc ochranu, která dokáže detekovat přetečení haldy například kontrolou konzistence ukazatelů při volání \"unlink\". Přestože je tato ochrana účinná proti starším typům exploitů, není dokonalá, jak je popsáno v. Linux navíc zahrnuje podporu ASLR (\"Address space layout randomization\") od roku 2005, ačkoli PaX představil lepší implementaci již dříve. Linux také od roku 2004 podporuje NX-bit.\n\nMicrosoft zahrnul ochranu proti přetečení haldy od dubna 2003 ve Windows Server 2003 a od srpna 2004 ve Windows XP se Service Pack 2. Následující verze Windows jako Vista, Windows Server 2008 a Windows 7 obsahují tyto opatření: odstranění běžně cílených datových struktur, randomizace metadat haldy, rozšířené použití cookie hlavičky haldy, randomizovaná základní adresa haldy, kódování ukazatelů na funkce. Běžné Data Execution Prevention (DEP) a ASLR také napomáhají snížení rizika tohoto útoku.\n\n\n"}
{"id": "966816", "url": "https://cs.wikipedia.org/wiki?curid=966816", "title": "Jozef Gavroň", "text": "Jozef Gavroň\n\nJozef Gavroň (* 10. března 1932) je bývalý slovenský fotbalový útočník. Jeho mladší bratr Ladislav Gavroň byl také prvoligovým fotbalistou, společně nastupovali za Tatran Prešov.\n\nV československé lize hrál za Tatran Prešov. Nastoupil ve 182 ligových utkáních a dal 28 gólů. Do Prešova přišel z Lokomotívy Spišská Nová Ves. Za Spišskou Novou Ves hrál ve druhé lize v ročníku 1956.\n\n"}
{"id": "966821", "url": "https://cs.wikipedia.org/wiki?curid=966821", "title": "2014 v loďstvech", "text": "2014 v loďstvech\n\nTento článek obsahuje významné události v oblasti loďstev v roce 2014. \n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "966824", "url": "https://cs.wikipedia.org/wiki?curid=966824", "title": "K-19: Stroj na smrt", "text": "K-19: Stroj na smrt\n\nK-19: Stroj na smrt (v anglickém originále \"K-19: The Widowmaker\") je filmový thriller z roku 2002 americké režisérky Kathryn Bigelowové, který vychází ze skutečných událostí na sovětské ponorce K-19 třídy Hotel, kde došlo k poruše jaderného reaktoru. Film vznikl v mezinárodní koprodukci USA, Spojeného království, Kanady a Německa, v hlavní roli se představili Harrison Ford a Liam Neeson. Natáčel se v Kanadě.\n\nRuské premiéry se zúčastnilo na galavečeru v říjnu 2002 v Petrohradu 52 členů posádky a pozůstalých obětí z ponorky K-19. Tito bývalí námořníci hodnotili film pozitivně, ocenili zobrazené hrdinství a to, že se tvůrci rozhodli událost zvěčnit, ale poukázali i na množství nepřesností oproti skutečnosti. K-19 byla z první generace sovětských jaderných ponorek vybavených SLBM (z ponorky odpalované balistické jaderné střely). Po havárii dostala od námořníků přezdívku Hirošima.\n\n\nV roce 1961 probíhá v sovětské loděnici horečná příprava na dokončení K-19, první sovětské jaderné ponorky vybavené SLBM, která má být zařazena do služby. Sovětští političtí představitelé na dokončení spěchají, obávají se americké převahy co se týče vybavenosti jadernými zbraněmi. Je přikázáno dodržet termín za každých okolností. Na ponorce stále probíhají práce a zároveň se již simulují některé válečné akce. Ty ale nedopadají úspěšně (i díky horší kvalitě vybavení, které je montováno ve spěchu). Vedením je určen kapitán Alexej Vostrikov, který nahrazuje ve funkci Michaila Polenina, jenž se stává jeho zástupcem. Polenin (přezdívaný Miša) je u své posádky oblíbený, vychází s ní dobře a udržuje přátelské vztahy. Vostrikov se jeví úplně opačně, je nekompromisní, netrpí diskuzi a na posádku je velmi náročný. Několik členů posádky je nahrazeno (operátora jaderného reaktoru, který byl přistižen opilý, nahradí Vostrikov mladým nezkušeným adeptem Vadimem Radčenkem z námořní akademie, doktora srazí nákladní automobil a musí být nahrazen starším lékařem ze základny, který nebyl nikdy na moři).\n\nKonečně je ponorka dokončena a při slavnostní ceremonii má být pokřtěna šampaňským. Láhev se ale při nárazu o trup nerozbije a někteří pověrčivější námořníci věří, že je loď prokleta. Po vyplutí na moře uděluje kapitán Vostrikov sérii testů havarijních situací, aby zjistil, jak na tom posádka je. Simulace zahrnující např. zaplavení některých sekcí ponorky, požár na palubě, přípravu torpéd však nedopadají dobře a někteří muži jsou při nich dokonce zraněni. Vostrikov není spokojen a z tohoto stavu viní důstojníky, kteří byli na posádku příliš měkcí a nenastavili jim dostatečně vysoko laťku operační připravenosti. Posádka začíná občas reptat, ale postupně se ve výkonech zlepšuje.\n\nPrvní misí má být vynoření v Arktidě a odpal testovací balistické střely. Velmi důležitá mise, která má Američanům ukázat, že Sovětský svaz disponuje v případě rozpoutání jaderné války plně připravenými odvetnými prostředky. Vostrikov přikazuje ponořit se do maximální operační hloubky (250 metrů) a poté pokračovat až ke kritické hloubce (300 metrů). Na tvářích námořníků a protestujících důstojníků (zejména Polenin) lze vyčíst obavy, ale Vostrikov zůstává ledově klidný, přestože trup ponorky nemusí takovou zátěž vydržet. Polenin jej obviní z nesmyslného hazardu. Dalším rozkazem, který není přijat s valným nadšením, je vynoření se za plné rychlosti, což znamená prorazit led na hladině, který by podle odhadů neměl být silnější než 1 m. Jak silný je ve skutečnosti nikdo neví. I tento manévr K-19 zvládne bez poškození a napětí trochu poleví. Cvičný odpal balistické střely dopadne úspěšně a posádka začíná oceňovat kapitánovy schopnosti. Muži dostanou na určitou dobu volno a na ledové pláni zamrzlého Severního ledového oceánu hrají fotbal. Udělají si i společnou fotografii. Důstojníci však vyjadřují nadále podporu Poleninovi, podle nich je on nadále jejich jediným kapitánem.\n\nPřichází nové rozkazy z velitelství, plavit se dolů do Atlantiku a patrolovat v blízkosti amerického pobřeží v oblasti mezi Washingtonem a New Yorkem. Během plavby praskne trubka chladicího systému reaktoru, ten se bez možnosti chlazení začíná přehřívat. Radčenko s Poleninem jsou šokováni, že na ponorce nebyl instalován záložní chladicí systém. Je přikázáno vynoření a odvysílání stavu situace na sovětské velitelství. Po vynoření však operátor rádia zjistí, že anténa je poškozena, stalo se tak pravděpodobně při divokém vynořovacím manévru v zamrzlé Arktidě.\n\nPosádka od reaktoru diskutuje o možnostech. Radčenko informuje, že mají asi tři čtyři hodiny na to, aby se pokusili zabránit ničivé explozi. Pokud přesáhne teplota v reaktoru 1 000° Celsia, ten vybuchne a mohou detonovat i jaderné hlavice. Padne návrh opustit ponorku, ten Vostrikov rezolutně odmítne. Nakonec Pavel Loktěv navrhne využít sladkou vodu z ponorky a sestrojit provizorní chlazení z trubek, které rozeberou v ponorce. To ale bude vyžadovat, aby opraváři otevřeli radioaktivitou zamořenou místnost a vešli dovnitř. Kapitán tento plán schválí a určí dvojice mužů, kteří budou uvnitř pracovat po přesně stanovenou dobu 10 minut. Navíc se zjistí, že zde nejsou protiradiační obleky, ale pouze protichemické.\n\nPrvní dvojice vejde dovnitř a začne svařovat. Když po určené době opouští reaktorovou místnost, sotva se drží na nohou a zvrací, což je demoralizující pohled pro další opravářské čety. I druhá dvojice si splní svoji část úkolu. Je čas pro třetí tým, ale Vadim Radčenko je paralyzován strachem a odmítá jít dovnitř. Místo něj jde dobrovolně technik Gorelov. Dvojice dokončí nejnutnější práce a teplota reaktoru začne klesat. Zdá se, že oprava byla úspěšná. Stále však zůstává problém s radiací, neboť dveře místnosti nejdou kvůli vedeným trubkám zavřít a záření tak kontaminuje útroby ponorky. Polenin navrhuje obrátit se s žádostí o pomoc na nedalekou základnu NATO na ostrově Jan Mayen, což Vostrikov zamítne a přikáže plavit se k Sovětskému svazu. Každému je jasné, že při nízké rychlosti je všechny radiace zabije dříve, než se dostanou domů. Námořníci, kteří nejsou nezbytně třeba uvnitř, dostanou povolení vylézt na trup ponorky, aby byli dále od škodlivé radiace. Přilétá vrtulník a muži se radují, že je nalezla sovětská loď, ale je to helikoptéra US Navy z nedalekého amerického torpédoborce, jehož kapitán nabídne pomoc. Vostrikov ji ale odmítne a přikáže operátorovi rádia nekomunikovat s Američany. Torpédoborec zůstává v diskrétní vzdálenosti.\n\nPo několika hodinách svár na provizorním chlazení praskne a teplota reaktoru začne opět nebezpečně stoupat. Vostrikov přikáže mužům na trupu ponorky návrat dovnitř, aby se mohli ponořit. Jeden z námořníků neuposlechne, skočí do vody a plave směrem k americké lodi. Radčenko, který se stydí za to, že místo něj nasadil život někdo jiný při opravě, se rozhodne díru svařit sám. V jiném sektoru na palubě vypukne požár. Polenin odmítne Vostrikovův rozkaz spustit protipožární systém, který by udusil hasící muže a běží za nimi koordinovat boj s ohněm. Když je pryč, na můstku proběhne vzpoura, politický komisař Suslov a důstojník Demičev míří na Vostrikova pistolí a Suslov jej informuje, že byl zbaven velení a místo něj ho přebírá opět Polenin. Vostrikov je připoután k žebříku. Když je oheň uhašen, Polenin se vrací a je informován o změně velení. Přikáže rebelantům, aby mu vydali pistole a poté je nechá zatknout a osvobodí Vostrikova. Potvrdí mu, že kapitánem je stále on. Vostrikov je chvíli překvapený, ale poté přikazuje ponořit se. Polenin mu poradí, ať posádce v těchto kritických situacích nedává rozkazy, ale ať se jich táže. Vostrikov pochopí a interkomem vysvětluje posádce situaci. Pokud by reaktor a jaderné střely explodovaly na hladině, výbuch by zničil nedaleký americký torpédoborec a pravděpodobně i malou základnu NATO na ostrově Jan Mayen. Jelikož spojení s velitelstvím nefunguje a záměry ponorky jsou tak pro okolí nejasné, tato katastrofa by mohla být snadno desinterpretována jako jaderný útok a mohla by iniciovat masivní odvetný úder ze strany USA. Posádka pochopí naléhavost situace a dává najevo svou loajalitu. Mezitím se Radčenkovi podaří díru svařit a ponorka se může opět vynořit. Vostrikov osobně vytáhne z reaktorové místnosti Radčenka, který byl vystaven záření po dlouhou dobu až oslepl. K-19 je nalezena jinou sovětskou ponorkou S-270. Vostrikov chce vydat rozkaz přemístit muže na palubu druhé ponorky, ale nemá povolení z velitelství. Jejich záměrem je poslat loď, která by K-19 odtáhla. Vostrikov to ignoruje a muži z K-19 jsou na S-270 provizorně dekontaminováni.\n\nKapitán Vostrikov je po návratu postaven před vojenský soud. Polenin emotivně svědčí v jeho prospěch. Soud nakonec uzná, že Vostrikov nepochybil, ale kapitán dostane zákaz velení jakékoliv ponorky.\n\nV závěrečném epilogu se přeživší členové scházejí roku 1989 (přesně po 28 letech od události) na hřbitově, aby vykonali pietu za zemřelé kamarády. Vostrikov řekne ostatním, že navrhl všechny námořníky, kteří zemřeli, na udělení řádu Hrdina Sovětského svazu, což výbor zamítl, protože nešlo o válečnou akci, ale o nehodu. Pozvedne sklenici a pronese: \"„Nepřipíjím na námořnictvo nebo na vlast, ale na nás, na kamarády. Připíjím jen na kamarády.“\"\n\n\n"}
{"id": "966828", "url": "https://cs.wikipedia.org/wiki?curid=966828", "title": "Bodiná", "text": "Bodiná\n\nBodiná ( , před rokem 1899 \"Bogyina\") je obec na Slovensku v okrese Považská Bystrica. Žije zde  obyvatel. První písemná zmínka o obci pochází z roku 1345. V obci je římskokatolický kostel Panny Marie Královny andělů z 16. století.\n\n"}
{"id": "966834", "url": "https://cs.wikipedia.org/wiki?curid=966834", "title": "Jilm u Hřeben", "text": "Jilm u Hřeben\n\nJilm u Hřeben byl památný strom, (původně se jednalo o dva památné stromy), rostoucí vedle sebe v Josefově, na mezi u staré polní cesty z místní části Hřebeny do Krajkové u bývalých Božích muk. Za památné byly vyhlášeny v roce 2001. Ochrana prvního jilmu (\"Ulmus glabra\") byla zrušena v roce 2004 (rozlomení ve vichřici, následně se pahýl stromu pokácel), druhého v roce 2013 (zdravotní stav). Dnes jediný strom (stav 2014) s vysoko nasazenou hustou korunou má válcovitý kmen s mohutnými kořenovými náběhy, měřený obvod 457 cm, výška stromu je 31 m (měření 2008). 11.12.2013 došlo ke zrušení ochrany druhého památného stromu z důvodu napadení grafiózou. Strom je z 90% suchý a existuje možnost statického selhání . \n\n"}
{"id": "966835", "url": "https://cs.wikipedia.org/wiki?curid=966835", "title": "Prečín", "text": "Prečín\n\nPrečín ( , , před rokem 1899 \"Precsin\") je obec na Slovensku v okrese Považská Bystrica. Žije zde  obyvatel. První písemná zmínka o obci pochází z roku 1385.\n\nV obci je římskokatolický kostel Narození Panny Marie z roku 1637 a kaple sv. Anny z roku 1909.\n\nObec Prečín leží v Trenčínském kraji na severozápadě Slovenska na soutoku říčky Domanižanky a potoka Bodianky, obklopen kopci Strážovských vrchů.\n\n\n"}
{"id": "966841", "url": "https://cs.wikipedia.org/wiki?curid=966841", "title": "K-19", "text": "K-19\n\nK-19 byla sovětská jaderná ponorka projektu 658 (v kódu NATO třída Hotel), sériové číslo 901. Šlo o první sovětskou jadernou ponorku vybavenou SLBM (Submarine-launched ballistic missile – z ponorky odpalované balistické střely), která byla nasazena do služby. Nesla 3 střely R-13, každou s doletem 650 km a jadernou hlavicí o síle 1,4 megatuny. Během služby došlo na ponorce k několika nehodám majícím za důsledek oběti na životech.\n\nByla postavena v závodech Sevmašpredprijatije v Severodvinsku od 17. října 1959 do 12. listopadu 1960, kdy byla dokončena. Během stavby přišlo několik dělníků o život při různých nehodách. V roce 1961 byla zařazena do služby. Posádka K-19 vyhrála jednu z prvních cen udělovaných sovětským námořnictvem za nejlepší raketové odpaly.\n\nDne 3. června 1961 došlo na ponorce k poruše jaderného reaktoru, což mělo za následek smrt 7 námořníků, kteří nasadili svůj život při opravách přímo na moři. Dalších 14 osob zemřelo následkem radioaktivního ozáření během dvou let. Jaderný reaktor musel být v opravárenském komplexu vyměněn. Po havárii dostala od námořníků přezdívku Hirošima. 15. listopadu 1969 během cvičení v Barentsově moři se srazila s americkou ponorkou USS Gato (SSN-615) a musela být opět opravena. 24.  února 1972 vypukl na palubě požár, při němž zahynulo 28 osob. Od ledna do listopadu 1972 byla v opravě a zároveň modernizována. V roce 1990 byla stažena z aktivní služby.\n\nO událostech na ponorce byl natočen filmový thriller s názvem \"\", který měl premiéru v roce 2002 (režie Kathryn Bigelow).\n\n\n"}
{"id": "966843", "url": "https://cs.wikipedia.org/wiki?curid=966843", "title": "Brvnište", "text": "Brvnište\n\nBrvnište ( , před rokem 1899 \"Brnovistye\") je obec na Slovensku v okrese Považská Bystrica. Žije zde  obyvatel.\n\nObec se rozprostírá na březích řeky Papradnianky. Na severu obec sousedí s vesnicí Papradno a na jihu sousedí s obcí Stupné.\n\nPrvní obyvatelé se na území Brvniště usadili již v 10. století př. n. l. Archeologové zde také nalezli poklad z doby bronzové. První písemná zmínka o Brvništi pochází z roku 1598. Obyvatelé se zabývali především zemědělstvím. V 19. století vznikly v obci i mlýny a pily na vodní pohon.\n\n"}
{"id": "966844", "url": "https://cs.wikipedia.org/wiki?curid=966844", "title": "Elio Verde", "text": "Elio Verde\n\nElio Verde, (* 10. září 1987, Trentola-Ducenta, Itálie) je reprezentant Itálie v judu.\n\nItálie čekala téměř 10 let na nástupce Džovinaca, tedy judistu schopného vyhrávat velké medaile v nejlehčí váhové kategorii. Verde se mezi seniory začal prosazovat kolem roku 2008. Podobně jako jeho legendární předchůdce vyniká v technice seoi-nage, která je jeho tokui-waza. Celá jeho technika je dána velmi dobrým úchopem (kumi-kata). Jako jeden z prvních Evropanů zvládal variantu seoi-nage přes opačné rameno, se kterou v novém tisíciletí přišli Japonci.\n\nNa olympijských hrách v Pekingu v roce 2008 se ještě nestihl kvalifikovat, ale účast za čtyři roky na olympijských hrách v Londýně si ujít nenechal. Turnajový los mu však nepřál. V předkole dostal nepříjemného Peruánce Postigose. Zbývaly dvě minuty do konce, kdy divákům předvedl svojí specialitu, seoi-nage přes opačné rameno. V prvním kole ho čekal papírově větší favorit Giorgi Zantaraia z Ukrajiny. Zápas, který měl parametry minimálně čtvrtfinále byl hektický od úvodu. Oba dva se velmi dobře znali a první vážnější akce se udála až dvě minuty před koncem, když Verde zaútočil na Zantaraiu technikou seoi-nage. Ukrajinec je však znám svým až abnormálním ukemi – přetočil se po hlavě na břicho. Zantaraia začal mít velké problémy s Verdeho úchopem, k tomu jevil známky únavy a minutu před koncem byl napomínán. V prodloužení bylo zřejmé, kdo měl lepší předolympijskou přípravu. Ukrajinec přestal stíhat a jen díky svému ukemi nebyl minimálně třikrát vybodován. Minutu před koncem prodloužení rozhodčím došla trpělivost, podruhé Ukrajince napomenuli a to znamenalo konec zápas. Ve druhém kole čekal Verdeho další z panamerických rychlíků, Mexikánec Nabor Castillo. V zápase s ním předvedl identickou taktiku jako v předchozích duelech. Po úvodní oťukávání zaútočil dvě minuty do konce zápasu technikou seoi-nage. Castijo dopadl na bok a prohrával na juko, jenže za 30s se od něho nechal načapat na švestkách a po kombinaci seoi-nage+sumi-otoši bylo vyrovnáno. V prodloužení byl Castijo příliš pasivní. Několikrát propagačně nastoupil do seoi-nage a zůstal ležet na zemi. Při posledním takovém pokusu došla Verdemu trpělivost a v pozici na zemi učebnicově nasadil škrcení. Ve čtvrtfinále ho čekal Armén Ovanes Davťan. Oba dva měli za sebou náročné souboje a zápas mezi nimi nebyl divácky atraktivní. Na Verdeho nástupy do seoi-nage reagoval Davťan příliš defenzivě a byl napomínán. Po dvou šidech Arména postupoval dál. V semifinále ho čekal Japonec Hiroaki Hiraoka. Snad za to mohla únava, ale od úvodních minut semifinále s Hiraokou rychlostně nestíhal. Po 20s ho Japonec hodil kombinací na wazari. Následoval bleskurychlý výpad kouči-gari, který ještě ustál, ale za dalších 20s druhé kouči-gari bylo již na ippon. V boji o třetí místo ho vyzval třetí panamerikánec, Brazilec Felipe Kitadai. Zápas byl typický pro boj o medaile. V regulárním čase probíhal pouze boj o úchop s propagačními nástupy do technik. V prodloužení po 9s Kidatai zaútočil a Verde jeho nástup do seoi-nage neustál. Jeho nejsilnější zbraň ho tak paradoxně připravila o medaili. Obsadil 5. místo.\n\nV roce 2013 pokoušel štěstí ve váze pololehké (-66kg) bez výraznějších úspěchů.\n\n"}
{"id": "966845", "url": "https://cs.wikipedia.org/wiki?curid=966845", "title": "Bambucké máslo", "text": "Bambucké máslo\n\nBambucké máslo je tuk extrahovaný ze semen stromu máslovníku afrického (\"Vitellaria paradoxa\", syn. \"Butyrospermum parkii\") z čeledi zapotovitých, který roste převážně v subsaharské Africe v pásu savan.\n\nStromy, kvetoucí od ledna do března, dosahují výšky 12–20 metrů. Květy jsou seskupeny do okolíku, plody jsou bobule se vzhledem velkých švestek. Průměrný výnos z jednoho stromu je 15–20 kg čerstvého ovoce, přičemž optimální výnosy mohou vzrůst až na 45 kg. Z každého kilogramu ovoce se získá přibližně 400 gramů suchých semen, která obsahují 45 % – 55 % tuku. Extraktem je krém s přírodními vitamíny, který obsahuje řadu látek s biologickou aktivitou. Ty poskytují bambuckému máslu vysoký hydratační účinek. Krém je vhodný pro péči o pleť a pomáhá léčit kožní onemocnění včetně skvrn, svědění, spálenin od slunce či kožních ran.\n\nBambucké máslo je také známé pro svůj nejvyšší obsah nezmýdelnitelných látek ze všech rostlinných tuků.\n"}
{"id": "966848", "url": "https://cs.wikipedia.org/wiki?curid=966848", "title": "Apia International Sydney 2014 – mužská dvouhra", "text": "Apia International Sydney 2014 – mužská dvouhra\n\nDo soutěže mužské dvouhry na tenisovém turnaji Apia International Sydney 2014 nastoupilo dvacet osm hráčů. Obhájcem titulu byl australský tenista Bernard Tomic.\n\nVítězem soutěže dvouhry se stal nejvýše nasazený Argentinec Juan Martín del Potro, který ve finále zdolal Bernarda Tomice ve dvou setech 6–3 a 6–1.\n\nV probíhající sezóně si tak del Potro připsal premiérový titul a úhrnem 18. singlovou trofej kariéry.\n\nČtyři nejvýše nasazení hráči měli volný los do druhého kola.\n\n"}
{"id": "966850", "url": "https://cs.wikipedia.org/wiki?curid=966850", "title": "Apia International Sydney 2014 – ženská dvouhra", "text": "Apia International Sydney 2014 – ženská dvouhra\n\nDo soutěže ženské dvouhry na tenisovém turnaji Brisbane International 2014 nastoupilo třicet hráček. Obhájkyní titulu byla pátá hráčka světa Agnieszka Radwańská z Polska, kterou po volném losu vyřadila ve druhém kole Američanka Bethanie Matteková-Sandsová.\n\nSoutěž dvouhry vyhrála nenasazená kvalifikantka Cvetana Pironkovová z Bulharska, která ve finále zdolala německou turnajovou pětku Angelique Kerbervou ve dvou sadách .\n\nPironkovová tak ve svém premiérovém finále na okruhu WTA získala první titul kariéry. Před turnajem figurovala na 107. místě žebříčku WTA. Stala se tak první kvalifikantkou, která vyhrála turnaj kategorie WTA Premier za uplynulých tři a půl roku. Obdržené body ji ve světové klasifikaci posunuly o 50 míst výše. Představovala také první Bulharku za více než deset let, která vybojovala turnajový vavřín na události WTA. Naposledy předtím se z výhry radovala Magdalena Malejevová na DFS Classic 2003.\n\nDvě nejvýše nasazené hráčky měly volný los do druhého kola.\n\n"}
{"id": "966853", "url": "https://cs.wikipedia.org/wiki?curid=966853", "title": "Apia International Sydney 2014 – mužská čtyřhra", "text": "Apia International Sydney 2014 – mužská čtyřhra\n\nDo soutěže mužské čtyřhry na tenisovém turnaji Apia International Sydney 2014 nastoupilo šestnáct dvojic. Obhájcem titulu byl první světový pár tvořený americkou bratrskou dvojicí Boba a Mika Bryanových, kteří ve čtvrtfinále podlehli česko-portugalské dvojici Lukáš Rosol a João Sousa.\n\nDeblový titul si připsal nenasazený kanadsko-srbský pár veteránů Daniel Nestor a Nenad Zimonjić, který ve finále zdolal indicko-pákistánské turnajové trojky Rohana Bopannu s Ajsámem Kúreším, když zvládl vyrovnané koncovky obou sad 7–6 a 7–6.\n\nZimonjić s Nestorem na okruhu získali ATP Tour osmnáctý společný titul. Kanaďan vyhrál celkově 83. deblovou trofej a v historických tabulkách otevřené éry vyrovnal výkon Australana Todda Woodbridge, který figuroval na 3. místě za bratry Bryanovými. Pro Zimonjiće vítězství znamenalo jubilejní 50. turnajový triumf ve čtyřhře.\n\n"}
{"id": "966857", "url": "https://cs.wikipedia.org/wiki?curid=966857", "title": "Seznam kulturních památek v Brandýse nad Labem-Staré Boleslavi", "text": "Seznam kulturních památek v Brandýse nad Labem-Staré Boleslavi\n\n\nV místní části Popovice se žádná kulturní památka nenachází.\n\n"}
{"id": "966858", "url": "https://cs.wikipedia.org/wiki?curid=966858", "title": "Apia International Sydney 2014 – ženská čtyřhra", "text": "Apia International Sydney 2014 – ženská čtyřhra\n\nDo soutěže ženské čtyřhry na tenisovém turnaji Apia International Sydney 2014 nastoupilo šestnáct dvojic. Obhájcem titulu byl rusko-slovinský pár Naděžda Petrovová a Katarina Srebotniková, jehož členky nestartovaly společně. Petrovová se rozhodla turnaje neúčastnit. Spoluhráčkou Srebotnikové se stala její dřívější stabilní partnerka Květa Peschkeová, se kterou skončila ve čtvrtfinále na raketách maďarsko-české dvojice Babosová a Šafářová.\n\nVítězem se stala nenasazená maďarsko-česká dvojice Tímea Babosová a Lucie Šafářová, která ve finále zdolala italské světové jedničky Saru Erraniovou s Robertou Vinciovou. Po rovnocenném rozdělení prvních dvou sad 7–5 a 3–6, rozhodl o vítězkách až supertiebreak poměrem míčů [10–7].\n\nLucie Šafářová si na okruhu WTA Tour připsala čtvrtý deblový triumf kariéry, když vyhrála i čtvrté finále za sebou. Pro Tímeu Babosovou výhra znamenala šesté turnajové vítězství ze čtyřhry a pátý vyhraný finálový zápas bez přerušení.\n\n"}
{"id": "966860", "url": "https://cs.wikipedia.org/wiki?curid=966860", "title": "Seznam kulturních památek ve Velké Úpě", "text": "Seznam kulturních památek ve Velké Úpě\n\n"}
{"id": "966861", "url": "https://cs.wikipedia.org/wiki?curid=966861", "title": "Brisbane International 2014 – ženská čtyřhra", "text": "Brisbane International 2014 – ženská čtyřhra\n\nDo soutěže ženské čtyřhry na tenisovém turnaji Brisbane International 2014 nastoupilo šestnáct dvojic. Obhájcem titulu byl americko-indický pár Bethanie Matteková-Sandsová a Sania Mirzaová, jehož členky se rozhodly do soutěže nezasáhnout.\n\nVítězem se stala nenasazená rusko-australská dvojice Alla Kudrjavcevová a Anastasia Rodionovová, která ve finále zdolala francouzsko-kazašský pár Kristina Mladenovicová a Galina Voskobojevová hladce ve dvou setech 6–3 a 6–1.\n\nKudrjavcevová tak vybojovala šestý deblový titul na okruhu WTA Tour a Rodionovová sedmou trofej v kariéře.\n\n"}
{"id": "966863", "url": "https://cs.wikipedia.org/wiki?curid=966863", "title": "Seznam kulturních památek v Blansku (Kaplice)", "text": "Seznam kulturních památek v Blansku (Kaplice)\n\n"}
{"id": "966864", "url": "https://cs.wikipedia.org/wiki?curid=966864", "title": "Seznam kulturních památek v Boňově", "text": "Seznam kulturních památek v Boňově\n\n"}
{"id": "966866", "url": "https://cs.wikipedia.org/wiki?curid=966866", "title": "Kowary", "text": "Kowary\n\nKowary ( ) jsou město a městská gmina v jihozápadním Polsku v Dolnoslezském vojvodství v okrese Jelenia Góra. V roce 2011 zde žilo 11 784 obyvatel. První písemná zmínka o obci pochází z roku 1158.\n\nKowary leží na úpatí Krkonoš a Janovického rudohoří, v jihovýchodní části Jelenohorské kotliny. Městem protéká potok Jedlica. Katastr obce má různorodý reliéf (420 – 1280 m n. m.), což značí rozmanité klimatické podmínky. Na jihozápadě katastru obec hraničí s Českou republikou. Hranice vede průsmykem Okraj přes Kowarský hřbet na horu Tabule. Kowary leží na trase Sudetské větve Svatojakubské poutní cesty (polsky \"Sudecka Droga św. Jakuba\").\n\nVznik města Kowary se datuje k roku 1158, přičemž městská práva Kowary získaly v roce 1513. Vznik a rozvoj města Kowary souvisí především s těžbou železné rudy a kovářstvím. V roce 1148 byla na svahu hory Rudnik objevena přítomnost železné rudy. V roce 1158 vydal kníže Boleslav IV. Kadeřavý nařízení, díky kterému započala těžba rudy z této hory. V září 1513 král český a uherský Vladislav Jagellonský předal Kowarům městská práva. Ke konci 16. století bylo město hlavním centrem pro výrobu střelných zbraní. V důsledku prusko – rakouských (slezských) války bylo město Kowary začleněno do Pruska. V roce 1945 bylo město začleněno do Polska, přičemž německé obyvatelstvo bylo vysídleno. Po druhé světové válce se ve městě těžil uran a byla rozvíjena textilní výroba, zejména výroba koberců.\n\n\n"}
{"id": "966867", "url": "https://cs.wikipedia.org/wiki?curid=966867", "title": "Seznam kulturních památek v Rychnově nad Malší", "text": "Seznam kulturních památek v Rychnově nad Malší\n\n"}
{"id": "966868", "url": "https://cs.wikipedia.org/wiki?curid=966868", "title": "Schallerův misál", "text": "Schallerův misál\n\nSchallerův misál je liturgická kniha, která kromě originálního znění liturgických textů pro slavení tridentské mše v latině obsahuje také jejich souběžný překlad do češtiny, aby průběh bohoslužby mohli sledovat i laici, jakož i vysvětlující poznámky. Je nazván podle českého benediktina Mariana Schallera OSB, který jej sestavil. \n\nPoprvé byl vydán v roce 1925 s mešními formuláři jen pro neděle a některé další dny liturgického roku, úplné vydání vyšlo poprvé roku 1931 a následně ještě v letech 1935, 1940, 1947 a 1952. \n\nV návaznosti na tento misál pak od roku 1960 vycházel \"Římský misál pro neděle a význačnější svátky\" (někdy též zvaný podle autora jako \"Švédův\"), ten pak vycházel jako nezměněný přetisk s dodatky až do liturgické reformy v roce 1970 v Křesťanské akademii v Římě.\n\nNové úplné vydání vydaly v roce 2015 společně nakladatelství Sypták a Dědictví Svatováclavské (spojené s brněnským priorátem FSSPX). Jde o neupravený přetisk vydání z roku 1952 doplněný dodatkem zohledňujícím liturgické reformy papeže Jana XXIII. z roku 1962.\n\n\n"}
{"id": "966872", "url": "https://cs.wikipedia.org/wiki?curid=966872", "title": "Miroslav Valent", "text": "Miroslav Valent\n\nMiroslav Valent (* 20. října 1946) je bývalý československý fotbalista, obránce.\n\nV dorostu hrál za Partizánske. Po vojně v RH Sušice hrál v československé lize za Bohemians Praha. Nastoupil ve 202 ligových utkáních a dal 1 gól. V Bohemians vytvořil stoperskou dvojici se Zdeňkem Prokešem. Za Bohemians nastoupil celkem v 717 utkáních, v nichž dal jediný gól. V Poháru UEFA nastoupil v sezóně 1975/76 ve dvou utkáních proti Honvédu Budapešť.\n\n"}
{"id": "966874", "url": "https://cs.wikipedia.org/wiki?curid=966874", "title": "Kata Gatame", "text": "Kata Gatame\n\nKata Gatame (肩固) je judo technika z kategorie Katame Waza – techniky znehybnění, podkategorie Osae Komi Waza – techniky držení. Patří mezi základní techniky držení, proto je ji třeba znát už při skládání zkoušek na čtvrté kyu. Jedná se o velmi silné držení, neboť soupeře držíme oběma rukama kolem jeho krku. I proto se toto držení může velmi rychle změnit ve škrcení.\n\nTori (útočník) obejme pravou rukou ukeho (obránce) šíji a hrudníkem tiskne soupeře k tatami. Pravé koleno opírá o ukeho bok, levou nohu má opřenou prsty o zem a udržuje stabilitu. Obě paže má tori pod šíjí soupeře spojené. Jestliže paže stiskne, změní se držení v účinné škrcení.\n\nInstruktážní video\n"}
{"id": "966886", "url": "https://cs.wikipedia.org/wiki?curid=966886", "title": "Katame Waza", "text": "Katame Waza\n\nKatame Waza (固め技) jsou techniky znehybnění a získání kontroly nad soupeřem při zápase. Název se liší podle sportu či bojového umění.\n\nV judu se techniky katame waza dělí na způsobu kontroly soupeře.\n\nTechniky držení - soupeř je fixován na zemi.\n\n\nTechniky škrcení - nebezpečné techniky při kterých může dojít k bezvědomí či usmrcení soupeře.\n\n\nTechniky páčení - při těchto technikách hrozí nebezpečí i těžkého úrazu.\n\n\n"}
{"id": "966891", "url": "https://cs.wikipedia.org/wiki?curid=966891", "title": "SLBM", "text": "SLBM\n\nSLBM neboli \"Submarine-launched ballistic missile\" je balistická střela odpalovaná z ponorky. Je schopná dopravit na místo určení s vysokou přesností bojovou hlavici (), většinou vybavenou jadernou nebo termonukleární náloží. Moderní SLBM obvykle obsahují více samostatných modulů, každý z nich nese jednu hlavici (jde o tzv. MIRV - Multiple independently targetable reentry vehicle), tato technologie umožňuje díky jednomu odpalu jaderné střely zasáhnout několik cílů. V terminologii US Navy je konvenční ponorka nesoucí SLBM označovaná zkratkou SSB, jaderná pak SSBN. Ruské námořnictvo užívá termín ПЛАРБ (подводная лодка атомная с ракетами баллистическими) pro jaderné ponorky nesoucí balistické střely.\n\nNovodobé SLBM jsou srovnatelné s mezikontinentálními balistickými střelami (ICBM). Jinou technologií jsou SLCM - z ponorky odpalované křižující střely (střely s plochou dráhou letu).\n\nPrvní ponorkové odpalovací platformy pro rakety vyvinuli před koncem 2. světové války Němci, šlo o odpalovací tubus vlečený za ponorkou. Válka skončila dříve, než byly provedeny testy, vědce pracující na projektu si přetáhly vítězné mocnosti - zejména Spojené státy americké (v rámci operace Paperclip) a Sovětský svaz. Rané SLBM systémy vyžadovaly k odpálení rakety vynořenou ponorku než se od 50. let 20. století postupně zdokonalily natolik, že bylo možné odpálit balistickou raketu i z ponořené ponorky, což bylo mnohem výhodnější a méně riskantní s ohledem na možnou detekci ponorky.\n\nSovětský svaz provedl svůj první odpal SLBM 16. září 1955 z vynořené jaderné ponorky Projektu 611 (v kódu NATO Zulu) B-62 Severní flotily (kapitánem na ponorce byl F. I. Kozlov). Šlo o taktickou střelu R-11FM (kód NATO SS-N-1), námořní variantu známých raket R-11 (Scud, kód NATO SS-1). Byl to vůbec první odpal SLBM na světě.\n\nUSA provedly první odpal z ponořené ponorky dne 20. července 1960 po sérii 30 testů (resp. šlo o dva po sobě jdoucí odpaly). Šlo o rakety UGM-27 Polaris A1 odpálené z ponorky USS George Washington (SSBN-598). Jiný zdroj uvádí datum odpalů 30. července 1960.\n\nRaketonosné jaderné ponorky mají pro velmoci velký strategický význam, neboť mohou zůstat skryty před satelity protivníka a odpálit svůj náklad v relativním bezpečí hlubin oceánu. To je činí nezranitelnými při prvním úderu směrovanému proti nukleárnímu arzenálu dané země. Zato mohou provést odvetný úder, i když by byly všechny spřátelené pozemní jaderné síly zničeny. To nutí každou jadernou mocnost k investicím do vývoje systému varování (detekce odpalů, sledování dráhy letu...). Moderní ponorky s tichým chodem mají schopnost dostat se nepozorovaně do blízkosti pobřeží znepřátelené země a odpálit rakety po nízké trajektorii, čímž se výrazně zkrátí čas mezi odpalem a explozí. Protivník tak nemusí mít dostatek času zareagovat a může přijít o systém velení a řízení, což může v důsledku znamenat jeho rychlou porážku.\n\nSeznam vyřazených i současných SLBM. V USA se pro ně používá i pojem \"Fleet Ballistic Missiles\".\n\n\n\n\n\n\n\n"}
{"id": "966897", "url": "https://cs.wikipedia.org/wiki?curid=966897", "title": "Doris Dayová", "text": "Doris Dayová\n\nDoris Dayová, vlastním jménem Doris Mary Ann Kappelhoffová(3. dubna 1922, Cincinnati – 13. května 2019 Carmel Valley, Kalifornie) byla americká zpěvačka, herečka a bojovnice za práva zvířat.\n\nJejím prvním velkým hitem byla píseň \"Sentimental Journey\" z roku 1944. Popularita písně vrcholila na konci druhé světové války a song se tak stal symbolem pro mnoho amerických veteránů. Natočila celkem 31 alb.\n\nHollywoodskou kariéru Dayové odstartoval romantický muzikál \"Romance on the High Seas\" z roku 1948. Nakonec natočila 39 filmů, za roli v romantické komedii \"Pillow Talk\" z roku 1959 byla dokonce nominována na Oscara. Hrála též například v Hitchcockově snímku \"Muž, který věděl příliš mnoho\", kde Dayová zazpívala též známou skladbu \"Que Sera, Sera\".\n\nOd 70. let se intenzivně angažovala v boji za práva zvířat, založila za tím účelem organizaci \"Doris Day Animal League\".\n\n\n\n"}
{"id": "966910", "url": "https://cs.wikipedia.org/wiki?curid=966910", "title": "Kostel svaté Rodiny (Bratislava)", "text": "Kostel svaté Rodiny (Bratislava)\n\nKostel svaté Rodiny je novodobý katolický kostel v Bratislavě, v městské části Petržalka. Jeho výstavba probíhala v letech 2001 až 2003 a v roce 2005 byl vysvěcen. Autorem stavby je architekt Ivan Kolenič.\n\n\nKostel se nachází u Chorvatského ramene, v blízkosti komplexu budov Technopolu. Stojí se na prostranství, na němž papež Jan Pavel II. odsloužil v roce 2003 mši svatou, a toto prostranství se proto jmenuje náměstí Jana Pavla II.\n\nV roce 2003 kostel navštívil Jan Pavel II., jenž odsloužil mši pod širým nebem na prostranství před kostelem. Mše se zúčastnilo přes 250 tisíc věřících ze Slovenska i z okolních zemí.\n\nV roce 2005 se na stejném místě konalo vyvrcholení Třetího celoslovenského eucharistického kongresu, jehož mši svatou celebroval kardinál Jozef Tomko.\n\nV neděli 2. dubna 2006 byla u kostela odhalena dvoumetrová bronzová socha Jana Pavla II. u příležitosti prvního výročí jeho smrti.\n\n"}
{"id": "966913", "url": "https://cs.wikipedia.org/wiki?curid=966913", "title": "Abraham Stolz", "text": "Abraham Stolz\n\nAbraham Stolz (1614 – 1680) byl pražský dvorní truhlář. Do Čech přišel z Bavorska někdy před rokem 1637, v roce 1644 získal měšťanství v Praze na Malé Straně, kde si koupil dům U Zlatého stolu čp. 326/III na Jánském vršku. Za švédského vpádu pokoušel se zachránit poklady z císařské sbírky na Pražském hradě. Pracoval již pro dvůr Ferdinanda II., v rožmberském paláci, který patřil králi, na komorním panství v Brandýse nad Labem, pro pražské maltézské rytíře, v kostele sv. Marka v Žehušicích. Dochovaly se jeho práce pro klášter bosých karmelitánů v Praze – oltář sv. Terezie a druhý oltář, přenesený do Cetorazi. Titul dvorského řemeslníka, který jej osvobozoval od městských cechovních regulí, získal v roce 1668.\nJeho zetěm byl známější dvorní truhlář Marek Nonnenmacher, který se nejprve oženil s jeho dcerou a později vdovou. Syn Matyáš pokračoval ve Stolzově řemesle, Abrahám se stal malířem.\n"}
{"id": "966914", "url": "https://cs.wikipedia.org/wiki?curid=966914", "title": "Rastislav (arcibiskup)", "text": "Rastislav (arcibiskup)\n\nArcibiskup Rastislav, vlastním jménem Ondrej Gont, (ukrajinsky \"Ондрей Ґонт\", * 25. ledna 1978, Snina) je pravoslavný arcibiskup prešovský a Metropolita českých zemí a Slovenska.\n\nArcibiskup Rastislav je absolventem Pravoslavné bohoslovecké fakulty Prešovské univerzity v Prešově, absolvoval několik studijních pobytů v zahraničí, zejm. v Řecku. Jméno Rastislav přijal při vstupu do mnišského stavu.\n\nPřed svým zvolením arcibiskupem působil jako duchovní v dětském domově sv. Nikolaje v Medzilaborcích. \n\nV prosinci roku 2013 nahradil ve funkci Metropolitního správce arcibiskupa Simeona, který ovšem toto nahrazení své osoby prohlásil za neplatné. Tento postoj vladyky Simeona sdílejí prakticky všechny pravoslavné církve na světě, z tohoto důvodu byl arcibiskup Rastislav prohlášen Ekumenickým Patriarchátem za personu non grata. Rovněž odmítl uznat i církevní sněm, který 11. ledna 2014 v Prešově zvolil arcibiskupa Rastislava pravoslavným metropolitou českých zemí a Slovenska – a to z důvodu některých protizákonných činů – počínaje rozporuplným odvoláním vladyky Simeona a konče nezákonným jmenováním vladyky Jáchyma. \n\nSvůj postoj k biskupům Rastislavovi, Jáchymovi a Jurajovi vyjádřil dokonce patriarcha Bartoloměj v oficiálním dopisu ministrovi kultury ČR. Arcibiskup Rastislav po svém údajném zvolení nebyl pozván na synaxis hlav pravoslavných církví , což je projevem jeho neuznání a také izolace čs. pravoslavné církve v pravoslavném světě, neboť Ústava pravoslavné církve stanovuje pevný řád volby eparchiálních biskupů a metropolity. Podle ústavy je potřeba pro ustanovení eparchiálního biskupa návrh Eparchiální Rady, schválení Posvátným Synodem kanonické způsobilosti a poté volba Eparchiálním Shromážděním 2/3 většinou hlasů. Jiný způsob přípustný dle ústavy není. Volba metropolity se provádí sněmem Pravoslavné církve ze 2 kandidátů – arcibiskupa pražského a arcibiskupa prešovského. Jelikož v případě volby arcibiskupa Rastislava metropolitou nebyl nelegální arcibiskup pražský Jáchym řádně zvolen, ale pouze nezákonně jmenován Posvátným synodem složeným ze 3 lidí, přičemž Jáchym hlasoval i sám ve svůj prospěch, – byl tedy \"zvolen\" i svým vlastním hlasem, tak volba metropolity nebyla legální a proto není uznávána. \n\nTímto problémem se teoreticky zabývá řada osob a jsou k tomu k dispozici více i méně rozsáhlé rozbory. Jak prokazují uvedené zdroje, arcibiskup Rastislav není legálním – kanonickým metropolitou pravoslavné církve, přesto se bez ohledu na názor drtivé většiny pravoslavného světa za takového sám považuje. Arcibiskupa Rastislava podpořil pouze moskevský patriarcha Kyrill a pravoslavné církve Americká (jež není uznávaná většinou pravoslavných církví) a církev Antiochijská, která se nachází v Sýrií, jejímž hlavním světovým spojencem a oporou je Rusko. V gratulaci Antiochijského patriarchátu k údajnému zvolení je arcibiskup Rastislav titulován \"arcibiskup pražský\" . \n\nJe zajímavé, že podle Tomosu Konstantinopolského Patriarchátu arcibiskup Rastislav již není biskupem, jelikož kanonicky propadl. Touto otázkou se zabývá kanonická komise Ekumenického Patriarchátu, které mimo jiné přísluší připravovat podklady pro soudy nad biskupy .\n\n"}
{"id": "966920", "url": "https://cs.wikipedia.org/wiki?curid=966920", "title": "Dagmar Bruckmayerová", "text": "Dagmar Bruckmayerová\n\nDagmar Bruckmayerová, roz. Bajnoková (* 20. května 1969, Bratislava) je slovenská herečka.\n\nBěhem studia na gymnáziu navštěvovala divadelní soubor LUDUS a později byla přijata na VŠMU. Účinkuje v Divadle Jána Palárika v Trnavě a v Divadle West v Bratislavě.\n\nJejí rodiče jsou Anna a Karol Bajnokovi. Jejím prvním manželem byl herec Peter Rúfus, s nímž má dceru Terezu. V současnosti je vdaná za Tibora Bruckmayera.\n\n\n"}
{"id": "966927", "url": "https://cs.wikipedia.org/wiki?curid=966927", "title": "Longues-sur-Mer (baterie)", "text": "Longues-sur-Mer (baterie)\n\nLongues-sur-Mer byla obranná dělostřelecká baterie Wehrmachtu, která byla součástí německých pobřežních opevnění Atlantického valu. Byla umístěna v prostoru mezi vyloďovacími plážemi Omaha Beach a Gold Beach a byla dokončena v dubnu 1944. Baterii zkonstruovali a posádku zpočátku tvořili členové německého vojenského námořnictva (Kriegsmarine), později však byla převedena pod křídla německé armády (Wehrmacht). Sestávala ze čtyř 152 mm námořních kanónů (každý byl chráněn velkým betonovým krytem), z velitelského stanoviště, přístřešků pro personál a střelivo, a několika obranných kulometných stanovišť.\n\nV noci na 6. června 1944 byla vystavena palbě čítající přibližně 1 500 tun střeliva, hodně z toho však zasáhlo nedalekou vesnici. Další ostřelování následovalo od 05:37 hod. ráno z francouzského křižníku Georges Leygues a americké bitevní lodi Arkansas. Baterie samotná zahájila palbu v 06:05 hod. a během dne vypálila celkem 170 ran, čímž například přinutila velení lodi HMS Bulolo k ústupu do klidnějších vod. Tři ze čtyř zbraní byly nakonec zneschopněny britskými křižníky Ajax a Argonaut, jeden kulomet však dále operoval s přestávkami až do 19:00 hod. večer. Posádka baterie, kterou tvořilo 184 mužů, z nichž polovina byla starších 40 let, se následující den vzdala 231. pěší brigádě. Největší ztrátu spojenců způsobil výbuch munice, který zabil několik britských vojáků.\n"}
{"id": "966929", "url": "https://cs.wikipedia.org/wiki?curid=966929", "title": "Ze života hmyzu (opera)", "text": "Ze života hmyzu (opera)\n\nZe života hmyzu (v originále Zo života hmyzu) je poslední dokončená opera slovenského skladatele Jána Cikkera na vlastní libreto podle stejnojmenné hry bratří Karla a Josefa Čapků.\n\nCikker napsal svou poslední dokončenou operu \"Ze života hmyzu\" (pozdější \"Antigóna\" zůstala torzem) v letech 1984–1986.\n\nK volbě tématu při příležitosti premiéry napsal: „Je to hluboký námět, ve kterém by se člověk měl učit chápat a odpouštět. Nejkrásnějším pocitem pro autora opery je, když může jednoduchými, ale hluboce lidskými a skromnými prostředky vyslovit, že člověk není ubožák, pokud sám umí podat pomocnou ruku. Stojím v hluboké pokoře před zázraky lidského srdce, lidské radosti, lidské sounáležitosti. V této mé opeře jde právě o to. V podstatě je oslavou lidské dobroty a opovrhováním nelidskostí. Jako skladatel jsem se možná měnil, jako člověk jsem zůstal takový, jako při svých skladatelských i operních začátcích. Jestliže ve smyslu těchto mých myšlenek nová opera zarezonuje a zasáhne posluchače, budu spokojen.“\n\nAutor při přepracování textu hry na libreto zasahoval do textu jen minimálně, mírně krátil a škrtnul některé epizodní postavy ve třetím dějství (Posel, Generální ubytovatel, Novinář, Dobroděj). Ostatní postavy ze hry zůstávají, přičemž sbor vystupuje v úloze mravenců ve třetím dějství a jepic v epilogu Ještě více než ve hře samotné je v opeře autorským alter ego postava Tuláka, který utíká do přírody zklamán lidskou společností a v chování hmyzu vidí podobenství lidských nectností, zejména různých podob sobectví. Tulákovi patří také nejlyričtější pasáže opery, která má jinak konverzační a hudebně ryze deklamační podobu. Cikker se s ním výslovně ztotožňuje: „I v textu i v mojí hudbě jsem na straně tohoto Tuláka, dobráka, trochu slabocha, ale v jádru nesmírně čistého člověka. A takového ho přivádějí na scénu autoři hry – a ve službě jejich velké myšlence i já ve své opeře.“ Miloslav Blahynka vidí v Tulákovi „obraz apolitického hrdiny povzneseného nad všechnu hamižnost a kořistnictví všedního života“ a v tomto smyslu v něm vidí paralelu s hrabětem Pongráczem z předchozí Cikkerovy opery \"Obléhání Bystrice\"; jeho pohled na věčný koloběh života a závěrečný monolog zase připomenou Lesníka z Janáčkovy opery \"Příhody lišky Bystroušky\".\n\nOpera byla poprvé provedena 21. února 1987 ve Slovenském národním divadle. Dirigoval Viktor Málek, režii měl Branislav Kriška. Další inscenace dosud nejsou.\n\nDěj opery – včetně členění na prolog, tři dějství a epilog – sleduje s jen drobnými změnami děj hry bratří Čapků (viz).\n"}
{"id": "966935", "url": "https://cs.wikipedia.org/wiki?curid=966935", "title": "Poslední vrchol", "text": "Poslední vrchol\n\nPoslední vrchol (v originále \"La última cima\") je španělský dokumentární film režiséra Juana Manuela Cotela z roku 2010. \n\nProtagonistou snímku je Pablo Domínguez Prieto, španělský kněz, který zemřel v únoru 2009 při sestupu z hory Moncayo.\n\nČesko je sedmnáctou zemí, kde byl film uveden. Česká premiéra filmu se konala 8. ledna 2014 v kině Atlas v Praze za účasti režiséra.\n\n"}
{"id": "966936", "url": "https://cs.wikipedia.org/wiki?curid=966936", "title": "Réveillon (Marne)", "text": "Réveillon (Marne)\n\nRéveillon je francouzská obec v departementu Marne v regionu Grand Est. Žije zde obyvatel.\n\nObec leží na jihozápadě departementu Marne u jeho hranic s departementem Seine-et-Marne, tedy i u hranic regionu Grand Est s regionem Île-de-France.\n\n"}
{"id": "966937", "url": "https://cs.wikipedia.org/wiki?curid=966937", "title": "Ostrý Grúň", "text": "Ostrý Grúň\n\nOstrý Grúň je obec na Slovensku v okrese Žarnovica.\n\nOstrý Grúň se nachází v Kľakovské kotlině v pohoří Vtáčnik.\n\nObec původně patřila k obcím Kľak a Hrabičov. Osamostatnila se v roce 1951.\n\nBěhem druhé světové války, po potlačení SNP, byla obec významným opěrným bodem partyzánského hnutí v pohoří Vtáčnik. Působily zde například oddíly Vtáčnik a Bohdan Chmelnickij. Spolu s nedalekým Kľakem byla pro výstrahu napadena jednotkou Edelweiss 21. ledna 1945. Protipartyzánské jednotky brutálním způsobem povraždily většinu obyvatel obce a následně ji vypálily. Zahynulo 64 mužů, žen i dětí. Shořelo 128 domů. Celá událost je označována jako Masakr v Kľakovské dolině.\n\n"}
{"id": "966940", "url": "https://cs.wikipedia.org/wiki?curid=966940", "title": "Yamaha FJ 1100", "text": "Yamaha FJ 1100\n\nYamaha FJ 1100 je sportovně cestovní motocykl, vyvinutý firmou Yamaha, vyráběný v letech 1984-1986. V roce 1986 byl nahrazen modelem FJ 1200 se zvětšeným vrtáním a zvýšeným zdvihovým objemem motoru.\n\n\n"}
{"id": "966941", "url": "https://cs.wikipedia.org/wiki?curid=966941", "title": "Neuvy (Marne)", "text": "Neuvy (Marne)\n\nNeuvy je francouzská obec v departementu Marne v regionu Grand Est. Žije zde obyvatel.\n\nObec leží na jihozápadě departementu Marne u jeho hranic s departementem Seine-et-Marne, tedy i u hranic regionu Grand Est s regionem Île-de-France.\n\n"}
{"id": "966942", "url": "https://cs.wikipedia.org/wiki?curid=966942", "title": "Vývod žlučníku", "text": "Vývod žlučníku\n\nVývod žlučníku, \"ductus cysticus\", je trubicovitý orgán, který spojuje žlučový měchýř s vývodnými žlučovými cestami. K těm se napojuje pod ostrým úhlem pod jaterní bránou a jeho ústí tvoří přechod mezi společným jaterním vývodem a hlavním žlučovodem.\n\nU člověka bývá vývod žlučníku dlouhý nejčastěji 2-4 cm, s krajními hodnotami 0,5 cm a 8 cm. Na žlučník nasedá pozvolna, přechází plynule v krček žlučového měchýře, do žlučovodů ústí pod ostrým úhlem. Průměr vývodu žlučníku je 3-12 mm. V proximální části se sliznice uvnitř vývodu skládá ve 4-10 spirálovitých řas zvaných Heisterovy řasy či Heisterovy chlopně.\n\nVývod žlučníku tvoří hranici Calotova trojúhelníku, útvaru sloužícímu k orientaci chirurga při operacích žlučových cest. Ohraničuje jej laterálně, mediální hranici tvoří společný jaterní vývod a nahoře jej uzavírá spodní plocha jater.\n\n"}
{"id": "966944", "url": "https://cs.wikipedia.org/wiki?curid=966944", "title": "Marek Nonnenmacher", "text": "Marek Nonnenmacher\n\nMarek Nonnenmacher (1653, Kostnice ve Švábsku – 2. května 1720, Praha) byl pražský dvorní truhlář a řezbář, zeť dvorního truhláře Abrahama Stolze.\n\nV roce 1710 vydal vzorník nábytku \"Der architektonische Tischler oder Pragerisches Säulenbuch\", který vyšel znovu ještě v roce 1751.\n\nKromě jiných prací jsou od něj hlavní a dva boční oltáře děkanského kostela sv. Mikuláše v Lounech. Jejich modely, které vyřezal jako součást smlouvy o dílo, jsou dnes v Národním muzeu.\n"}
{"id": "966947", "url": "https://cs.wikipedia.org/wiki?curid=966947", "title": "Brain-computer interface", "text": "Brain-computer interface\n\nBrain-computer interface (BCI) je rozhraní propojující mozek s počítačem neboli BCI je pojítko spolupráce mezi mozkem a zařízením. Na BCI je možné pohlížet jako na nástroj, ve kterém akce jedince neprocházejí obvyklými výstupy z mozku. BCI umožňuje díky nasnímaným signálům z mozku provádět vnější aktivitu. Můžeme se setkat s pojmem rozhraní mysl-stroj (MMI), někdy i jako přímé nervové rozhraní nebo rozhraní mozek-stroj (BMI). Jde o přímou komunikační cestu mezi mozkem a externím zařízením. BCI systémy jsou často zaměřeny na pomoc, rozšíření nebo opravu lidské kognitivní či smyslově-motorické funkce. Praktické využití lze nalézt v mnoha aplikacích, např. rychlé odpovědi na jednoduché otázky, převod myšlenek na text, ovládání prostředí na monitoru a v neposlední řadě provoz neuro-protéz, které se zaměřují na obnovu poškozeného sluchu, zraku a pohybu.\nPrvní velký průlom nastal v roce 1969, kde Eberhard E. Fetz s kolegy na Regional Primate Research Center, Department of Physiology & Biophysics, University of Washington School of Medicine v Seattlu, poprvé ukázal, že opice dokáží ovládat pohyblivé elektrické rameno díky jejich neuronové aktivitě mozku. Postupně došlo v tomto oboru k rychlému rozvoji. Podobný experiment z roku 1970 zjistil, že opice se mohly dobrovolně a rychleji učit ovládat elektromagnetické impulzy jednotlivých neuronů v primární motorické oblasti, pokud byly odměněny za vytvoření správných modelů nervové činnosti.\nNeurolog Niels Birbaumer, zakladatel tohoto oboru, z university Tübingen přišel na to, že některé elektromagnetické vlny mozkové aktivity mohou subjekty do určité míry ovládat vůlí. N. Birbaumer se zaměřil na vlny vznikající v kůře mozkové, které se dají lehce zachytit v horních vrstvách mozku a trvají řádově sekundy, těmto vlnám se říká „pomalé vlny“.\nÚkolem subjektu je soustředit se na jeden znak a pokud se vybraný znak rozsvítí na monitoru, mozek vyšle impuls (Nejblíže se to dá představit, jako si subjekt v duchu řekne „To je ono!“. Událost se tak stává pro subjekt „malým překvapením“. Toto \"překvapení\" ale může vznikat i v podvědomí, subjekt ho tedy nemusí ani vědomě zaregistrovat. Díky tomu vzniká v mozku vlna P300, kterou počítač prostřednictvím BCI zaregistruje.\nJosé del Millán pracující ve švýcarském Ústavu pro umělou inteligenci vyvinul systém, který se řídí změnami zaznamenanými osmi elektrodami připevněnými k hlavě subjektu. Subjekt se soustředí na různé akce, například si představuje otáčející krychli nebo pohyb ruky. Každá z těchto aktivit mozku se projeví jiným elektrickým napětím. Tyto změny napětí pak dokáže počítač od sebe odlišit a správně interpretovat.\nČlověk napojený na BCI tak může vědomou změnou aktivity mozku pohybovat kurzorem na monitoru počítače, volit písmena abecedy a vytvářet tím jednotlivá slova či věty anebo řídit pohyb jednoduchých strojů či protéz.\n\nJak již bylo zmíněno výše, BCI systémy převádějí mozkovou aktivitu na signály vhodné k dalšímu využití. Jejich základní princip je znázorněn na Obr. \"Schéma architektury systému BCI\".\nLidský mozek není ani na okamžik v klidovém stavu. Miliardy nervových buněk neustále pracují a tím vznikají slabé elektromagnetické vlny. U neinvazivního BCI systému se tyto vlny se dají zachytit i přes kůži na hlavě a kosti lebky pomocí technologie EEG (elektroencefalogram). Obecně se dá využít mimo EEG i fMRI či PET. Technologii EEG využívají systémy BCI, které signály zpracují díky počítačovým algoritmům a ze specifických vlastností mozkové aktivity tak mohou odvodit signály vhodné pro ovládání koncového zařízení.\nAktivita EEG signálu je zpravidla snímána ve čtyřech základních kanálech:\nVyskytuje se s převahou nad okcipitálními částmi lbi během relaxované bdělosti, při zavřených očích. Po otevření očí dochází k rozpadu alfa aktivity a objevuje se rychlejší aktivita, ve frekvenčním pásmu beta.\nBeta aktivita se tedy objevuje při zvýšení úrovně pozornosti po otevření očí.\nPomalé frekvence theta a delta se v bdělém záznamu zdravého dospělého jedince nevyskytují. Fyziologicky jsou tyto aktivity přítomny během spánku a dále v ontogenezi (individuální vývoj jedince), kdy do 6. měsíce věku převládá aktivita delta, poté theta, koncem prvního roku se vedle theta aktivity již objevuje alfa aktivita, jejíž poměr postupně narůstá a začíná kolem 4. roku věku v EEG záznamu převládat. Příměs pomalých frekvencí nad zadními částmi lbi jsou běžné u dětí a mladistvých asi do 15 let. V 5 % případů se však mohou vyskytovat až do 30. roku věku. Tyto pomalé frekvence by však neměly přesahovat 120 % amplitudy alfa rytmu.\nPřevod mozkové aktivity na elektrické impulzy zpracovávané počítačem není snadný, protože signály získané z mozku nejsou stálé, tz. že vlastnosti signálů se mění v závislosti na čase. Problémem také je, že každý mozek je specifický a tudíž každý funguje trochu jinak. To znamená, že snímání magnetických vln mozku musí být pro každý mozek zvlášť upravené. Algoritmus pro převod EEG signálu na signál vhodný k řízení cílového mozku, tak bude spolehlivě pracovat pouze s mozkem jednoho konkrétního subjektu. Vzniklý algoritmus bude s vysokou pravděpodobností fungovat u jiného subjektu velice špatně, či vůbec fungovat nebude.\nKvůli této překážce byly vyvinuty algoritmy, které jsou odolné vůči časovým změnám elektromagnetických vln a jsou tak obecně použitelné. Jedná se zejména o algoritmy založené zpravidla na neuronových sítích.\nPři správném fungování je zapotřebí odstínit všechny nežádoucí jevy, které vznikají přímo v mozku nebo vnějším okolím díky elektromagnetickým vlnám. Jde například o svalovou aktivitu, jako je mrkání očí apod., dále pak i samotné rušení přístrojem EEG. Toho se docílí tak, že snímaný signál ze snímačů je před samotným zpracováním zesílen a filtrován pomocí číslicových filtrů.\nNa snímání mozkové aktivity se používají tři různé metody, které se od sebe liší konstrukčním zapojením.\n\nNejpřesnějším měřením mozkové aktivity je zavedení senzorů přímo do šedé kůry mozkové pomocí neurochirurgického zákroku. Získané signály jsou tak zachycovány v nejvyšší možné kvalitě. Nevýhodou je náchylnost k rozšiřování zjizvené tkáně v mozku, což může způsobit zeslabení nebo úplnou ztrátu signálu. V praxi má tak pacient na hlavě napevno zavedený kabel nebo připojovací konektor.\n\nDruhou metodou je neinvazivní systém, který není přímo implantován do mozku, ale nacházejí se celý mimo organismus. Jde o zatím nejpoužívanější typ zavádějící metody BCI systému. Elektromagnetické vlny aktivity mozku jsou zaznamenávány skrze kůži i lebku. Tato metoda tak nepotřebuje náročný chirurgický zákrok. Její nevýhoda ale tví v omezené citlivosti elektromagnetických vln a tak má o proti invazivnímu systému nižší rozlišovací schopnost. Jedná se o převážně různé nasazovací čepice s citlivými senzory. Každý senzor se nachází nad jinou částí mozku.\n\nPosledním typem je částečný invazivní systém, který je charakterizován rozdělením systému na dvě části. Jedna část je implantována do šedé kůry mozkové a druhá část se pak nachází mimo organismus. Tento typ má pozitivní vlastnosti obou výše zmíněných typů metod. Produkuje přesnější signál než systém neinvazivní a zároveň je u zákroku nižší nebezpečí tvorby zjizvené tkáně v mozku než v případě invazivního systému.\n\nPrvním uvedeným experimentem využití BCI technologie je pokusná opice, která se sama dokáže krmit robotickou rukou. Opice (Macaca mulatta) využívá kortikální motorickou aktivitu k řízení mechanické ruky pro úkol sebe krmení. Subjekt mohl kromě tří dimenzionálního pohybu mechanické ruky také ovládat uchopovací mechanismus na konci této robotické ruky. Vzhledem k fyzické interakci mezi opicí a mechanickou rukou ovládanou v prostoru tento úkol představil vyšší úroveň obtížnosti, než předchozí experimenty s virtuálním kurzorem na obrazovce. Experiment se uskutečnil v Schwartz lab, University of Pittsburgh, USA.\n\nYouTube: Monkey controls robotic arm with brain computer interface (29. 05. 2008)\n\nDalšími důležitými a úspěšnými experimenty bylo připojení člověka na BCI. Prvním subjektem byl hendikepovaný Tim Hemmes, který se pomocí mysli naučil hýbat nejdříve ve virtuálním dvourozměrném prostředí skrze monitor a poté i reálnou robotickou rukou v trojrozměrném prostředí.\nYouTube: Paralyzed man moves robotic arm with his thoughts (7. 10. 2011)\n\nPři pohledu na úspěch studie subjektu Tima Hemmese v projektu Brain Computer Interface, kontaktovala paní Scheuermannová vědce a stala se tak také součástí vědeckého průlomu. Oba subjekty jsou těžce hendikepováni a sami nejsou schopni jakéhokoliv pohybu. BCI technologie jim ale pohyb, i když zatím omezený, skrze robotické ruce dovoluje.\n\nYouTube: One Giant Bite: Woman with Quadriplegia Feeds Herself Chocolat (16. 12. 2012)\n\n"}
{"id": "966948", "url": "https://cs.wikipedia.org/wiki?curid=966948", "title": "Ernest Šmigura", "text": "Ernest Šmigura\n\nErnest Šmigura (17. června 1930, Dolný Ohaj – 26. července 2007, Nitra) byl slovenský herec.\n\nV letech 1950 až 1956 byl členem Dedinského divadla. V letech 1956 až 1960 se stal členem pomocného souboru Činohry SND v Bratislavě. Od roku 1960 až do své smrti byl členem hereckého souboru Divadla Andreje Bagara v Nitře.\n\n\n"}
{"id": "966952", "url": "https://cs.wikipedia.org/wiki?curid=966952", "title": "Čelkova Lehota", "text": "Čelkova Lehota\n\nČelkova Lehota ( , před rokem 1899 \"Cselkó-Lehota\") je obec na Slovensku v okrese Považská Bystrica. Žije zde  obyvatel. V obci je moderní kostel svatých Petra a Pavla.\n\nNejstarší písemná zmínka o obci pochází z roku 1471. Název obce i její historie je spjata s příslušníky starého zemanského rodu Čelků, psané v historických pramenech také \"Cselkó\".\n"}
{"id": "966954", "url": "https://cs.wikipedia.org/wiki?curid=966954", "title": "Jela Lukešová", "text": "Jela Lukešová\n\nJela Lukešová, roz. Tučná (1. května 1930, Martin – 5. května 2012, Bratislava) byla slovenská herečka.\n\nV roce 1953 absolvovala studium herectví na VŠMU v Bratislavě. V letech 1953–1954 členka Státního divadla v Olomouci a od r. 1954 Rozhlasového hereckého souboru Československého rozhlasu v Bratislavě. V počátcích své herecké kariéry vynikala ve filmu a později se těžiště její práce přeneslo do rozhlasu. Patřila také k průkopníkům televizního dramatického vysílání.\n\nJejím manželem byl kameraman František Lukeš.\n\n\n"}
{"id": "966955", "url": "https://cs.wikipedia.org/wiki?curid=966955", "title": "Yamaha XJR 1200", "text": "Yamaha XJR 1200\n\nYamaha XJR 1200 je model motocyklu kategorie naked bike, vyvinutý firmou Yamaha, vyráběný v letech 1993-1998. Čtyřválcový vzduchem a olejem chlazený motor byl použit ze sportovního modelu Yamaha FJ 1200. V roce 1998 byl jeho objem motoru zvýšen z 1188 cm³ na 1251 cm³ a motocykl je dále označován jako XJR 1300. Pouze pro Japonsko se vyráběl i model Yamaha XJR 400. V designu je XJR 1200 úzce spjat se stylem semdesátých let, ale technicky je na úrovni devadesátých let dvacátého století - je moderní a klasický zároveň.\n\nPředností motocyklu je pružný motor a klasický vzhled, nevýhodou naopak měkká přední vidlice, vyšší spotřeba a pouze pětistupňová převodovka.\n\n\n"}
{"id": "966956", "url": "https://cs.wikipedia.org/wiki?curid=966956", "title": "Montbrison", "text": "Montbrison\n\nMontbrison je francouzská obec v departementu Loire v regionu Auvergne-Rhône-Alpes. V roce 2011 zde žilo 15 324 obyvatel. Je centrem arrondissementu Montbrison.\n\n\"Počet obyvatel\" \n\n"}
{"id": "966958", "url": "https://cs.wikipedia.org/wiki?curid=966958", "title": "Zdechův mlýn", "text": "Zdechův mlýn\n\nZdechův mlýn (zvaný také Půlpytlův mlýn) je vodní mlýn v obci Světce. První písemná zmínka o mlýně pochází z roku 1255. V průběhu historie se zde vystřídalo množství majitelů a mlýn byl několikrát zcela přestavěn. Nejvýznamnější mlynářské rody byly Zdechů a Půlpytlů, podle nichž dostal objekt název.\n\nVoda pro mlýn byla přivedena dlouhým náhonem od Deštenského potoka cca 1,2 km. \n\nByla zde dvě, později tři celodřevěná vodní kola na vrchní vodu o ∅ 2,7 metru, dvě pro mlýn, jedno pohánělo pilu vedle. V 1. polovině 20. století samostatně namontována turbína typu Bánki pro pohon osvětlovacího dynama. Původně zde bylo jedno, později pak dvě obyčejná kamenná mlecí složení. Před rokem 1915 a v letech následných technologie modernizována - osazena starší válcová mlecí stolice a ostatní mlýnské stroje (loupačka, hranolové vysévače, ssavka, reforma, koukolník – trieur, tarár se žejbrem, kapsové dopravníky, pohon doplněn převody a transmisemi). \n\nMlýn je kompletně dochován se strojní technologií z let 1890 – 1924. Unikátní je zde především válcová mlecí stolice fa J. Hübner a K. Opitz - Pardubice z roku 1890, ssavka, mlýnská hranice aj.\n\nNyní je objekt přístupný jako muzeum strojů a mlynářství, zpravidla po dohodě s majitelem.\n\n\n\n"}
{"id": "966962", "url": "https://cs.wikipedia.org/wiki?curid=966962", "title": "Seznam vil v Nové Huti (Dýšina)", "text": "Seznam vil v Nové Huti (Dýšina)\n\nNová Huť, část obce Dýšina, je tvořena ze zástavby rodinných domů a vil. Nejstarší vila je již z roku 1901.\n\nV obecní části jsou dvě vily Zdeňky. Jedna je na ulice 17. listopadu. Pochází z roku 1901, čímž je nejstarší vilou. Má čtvercovou budovu s půlkruhovou věží v čelní části. Vila je hnědá. Druhá vila Zdeňka leží na Lesní ulici. Tvoří ji hnědá budova se střešními štíty. Na střešním štítu z pohledu ze Spojovací ulice je nápis \"Vila Zdeňka\".\n\nLeží v ulici 17. listopadu. Tvoří ji samostatná modrá budova se štíty. Na čelní straně má nápis \"Vila Marta\". Vjezd pro auto je z Lesní ulice. Na zahradě je vystavena kamenná antická mísa. Vila má balkon s výhledem na Lesní ulici. Dnes je vila obydlena a opravena.\n\nRezidence se nachází na ulici 17. listopadu. Tvoří ji hnědá budova se střešními štíty. Ze zadní strany má rezidence patrovou věž. Rezidenci se říká \"Pražská\", protože si ji zde jako letní rezidenci postavili Pražáci. Dnes je nevyužita a pomalu chátrá.\n\nSecesní vila najdeme na Lesní ulici. Budova je žlutá se střešními štíty a čtvercovou věží. Věž má taškovou dřevěnou střechu. Na střešních štítech jsou secesní ornamenty. Pod věží je prostor pro dřevo. Ke vchodu vedou schody. Plot je udělaný z dřevěných kůlů. Dnes je vila obydlena a pomalu ji majitelé opravují.\n\nTvz. Bílá vila je z první poloviny 20. století. Leží v Lesní ulici nedaleko Secesní vily. Tvoří ji velká budova s boční věžičkou. Věžička má menší kopuli. Budova je již podle názvu bílá. Budova je třípatrová i s půdou. Střecha je hnědá se třemi komíny. Při osvobozování Plzně ve vile pobýval generál Harmon. Před vilou se nachází pamětní vila generála Harmona.\n\n"}
{"id": "966964", "url": "https://cs.wikipedia.org/wiki?curid=966964", "title": "Juraj Nvota", "text": "Juraj Nvota\n\nJuraj Nvota (* 1. březen 1954 Bratislava) je slovenský režisér a herec.\n\nJako herec poprvé účinkoval ve filmu \"Ružové sny\" (1976) režiséra Dušana Hanáka. Od 90. let se věnuje filmové režii. Jeho nejznámějším filmem je slovensko-český koprodukční film \"Kruté radosti\" z roku 2002, ve kterém zachycuje příběh českého notáře žijícího v malém slovenském městě ve třicátých letech 20. století.\n\nS první manželkou Mirkou Čibenkovu má syna Jakuba, který působí také jako herec a režisér. Další manželkou Juraje Nvoty byla slovenská herečka Anna Šišková, společně měli dceru Terezu a vychovávali dceru Anny Šiškové Dorotu. Od roku 2005 je ženatý s lékařkou Marínou Slančíkovou.\n\n\n\n\n"}
{"id": "966965", "url": "https://cs.wikipedia.org/wiki?curid=966965", "title": "Christian August Saský", "text": "Christian August Saský\n\nKristián August Saský (německy \"Christian August von Sachsen-Zeitz\", 9. říjen 1666, zámek Moritzburg − 23. srpen 1725, Regensburg) byl saský kníže, uherský primas-kardinál (od roku 1707) a ostřihomský arcibiskup.\n\nPocházel z protestantské rodiny sasko-zeitského knížete Mořice, který byl příslušníkem boční královské linie Wettinů, a jeho druhé manželky Doroty Marie Sasko-Výmarské. Zprvu si vybral vojenskou kariéru a vstoupil do řádu německých rytířů. Již jako dvacetiletý se zúčastnil protitureckých válek (mimo jiné se podílel na osvobození Budína).\n\nJeho další životní dráha začala přestoupením na katolickou víru a vzápětí nato se stal knězem. Pak už jeho církevní kariéra rychle pokračovala. V roce 1695 se přestěhoval do Uher a stal se rábským biskupem a o jedenáct let později (17. května 1706) jej papež Klement XI. jmenoval kardinálem a arcibiskupem v Ostřihomi (úřadu se ujal 20. ledna následujícího roku). Byl jediným cizincem, který se stal ostřihomským arcibiskupem.\n\nV roce 1714 dosáhl hodnosti německého říšského knížete. Poslední roky života prožil s podlomeným zdravím v klášteře pavlánů v Mariance. Zemřel v Regensburgu na konce srpna roku 1725 v době konání říšského sněmu, kterého se osobně účastnil.\n\nKristián August Saský byl pohřben v kryptě katedrály svatého Martina. Jeho osobnost připomínala náhrobní deska v dómu, kterou mu dala zhotovit jeho rodina ještě v roce úmrtí. Náhrobek vyhotovil vídeňský sochař Adolf Konrad von Albrecht podle návrhu známého architekta Josefa Emanuela Fischera z Erlachu. Náhrobek se však nedochoval, protože padl za oběť Heillerově regotizaci dómu v druhé polovině 19. století. Náhrobek byl tehdy rozebrán a střední část – reliéf s portrétem arcibiskupa – přenesena do kostela klarisek, dnes je však i tento reliéf nezvěstný.\n\nK jeho velkým zásluhám během působení ve funkci ostřihomského arcibiskupa patří aktivní účast na potlačování morové epidemie, která vypukla v Uhersku na konci roku 1712. Na památku potlačení morové nákazy postavili v roce 1713 na Rybném náměstí v Bratislavě morový sloup, na kterém je arcibiskupovo jméno zvěčněno (mimo jiné sám přispěl na jeho postavení).\n\n22. května 1712 korunoval v Prešpurském dómu svatého Martina uherského krále Karla III. a o dva roky později, 18. října 1714, uherskou královnou také jeho manželku Alžbětu Kristýnu.\n\n"}
{"id": "966966", "url": "https://cs.wikipedia.org/wiki?curid=966966", "title": "Corieltauové", "text": "Corieltauové\n\nCorieltauové byli keltským kmenem, který žil v Británii před dobytím území Římany a následně \"civitas\" římské provincie Británie. Jejich domovina se nacházela v místech dnešního regionu East Midlands, konkrétně v hrabstvích Lincolnshire, Leicestershire, Nottinghamshire, Derbyshire, Rutlandem a Northamptonshire. Hlavním městem tohoto kmene bylo \"Ratae Corieltauvorum\" (dnešní Leicester). \n\nNa severu s nimi sousedili Brigantové, na západě Cornoviové, na jihu Dobunové a Catuvellauni a z východu to byli Icenové.\nCorieltauové byli převážně zemědělským lidem s několika silně opevněnými místy a náznakem centralizované vlády. Zdá se, že byli federací několika malých kmenových skupin. Začátkem 1. století př. n. l. začali razit vlastní mince. Na prvních sériích se objevovala dvě jména, kvůli značnému zkrácení však nejsou identifikovatelná. Později se na mincích ze tří sérií ražených okolo roku 45 vyskytoval nápis Volisios, který byl pravděpodobně zdejším panovníkem. Společně s ním bývala vyobrazena také jména Dumnocoveros, Dumnovellaunus a Cartivellaunos, o kterých se uvažuje jako dílčích vládcích. Mincovna se nejspíše nalézala v dnešním Sleafordu.\n\nV roce 2000 byl objeven Hallatonský poklad, který dvojnásobně navýšil počet doposud známých corieltauských mincí.\n\nNejsou známy zmínky o jakémkoliv odporu proti Římanům. Ratae Corieltauvorum bylo zabráno v roce 44 a byla zde umístěna legie Legio IX Hispana. Skrze území kmene byla postavena cesta Fosse Way.\n\nJméno kmene použil ve svém názvu atletický klub Leicester Coritanian A.C.\n"}
{"id": "966967", "url": "https://cs.wikipedia.org/wiki?curid=966967", "title": "Joseph Emanuel Fischer von Erlach", "text": "Joseph Emanuel Fischer von Erlach\n\nJoseph Emanuel Fischer von Erlach (také Fischer von Erlach mladší) (13. září 1693, Vídeň, Rakousko − 29. června 1742, tamtéž) byl rakouský barokní architekt, syn architekta Johanna Bernharda Fischera von Erlach. \n\n"}
{"id": "966969", "url": "https://cs.wikipedia.org/wiki?curid=966969", "title": "Svatý Martin se žebrákem", "text": "Svatý Martin se žebrákem\n\nSvatý Martin se žebrákem je název sousoší vytvořeného rakouským barokním sochařem Georgem Raphaelem Donnerem kolem roku 1734.\n\nUmělecká tvorba Georga Raphaela Donnera je na jedno desetiletí (od roku 1729) pevně spjata s Bratislavou, kde vytvořil řadu nádherných uměleckých děl. Ve velké míře jeho tvorba směřovala pro potřeby církve, která, v osobě arcibiskupa Imricha Esterházyho, byla donátorem jeho prací. Výsledkem jeho uměleckého pobytu v tehdejším hlavním městě Uherska byly díla, patřící k nejvýznamnějším sochařským výtvorům první poloviny 18. století na Slovensku.\n\nPravděpodobně vrcholným Donnerovým dílem vytvořeným v tomto období v Bratislavě je jezdecké olověné sousoší \"Svatý Martin se žebrákem\". Vzniklo kolem roku 1734 a spolu s dvojicí adorujícich andělů (dnes v Maďarské národní galerii v Budapešti) původně tvořilo hlavní sochařskou výzdobu barokního hlavního oltáře dómu svatého Martina. Při regotizaci katedrály v letech 1865 - 1877 však v souvislosti s odstraněním barokního inventáře dómu (včetně Donnerova hlavního oltáře) bylo sousoší přemístěno. \n\nBylo umístěno ho mimo chrám, za svatyni, kde se však vlivem nepříznivých povětrnostních podmínek po čase na něm objevily trhliny. Na ochranu před dalším znehodnocováním byla kolem něj vztyčena ochranná prosklená schránka. Současně se stupňovaly tlaky na jeho opětovné vrácení do dómu, resp. na přemístění na jiné, vhodnější místo. Nakonec zvítězila (po nekonečných úvahách a jednáních) myšlenka vrácení sousoší opět do chrámu. Protože mezitím proběhl proces regotizace a na místě původního Donnerova oltáře stál nový, neogotický, nebylo možné vrátit dílo na původní místo. Po zvažování několika alternativ se sousoší (po důsledné opravě restaurátory Wilhelmem Sturmem a Wilhelmem von Martonem) dostalo na své nynější místo v závěru pravé boční lodi katedrály dostalo v prosinci roku 1912.\n\nDílo představuje po ideové stránce ústřední moment svatomartinské legendy, kdy svatý Martin mečem dělí svůj plášť na dvě poloviny a jednu věnuje nahému žebrákovi. Donner tento výjev dokonalou plastičností postav (Martina, žebráka i koně) dovedl do vrcholného realistického podání. \n\nBratislavské dílo však svým ztvárněním vybočuje ze zavedeného ikonografického schématu 17. a 18. století, podle něhož se svatý Martin zobrazoval v brnění římského vojáka, jak se před branami Amiensu dělí o svůj plášť se žebrákem. Donner svého Martina přizpůsobil místním reáliím a zobrazil ho v uniformě uherského husara. Současně mu dal portrétní rysy donátora, arcibiskupa Esterházyho. Tím příběh z 1. století př. Kr. aktualizoval a obě postavy ztotožnil. Sousoší se tak stalo oslavou dobročinnosti a milosrdenství nejen sv. Martina ale i Imricha Esterházyho.\n\n\n"}
{"id": "966970", "url": "https://cs.wikipedia.org/wiki?curid=966970", "title": "Ján Dobrík", "text": "Ján Dobrík\n\nJán Dobrík (* 9. ledna 1985, Banská Bystrica, ČSSR) je slovenský herec s angažmá v Žilinském divadle. Studoval na Vysoké škole múzických umění v Bratislavě. Jako herec účinkuje v několika slovenských seriálech.\n\n\n"}
{"id": "966975", "url": "https://cs.wikipedia.org/wiki?curid=966975", "title": "Die (obec)", "text": "Die (obec)\n\nDie je francouzská obec v departementu Drôme v regionu Auvergne-Rhône-Alpes. V roce 2011 zde žilo 4 411 obyvatel. Je centrem arrondissementu Die.\n\n\"Počet obyvatel\" \n\n"}
{"id": "966976", "url": "https://cs.wikipedia.org/wiki?curid=966976", "title": "Karol Heiller", "text": "Karol Heiller\n\nKarol Heiller (12. února 1811, Bratislava – 24. března 1889 Bratislava) byl bratislavský kaplan a kazatel, titulární biskup.\n\n\nAbsolvoval gymnázium v Bratislavě, následně vystudoval teologii a filozofii v Trnavě. V roce 1834 byl vysvěcen. V roce 1849 se stal kapitulním kanovníkem a městským farářem. Působil i jako dočasný školní inspektor. Byl iniciátorem rozsáhlého restaurování Katedrály svatého Martina v druhé polovině 19. století. Vydal několik svazků kázání. V roce 1880 byl jmenován titulárním biskupem. Je pohřben na Ondrejském hřbitově.\n\n\n"}
{"id": "966981", "url": "https://cs.wikipedia.org/wiki?curid=966981", "title": "Interlock Protocol", "text": "Interlock Protocol\n\nInterlock protokol je v informatice název protokolu, který byl navržen ke znepříjemnění odposlouchávání komunikace mezi dvěma lidmi třetí osobou (omezení pro Man in the middle), která používá k zabezpečení výměnu anonymních klíčů. Další návrh byl používat jej jako ověřovací protokol, který byl následně zamítnut. Interlock Protocol byl popsán Ronem Rivestem a Adi Shamirem, \n\nVětšina kryptografických protokolů spoléhá na zřízení tajného nebo veřejného klíče nebo hesla. Nicméně protokol výměny klíčů Diffie-Hellman představil koncept dvou stran navazující zabezpečený kanál (to znamená, s alespoň některými požadovanými bezpečnostními vlastnostmi) bez předchozího souhlasu. O neověřeném Diffie-Hellman jako anonymní key-agreement protokolu je dlouho známo, že je předmětem útoku Man in the middle.\n\nInterlock protokol byl popsán jako metoda vystavení člověka uprostřed, který by se mohl pokusit kompromitovat dvě strany používající key-agreement k zabezpečení jejich konverzace.\n\nInterlock protokol funguje zhruba následovně: Alice zašifruje svou zprávu Bobovým klíčem, potom odešle polovinu své zprávy Bobovi. Bob zašifruje také svou zprávu klíčem Alice a také odešle svou polovinu zprávy Alici. Alice potom odešle i druhou polovinu své zprávy Bobovi, který odešle taktéž i druhou polovinu své zprávy. Síla protokolu spočívá v nemožnosti dešifrovat pouze polovinu zprávy. Proto pokud útočník Mallory začne útok k vysledování klíče Alice a Boba, nebude schopen dešifrovat polovinu zprávy Alice a zakódovat použitím Bobova klíče. Mallory musí čekat dokud obě poloviny zprávy byly obdrženy a může být úspěšná pouze v duplikování jedna ze stran, pokud skládá zcela novou zprávu.\n\nDavies a Price navrhli použití Interlock protokolu pro ověřování v knize s názvem Bezpečnost pro počítačové sítě. Ale útok na něj popsali Steven M. Bellovin a Michael Merritt. Následné upřesnění bylo navrženo C. Ellisonem.\nBellovin-Merrittův útok s sebou nese vytváření falešné zprávy k odeslání první straně. Hesla mohou být odeslána pomocí Interlock protokolu mezi A a B následovně:\nkde Ea,b(M) je zprava M, zašifrovaná pomocí klíče, odvozeného z výměny Diffie-Hellman mezi A a B, <1>/<2> označují první a druhé poloviny a Pa/Pb jsou hesla A a B.\nÚtočník Z může odeslat polovinu falešné zprávy P? ke zjískání Pa od A.\n\nV tuto chvíli Z kompromitoval hesla Pa a Pb. Útok může být odražen ověřením hesel po částech, takže když Ea,z(P?)<1> je odeslána, víme, že je neplatná a Ea,z(Pa)<2> již nikdy nebude odeslána (navrženo dle Davise). Nicméně toto nebude fungovat v případě, že hesla jsou hashována, polovina hashe je nepoužitelná, dle Bellovina. Existuje také několik dalších navržených metod, kromě hesla také použití sdíleného tajného klíče.\n\n\n"}
{"id": "966982", "url": "https://cs.wikipedia.org/wiki?curid=966982", "title": "Grazioso Enea Lanfranconi", "text": "Grazioso Enea Lanfranconi\n\nGrazioso Enea Lanfranconi (30. května 1850 Peglio – 9. března 1895 Prešpurk) byl italský inženýr a vynálezce.\n\nNarodil se v měšťanské rodině. Jeho otec \"Giovanni Battista Lanfranconi\" pracoval jako inženýr na výstavbě železnic po Rakousko-Uhersku (dráhy Semmering, uherské západní dráhy nebo severní dráhy). Enea studoval v Miláně, v roce 1867 se se svými rodiči přistěhoval do Bratislavy a zde trvale žil od r. 1870. Zabýval se především regulací Dunaje (mezi Devínem a Gönyű). Byl zastáncem vodního spojení Dunaje s Rýnem, Odrou a Labem. Na toto téma psal i teoretické práce. Na kongresu geografů v Benátkách získal první cenu. Po svém otci zdědil lom a v něm poprvé použil samočinnou nakládací rampu, kterou vynalezl. Tento vynález vzbudil velkou pozornost a Lanfranconi si ho nechal patentovat ve většině evropských zemí a v Americe.\n\nByl filantropem. Byl zakládajícím členem Spolku maďarských dějin a zabýval se archeologií. Snažil se najít hrob krále Arpáda a argumentoval, že byl pohřben na Tureckém kopci u obce Bad Deutsch-Altenburg. Byl sběratelem umění, především knih. Přes 2 000 svazků, především z 15. až 18. století, které byly získány při dražbě jeho pozůstalosti, je dnes v maďarské Státní knihovně.\n\nŽivot ukončil sebevraždou. Je pohřben a hřbitově ve Varese.\n\n\nByl jmenován komturem řádu Františka Josefa.\n\nV Bratislavě stojí palác Lanfranconi, který je sídlem ministerstva životního prostředí.\n\nJe po něm pojmenován, ve zkomolené formě jeho jména internát Lafranconi a most Lafranconi v Bratislavě.\n\n"}
{"id": "966985", "url": "https://cs.wikipedia.org/wiki?curid=966985", "title": "Taťána Makarenko", "text": "Taťána Makarenko\n\nTaťána Makarenko (* 1. října 1989) je česká modelka, která se narodila na Ukrajině, zakladatelka a ředitelka národní soutěže krásy Miss Czech Republic a od roku 2019 také Mister Czech Republic\n\nNarodila se v Belce v Oděské oblasti na Ukrajině. Oba její rodiče jsou Ukrajinci. Do Čech přijela v 9 letech pouze se svou maminkou. Základní vzdělání absolvovala na základní škole Buzulucká v Teplicích, která je matematicky a přírodovědně zaměřená. Po základní škole byla na gymnáziu v Teplicích, ale v průběhu studia přestoupila na gymnázium v Dubí, kde maturovala v roce 2010. Od roku 2010 studuje na Metropolitní univerzitě Praha obor \"Mezinárodní vztahy a evropská studia\". Ovládá anglický, německý, ruský a španělský jazyk. Žije v Praze. V roce 2015 získala titul Mgr. Studuje doktorské studium. Od září roku 2011 je jejím přítelem hokejista Zdeněk Bahenský.\n\nTaťána Makarenko byla účastnicí soutěží krásy. V roce 2010 založila \"Spolek Miss Face, z.s.\" a soutěž krásy Miss Face Czech Republic, kterou v roce 2018 přejmenovala na MISS CZECH REPUBLIC a spolek Miss Face, z.s. se změnil na MISS CZECH REPUBLIC-\"Krásné tváře pomáhají, z.s\". Veřejná sbírka soutěže pomáhá \"České neonatologické společnosti\". V roce 2019 také založila Mister Czech Republic s licencí na Mr.World, která spadá pod Miss World. Je jednatelka Miss Factory s.r.o., studentka doktorského studia v oboru mezinárodní vztahy a evropská studia. Byla také výkonnou ředitelkou \"Komory dražebníků ČR\" a má licenci u ČNB (PPZ a VZ).\n\n"}
{"id": "966986", "url": "https://cs.wikipedia.org/wiki?curid=966986", "title": "Ján Bzdúch", "text": "Ján Bzdúch\n\nJán Bzdúch (21. května 1922, Brezová pod Bradlom – 8. dubna 2007, Košice) byl slovenský divadelní a filmový herec.\n\nPatřil k nejvýraznějším postavám poválečného profesionálního divadla na Slovensku. S herectvím začínal jako ochotník během gymnaziálních studií v Prešově. V roce 1945 spolu s Jánem Borodáčem a dalšími nadšenci založili Národní divadlo v Košicích. V košickém Štátnem divadle působil až do roku 1983, kdy odešel do důchodu. Během své bohaté herecké kariéry ztvárnil přes dvě stě divadelních a televizních postav, režíroval činoherní inscenace a věnoval se i divadelnímu výtvarnictví.\n\nJán Bzdúch spoluvytvářel moderní slovenské herectví. Patřil k profilující hercům košického období Borodáčova školy. Poslední rozloučení s Janem Bzdúchem se uskutečnilo 13. dubna 2007 na prknech košického Státního divadla.\n\n\n"}
{"id": "966988", "url": "https://cs.wikipedia.org/wiki?curid=966988", "title": "Bad Deutsch-Altenburg", "text": "Bad Deutsch-Altenburg\n\nBad Deutsch-Altenburg je městys v dolnorakouském okrese Bruck an der Leitha. Přívlastek „Deutsch“ v názvu je k odlišení od maďarské obce Mosonmagyaróvár, v němčině \"Ungarisch-Altenburg\".\n\nLeží na pravém břehu Dunaje, nedaleko města Hainburg an der Donau a obce Hundsheim. Bad Deutsch-Altenburg má kolem 1 435 obyvatel (2010) a rozlohu 1260 ha.\n\nÚzemí obce je osídleno od 11. století, v roce 1579 dostala obec tržní právo. V obci se nachází několik památek, mezi nejvýznamnější patří muzeum Carnuntinum a bazilika z 13. století. V letech 1917-1985 se v obci nacházel rozhlasový vysílač.\n\n\n"}
{"id": "966989", "url": "https://cs.wikipedia.org/wiki?curid=966989", "title": "Luděk Bari", "text": "Luděk Bari\n\nLuděk Bari (* 21. ledna 1949, Praha, Československo), známý pod pseudonymy Ludovít nebo Lou Bari, je český autodidaktický sochař, řezbář a malíř a příležitostný herec Divadla S. K. Neumanna.\n\nVyučil se truhlářem. Po studiu na střední škole výtvarné nadání rozvíjel v soukromých hodinách figurální techniky v keramice a porcelánu u akademické sochařky Aleny Burešové, současně také absolvoval soukromé hodiny u akademického malíře Josefa Patery nebo akademického sochaře Vlastimila Večeři.\n\nV minulosti pracoval jako požární technik nebo recepční v hotelu Evropa, kde příležitostně restauroval obrazy a nábytek.\n\nLuděk Bari neprošel soustavným výtvarným vzděláním – patří mezi autodidakty, ale dosáhl v oblastech sochařství a řezbářství profesionální úrovně.\n\nProslavil se kolekcí osmnácti kusů originálních hudebních nástrojů moderních tvarů. V roce 1995 australská televizní stanice Beyond 2000 odvysílala krátkou reportáž o jeho práci v 82 státech světa.. Kolekci tvoří housle, violy a cella. Kolekce byla v roce 1995 neformálně označena televizní stanicí za technickou novinku 21. století. O jeho housle projevila zájem také houslistka Vanessa Mae, k propůjčení houslí však nakonec nedošlo. Kromě houslí moderních tvarů vytvořil Luděk Bari několik desítek dřevěných reliéfů technikou nízkého reliéfu. Veškerá jeho výtvarná díla ztvárňují filosofii hudby, něhy a poezie. Zásadní výtvarná díla Luďka Bariho nejsou na prodej.\n\nKoncem roku 2018 zformuloval svou \"Definici objektivity\".\n\n"}
{"id": "966992", "url": "https://cs.wikipedia.org/wiki?curid=966992", "title": "Hlavní žlučovod", "text": "Hlavní žlučovod\n\nHlavní žlučovod, \"ductus choledochus \", je trubicovitý orgán, který spojuje společný jaterní vývod, \"ductus hepaticus communis\", a vývod žlučníku, \"ductus cysticus\", s dvanáctníkem a tvoří tedy poslední část žlučových cest.\n\nHlavní žlučovod člověka je 2-9 cm dlouhý. a jeho lumen má průměr 9-11 mm. Vzniká spojením jaterního vývodu a vývodu žlučovodu asi 4 cm pod jaterní bránou a dále pokračuje v \"lig.hepatoduodenale\" v malé oponě před vrátnicovou žílou a napravo od jaterní tepny, jako \"pars supraduodenalis\". Pak se stáčí dozadu za \"pars superior\" dvanáctníku jako \"pars retroduodenalis\", vkládá se do žlábku hlavy pankreatu jako \"pars pancreatica\" a zanořuje se do stěny \"pars descendens\" dvanáctníku jako \"pars intramuralis\". Ve stěně dvanáctníku probíhá šikmo a zvedá tak slizniční řasu zvanou \"plica longitudinalis duodeni\", která se nachází na zadní straně \"pars descendens\" mediánně. Konečný úsek hlavního žlučovodu je obklopena snopci hladkého svalstva, které tvoří Oddiho svěrač. Do dvanáctníku žlučovod ústí na Vaterově papile (\"papilla duodeni major\"), výběžku sliznice asi v polovině \"plica longitudinalis\", šíře ústí je 1-6 mm.\n\nUvnitř Vaterovy papily je obvykle vytvořena dutina, \"ampulla hepatopancreatica\", kde se hlavní žlučovod spojuje s hlavním vývodem slinivky břišní. Asi u 20 % lidí jsou oba vývody v ampule odděleny vazivovým septem. U dalších 10-15 % lidí ústí hlavní žlučovod a vývod slinivky břišní do dvanáctníku zcela odděleně.\n\nHlavní žlučovod je vytvořen u všech savců, kteří mají žlučový měchýř. U ovce a kozy se hlavní žlučovod ještě před svým vyústěním do dvanáctníku spojuje s hlavním vývodem slinivky v \"ductus pancreaticocholedocus\", který pak ústí na Vaterově papille. U prasete ústí na Vaterově papile pouze hlavní žlučovod, vývod slinivky břišní je samostatný.\n\nU koně, který žlučový měchýř nemá, se hlavní žlučovod nepopisuje, na Vaterově papile společně s hlavním pankreatickým vývodem ústí přímo společný jaterní vývod.\n\n"}
{"id": "966995", "url": "https://cs.wikipedia.org/wiki?curid=966995", "title": "Vitráže katedrály svatého Martina v Bratislavě", "text": "Vitráže katedrály svatého Martina v Bratislavě\n\nVitráže Katedrály svatého Martina v Bratislavě jsou důležitou umělecko-historickou památkou nejvýznamnější sakrální stavby Bratislavy.\n\nDnešní vitrážové okna katedrály, pocházející až z období regotizace chrámu v sedmdesátých letech 19. století, přesto představují významný umělecko-historický doklad své doby a jako takové tvoří tvoří významnou část chrámové výzdoby.\n\nCelkový počet vitráží řadí katedrálu svatého Martina mezi objekty s jejich početně nejbohatším zastoupením v sakrálních objektech na Slovensku. Celkově chrám prosvětluje třiadvacet vitrážových oken. Z jednotlivých prostorů je jich nejvíce ve svatyni a v obou bočních lodích - po devíti. Varhanní empora a jižní předsíň mají po jednom okně a tři se nacházejí v kapli svaté Anny.\n\nVznik okenních vitráží v dómu má úzkou spojitost s obdobím puristické přestavby chrámového interiéru v druhé polovině 19. století. Její iniciátorem byl dómský farář a kanovník bratislavské kapituly Karol Heiller (farářem v letech 1848 - 1889) a \"Spolek na restaurování bratislavského Dómu\" (\"Pressburger Domrestaurirungsverein\"), který vznikl v roce 1863 na Heillerův popud a jemuž od počátku jeho existence předsedal. Za aktivitami spolku, jehož předními členy byly mnohé významné osobnosti soudobé Bratislavy, je nejen vznik historizujících vitráží ale i radikální změny ve výzdobě interiéru dómu.\n\nDnešní vitráže nahradily původní barokní výplně oken, které tvořily šestiúhelníkové skleněné tabulky, pocházející podle datování z roku 1735. Jejich zhotovitelem byly firmy Karla Geylinga z Vídně a Eduarda Kratzmanna z Budapešti. Všechny mají důležitou vypovídací historickou hodnotu - informují o době svého vzniku, ale především o osobách svých donátorů, kterými byli významní církevní hodnostáři, ale i světští představitelé města a kteří jsou na nich na četných textech jmenovitě uvedeni. Okna bohatá na dekor i na figurální náměty jsou velmi zajímavým svědectvím z hlediska historického, heraldického a ikonografického.\n\nVitráže bratislavského dómu mají vysokou kvalitativní úroveň. Kromě ikonografické hodnoty jejich historicko-dokumentační hodnota spočívá nejen v dedikačnich nápisech, ale i ve skutečnosti, že patří k minimu těch vitráží na Slovensku, kde jsou prokazatelně identifikovaní jak autoři návrhu, tak i jeho realizátoři.\n\nSvatyně katedrály obsahuje devět vitrážových oken - tři na severní stěně, pět na jižní stěně a okno na čelní stěně. Mezi okny severní stěny jsou významná dvě okna - tzv. okno manželských párů a tzv. okno kanovníků.\n\nHorní část okna manželských párů zdobí postavy svatého Josefa a Panny Marie, dolní část okna rozděleného pruty na čtyři svislé pole vyplňuje šestnáct erbů rozdělených do osmi dvojic. Představují kolekci rodových erbů významných šlechtických rodů uherských (dominují příslušníci rodu Dessewfyů a Wenkheimů) existenčně spjatých s Bratislavou. Pod každou dvojicí aliančních erbů, spojených hodnostní korunou, je datum uzavření sňatku a jména obou snoubenců.\n\n\nDruhým zajímavým vitrážových oknem v presbytáři je čtyřdílné tzv. okno kanovníků v jeho severovýchodním rohu, které chrámu věnovalo devět kanovníků Bratislavské kapituly (podle toho okno dostalo pojmenování). Celkově má vitráž pouze jednoduchou ornamentiku; zajímavá je však její spodní část obsahující v textové podobě původní datace 1867, seznam kanovníků-donátorů v latinské podobě jmen a text připomínající renovaci v roce 1966. Políčko úplně vpravo obsahuje obraz otevřené knihy (resp. slavnostní listiny) opatřené dvěma pečetěmi, jejíž text překrývá stuha v maďarských národních barvách s visících odznakem. Text listiny hlásá titulaturu rakouského císaře a uherského krále Františka I., který 26. května 1831 udělil členům bratislavské kapituly na památku korunovace svého syna Ferdinanda V. v dómu v září 1830 čestný Kapitulský odznak (\"Kapitelzeichen\"). Odznak tvořil bíle olemovaný řecký kříž, s konci kuželovými v tupém úhlu, s jedním zlatým dubovým listem, překrytý bílým emailovým medailonem s vyobrazeným svatým Martinem z Tours. Kruhopis medailonu nese nápis PATRONUS COLLEGIATAE ECCLESIAE POSONIENSIS.\n\n\nPodle historických záznamů dnešní třetí okenní tabulku při renovaci v roce 1966 (dokládá to text \"Renovatum ad 1966\") nahradila původní, která byla poškozena. Text na ní obsahoval jména dalších předních hodnostářů bratislavské kapituly, kteří se zasloužili o výzdobu svatyně - Andreje Lipthaye, Petra Méhese, Karla Heillera a Antona Geramba.\n\nZávěr presbytáře prosvětluje třídílná vitráž, jejíž výzdobu tvoří tři postavy - uprostřed patrona chrámu svatého Martina po pravici s prvním uherským králem Štěpánem I. a po levici s Ladislavem I. Okno v horní části zdobí svatoštěpánská koruna, připomínající historickou funkci dómu jako korunovačního chrámu. Okno pochází z roku 1867.\nDo jižní stěny svatyně je zasazeno pět vitrážových oken, z nichž první a páté (ve směru od závěru presbytáře) mají pouze jednoduchou ornamentální výzdobu; první okno kromě toho obsahuje ve spodní části nápisy o obnovování výzdoby v roce 1966 a původní datace, rok 1867, páté je bez nápisů i erbů.\n\nZ uměleckohistorického hlediska jsou významnější zbylá tři vitrážová okna - ve směru od závěru svatyně - okno Scherzů, okno obchodnické gildy a okno Majthényiů.\n\nOkno Scherzů je pruty rozděleno na čtyři pole. Kromě spodního pásu tabulek je celé okno vyplněno jednoduchou ornamentální výzdobou. Nápisy na tabulkách a erb identifikují donátory okna, kterými byli tři synové významného prešpurského obchodníka Filipa Scherzo de Vaszója (1778 - 1857) - Jozef, Ján a Karol. Zatímco první dva pokračovali v otcových šlépějích, nejmladší Karol (1807 - 1888) se proslavil nejvíce. Stal se podhradským farářem a dómským kaplanem. Byl znám svou lidumilností.\n\nFilip Scherzo de Vaszója pocházel ze západomaďarské Šoproně se v roce 1805 stal bratislavským měšťanem. Byl významným obchodníkem s koloniálním zbožím. V první polovině 19. století patřil k největším prešpurským daňovým poplatníkům. V roce 1825 byl povýšen do šlechtického stavu a získal predikát \"de Vaszója\" (podle obce Vaszója v Aradské župě; dnes obec Văsoaia v západním Rumunsku), kde získal v roce 1813 majetek.\n\nOkno obchodnické gildy dostalo své pojmenování podle společenství zvaného Bratislavská obchodnická gilda, které vzniklo v roce 1699 na základě privilegia císaře a uherského krále Leopolda I. V únoru 1874 gilda zanikla a od 8. června 1874 se datuje činnost Bratislavského obchodního společenství, do kterého vstoupilo několik členů obchodnické gildy.\n\nČtyřdílné okno má, podobně jako ostatní okna, v horní části ornamentální výzdobu. Spodní část na dvou krajních tabulkách nese texty s abecedně uspořádaným seznamem donátorů a vročení - 1865. Vnitřní tabulky obsahují erby - vlevo znak obchodnické gildy, vpravo znak, na kterém na červeném štítě je zlatá vztyčená okřídlená hůl, kolem níž se zespodu ovíjejí dva stříbrní hadi.\n\nSeznam donátorů obsahuje jména významných prešpurských obchodníků, kteří (kromě Josefa Paluďaie) byli všichni členy Bratislavské obchodnické gildy. Hned první v seznamu - Teodor Edl st. (1815 - 1882) byl mimo jiné významným obchodníkem (vlastnil obchod se střižním zbožím, byl prezidentem obchodní a živostenské komory a spolumajitelem Hamrů v nedaleké Borince, zasloužil se o rozvoj hospodářských a řemeslných škol) i předním purkmistrem (spolu s Heinrichem Justem a Karlem Heillerem měl velkou zásluhu na zvelebování města). Byl také členem mnoha městských spolků. Jeho syn byl Teodor Edl ml. Edlové byly pohřbíváni na Ondrejském hřbitově.\n\nDalším na seznamu je Ján Fischer (jde o jméno dvou Fischerů - otce a syna). Starší z nich byl od roku 1816 členem cechu; obchodoval s koloniálním zbožím a šumivým vínem. Za zásluhy o rozvoj obchodu byl povýšen do šlechtického stavu. Ján Fischer ml. zdědil otcovy obchody, kromě toho byl členem několika obchodnických a finančních institucí (např. Bratislavské mlynskodolinské společnosti). Byl také členem \"Spolku na restaurování bratislavského Dómu\".\n\nHeinrich Hofer obchodoval s koloniálním zbožím a barvami. Patřil mu obchod \"U tří bílých lvů\" stojící na místě dnešního divadla Pavla Országha Hviezdoslava. Kromě obchodních aktivit se také angažoval i společensky - byl např. členem \"Církevního hudebního spolku\" i \"Spolku na restaurování bratislavského Dómu\".\n\nKarol Neiszidler pocházel z Ostřihomi. Po účasti na revoluci v letech 1848/1849 se usadil v Bratislavě, kde ho v roce 1859 přijali do obchodnické gildy. Vlastnil dva obchody s koloniálním zbožím - \"U černého psa\" na dnešní Obchodné ulice a jeho filiálku na dnešním Náměstí SNP. Byl povýšen do šlechtického stavu s predikátem \"Ujlaky\". Angažoval se i politicky - jako poslanec zemského sněmu. Jeho jméno figurovalo v předsednictvích několika finančních institucí (např. po vzniku Bratislavské obecné spořitelny se stal jejím prvním ředitelem). Po smrti byl pohřben na Ondrejském hřbitově.\n\nJozef Paluďai (1846 - 1915) byl příslušníkem významné bratislavské obchodnické a pohostinská rodiny. Jméno rodu proslavil zejména Jozefův otec Jakub Michal, který byl známým velkoobchodníkem s vínem a od roku 1844 vlastnil hostinec na Železné studánce, o čtyři roky později získal hostinec \"U zeleného stromu\", pozdější hotel Carlton. Vyhlášená vína se značkou Palugyay byla známa dokonce i v zámoří. Rod vlastnil v Bratislavě několik paláců. Jozef měl dva bratry - Františka a Karla. Všichni patřili k významným měšťanům, aktivním ve veřejném a společenském životě. Paluďaiové byli také velkými lidomily a mecenáši církve (byli donátory vitráží nejen v Dómu ale i v Blumentálském kostele a Kostele svatého Ladislava.\n\nJozef Predl obchodoval s barvami. Do cechu byl přijat v roce 1855. V roce 1867 se stal členem \"Spolku na restaurování bratislavského Dómu\".\n\nKarol Römer obchodoval s barvami, se semeny a s zemědělskými plodinami, které prodával v obchodě na Lazaretské ulici a v obchodě s firemním štítem \"U Jonáše ve velrybě\" v budově u milosrdných bratří.\n\nPosledním ze seznamu obchodníků je Štefan Sommer (1824 - 1914), který kromě obchodnických aktivit (byl hodinářem a členem představenstva spořitelny) působil v \"církevním hudebním spolku\" i \"Spolku na restaurování bratislavského Dómu\".\nPoslední významnou vitráží v presbytáři je tzv. okno Majthényiů rozdělené pruty do čtyř polí. Na rozdíl od předchozí vitráže v horní části kromě ornamentální obsahuje i figurální výzdobu, kterou tvoří dvojice andělů v krajních polích a postavy prvního uherského krále Štěpána I. a matky prvního křesťanského císaře Konstantina I. Svaté Heleny. Obě krajní tabulky ve spodní části vitráže nesou rodové erby, dokládající donátory okna, kterými byly Štefan Rakovský a jeho manželka Helena Majthényiová (k jejich postavám se váže i figurální výzdoba v podobě světců - osobních patronů manželského páru). Druhá spodní tabulka (pod postavou sv. Štěpána) obsahuje votivní latinský nápis s vročením 1883. Tabulka vpravo (pod postavou sv. Heleny) obsahuje citát z Bible, kde je však chybně uveden zdroj (na vitráží uvádí 18. verš 115. žalmu; ve skutečnosti uvedený citát jsou 18. a 19. verš žalmu 116) : \"\"Vota mea, Domino reddam in conspectu, omnis Populi ejus in atriis domus, Domini, in medio tui Jerusalem. Ps., CXV, v. 18\" (\"\"Svoje sliby Hospodinu splním před veškerým jeho lidem, v nádvořích Hospodinova domu, Jeruzaléme, v tvém středu.\"\").\n\nSvatý Štěpán je zobrazen v tradiční ikonografii - oděný do korunovačního pláště s uherskými královskými insigniemi v rukou. Svatá Helena drží v rukou všeobecně známý atribut - kříž - domalovaný v místě křížení ramen třemi navzájem překříženými hřebíky - symbolem Kristova ukřižování. Oba světce identifikují i nápisy u jejich nohou.\n\nŠtefan Rakovský (též Rakovszký) (1832 - 1891) pocházel ze staré šlechtické rodiny. Byl vysoce vzdělaným purkmistrem (měl právnické vzdělání). Měl velkou zásluhu na kulturním pozdvihnutí obyvatel města. Byl jedním ze zakladatelů Městského muzea, kterému při založení věnoval své bohaté soukromé sbírky. Přispíval do několika periodik odbornými články z oblasti historie. Po smrti byl pohřben na Ondrejském hřbitově. 16. června 1857 se ve Vídni oženil s Helenou Majthényiovou (1839 - 1903), pocházející ze starého uherského baronského rodu, dcerou c. k. komorského rádce a hlavního župana Tekovské župy Augusta Majthényiho a jeho manželky Julie Szentiványové. Manželé Rakovští obývali palác na Laurinské ulici.\n\nKromě donátorství uvedené vitráže Štefan a Helena Rakovští přispěli v roce 1867 na rekonstrukci původních kovových dvířek neogotického pastofória ve svatyni chrámu.\n\nDo jižní zdi katedrály je zasazeno šest vitrážových oken. Při pohledu směrem ke svatyni je prvním oknem ve východní stěně lodi okno, jehož donátorem byl kanovník bratislavské kapituly Jozef Danko. Okno je velmi bohaté nejen svojí ornamentální, ale i figurální výzdobou. Její ústřední tematikou je obraz Piety. Nad obrazem Piety sedí na trůnu uprostřed gotické architektury uherský král Ladislav I.; v tympanonu nad ním je umístěn erb Uherska. Po obou stranách truchlící Panny Marie s ukřižovaným Kristem stojí světci - vlevo svatý Jeroným v rudém plášti doprovázený tradičním atributem - lvem a vpravo svatý Josef, osobní patron donátora. Mezi nimi stojí anděl držící stuhu s nápisem a letopočtem 1875. Úplně dole čteme nápis \"Orate pro donatore Josepho Danko E. M. S. Canonico in hac Ecclesia renato\", zaznamenávající jméno donátora, který se na vitráží nechal zpodobnit v póze věčného ctitele, kleče po pravé straně anděla pod svatým Josefem. Knihy u jeho nohou poukazují na Daňkovu literární činnost.\n\nJozef Danko (1829 - 1895) se kromě církevní kariéry (byl bratislavským a ostřihomským kanovníkem, teologem a pedagogem na Imrichově koleji) věnoval i historii umění a sběratelství uměleckých předmětů.\n\nV pořadí dalším oknem je vitráž z roku 1874, jejímž ústředním motivem je výjev \"Zvěstování Panně Marii\". Výjev se odehrává v malé místnosti s otevřeným oknem s výhledem do okolní krajiny, kde archanděl Gabriel oznamuje Panně Marii, že se stane Boží matkou. Událost z nebes sleduje Bůh Otec, pod nímž se vznáší holubice - symbol Ducha svatého.\n\nTabulky ve spodní části třídílné vitráže informují o donátorech, roku vzniku okna - 1874 a roku renovace - 1972. V záznamech Bratislavské kapituly jsou jako donátoři vitráže uvedeni sourozenci Anton a Katarína Lindenmayerovi. Bližší údaje o obou osobách jsou však nedostatečné (ví se, že Anton Lindenmayer byl členem \"Spolku na restaurování bratislavského Dómu\").\n\nObrazy svatého Petra a Pavla pod Svatou trojicí dominují vitráží, jejímž donátorem byl Michal Gervais (1819 - 1896). Gervais byl uznávaným představitelem uherského poštovnictví a ředitelem královských pošt. Kromě této vitráže dómu věnoval i okno s motivem archanděla Michala v kapli svaté Anny.\n\nTéměř přímo naproti hlavnímu vchodu je umístěna dvojice vitráží tvořící ideovou jednotu. Obě spojuje osoba městského faráře a hlavního iniciátora puristické přestavby dómu Karola Heillera (1811 - 1889). Okno vlevo vyplňuje obraz svatého Karla Boromejského, Heillerova osobního patrona, při udělování eucharistie během morové epidemie v Miláně v roce 1576. Letopočty na stuze pod městským znakem Bratislavy označují pětadvacetileté působení Karola Heillera ve funkci městského faráře. Německý text ve spodní části vitráže ozřejmuje Heillerovy zásluhy na restaurování dómu. Okno při příležitosti čtvrtstoletí Heillerova působení v dómu ve funkci faráře v roce 1874 věnovala \"Autonomní katolická cirkevní obec\".\n\nTřídílné okno vpravo má stejně bohatou figurální výzdobu, které dominuje postava svaté Cecílie držící v rukou tradiční atribut - varhany, mezi dvojicí andělů. Pod svatou Cecilii je poprsí biblického krále Davida s lyrou (David je považován za patrona hudebníků a zpěváků). Z německého textu ve spodní části vitráže vyplývá, že okno dal Karlovi Heillerovi, jako svému předsedovi, opatovi, jubileujícímu městskému faráři a velkému podporovateli chrámové hudby zhotovit \"Církevní hudební spolek\".\n\n\"Církevní hudební spolek\" v Bratislavě byl nejstarším, největším a jedním z nejdéle existujících hudebních spolků v Uhersku. Jeho účinkování je ohraničeno lety 1828 - 1953. Mezi jeho členy nacházíme mnoho významných městských představitelů, jejichž jména známe i z dalších vitráží v katedrále - kromě Karola Heillera, který spolku svého času předsedal, církevním protektorem byl ostřihomský arcibiskup Ján Simor, pokladníkem byl Teodor Edl st. Významným kapelníkem spolku v letech 1921 - 1948 byl Alexander Albrecht. Podle historických záznamů měl spolek v roce 1873 čtyři sta sedmdesát sedm členů.\n\nKarlovi Heillerovi je věnováno i poslední, dekorativní zdobené rozetové okno na jižní straně kostela pocházející z roku 1874.\n\nPočtem skromnější zastoupení vitráží v severní lodi katedrály reprezentují tři okna; ve směru od svatyně je to okno věnované baronem Františkem Horeczkým, okno věnované učiteli bratislavské školy - normálky a okno Josefa Pantocseka.\n\nPrvní okno (nacházející se těsně u kaple svatého Jana Almužníka), podle torza erbu ve spodní části středního pole, Dómu věnoval kanovník Bratislavské kapituly František Horeczký, jehož jméno se objevuje i na seznamu kanovníků-učenců kapituly na jedné z vitráží v presbytáři. První tabulka okna obsahuje logo Československé obchodní banky, jednoho ze sponzorů restaurátorských prací v chrámu v 90. letech 20. století, třetí tabulka má na štítě zachovanou část původního votivního nápisu s datováním 1874.\n\nZ hlediska dějin školství a školských zařízení na území města je zajímavé okno, které v roce 1874 vzniklo za podpory bratislavské školy - normálky - a jejích učitelů. Na čtyřech textových tabulkách vitráže, umístěné nad oltářem svatého Ondřeje, je kromě votivního nápisu uveden abecedně seřazený seznam dvaceti osmi osob - učitelů vzdělávacího ústavu, který připravoval budoucí učitele na nižší stupeň škol. V Bratislavě v druhé polovině 19. století vedle církevních lidových škol působila škola, tzv. normálka (\"Normalhauptschule\") s nižší reálkou (\"Realschule\") při svatém Martinovi, tři hlavní školy (při svatém Ladislavu, Imrichovi a Štěpánovi), dvě chlapecké lidové školy a dvě dívčí lidové školy na předměstích (Nové město a Město Marie Terezie).\n\nMezi osobami uvedenými na seznamu okenní vitráže jsou nejvýznamnější první dvě jména - Jan Bolla a Anton Brandl.\n\nJán Bolla (1806 - 1881), pocházející ze zemanské rodiny, se kromě pedagogické činnosti významně zasloužil o výzkum flóry okolí Bratislavy. Byl spoluzakladatelem Bratislavského lékařsko-přírodovědného spolku a později předsedou jeho botanické sekce.\n\nAnton Normann Brandl (1817 - 1893) původem z české Litomyšle se v roce 1845 usadil v Bratislavě a přežil zde zbytek života. Byl sochařem a restauratérem, patřil k významným pedagogům výtvarného umění na několika bratislavských školách. Dodnes z jeho prací lze obdivovat např. sochu Štěpána I., umístěnou v průčelní nice kapucínského kostela svatého Štěpána na Kapucínské ulici v Bratislavě.\n\nTřídílná vitráž v jižní předsíni je jediným oknem prosvětlujícím tento prostor. Střední část obsahuje postavu žehnajícího Krista, pod kterým je latinský citát z Bible: \"\"Pacem religio vobis, pacem meam do vobis, non guomodo mundus dat, ego do vobis. Joan. XIV. 27\"\" (Jan 14,27). Obě krajní tabulky obsahují úryvky v maďarštině z Matoušova evangelia.\n\nSeverní kaple svaté Anny obsahuje tři vitrážová okna. Zatímco dvě vitráže v jejím závěru mají pouze jednoduchou ornamentální výzdobu, na největším okně přímo naproti vchodu je vyobrazen archanděl Michal ve zbroji, zadupávajíci draka do pekelného ohně. V levé ruce drží štít, na kterém čteme latinský nápis, který je překladem hebrejského originálu archandělova výroku QUIS UT DEUS? (\"Kdo je jako Bůh?\").\n\nDonátorem okna byl Michal Gervais, který v postavě archanděla Michala nechal vyobrazit svého osobního patrona.\n\nZa protipól vitráže v závěru presbytáře se považuje okno ve věži umístěné za chórem. Jeho tři pole obsahují jak ornamentální, tak i figurální výzdobu. Ve střední části je žehnající Kristus, držící v levé ruce otevřenou knihu na stránkách s písmeny řecké abecedy? (Alfa) a (Omega), tj. počátek a konec (slova ze zjevení svatého Jana: \"\"Já jsem Alfa i Omega, počátek i konec, první i poslední\"\" (Zj 22,13)). Pod jeho nohama je text ze 115. žalmu: \"NON NOBIS DOMINE, NON NOBIS SED NOMINI TUO DA GLORIAM\" (\"Ne nás, Hospodine, ne nás, ale svoje jméno oslav\").\n\nNa krajních tabulkách vitráže dominují dvě postavy klečících kněží s biskupskými insigniemi doplněné rodovým erbem, patřícím donátoru vitráže. Byl jím biskup Arnold Ipoly-Stummer (1823 - 1886), pocházející z Kosihů nad Ipľom, který se kromě duchovní kariéry (působil na více místech Slovenska, na sklonku života byl biskupem v Velkém Varadíně, kde i zemřel) věnoval historii výtvarného umění a archeologii. Byl známý svým angažováním se ve věcech ochrany památek a památkové péče; jeho zásluhou vzniklo několik muzeí, byl autorem odborných publikací o dějinách středověkých královských měst, byl aktivním členem uherské akademie věd. Svými cennými radami přispěl i při regotizaci dómu svatého Martina.\n\n"}
{"id": "966998", "url": "https://cs.wikipedia.org/wiki?curid=966998", "title": "Šenbauerův dub", "text": "Šenbauerův dub\n\nŠenbauerův dub je památný strom na severovýchodním okraji Chlumu Svaté Maří v zahradě u hrázděného domu čp.10, u staré cesty k bývalé obci Rusov. Solitérní dub letní (\"Quercus robur\") má vysoký kmen a hustě zavětvenou korunu. Koruna stromu zasahuje nad budovu a příjezdovou komunikaci. Kmen a větší část koruny jsou značně porostlé plodným břečťanem.\n\nStrom má měřený obvod 353 cm, výšku 21 m (měření 2003). Za památný byl vyhlášen v roce 1984.\n\n\n"}
{"id": "967000", "url": "https://cs.wikipedia.org/wiki?curid=967000", "title": "Marian Schaller", "text": "Marian Schaller\n\nMarian František Emanuel Schaller OSB (13. února 1892 Praha-Žižkov, čp. 174 – 20. března 1955 tamtéž) byl emauzský benediktin a římskokatolický kněz, jeden z představitelů českého liturgického hnutí. Zemřel jako oběť komunistického režimu.\n\nMarian Schaller byl synem Emanuela Schallera – c.k. poštovního sluhy, nemanželského syna Františky roz. Schaller, který se oženil s Alžbětou, dcerou Antonína Streitenberga – dohlížitele na svoře Ferbacz a Terezie roz. Gallina.\n\nV mládí vstoupil do pražského Emauzského benediktinského kláštera. V benediktinském řádu složil věčné sliby v roce 1917, a o pět let později přijal kněžské svěcení. V době po první světové válce se aktivně zapojil do českého liturgického hnutí, a postupem času se stal jeho významným představitelem. Podílel se na vydávání liturgické literatury (např. revidoval český misálek svého spolubratra, P. Prokopa Baudyše, OSB – tento překlad je dodnes znám jako tzv. Schallerův misál), napsal i stěžejní dílo \"Liturgie\".\n\nPo akci „K“ (tj. ode dne 26. června 1950) byl internován v Želivi, odkud byl nejdříve odeslán ke dni 30. listopadu 1953 do Charitního domova na Moravci a následně k 15. dubnu 1954 do Ostředka. Později, stejně jako řada dalších katolických duchovních, vězněn a ve vězení mučen. Mučení podlomilo jeho zdraví a psychiku, začal umírat. Krátce před smrtí byl z vězení propuštěn. Zemřel u svých příbuzných na Žižkově 20. března 1955. Jeho smrti byl přítomen jeho spolubratr, fra Damián Berka, OSB, který o tom zanechal písemné svědectví.\n\nZatím poslední vydání jeho misálu vyšlo v roce 1952 (další jako reprint až v roce 2015.). Tento misál je stále hojně užíván příznivci tridentské liturgie (kterou je v římskokatolické církvi opět možno od roku 2007 bez omezení sloužit na základě Motu proprio Summorum pontificum papeže Benedikta XVI.).\n\n\n\n"}
{"id": "967001", "url": "https://cs.wikipedia.org/wiki?curid=967001", "title": "Světová výstava 1939", "text": "Světová výstava 1939\n\nSvětová výstava 1939 se konala v New Yorku od 30. dubna 1939 do 27. října 1940. \n\nVýstava byla zaměřena na technický pokrok budoucnosti a nesla heslo „Dawn of a New Day“ („Úsvit nového dne“). Výstavní areál se rozkládal na ploše 492 hektarů ve Flushing Meadows-Corona Parku ve čtvrti Queens. Ředitelem výstavy byl Grover Whalen. Zúčastnilo se jí šedesát států, mezi nimiž bylo i Československo, které tehdy už neexistovalo. Výstavu zhlédlo více než 44 milionů návštěvníků. \n\nDominantou areálu byla 210 metrů vysoká budova Wallace Harrisona nazvaná \"Trylon and Perisphere\" v podobě jehlanu a koule. Výstavu zahájili svými projevy Franklin Delano Roosevelt a Albert Einstein. V jejím průběhu byla do hloubky 15 metrů spuštěna „časová kapsle“, obsahující poselství Thomase Manna, semena užitkových rostlin, předměty denní potřeby i dobové noviny. Hlavní cenu získal Alexej Duškin za stanici moskevského metra Majakovskaja, jejíž replika v rozměru jedna ku jedné byla vystavena v sovětském pavilonu. Atrakcemi byl také \"Fordův pavilon\" a pavilon General Motors zvaný \"Futurama\", který navrhl Norman Bel Geddes. Pavilon \"Dream of Venus\" vytvořil Salvador Dalí, pavilon lékárnictví byl vyzdoben nástěnnými malbami podle návrhu Willema de Kooninga.\n\n"}
{"id": "967009", "url": "https://cs.wikipedia.org/wiki?curid=967009", "title": "Dart", "text": "Dart\n\nDart (angl. šipka) může znamenat:\n\n\n\n"}
{"id": "967015", "url": "https://cs.wikipedia.org/wiki?curid=967015", "title": "Kostel Nanebevzetí Panny Marie (Pezinok)", "text": "Kostel Nanebevzetí Panny Marie (Pezinok)\n\nKostel Nanebevzetí Panny Marie v Pezinku byl postaven v 14. století jako trojlodní kostel blahoslavené Panny Marie. V okolí se rozprostíral hřbitov. Z tohoto období se zachovala polygonální kupa křtitelnice a epitaf hraběte Juraje.\n\nV druhé polovině 16. století připadl evangelíkům, protože začalo období reformace, ke kterému se přidala většina Pezinčanů.\n\nKatolíkům se vrátil v roce 1628, přičemž sloužil jako farní kostel až do roku 1674, kdy tento gotický kostel přebrala řehole kapucínů. V období Rákocziho povstání se opět vrátil faře, avšak pro špatnou finanční situaci zůstal opuštěný až do roku 1753. Kostel se příchodem jezuitů do Pezinku stal opět farním a tak je až po dnešní den.\n\nPohřební kaple palatina Štěpána Illéšházyho byla přistavěna počátkem 17. století. Až v 18. století byla přistavěna věž, ve které dnes můžeme najít 3 zvony. Z tohoto období pochází také dnešní oltářní obraz Nanebevzetí Panny Marie.\n\nPod kostelem se nacházejí krypty.\n"}
{"id": "967019", "url": "https://cs.wikipedia.org/wiki?curid=967019", "title": "Královnin omyl", "text": "Královnin omyl\n\nKrálovnin omyl je jednoaktová opera českého skladatele Emila Němečka – autor ji žánrově označuje jako „gotická stylisace o jednom dějství“ – z roku 1918 na libreto Viléma Skocha. Premiéru měla 28. dubna 1922 v Národním divadle.\n\n\"Královnin omyl\" je první provedená opera skladatele Emila Němečka. Ten ji napsal ve svých šestnácti letech, kdy už měl za sebou kompozici lyrického dramatu \"Trojí políbení\" podle Jaroslava Vrchlického, jakož i zhudebnění Jiráskovy \"Lucerny\".\n\nOpera vykazuje bohatou melodičnost a na svou dobu moderní harmonii. Ústřední postavou dramatu je královna Kunhuta, postavená do sváru dvou světů: svého vlastního, vyznačujícího se touhou po kráse, vášni a jasu a reprezentovaného pro ni Závišem, a „českého“ světa chladné přísnosti, zbožnosti a vlastenectví, reprezentovaného nepřítomným manželem a jeho tetou, svatou Anežkou. V tomto konfliktu u Kunhuty vítězí láska a život.\n\nOpera byla přijata k provedení Národním divadlem a kritika byla nadšena debutem mladého chlapce a navíc samouka. Na opeře upoutala (slovy muzikologa Františka Paly) „obdivuhodná hudební vyspělost a ucelenost uměleckého výrazu, zvláště pak nevšední dovedná instrumentace a živý smysl pro jadrnou charakteristiku osob“. Vzbuzené naděje však v dalším vývoji Němeček zcela nenaplnil.\n\nOpera byla v Národním divadle uvedena poprvé v kombinaci s Mascagniho \"Sedlákem kavalírem\", později i s jinými díly, celkem sedmkrát. V jiných divadlech nastudována nebyla.\n\nDěje se na hradě pražském, po bitvě na Moravském poli.\n\nZatímco pražský královský dvůr s neblahým tušením očekává zprávu o výsledku bitvy, královna Kunhuta se o osud svého manžela Přemysla Otakara II. nestará; nemiluje ho a jeho velikost, mužnost a síla se jí spíše protiví. Místo toho – k nevoli svaté Anežky, manželovy tety – pozvala ke dvoru známého rytíře a pěvce milostných písní Záviše z Falkenštejna. Jeho lyrickému dvoření a básnickému vyznání lásky ráda podléhá a opětuje je. V okamžiku největšího milostného roztoužení přichází drtivá zpráva o králově smrti.\n\nKrálovnou vědomí Otakarovy smrti otřese. Náhle prudce cítí ve svém nitru vášnivou lásku k němu, kterou ze své ješitnosti tajila a nepřiznávala si, a v odmítání manžela poznává svůj životní omyl. Pod tímto poznáním se hroutí, ale je to opět láska, vítězící nad smrtí a minulostí, která ji zase povznese a dává jí sílu k novému životu po boku Záviše.\n"}
{"id": "967021", "url": "https://cs.wikipedia.org/wiki?curid=967021", "title": "Mikuláš Pálffy (1552–1600)", "text": "Mikuláš Pálffy (1552–1600)\n\nMikuláš Pálffy (10. září 1552, Čabraď - 23. dubna 1600, Častá - Červený Kameň) byl uherský politik a diplomat, účastník četných bojů proti Turkům.\n\nJeho otec Peter Pálffy († 1568) byl méně známý feudál a účastník protitureckých bojů, matka se jmenovala Žofie, rozená Deršfiová. Mikuláš Pálffy měl tři sestry a čtyři bratry. Za manželku měl Marii z rodu Fuggerovců, což mu částečně pomohlo při společenském vzestupu. Manželé spolu měli 5 synů a 3 dcery.\n\nPředevším vlastními silami a schopnostmi dosáhl významné funkce: od roku 1574 byl královský stolník, v roce 1580 se stal kapitánem Bratislavského hradu a županem Bratislavské župy, které mu Rudolf II. V roce 1599 potvrdil a dal do dědičné držby. V roce 1581 se stal královským komorníkem, v roce 1582 skutečným vnitřním tajným rádcem, v roce 1584 kapitánem Komárna a županem komárňanské župy. Od roku 1598 získal od Rudolfa II. titul říšský hrabě.\n\nMikuláš Pálffy se podle vzoru a příkladu svého otce zúčastnil protitureckých bojů na slovenském území. Byl nejvýznamnějším velitelem v 15leté válce proti Turecku. V roce 1593 se zúčastnil bojů u Pákozdu a přispěl k vítězství císařských vojsk, byl při obléhání Stoličného Bělehradu, dobyl několik pohraničních hradů a pevnosti (Fiľakovo, Divín, Modrý Kámen, Szécsény, Drégelypalánk, v roce 1594 Novohrad, 1595 Štúrovo, 1596 Vacov, 1598 Ráb, Tata, Veszprém, Palota, Nagyvászony, 1599 bojoval u Stoličného Bělehradu, Budína a Pešti).\n\nMikuláš Pálffy byl na jedné straně významný vojenský velitel, ale zároveň i podnikatel. Pro císařské vojsko dodával základní potraviny (obilí, víno, maso), čímž nabyl obrovský majetek. Zároveň za své služby dostával různé majetky. Manželstvím s Marií Fuggerovou získal hrad a panství Červený Kameň (západní Slovensko), v roce 1599 získal panství Bratislava.\n\n"}
{"id": "967022", "url": "https://cs.wikipedia.org/wiki?curid=967022", "title": "Łukasz Skorupski", "text": "Łukasz Skorupski\n\nŁukasz Skorupski (* 5. května 1991, Zabrze, Polsko) je polský fotbalový brankář a reprezentant, který je v současné době hráčem klubu AS Řím na hostování v Empoli FC.\n\nSkorupski hrál v Polsku v klubu Górnik Zabrze v mládežnických týmech a poté i v A-mužstvu. Na jaře 2011 hostoval v klubu Ruch Radzionków. V červenci 2013 přestoupil za 1 milion eur do italského AS Řím, kde podepsal čtyřletou smlouvu. Před sezónou 2015/16 byl zapůjčen na dvouleté hostování do italského klubu Empoli FC.\n\nReprezentoval Polsko v mládežnických výběrech U20 a U21.\n\n14. prosince 2012 debutoval v A-mužstvu Polska pod trenérem Waldemarem Fornalikem v tureckém městě Antalya v přátelském zápase s Makedonií, utkání skončilo vítězstvím polského národního týmu 4:1.\n\n"}
{"id": "967027", "url": "https://cs.wikipedia.org/wiki?curid=967027", "title": "Softwarový repozitář", "text": "Softwarový repozitář\n\nSoftwarový repozitář je v informatice označení pro místo, odkud mohou být staženy a nainstalovány softwarové balíčky.\n\nOznačení \"repozitář\" se často používá v souvislosti s balíčkovacími systémy unixových distribucí (linuxová distribuce, BSD varianty), kde je repozitář nejčastěji server (může to ale také být lokální adresář nebo vyměnitelný disk), na kterém jsou fyzicky umístěny softwarové balíčky připravené pro instalaci do systému.\n\nTěchto repozitářů existuje většinou více podle účelu, pro který jsou určeny (stabilní software, software k testovaní …).\n\nSoftware z připravených repozitářů se dá pohodlně instalovat pomocí správců balíčků, které nalezneme v linuxových distribucích. Jediné, co je třeba nastavit, jsou adresy (cesty) k repozitářům a aktualizovat databázi dostupných balíčků, které se ve zvolených repozitářích nacházejí.\n\nVydavatelé softwarů spravují servery na internetu právě z důvodů poskytnutí softwarových repozitářů a to jak zdarma, tak za předplatné. Repozitáře mohou obsahovat celý operační systém nebo verze jednotlivých programů, jako je to u CPAN (Comprehensive Perl Archive Network), který obsahuje moduly napsané programovacím jazykem Perl. Ve většině případů správci těchto repozitářů poskytují balíčkovací systém, nástroj sloužící pro vyhledávání, instalaci a další manipulaci se softwarovými balíčky stažené z repozitářů. V linuxových distribucích lze narazit na Advanced Packaging Tool (APT) používaný v Debianu a Ubuntu, nebo například Yum, který naleznete v distribucích založených na Red Hat Linuxu. Je spoustu dalších nezávislých balíčkovacích systémů, jako například pacman v Arch Linuxu nebo equo v Sabayon Linuxu.\n\nRepozitáře by měly dle návrhu být bez malwaru. V případě, že operační systém je nakonfigurován tak, že lze používat pouze digitálně podepsané repozitáře od ověřeného vydavatele a současně používá vhodně systémové a souborové oprávnění, tak výrazně redukuje možnost, že se v tomto systému objeví malware. To je jeden z důvodů, proč tyto systémy nevyžadují antimalwarový software.\n\nVětšina hlavních Linuxových distribucí mají nespočet repozitářů po celém světě.\n\nTabulka dole znázorňuje příklady procesů vývoje softwarových balíčků.\n\nNásledující tabulka zobrazuje programovací jazyky. Repozitáře, které obsahují moduly napsané daném programovacím jazyku a také programy, používané pro správu repozitáře. Sloupec „automatická kontrola“ popisuje jak se provádí automatické kontrolování softwaru.\n\nJen málo vývojářů má možnost testovat jejich software pod několika operačními systémy s různými verzemi jádra a dalšími přidanými balíky. Pro jazyk R, CRAN (Comprehensive R Archive Network) testují takto běžně. Abychom zjistili, jak testování probíhá, předpokládejme, že Sally přispívá do balíčku A. \nPouze u Sally je spuštěna aktuální verze vyvíjeného softwaru pod danou verzí Microsoft Windows a bylo to testováno zatím pouze v tomto prostředí. CRAN v pravidelných intervalech testuje Sallyn upravený balíček v několika kombinacích operačních systémů s různými jádry jazyka R. Pokud jeden z nich vrátí chybu, Sally bude předána chybová zpráva. S trochou štěstí tato zpráva jí pomůže opravit tuto chybu. \nV dalším příkladě předpokládejme Johna, který přispívá do balíčku B, který používá balíček A z předešlého příkladu. Balíček B projde všemi testy a tím se stane dostupný pro uživatele, Následně Sally vydá vylepšenou verzi balíčku A, která naneštěstí nefunguje s balíčkem B. Automatická kontrola poskytne tuto informaci Johnovi, který následně opraví problém.\n\nTento příklad ukazuje jak sílu tak i slabost balíčkovacích systémů. CRAN poskytuje tento způsob testování balíčku, ale nepožaduje po vývojářích specifikaci, které verze ostatních balíčků využívají. Procedury pro požadování specifických verzí balíků existují, ale vývojáři nemusí tyto procedury používat.\n\nPokud Sally (z předešlého příkladu) dostane chybovou zprávu a si myslí, že chyba je ve zdrojových kódech jazyka, může požádat o opravu vývojový tým jazyka. V tomto případě i repozitář může sloužit k vylepšení kvality jádra programovacího jazyka.\nČásti této tabulky byly zkopírovány z odpovědi na otázku na StackOverflow.com.\n\n"}
{"id": "967028", "url": "https://cs.wikipedia.org/wiki?curid=967028", "title": "Kostel Nejsvětější Trojice (Podhradie)", "text": "Kostel Nejsvětější Trojice (Podhradie)\n\nKostel Nejsvětější Trojice z 18. století se nachází v městské části Bratislava-Staré Město, Podhradie. Na jeho místě stávala dřevěná kaple, místo níž byl kostel v letech 1734–1738 postaven a je zachován dodnes.\n\n"}
{"id": "967029", "url": "https://cs.wikipedia.org/wiki?curid=967029", "title": "Dolná Mariková", "text": "Dolná Mariková\n\nDolná Mariková ( ) je obec na Slovensku v okrese Považská Bystrica. Žije zde  obyvatel. První písemná zmínka o obci pochází z roku 1321.\n\nDolná Mariková se nachází v Trenčínském kraji na severozápadě Slovenska, 13 km severozápadně od okresního města Považské Bystrice v pohoří Javorníky. Obcí protéká směrem na jihovýchod Marikovský potok, který na území obce přibírá zprava Kátlinský potok a zleva potok Besné. Střed obce leží v nadmořské výšce 343 m n. m.\n\nŘímskokatolický kostel sv. Petra a Pavla byl postaven v roce 1758 v barokním slohu. Socha u kostela byla vytesána v roce 1759. Na kopanicích se zachovala původní roubená lidová architektura na zvýšené podezdívce se sklepem pod pokojem a šindelovou sedlovou střechou. U osady Ficovci stojí chráněná lípa malolistá stará přes 200 let, vysoká 27 m, s obvodem kmene 4,1 m a průměrem koruny 20 m.\n\nOficiálně jsou součástí obce tři místní části: Besné, Hadoše a Kátlina, které jsou dále rozděleny do více kopanic.\n\nMístní část leží přibližně 1,5 km severně od centra obce na styku Javornické brázdy a Vysokých Javorníků, na stejnojmenném potoce. Je rozčleněna na tyto kopanice: Abovce, Bracinovci, Cabajovci, Hluškovci, Hujkovci, Jarošinovci, Juracovci, Máčkovci, Pavlovci, Pleškovci, Pupkovci, Škrabkovce a Šulavovci.\n\nNachází se 5 km severozápadně od centra obce uprostřed Vysokých Javorníků v údolí Kátlinského potoka. Stojí zde neobarokní kaple a dřevěná zvonice. V osadě Repovci vyrostlo malé rekreační středisko s ubytovacími kapacitami, z této osady vychází žlutě značená turistická trasa do obce Horná Mariková. K místní části patří tři osady: Kapitánovci, Kopcovci a Repovci.\n\nJe nejvzdálenější (cca 6 km na severozápad od středu obce), nejhůře dostupnou i nejvýše položenou částí obce. Rozkládá se v hornaté oblasti Javorníků na horním toku Kátlinského potoka na jihovýchodních stráních vrchu Zigov (893,2 m n. m.). Zahrnuje několik osad: Lučanovci, Marálovci, Vlčkovci, Zigovci a Pasiečka, nad kterou je umístěn vysílač televizního a mobilního signálu. Sedlem Zigova vede modře značená turistická trasa z Horní Marikové do sedla Kýčerka (745 m n. m.) a dále do Mestečka.\n\n"}
{"id": "967032", "url": "https://cs.wikipedia.org/wiki?curid=967032", "title": "Táňa Radeva", "text": "Táňa Radeva\n\nTáňa Radeva, roz. Červeňáková (* 27. srpna 1957, Michalovce) je slovenská herečka.\n\nAbsolventka Divadelní fakulty VŠMU v Bratislavě. Hrála v Divadle Jonáše Záborského v Prešově (1980–1984), ve Štátnem divadle v Košicích (1984–1995 a v Divadle Andreje Bagara v Nitře (1995–1997).\n\nVěnuje se i dabingu, její nejslavnější postavou je novinářka Murphy Brownová.\n\nJe vdaná za výtvarníka Miroslava Radeva.\n\n\n"}
{"id": "967036", "url": "https://cs.wikipedia.org/wiki?curid=967036", "title": "Mikuláš Klimčák", "text": "Mikuláš Klimčák\n\nMikuláš Klimčák (* 16. listopad 1921, Humenné - 2. března 2016, Bratislava) byl slovenský malíř.\n\nVýrazově čerpá zejména z tradiční byzantské ikonografie. Ve své tvorbě akcentuje počátky slovenských národních dějin a období Velké Moravy. Vytvořil ikony několika osobností tohoto období. Jeho inspirací je i slovanský dávnověk, dějiny křesťanství, nesmrtelnost, mateřství, rodina a společnost. Patří mezi nejvýznamnější představitele slovenského výtvarného umění.\n\n\n\n\n\n"}
{"id": "967037", "url": "https://cs.wikipedia.org/wiki?curid=967037", "title": "Victor Nyirenda", "text": "Victor Nyirenda\n\nVictor Nyirenda (* 23. srpna 1988, Blantyre, Malawi) je fotbalový útočník a reprezentant Malawi, který v současné době hraje v rwandském klubu Armée Patriotique Rwandaise FC.\n\nVictor Nyirenda hrál kopanou v Malawi za klub ESCOM United FC, než v roce 2006 přešel do konkurenčního Mighty Wanderers FC. Poté odešel v roce 2010 do Rwandy do Armée Patriotique Rwandaise FC. V roce 2013 zažil krátkou anabázi ve Vietnamu v klubu Đồng Nai FC. Pak se vrátil do Armée Patriotique Rwandaise FC.\n\nV seniorské reprezentaci Malawi debutoval v roce 2008. Zúčastnil se Afrického poháru národů 2010 v Angole, kde se tým Malawi střetl v základní skupině A postupně s Alžírskem (výhra 3:0), domácí Angolou (porážka 0:2) a reprezentací Mali (porážka 1:3). Na turnaji si zahrál pouze proti Angole. Malawi obsadilo ve skupině se ziskem 3 bodů nepostupové čtvrté místo.\n\n"}
{"id": "967041", "url": "https://cs.wikipedia.org/wiki?curid=967041", "title": "Antifonář", "text": "Antifonář\n\nAntifonář (lat. \"antiphonarium\", \"antiphonale\", \"liber antiphonarius\") je jednou z liturgických knih používaných v katolické církvi při denním oficiu, pokud se zpívá. Jde o zpěvník obsahující především melodie těch částí, které mají své vlastní nápěvy (antifony, responsoria).\n\nTištěné antifonáře potridentského období obvykle obsahují také melodie ostatních zpěvů, které původně bývaly v samostatných zpěvnících (hymny), ale i úplné texty oficia, a jsou tak spíše notovanými breviáři než antifonáři v původním slova smyslu.\n\nNěkdy se termín \"antifonář\" (latinsky často ve slovním spojení \"antiphonarium missae\") používá také k označení zpěvníku se zpěvy mešního propria, tedy graduálu.\n\n\n"}
{"id": "967044", "url": "https://cs.wikipedia.org/wiki?curid=967044", "title": "April", "text": "April\n\nJméno April nosí více růzzných osob:\n\n"}
{"id": "967045", "url": "https://cs.wikipedia.org/wiki?curid=967045", "title": "József Batthyány", "text": "József Batthyány\n\nJózsef kardinál Batthyány, hrabě z Németújváru (maďarsky \"Németújvári Batthyány József\", slovensky \"Jozef Baťán z Németújváru\", 30. ledna 1727, Vídeň — 23. října 1799, Prešpurk) byl uherský římskokatolický kněz, biskup a kardinál, kníže-primas uherský z uherského šlechtického rodu Batthyányů. \n\nByl odpůrcem církevních reforem Josefa II. a organizátorem uherské konzervativní opozice. Podporoval hudbu, literaturu a stavebnictví, dal postavit například Primaciální palác v Bratislavě.\n\nTeologii studoval v Trnavě. Od roku 1751 působil jako kněz, od roku 1752 jako ostřihomský kanovník, od roku 1755 bratislavský probošt. \n\nV roce 1759 byl jmenován sedmihradským biskupem, od roku 1760 (1766?) kaločským arcibiskupem. V roce 1776 se stal arcibiskupem ostřihomským a uherským primasem, a v roce 1778 kardinálem. \n\nPohřben je v bratislavské Katedrále sv. Martina.\n\n"}
{"id": "967048", "url": "https://cs.wikipedia.org/wiki?curid=967048", "title": "Vydrická brána", "text": "Vydrická brána\n\nVydrická brána byla jednou ze čtyř bratislavských městských bran. Nacházela se u dómu svatého Martina, na konci Panské ulice. Název je odvozen z její polohy, protože za ní se rozkládala osada Vydrica. Nachází se zde zachovaná část městského opevnění, zbytky bašt a strážních věží, které byly později přebudovány na obytné domy nebo se do nich začlenily.\n\n"}
{"id": "967053", "url": "https://cs.wikipedia.org/wiki?curid=967053", "title": "Viktor Oskar Tilgner", "text": "Viktor Oskar Tilgner\n\nViktor Oskar Tilgner (25. října 1844, Bratislava – 16. dubna 1896, Vídeň) byl sochař a portrétista německé národnosti, působící v Rakousku.\n\nJe hlavním představitelem neobaroka v plastikách na vídeňské okružní třídě. Jeho \"realistický akademismus\" byl ovlivňován Hansem Makartem, hlavním představitelem malířství tzv. epochy Ringstrasse, se kterým navštívil v roce 1874 Itálii. Vedle toho měl sochař kontakty i s Johannem Straussem mladším a patřil k uměleckému okruhu kolem hraběte Karla Lanckoronskiho.\n\nV bratislavské Karlově Vsi je po něm pojmenována ulice.\n\n\n"}
{"id": "967056", "url": "https://cs.wikipedia.org/wiki?curid=967056", "title": "Laurinská brána", "text": "Laurinská brána\n\nLaurinská brána byla jednou ze čtyř bran městského opevnění Bratislavy s věží. Byla postavena v 13. století a zbořena v roce 1778.\n\nV současnosti je na místě bývalé Laurinské brány zavěšena mříž ukotvená na lanech, která má symbolizovat bývalé městské opevnění. Nachází se zde činohra Slovenského národního divadla, Divadlo Pavla Országha Hviezdoslava (DPOH).\n\n"}
{"id": "967058", "url": "https://cs.wikipedia.org/wiki?curid=967058", "title": "Rybářská brána (Bratislava)", "text": "Rybářská brána (Bratislava)\n\nRybárska brána byla jednou ze čtyř bratislavských obranných bran. Byla to nejmladší a nejmenší brána, postavená pravděpodobně v polovině 14. století, a sloužila hlavně pro obyvatele města, spojovala město s předměstím, kde žili řemeslníci, rybáři, řezníci apod. \n\nV roce 1529 v době tureckých nájezdů byla zazděna. Zůstal pouze malý průchod, který sloužil jako brána pro pěší. Brána měla být obnovena v roce 1717, přičemž se měla přejmenovat na Bělehradskou, ale nakonec jí zůstal název Rybářská. Celý průchod byl obnoven v letech 1754–1756 během vlády Marie Terezie a brána byla přejmenována na Tereziánskou. V roce 1776 byla na příkaz panovnice zbořena. Zbytky zdiva brány objevené v roce 1990 lze vidět přes sklo u historické budovy Slovenského národního divadla.\n\n"}
{"id": "967059", "url": "https://cs.wikipedia.org/wiki?curid=967059", "title": "Vladimír Durdík mladší", "text": "Vladimír Durdík mladší\n\nVladimír Durdík mladší (23. května 1949, Smižany − 9. března 2003, Bratislava) byl slovenský herec a syn Vladimíra Durdíka staršího.\n\nPocházel z herecké rodiny. Studium herectví na Vysoké škole múzických umění ukončil v roce 1971. Po čtyřletém účinkování ve Štátném divadle v Košicích od roku 1975 působil ve Slovenském národním divadle v jeho činoherním souboru.\n\nJeho chlapecký zjev ho v prvních letech profesionálního hereckého účinkování předurčil k ztvárňovaní lyricko-romantických kladných hrdinů, stejně na jevišti jako v televizních filmech \"Místo v domě\" (1973), \"Tereza\" (1976), v televizní sáze \"Povstalecká historie\" (1984). Často účinkoval i v televizních inscenacích, např. \"Mozoľovci\" (1975), Hviezdoslavova eposů \"Ezo Vlkolinský\" (1978) a \"Gábor Vlkolinský\" (1978), kde vytvořil postavu Gábora Vlkolinského. V dvoudílné historické inscenaci \"Soluňští bratři\" (1984) ztvárnil postavu Koceľa.\n\n\n\n"}
{"id": "967063", "url": "https://cs.wikipedia.org/wiki?curid=967063", "title": "Dolný Lieskov", "text": "Dolný Lieskov\n\nDolný Lieskov ( , do roku 1899 \"Alsó-Lieszkó\") je obec na Slovensku v okrese Považská Bystrica. Žije zde  obyvatel. První písemná zmínka o obci pochází z roku 1327. V obci je kostel svatých Andělů strážných a kaštel.\n"}
{"id": "967064", "url": "https://cs.wikipedia.org/wiki?curid=967064", "title": "Historická budova Slovenského národního divadla", "text": "Historická budova Slovenského národního divadla\n\nHistorická budova Slovenského národního divadla je novorenesanční budova na Hviezdoslavově náměstí v Bratislavě, v níž do otevření nové budovy sídlilo Slovenské národní divadlo. Budova je národní kulturní památkou Slovenské republiky.\n\nBratislavské Slovenské národní divadlo je jedním z neuvěřitelného počtu 45 divadel, jež po celé Evropě postavili vídeňští architekti Ferdinand Fellner a Hermann Helmer. Jejich podobu namíchali jako středoevropskou barokně-renesanční směs s francouzskou příchutí. Navzdory opulentní komplikovanosti (má monumentální zdvojené schodiště v jednom prostoru s posunutím o půl podlaží) ho dokázal Ignác Feigler ml. postavit za mimořádně krátký čas - od srpna 1884 do září 1886.\n\nNa místě, kde dnes stojí historická budova Slovenského národního divadla, stálo již od roku 1776 městské divadlo podle projektů Matěje Walcha, které dal postavit hrabě Juraj Csáky. Dnešní budova byla postavena podle návrhů vídeňských architektů F. Fellnera a H. Helmera za 670 tisíc korun a otevřeli ji v 22. září 1886. Interiér osvětlovalo 800 plynových lamp. Bratislavské městské divadlo nejprve sloužilo vystoupením německých a maďarských souborů, od roku 1920 je sídlem Slovenského národního divadla. Na budově se nachází sochy Józsefa Attily a Ference Liszta.\n\nV roce 1934 prošla historická budova Slovenského národního divadla rekonstrukcí, aby mohla i nadále vyhovovat rostoucím nárokům divadelního provozu. Bylo při ní vybudováno nové technické zařízení jeviště. Další rekonstrukce proběhla v roce 1949 a spočívala především v opravě základů poškozených bombardováním, v obnově hlediště, foyeru a salonu v prvním patře. Technické zařízení z 30. let sloužilo ještě dlouho po válce, až do zásadní rekonstrukce divadla, která se uskutečnila v letech 1969–1972.\n\nKoncepci této rekonstrukce, jejíž součástí bylo vybudování moderní přístavby v zadní části budovy na Komenského náměstí, vypracoval tehdejší vedoucí technického odboru SND Vladimír Hazucha. Autorem projektu byl Ing. arch. Rajmund Hirth. Generálním projektantem byl Stavoprojekt Bratislava a scénickou technologii vypracovaly podniky Důlní projekty Bratislava a Divadelní služba z Újezdu u Brna. Generálním dodavatelem byl Bratislavský stavební podnik, přičemž na realizaci stavby se podílelo přes 120 dodavatelů.\n\nBudova je památkově chráněna, proto musely fasáda, interiér hlediště, vstupní foyer a salon v prvním patře zůstat v původním slohu. V hledišti však došlo k zásadním změnám a pro větší pohodlí diváků se zmenšil počet míst. Všechny ostatní prostory byly zmodernizovány, zřídila se centrální šatna v suterénu, bufety na druhém patře a kuřárna v přízemí a třetím patře. V moderní přístavbě jsou pracovny pro vedení Slovenského národního divadla.\n\nHlediště historické budovy Slovenského národního divadla má kapacitu 611 diváků. Plocha orchestřiště je 72 m, s maximální šířkou 15 m. Portálové zrcadlo má šířku 10,5 a výšku 7 m. Jeviště je 18 m široké, 17,5 m hluboké a 21,3 m vysoké. Rozměry hrací plochy jsou 16 x 14 m, u zadního jeviště se sníženým podhledem 8 x 6,5 m. Točna má průměr 13 m.\n\nInteriér byl vyzdoben dnes částečně zničenými alegorickými obrazy od K. Spányiho ve foyeru a malbami od barona L. Lüttgendorf-Leinburga v hledišti. Nad hlavním portálem byla umístěna kamenná skupinu múzy Thálie od vídeňského sochaře T. Friedla a postavičky putti se symboly tragédie a komedie z dílny V. Filgnera. V oválech nad lodžií se původně nacházely kamenné busty hudebních skladatelů. Před budovu byla umístěna umělecky hodnotná Ganymédova fontána.\n\n"}
{"id": "967066", "url": "https://cs.wikipedia.org/wiki?curid=967066", "title": "Římskokatolická farnost Fláje", "text": "Římskokatolická farnost Fláje\n\nŘímskokatolická farnost Fláje (lat. \"Fleyha\") je zaniklé územní společenství římských katolíků ve Flájích a okolí. Organizačně spadalo do krušnohorského vikariátu, který je jedním z deseti vikariátů litoměřické diecéze.\n\nJako plebánie farnost existovala již roku 1346, kdy však patřila do míšeňské diecéze. Matriky jsou vedeny od roku 1667. Farnost byla kanonicky znovu zřízena roku 1670.\n\nFarnost existovala do 31. prosince 2012 jako součást litvínovského farního obvodu. Od 1. ledna 2013 zanikla sloučením do farnosti děkanství Litvínov.\n\n\"Začátek působnosti jmenovaného v duchovní správě farnosti od:\"\nDo farnosti náleželo území obcí:\n\nVe farnosti se nacházely také další drobné sakrální stavby a pamětihodnosti.\n\n\n"}
{"id": "967067", "url": "https://cs.wikipedia.org/wiki?curid=967067", "title": "Ďurďové", "text": "Ďurďové\n\nĎurďové ( , do roku 1899 \"Gyurgyove\") je obec na Slovensku v okrese Považská Bystrica. Patří do tradičního regionu Horní Pováží. Žije zde  obyvatel. První písemná zmínka o obci pochází z roku 1393.\n"}
{"id": "967068", "url": "https://cs.wikipedia.org/wiki?curid=967068", "title": "Vydrica (Bratislava)", "text": "Vydrica (Bratislava)\n\nVydrica (něm. \"Weidritz\", někdy i \"Wödritz\", Maď. \"Vödric\") je bývalá osada pod Bratislavským hradem ve Starém Městě.\n\nVznikla nejpozději kolem roku 1360, pravděpodobně přestěhováním obyvatel bývalé stejnojmenné osady z dnešní jižní Mlýnské doliny (viz Vydrica (Mlynská dolina)). Nová Vydrica byla původně jednouliční osada za branou městských hradeb (od 15. století podle této osady nazývanou Vydrická brána). Byla to jedna ze čtyř městských bran a vycházela přes ni středověká obchodní cesta.\n\nOd 18. století do druhé světové války byla Vydrica s okolím známá prostitucí. Převážná většina domů Vydrice byla zbourána kolem roku 1960 a kolem roku 1970 v souvislosti s výstavbou mostu SNP. Plánuje se její opětovné zastavění.\n\n\n"}
{"id": "967069", "url": "https://cs.wikipedia.org/wiki?curid=967069", "title": "Podhradie (Bratislava)", "text": "Podhradie (Bratislava)\n\nPodhradie (lat. \"Suburbium\", něm. \"Schlossgrund\" a / nebo \"Zuckermantel / Zuckermandel\", Maď. \"Pozsony-Várallya\") byla od roku 1848 čtvrť Bratislavy, předtím samostatné sídlo, které se kolem roku 1800 rozkládalo východně od hradu (mezi hradem a městem), jižně od hradu (mezi hradem a Dunajem) a zčásti i západně od hradu (po Mlýnskou dolinu).\n\nDo 13. století se jako Pohradie - Schlossgrund (doslova hradní pozemky) označoval prostě celý široký hradní kopec, protože tehdy celý patřil hradu. Až v 13. století se území hradu zredukovalo na oblasti těsně přilehlé k hradu.\n\nPůvodně ve středověku se od 13. století za vlastní Podhradie - Suburbium považovala Osada svatého Mikuláše; tato osada po roce 1291, kdy město na východ od ní získalo městská práva, zůstala vlastnictvím hradu. Kromě toho se však latinský výraz \"Suburbium\" ve vztahu k Bratislavě ve středověku používal i ve významech: \n\nV roce 1423 král Zikmund Lucemburský obnovil městu Podhradie jeho stará privilegia.\n\nV novověku se nakonec Schlossgrund (ať Schlossgrund-Zuckermantel) skládal z osad:\n\nZuckermandel byl v 19. století (až do druhé světové války) známý také prostitucí. Celé Podhradie bylo v roce 1848/1851 připojeno k městu Bratislava. \n\nV 50. a 60. letech 20. století byl téměř celý Zuckermandel (spolu s celou Vydricou) zničen kvůli rozšiřování silnice na dunajském nábřeží a výstavbě mostu SNP.\n\nArchitekt Alfréd Piffl, tehdejší profesor fakulty architektúry STU, začal roku 1949 spolu se svými studenty zpracovávat dokumentaci pohradských domů, které byly později zbourány. K této práci se na zbytku Podhradí vrátil jako vedoucí výzkumu Archeologického ústavu SAV v letech 1967–1970, v době přípravy stavby Mostu SNP. \n\nDne 10. října 1970 si Alfréd Piffl zaznamenal do svého deníku: \"... Zpráva o nábřeží je hotová. Opírá se o jednadvacet let práce – v roce 1949 jsem zadával studentům domy na zakreslení a zaměření, mnohem dříve, než sem přišli bourací mechanismy. Nikdo mi to nepřikázal. Dnes je materiál hotový, použije se, když přijde čas na rekonstrukci Zuckermandlu. Toho se asi nedožiju. Současné priority jsou jinde. Funkcionalismus vítězí nad památkami i tam, kde by bylo možné najít přijatelný kompromis.\" \n\nV současnosti (2007) se uvažuje znovu zastavění pozemků Podhradí, přičemž obecně převládají ve veřejnosti dva proudy, jeden (většinový, tvořený širokou veřejností) prosazuje zástavbu v historizujícím stylu a co nejvěrnější repliky původních budov, druhý proud (menšinový, tvořený především odborníky) prosazuje současnou moderní architekturu, přičemž argumentuje chybějící podrobnou dokumentací, nemožností přesně postavit původní stavby, především kvůli skutečnosti, že vznikaly v různých obdobích, dalším argumentem je otázka, v jakém stylu, resp. stylem jakého století obnovit původní stavby.\n\n\n\n"}
{"id": "967070", "url": "https://cs.wikipedia.org/wiki?curid=967070", "title": "Warren Treadgold", "text": "Warren Treadgold\n\nWarren T. Treadgold je americký historik a byzantolog. V roce 1970 získal na Harvardu titul AB. O sedm let později zde také obdržel Ph.D. Přednášel na UCLA, Stanfordově univerzitě a UC Berkeley. V současnosti působí jako profesor byzantistiky z Národní nadace pro humanitní obory na St. Louiské univerzitě.\n\nVěnuje se politické, ekonomické, vojenské, sociální a kulturní historii Byzantské říše. Na kontě má řadu odborných publikací a článků v odborných časopisech.\n\n"}
{"id": "967071", "url": "https://cs.wikipedia.org/wiki?curid=967071", "title": "Ferdinand Fellner", "text": "Ferdinand Fellner\n\nFerdinand Fellner mladší (19. dubna 1847, Vídeň − 22. března 1916, tamtéž) byl rakouský architekt.\n\nFellner se narodil jako syn vídeňského architekta a stavebního podnikatele Ferdinanda Fellnera st. Studium architektury ukončil ve Vídni a v roce 1870 nastoupil do firmy svého otce, kterou vedl i po jeho smrti. S manželkou Kateřinou měl Fellner dvě děti, Melánii a Ferdinanda (přezdívaného \"Ferry\" - také architekt).\nFerdinand Fellner zemřel 22. března 1916 ve Vídni a tři roky na to skonal i Herman Helmer.\n\nV roce 1873 založil společně s Hermanem Helmerem společný ateliér. Koncem 19. století to byl jeden z nejznámějších architektonických ateliérů ve Vídni, který se specializoval hlavně na projektování divadelních budov. Navrhli a vyprojektovali za 43 let své spolupráce více než 200 staveb, které byly většinou realizovány na území bývalého Rakousko-Uherska. Fellner a Hellmer vyvinuli jakýsi typ divadla s dobrým dispozičním a technickým řešením. Tato divadla slouží dodnes. Z výtvarného hlediska jde o architekturu eklektickou, s překypujícím řemeslným dekorem, využívající pozdější renesanční a barokní formy, v posledních dílech také secesní. Častými spolupracovníky ateliéru při výzdobě interiérů a exteriérů budov byly i významní umělci své doby - Gustav Klimt a Ernest Klimt, Franz Matsch, Hans Makartn a další.\n\nDíky bezpečnostním hlediskům byl ateliér Fellner a Helmer prohlášen za firmu, která má přijatelné ceny a přesně dodržuje termíny, a proto získal zakázky na řadu dalších staveb různého využití a účelu (projektoval bytové domy, obchodní domy, vily, paláce a zámky a jiné). Fellner a Hellmer pracovali po celý život spolu, takže nelze oddělit jejich autorský vklad u budov.\n\n\n"}
{"id": "967072", "url": "https://cs.wikipedia.org/wiki?curid=967072", "title": "Modřínová alej u Šindelové", "text": "Modřínová alej u Šindelové\n\nObvody kmenů měří 210 až 270 cm, koruny stromů dosahují do výšky 35 až 43 m (měření 1983). Za památné byly stromy v aleji vyhlášeny v roce 1984. Alej je zároveň uvedena na seznamu významných stromů Lesů České republiky.\n\n\n"}
{"id": "967076", "url": "https://cs.wikipedia.org/wiki?curid=967076", "title": "Hermann Helmer", "text": "Hermann Helmer\n\nHermann Gottlieb Helmer, též Hellmer ( Harburg − Vídeň), byl rakouský architekt, který působil ve Vídni ve společné architektonické kanceláři spolu s Ferdinandem Fellnerem.\n\nNejdříve se vyučil zedníkem a následně navštěvoval stavební průmyslovku v Nienburgu/Weseru. Po studiu na Akademii výtvarného umění v Mnichově u Rudolfa Gottgetreua vstoupil do ateliéru k Ferdinandovi Fellnerovi do Vídně, kde v roce 1873 spolu založili vlastní ateliér \"Fellner und Helmer\" a stali se nejvýznamnějšími staviteli divadel v celém Rakousko-Uhersku.\n\nV prvních letech spolupráce v ateliéru byl Helmer zodpovědný především za práci v kanceláři, zatímco Fellner měl na starosti jednání o jednotlivých stavbách. Pozdější objednávky byly rozděleny a každý architekt pracoval s vlastním štábem spolupracovníků. Zásadně byly však všechny práce rozvinuty v jednotném stylistickém a funkčním způsobu tvoření a uváděly se ustavičně pod společným jménem \"Ateliér Fellner a Helmer\". Na rozdíl od Fellnera upřednostňoval Helmer klasicistické formy.\n\n\"Ateliér Fellner a Helmer (Fellner und Helmer)\" byl založen v roce 1873. Koncem 19. století byl jedním z nejznámějších architektonických ateliérů ve Vídni. Jeho majitelé architekti Ferdinand Fellner (1847–1916) a Hermann Helmer navrhli a vyprojektovali za 43 let své spolupráce více než 200 staveb, které byly realizovány především na území tehdejšího Rakouska-Uherska. Většina jimi navržených budov dodnes existuje a najdeme je v oblasti od Švýcarska po Rusko. Budovy jsou většinou postaveny a vyzdobeny v historizujícím slohu (neorenesance, neoklasicismus, neobaroko), někdy s prvky secese. Častými spolupracovníky ateliéru při výzdobě interiérů i exteriérů budov byly významní umělci své doby – Gustav Klimt a Ernst Klimt, Franz Matsch, Hans Makart, Theodor Friedl a mnoho dalších.\n\nSpecializací tohoto ateliéru byly budovy divadelní a koncertní, ve kterých se tito architekti zaměřili podstatnou měrou na bezpečnost a funkčnost provozu divadla. Bezpečnostní hlediska začala hrát důležitou úlohou při stavbě těchto budov poté, co koncem 19. století vyhořela celá řada divadel v Evropě i USA. Právě \"Ateliér Fellner a Helmer\" zareagoval na novou poptávku nejrychleji a důraz na bezpečnostní hlediska se stal důležitou součástí jeho firemní pověsti.\n\nDíky tomu byly architekti \"Fellner a Helmer\" v průběhu času pověření návrhem a realizací asi 50 divadelních budov – např. v Záhřebu, Salcburku, Berlíně, Szegedu, Bratislavě, Štýrském Hradci, Curychu, Budapešti a samozřejmě ve Vídni (např. Volkstheater nebo koncertní sál Ronacher). Na území dnešní České republiky najdeme je divadelní budovy v Praze (Státní opera), Brně (Mahenovo divadlo), Liberci, Jablonci nad Nisou a Karlových Varech.\n\nKromě bezpečnostních hledisek byla firma \"Fellner a Helmer\" vyhlášena také tím, že měla přijatelné ceny a přesně dodržovala termíny. I díky tomu získali tito architekti zakázky na řadu dalších staveb různého využití a účelu – projektovali panelové domy (těch bylo více než 100, asi nejznámější je luxusní obytný komplex Margarethenhof ve Vídni), obchodní domy (těch bylo 27), vily, paláce a zámky (těchto staveb projektovali asi 60, na území České republiky např. zámek Žinkovy), hotely, továrny, hvězdárny a lázeňské budovy a kolonády. Výraznou měrou zasáhly do celkového vzhledu především dvou lázeňských měst – Badenu a Karlových Varů. V Karlových Varech bylo podle jejich plánů vystaveny asi 20 budov. Mezi těch nejznámějších patří již výše zmíněné divadlo, a také Císařské lázně, Grandhotel Pupp, rozhledna Goethova vyhlídka, Kolonáda Sadového pramene.\n\n\"Ateliér Fellner a Helmer\" se stal díky jeho účinnosti, spolehlivosti při realizaci stavby, přísnému dodržování zásad požární ochrany budov ale i uvědomováním akustických aspektů stavec široce známým. V návaznosti na úspěšné projekty budov divadla dostávali \"Fellner a Helmer\" často také objednávky pro bytové a obchodní domy nebo vily a venkovské domy.\n\nNa průčelí ztvárňovali \"Fellner a Helmer\" jako základní prvek motiv kombinovaný v bohatství prvků. Používali hlavně portikus, lodžie, portály a boční věže. Stylisticky zvolili \"Fellner a Helmer\" formy, které měly kořeny v renesanci, motivy baroka, rokoka, ale také empíru. Přes takové modifikace byly zpracovány nová řešení. Pozoruhodné je, že podněty pro jednotlivé dekorační prvky byly zachyceny v historických budovách minulých období. Bytové a obchodní domy ukazují stejné formy a vyznačují se funkcionalistickým a zároveň reprezentativním způsobem tvoření. Otevřenost vůči moderním materiálům se ukazuje na projektu domu na Kärntnerstraße 12 ve Vídni, kde použili železobetonový skelet.\n\n\nS Fellnerem:\n\nlázeňské domy:\n\n"}
{"id": "967078", "url": "https://cs.wikipedia.org/wiki?curid=967078", "title": "Žlučové cesty", "text": "Žlučové cesty\n\nŽlučové cesty jsou souhrnným názvem pro soustavu dutých orgánů, které odvádějí žluč z jater do dvanáctníku, počátečního úseku tenkého střeva. Začínají v tkáni jater jako tzv. intrahepatální žlučové cesty, postupně se spojují do žlučovodů většího a většího průměru a spojují se v jediný hlavní žlučovod, který ústí do střeva. Tvoří tak žlučový strom. Žlučník napojený na žlučovody slouží jako rezervoár a úpravna žluči v době mezi jídly.\n\nVýstelka žlučovodů je tvořena specializovanými buňkami, cholangiocyty. Jsou to polyedrické buňky, v malých žlučovodech kuboidální, ve žlučovodech většího rozměru cylindrické, opatřené na apikální straně mikroklky, jádra jsou umístěna bazálně. Jedná se o buňky funkčně heterogenní, v různých částech žlučových cest mají odlišné vlastnosti. Žlučovody nejsou jen pasivní tranzitní oblastí, žluč je v nich dále upravována, je zde ze žluči resorbována glukóza a aminokyseliny a žluč je obohacována o HCO. Ve žlučovodech většího průměru jsou také četné hlenové žlázy a hlen těchto žláz tvoří důležitou součást žluči.\n\nIntrahepatální žlučové cesty jsou umístěné uvnitř parenchymu jater. Začínají žlučovými kapilárami, prostory mezi samotnými hepatocyty, kam je produkována žluč. Kapiláry pokračují mezi trámci jaterních buněk jako intralobulární žlučovody, na okrajích portobiliárních prostorů přecházejí v Heringovy kanálky, které už mají vlastní výstelku, tvořenou plochými hepatocyty a cholangiocyty, a ty ústí do interlobulárních žlučovodů. Ty probíhají v portobiliárních prostorech na okrajích jaterních lalůčků a mají průměr 15-20 μm. Interlobulární žlučovody mají vlastní stěnu tvořenou jednovrstevným kubickým epitelem tvořeným cholangiocyty, které nasedají na plně vyvinutou bazální membránu.\n\nPostupným spojováním žlučovodů vznikají septální, segmentové a nakonec lalokové žlučovody. Ty ústí v jaterní bráně jako pravý a levý jaterní vývod.\n\nExtrahepatální žlučové cesty začínají jaterními vývody, které se hned po opuštění jater spojují ve společný jaterní vývod. Záhy se k němu přidává vývod žlučníku, a žlučové cesty dále pokračují jako hlavní žlučovod, který ústí na Vaterově papile v \"pars descendens\" dvanáctníku. Hlavní žlučovod je na svém konci opatřen hladkosvalovým Oddiho svěračem.\n\nŽlučník je hruškovitý orgán ležící na spodní ploše jater. Jeho kapacita je 30-70 ml. Slouží ke shromažďování a zahušťování žluči, žluč se uvnitř koncentruje a acidifikuje.\n\nŽluč je v játrech tvořena kontinuálně v množství 0,7-1,2 litrů za den. Při zavřeném Oddiho svěrači je asi polovina vytvořené žluče shromažďována ve žlučníku.\n\nVylučování žluči je řízeno reflexně i hormonálně. Dochází k otevření Oddiho svěrače a ke kontrakci žlučníku. Inervaci zprostředkovává bloudivý nerv, svěrač se uvolňuje také před každou kontrakční vlnou tenkého střeva. Hormonální působení je dáno především cholecystokininem, který působí kontrakci svaloviny žlučového měchýře a parakrinně působí i na Oddiho svěrač. Látky, které podporují uvolnění cholecystokininu se nazývají cholagoga. Patří mezi ně například tuky v potravě, vaječný žloutek a síran hořečnatý.\n\n"}
{"id": "967080", "url": "https://cs.wikipedia.org/wiki?curid=967080", "title": "Bernardino Rivadavia", "text": "Bernardino Rivadavia\n\nBernardino de la Trinidad González Rivadavia y Rivadavia (20. května 1780, Buenos Aires – 2. září 1845, Cádiz, Španělsko) byl argentinský státník a první prezident Argentiny.\n\nRivadavia se narodil v Buenos Aires v roce 1780. Aktivně se účastnil odporu vůči britské invazi v roce 1806 a v Květnové revoluci směřující k nezávislosti Argentiny v roce 1810. V roce 1811 se stal významným účastníkem vládnoucího triumvirátu jako ministr státní pokladny a ministr války. Až do svého konce v říjnu 1812 se tato vláda zaměřila na tvorbu silné ústřední správy, zmírnění vztahů se Španělskem a organizaci armády.\n\nRivadavia byl později vyslán do Evropy, aby se pokusil zlepšit vztahy Argentiny s Anglií a Španělskem. Vrátil se o šest let později, v květnu 1821. V červnu téhož roku byl jmenován ministrem vlády guvernéra Martina Rodrígueze. Následujících pět let využíval svůj silný vliv pro rozvoj města Buenos Aires, často na úkor ostatní Argentiny. Za jeho působení se postavili prostorné bulváry, školy, dlážděné a osvětlené ulice. Založil univerzitu v Buenos Aires.\n\n8. února 1826 byl zvolen prvním prezidentem Argentiny. Během svého vládnutí založil několik muzeí, a rozšířil národní knihovnu. Jeho vláda však měla řadu problémů. V první řadě to byla válka s Brazílií o území současného Uruguaye, pak silná opozice regionálních správ. Konfrontován s hrozbou otevřeného povstání byl nucen podat 29. června 1827 demisi a později, v roce 1829, byl dokonce nucen odejít do exilu. V roce 1834 se vrátil, aby čelil svým politickým oponentům, ale byl znovu vyhnán do exilu. Odešel nejprve do Brazílie a pak do Španělska, kde i zemřel. Jedním z jeho posledních přání bylo, že jeho ostatky nesmí být nikdy přeneseny zpět do Buenos Aires.\n\n"}
{"id": "967082", "url": "https://cs.wikipedia.org/wiki?curid=967082", "title": "José Rondeau", "text": "José Rondeau\n\nJose Casimiro Rondeau Pereyra (4. března 1773, Buenos Aires – 18. listopadu 1844, Montevideo) byl argentinský a uruguayský politik a voják.\n\nNarodil se v Buenos Aires, ale brzy po jeho narození se rodina přestěhovala do Montevidea, kde vyrůstal a chodil do školy. Jak dvacetiletý se připojil k ozbrojeným silám v Buenos Aires, později však byl odeslán k pluku do Montevidea. Během britské invaze v roce 1806 byl zajat a odeslán do Anglie. Po porážce Britů byl propuštěn a krátký čas bojoval v napoleonských válkách v Španělsku. Po návratu do Montevidea, v srpnu 1810, se připojil k nezávislému vojsku a stal se jeho vůdcem. Vojenské úspěchy v různých bitvách ve prospěch Montevidea ho předurčily, aby nahradil velitele tažení do Peru José de San Martína, který se tohoto postu vzdal ze zdravotních důvodů.V roce 1815 na valné hromadě provincií La Plata byl zvolen \"Directore Supremo\" (de facto prezidentem), ale pro jeho nepřítomnost byl na jeho místo jmenován Ignacio Álvarez Thomas. Po dvou porážkách od španělských královských vojsk v Peru, v bitvách u Venta y Media a Sipe-Sipe, byl v roce 1816 zbaven velení a vrátil se do Buenos Aires. V roce 1819 se stal konečně directore supremo, ale v následujícím roce po bitvě u Cepede byl nucen na funkci rezignovat.\n\nPo rezignaci odešel do Montevidea. Tam se snažil vyhýbat ozbrojeným střetům. Přesto vedl několik výprav proti domorodcům a proti Brazílii. V roce 1928 po dohodě z Montevidea byl zvolen jako guvernér nově vytvořené \"Uruguayské východní republiky (Republica Oriental del Uruguay)\". Rondeau zastával tuto funkci od 22. prosince 1828 až do 17. dubna 1830, když ho vystřídal Juan Antonio Lavalleja, který získal většinu v novém parlamentu. Rondeau zůstal v armádě v hodnosti generála.\n\nV Uruguayské občanské válce od roku 1836 mezi \"Blancos\" (bílými) a \"Colorados\" (červenými) se postavil na stranu Colorados a vykonával funkci ministra války. V roce 1844 byl zabit během obléhání Montevidea.\n\n"}
{"id": "967083", "url": "https://cs.wikipedia.org/wiki?curid=967083", "title": "Veronika Paulovičová", "text": "Veronika Paulovičová\n\nVeronika Paulovičová (* 3. prosince 1979, Martin) je slovenská herečka a moderátorka, dcera herce Ľubomíra Pauloviče.\n\nDva roky studovala produkci a management na filmové a televizní fakultě VŠMU a později herectví na Činoherní a loutkářské fakultě VŠMU. Moderovala relaci \"Počasí\" v TV Markíza. Hostuje v Slovenském národním divadle a účinkuje v seriálech TV JOJ.\n\n\n"}
{"id": "967084", "url": "https://cs.wikipedia.org/wiki?curid=967084", "title": "Smrk u kříže za Favoritem", "text": "Smrk u kříže za Favoritem\n\nSmrk u kříže za Favoritem je památný strom smrk ztepilý (\"Picea abies\"), který roste v blízkosti kamenného kříže cca 350 m severně od zámečku Favorit jižně od Šindelové spolu s velkým dubem a starými buky. Jedná se o silný, nízko zavětvený smrk s měřeným obvodem 375 cm, výškou 37 m (měření 2004). \nZa památný byl vyhlášen v roce 2006 jako esteticky zajímavý strom, významný vzrůstem a jako součást kulturní památky. Je zároveň uveden na seznamu významných stromů Lesů České republiky.\n\n\n"}
{"id": "967086", "url": "https://cs.wikipedia.org/wiki?curid=967086", "title": "Theodoros Skutariotes", "text": "Theodoros Skutariotes\n\nTheodoros Skutariotes (řecky \"Θεόδωρος Σκουταριώτης\") (narozen okolo 1230) byl byzantský kněz a úředník za vlády Michaela VIII. Palaiologose (vládl 1259–1282). Nejprve působil jako jáhen ve funkci \"Epi ton deeseon\" (ten, který měl na starosti petice). V roce 1270 byl jmenován jako \"dikaiophylax\" (nižší soudce). Pro Michaela VIII. pracoval jako velvyslanec u papeže. Od roku 1277 až do svého svržení v roce 1282 zastával funkci metropolity v Kyziku.\n\nNěmecký historik A. Heisenberg jej spojuje s anonymním autorem kroniky dochované v knihovně sv. Marka v Benátkách, která začíná stvořením světa a končí v roce 1261. Tato kronika je zvláště ceněná pro její dodatky o Georgiovi Akropolitovi, jenž ve 13. století zastával v Byzantské říši významnou roli.\n"}
{"id": "967087", "url": "https://cs.wikipedia.org/wiki?curid=967087", "title": "Mouhamadou Seye", "text": "Mouhamadou Seye\n\nMouhamadou Moustapha Seye (* 10. října 1988, Dakar) je slovenský fotbalový útočník původem ze Senegalu, který v současnosti působí v maďarském klubu Lombard-Pápa TFC. Slovenské občanství má od září 2008.\n\nSeye přišel na Slovensko ve svých 16 letech a bylo to za dramatických okolností. Ze Senegalu odešel tajně, na Slovensko se dostal prostřednictvím údajného fotbalového skauta, který jej však nechal na hotelu a zmizel. Mladý fotbalista se tak octl sám v neznámé krajině. Když mu vypršelo povolení k pobytu, rozhodl se přejít přes hranici do Rakouska, ale byl chycen a umístěn v azylovém táboře v Brezové pod Bradlom. Zde začal hrát v místním FK Brezová pod Bradlom, odkud se díky svým fotbalovým kvalitám dostal do MFK Dubnica. Poté si v nové zemi zvykl a dostal i slovenské občanství. V létě 2009 odešel společně s dalšími třemi hráči z Dubnice do FK Dukla Banská Bystrica.\n\nV srpnu 2011 podepsal tříletou smlouvu s řeckým týmem PAE Panaitolikos, ale ten byl rozvázán v lednu 2012 po jeho dvou odehraných ligových zápasech. Následovalo angažmá v maďarském klubu Lombard-Pápa TFC, který jej obratem poslal na hostování do Zalaegerszegi TE. V Maďarsku ale byly problémy s vyplácením výplat a tak se dohodl na rozvázání smlouvy a před sezonou 2013/14 přestoupil do katarského klubu Al-Markhiya SC. Zde dostal smlouvu do léta 2014.\n\nV září 2014 se vrátil na Slovensko do FK Dukla Banská Bystrica. V únoru 2015 odešel do dalšího bývalého působiště, do maďarského týmu Lombard-Pápa TFC.\n\n"}
{"id": "967091", "url": "https://cs.wikipedia.org/wiki?curid=967091", "title": "Rusko na Zimních olympijských hrách 2014", "text": "Rusko na Zimních olympijských hrách 2014\n\nRusko bylo pořadatelskou zemí ZOH 2014 v Soči. Domácí sportovci soutěžili ve všech 15 olympijských sportech. Byla to šestá účast samostatného Ruska na zimní olympiádě. Dmitrij Medveděv oznámil, že každý ruský olympijský vítěz dostane odměnu ve výši čtyř milionů rublů. V nominaci, zveřejněné 23. ledna 2014, bylo 223 sportovců, což znamenalo nejvyšší účast v ruské historii. Nejstarší byl sáňkař Albert Děmčenko (42 let), pro kterého to byly sedmé hry, nejmladší byla patnáctiletá krasobruslařka Julia Lipnická. Průměrný věk týmu byl 22,5 roku.\n\nRusko původně skončilo na prvním místě medailového pořadí národů s rekordním ziskem 33 medailí, z toho 13 zlatých, čímž překonali i bilanci Sovětského svazu z her v Innsbrucku 1976 třinácti zlatých, šesti stříbrných a osmi bronzových (tehdy se ale rozdávalo 37 sad medailí, kdežto v Soči 98 sad medailí). Nicméně řada ruských sportovců byla následně kvůli dopingu diskvalifikována. Do listopadu 2017 tak Rusko kvůli dopingové aféře přišlo celkem o 9 olympijských medailí, z toho o 4 medaile zlaté. V hodnocení národů se tak propadlo z prvního místa na třetí, za Norsko a Kanadu.\n\nNavíc pět z olympijských prvenství pro Rusko vybojovali naturalizovaní cizinci Viktor An a Vic Wild.\n\nV červenci 2016 zveřejnila Světová antidopingová agentura (WADA) svou vyšetřovací zprávu, podle které ruské státní orgány systematicky kryly doping ruských olympioniků téměř ve všech sportech. Podle WADA ruský dopingový program řídilo ministerstvo sportu vedené Vitalijem Mutkem ve spolupráci s tajnou službou FSB, středisky vrcholového sportu a laboratořemi v Moskvě a Soči Během olympiády v Soči systém umožňoval manipulaci se vzorky ruských sportovců. Součástí dopingového programu bylo přes 20 ruských olympioniků v Soči včetně 15 medailistů.\n\nŘadu ruských sportovců byla následně kvůli dopingu diskvalifikována (např. Olga Stulněvová, Alexandr Rumjancev, a to i medailisté, kteří byli nucení medaile vrátit, např. Alexandr Zubkov, Olga Fatkulinová.\n\nRusko reprezentovali tito hráči:\n\nV základní skupině sehráli Rusové následující zápasy:\n\nRuský tým vypadl ve čtvrtfinále po porážce s Finskem 1:3 a obsadil celkově až páté místo.\n\n\n\n\n\n\n\nDmitrij Malyško, Anton Šipulin, Alexandr Loginov, Jevgenij Usťugov, Olga Zajcevová, Olga Viluchinová, Jekatěrina Glazyrinová, Jana Romanovová, Jekatěrina Šumilovová\n\n\n\nIvan Skobrev, Denis Juskov, Dmitrij Lobkov, Olga Fatkulinová\n\n\nPiloti: Alexandr Zubkov, Alexej Kasjanov\n\n\n\n"}
{"id": "967092", "url": "https://cs.wikipedia.org/wiki?curid=967092", "title": "Dvojitý smrk u Šindelové", "text": "Dvojitý smrk u Šindelové\n\nDvojitý smrk u Šindelové je památný strom - smrk ztepilý (\"Picea abies\"), který roste na okraji smrčiny vlevo od cesty, která spojuje zámeček Favorit s chráněnou modřínovou alejí, JJZ od Šindelové. Jedná se o smrkový dvojkmen, jehož oba rovnocenné kmeny spolu srostly od paty až do dvoumetrové výšky s měřeným obvodem 359 cm, výškou 35 m (měření 2004). Za památný byl vyhlášen v roce 2006 jako esteticky zajímavý strom. \nJe zároveň uveden na seznamu významných stromů Lesů České republiky.\n\n\n"}
{"id": "967095", "url": "https://cs.wikipedia.org/wiki?curid=967095", "title": "Obydlený ostrov", "text": "Obydlený ostrov\n\nObydlený ostrov (1969, Обитаемый остров) je vědeckofantastický román ruských sovětských spisovatelů bratrů Strugackých odehrávající se ve Světě Poledne ve 22. století. Jde o první díl tzv. \"Kammererovy trilogie\" nazývané tak podle jejího hlavního hrdiny progresora Maxima Kammerera. Další díly trilogie tvoří \"Brouk v mraveništi\" (1979—1980, Жук в муравейнике) a \"Vlny ztišují vítr\", (1985—1986, Волны гасят ветер).\n\nBratři Strugačtí se v tomto románu opět zabývají především myšlenkou oprávněnosti vývozu revoluce. Kniha je tak ve skutečnosti dosti tvrdou kritikou sovětského systému a cenzura proto měla proti obsahu románu mnoho výhrad (změny museli autoři provést na 896 místech).\n\nRomán se odehrává roku 2157. Mladý dvaadvacetiletý pilot průzkumné kosmické lodi Maxim Kammerer musí nouzově přistát na planetě Sarakš poté, co byla jeho loď v atmosféře planety poškozena meteority. Krátce poté je jeho loď zničena, jak se později ukáže proto, že byla považována za zbraň.\n\nSarakš je totiž planeta obývaná lidmi a je v poměrně pokročilém stadiu rozvoje na úrovni pozemského 20. století. Je však zasažena ekologickou katastrofou způsobenou neustálými válkami mezi mnoha státy a státečky, přičemž v mnoha z nich byly použity i jaderné zbraně. Krajina planety je depresivní, šedivá a zdevastovaná, města se dusí ve smogu a v kyselých deštích. Na okraji radioaktivní pouště živoří mutanti, radioaktivitou znetvoření lidé, a v lesích žijí Hlaváči, inteligentní psi s velikými hlavami, kteří vzniklí pravděpodobně mutací po jaderné válce. Je možné, že za pouští existují i jiné státy ale ty o sobě nedávají vědět. Neustálé napětí však vyvolává takzvaná Ostrovní říše, která vyrostla na třech velkých souostrovích v antarktickém pásmu a která ovládá světový oceán mohutnou flotilou sněhobílých ponorek, vybavených nejmodernějšími vyhlazovacími prostředky.\n\nKammmerer si nejprve připadá jako robinzon, ale velmi rychle zjistí, že jeho „ostrov“ je obydlený. Brzy je zadržen a donucen stát se vojákem totalitního státu, v jehož čele stojí anonymní Ohňostrůjci, původně pravděpodobně elitní důstojnicí, kteří kdysi provedli puč a ukončili válku. Od té doby se však tato vojenská junta snaží za každou cenu udržet u moci. Jejich všudypřítomná válečná propaganda slouží k tomu, aby odpoutávala občany od vnitřních problémů státu. Pořádek ve státě udržuje Bojová legie, která je podobná nacistickým SA. Navíc stát ovládá své obyvatelstvo pomocí zvláštních věží, údajně určených k protiraketové obraně. Ve skutečnosti však jde o zářiče, jejichž vysílání ve většině obyvatelstva vyvolává okamžiky nadšení a pomáhá jim tak řešit rozpor mezi oficiálními prohlášeními a skutečným životem. Mozek ozářeného ztrácel schopnost kritické analýzy reality a v tomto stavu ozářený fungoval jako robot. V malé části obyvatelstva však vysílání vyvolává hrozné bolesti hlavy. Tito lidé, označovaní za degeneráty, nejsou ovšem tak otupělí jako zbytek obyvatelstva a jsou proto nebezpeční. Říká se o nich, že všechny nenávidí a pracují v žoldu nepřítele. Jsou proto pronásledováni, a pokud jsou chyceni, jsou buď popraveni nebo na doživotí uvězněni. Sami Ohňostrůjci však vznikli právě z řad degenerátů a platí za svou moc rovněž bolestmi hlavy.\n\nKammerer zpočátku bojuje v Legii proti degenerátům, ale postupně zjišťuje pravdu a přejde do podzemního hnutí vedeného především intelektuály, jehož cílem je zničit věže. Dozvídá se také, že největším netvorem z Ohňostrůjců je muž jménem Poutník. Při neúspěšné povstalecké akci je zatčen a poté poslán do pracovně-koncentračního tábora. Podaří se mu uprchnout a za svůj úkol považuje zničení věží. Centrum, které řídí věže je ovšem chráněno tak silným vysíláním, že se k němu nikdo z degenerátů nemůže přiblížit. Protože však na Kammerera vysílání nepůsobí, pronikne do Centra a zničí jej bombou. Je také rozhodnut zabít Poutníka. Domnívá se, že když vysílání přestane, dojde ke všeobecné revoluci. Ke svému překvapení však zjistí, že Poutník je ve skutečnosti pozemšťan Rudolf Sikorski, agent Galaktické bezpečnosti, který je na planetě Sarakš již pět let jako progresor a po celou tu dobu pečlivě připravuje plán, jak planetu a její obyvatelstvo zachránit. Kammererovým činem je jeho plán v podstatě zmařen, protože vysílací kocovina vede ve dvaceti procentech k šílenství.\n\nKammer se rozhodne na planetě Sarakš zůstat a pracovat na její záchraně pod vedením Sikorského, ovšem pouze v případě, že vysílací věže nebudou obnoveny, s čímž Sikorski souhlasí.\n\n"}
{"id": "967097", "url": "https://cs.wikipedia.org/wiki?curid=967097", "title": "Třída Leone", "text": "Třída Leone\n\nTřída Leone byla třída meziválečných torpédoborců italského královského námořnictva. Celkem byly postaveny tři jednotky. Ve službě byly v letech 1924–1941. Ve druhé světové válce byly všechny ztraceny. Silně vyzbrojené lodě úzce navazovaly na předchozí třídu \"Mirabello\".\n\nCelkem byly italskou loděnicí Ansaldo v Janově postaveny tři jednotky této třídy, zařazené do služby roku 1924. Stavba dalších dvou plánovaných torpédoborců (\"Leopardo\" a \"Lince\") byla roku 1920 zrušena.\n\nJednotky třídy \"Leone\":\nVýzbroj tvořilo osm 120mm kanónů ve dvoudělových věžích, dva 40mm protiletadlové kanóny a dva dvojhlavňové 533mm torpédomety. Plavidla rovněž mohla naložit až 60 min.\n\nPohonný systém tvořily čtyři kotle a dvě turbíny o výkonu 42 000 hp, pohánějící dva lodní šrouby. Nejvyšší rychlost dosahovala 34 uzlů. Dosah byl 2070 námořních mil při rychlosti 15 uzlů.\n"}
{"id": "967101", "url": "https://cs.wikipedia.org/wiki?curid=967101", "title": "Třída Mirabello", "text": "Třída Mirabello\n\nTřída Mirabello byla třída torpédoborců italského námořnictva. Celkem byly postaveny tři jednotky. Dvě byly během služby ztraceny. Jednalo se o silně vyzbrojené lodě určené k průzkumu.\n\nCelkem byly postaveny tři jednotky této třídy, zařazené do služby v roce 1916–1917.\n\nJednotky třídy \"Mirabello\":\nVýzbroj tvořilo osm 120mm kanónů ve dvoudělových věžích, dva kulomety a dva dvojhlavňové 533mm torpédomety. Plavidla rovněž mohla naložit až 100 min. Nejvyšší rychlost dosahovala 35 uzlů.\n"}
{"id": "967102", "url": "https://cs.wikipedia.org/wiki?curid=967102", "title": "Michael Glykas", "text": "Michael Glykas\n\nMichael Glykas (řecky: Μιχαὴλ Γλυκᾶς) (asi 1125 Korfu – 1204 Konstantinopol) byl byzantský historik, teolog, matematik, astronom a básník.\n\nZ dochované literární tvorby je jeho stěžejním rozsáhlý historický spis \"Biblos chroniké\" (Letopisná kniha). Toto kronikářské dílo začíná stvořením světa a končí rokem 1118. Velký prostor je zde věnován teologickým a vědeckým záležitostem. Glykas je také autorem řady teologických spisů a dopisů zabývajících se teologickými otázkami.\n\nZnámá je také báseň s 15-slabičným veršem, kterou napsal v době svého uvěznění (1158/1159) na základě obvinění z pomluvy svého souseda. Přesná povaha jeho činu je neznámá, ale jeho trestem mělo být oslepení. Autor se v básni odvolává k císaři Manuelu I. Komnenovi a uvádí zde, že se do vězení dostal jako nevinný člověk. Báseň je považována za jedno z prvních děl moderní řecké literatury, protože obsahuje několik řeckých přísloví.\n"}
{"id": "967103", "url": "https://cs.wikipedia.org/wiki?curid=967103", "title": "Australian Open 2014", "text": "Australian Open 2014\n\nAustralian Open 2014 představoval 102. ročník úvodního tenisového grandslamu sezóny, konaný v rozmezí 13. až 26. ledna 2014. Odehrával se v melbournském Melbourne Parku na 16 dvorcích s tvrdým umělým povrchem Plexicushion. Organizátory události byly Mezinárodní tenisová federace a Australský tenisový svaz. Turnaj byl součástí mužského okruhu ATP World Tour 2014 a ženského okruhu WTA Tour 2014. Vítězové si do žebříčků připsali dva tisíce bodů.\n\nTrojnásobným obhájcem titulu v mužské dvouhře byl druhý hráč žebříčku Novak Djoković ze Srbska, který ve čtvrtfinálové pětisetové bitvě nestačil na Stanislase Wawrinku. Běloruská světová dvojka Viktoria Azarenková usilovala o třetí singlovou trofej v řadě, ale ve čtvrtfinále ji zastavila pátá nasazená Agnieszka Radwańská.\n\n Australian Open 2014 byl 102. ročník turnaje odehrávající se v Melbourne Parku.\n\nTurnaj zahrnoval singlové a deblové soutěže mužů i žen, a jejich soutěž smíšené čtyřhry. Junioři – chlapci a dívky do 18 let, hráli dvouhry a čtyřhry, které byly součástí kategorie A (Grade A). Vozíčkářské soutěže se v rámci okruhu UNIQLO Tour řadily do kategorie Grand Slamu.\n\nTurnaj probíhal na 16 soutěžních dvorcích, jejichž součástí byly tří hlavní kurty – Rod Laver Arena, Hisense Arena a Margaret Court Arena, která procházela renovací v rámci projektu obnovy Melbourne Parku.\n\nPoprvé v grandslamové historii se tak major odehrával v areálu se třemi dvorci charakteru arény. Nově vystavěná zatahovací střecha byla v aréně Margaret Courtové zafixována v otevřené pozici. Pro následující ročník 2015 již bylo plánováno její zprovoznění ve formě zatahování. Kapacita hlediště se měla navýšit ze stávajících 6 000 diváků na 7 500 sedících návštěvníků.\n\nKanaďan Frank Dancevic po kolapsu na dvorci označil podmínky za „nelidské“. Teplota vzduchu 14. ledna dosáhla hodnoty 41 °C. Čínská tenistka Pcheng Šuaj na dvorci zvracela a byla stižena křečemi, stejně jako Ruska Anastasija Pavljučenkovová. Obhájkyně titulu Viktoria Azarenková okomentovala herní podmínky slovy: „\"Jako kdybyste běhali po rozpálené pánvi\",“ když teplota tvrdého povrchu je až o 20 °C vyšší než teplota vzduchu.\n\nKvalifikováním do hlavní soutěže mužské dvouhry se Damir Džumhur stal prvním tenistou z Bosny a Hercegoviny v historii, který nastoupil do jakékoli zápasu hlavní soutěže turnaje Grand Slamu. V utkání prvního kola přehrál 3:0 na sety Jana Hájka. Na dvorce se dvanáct let po ukončení kariéry vrátil Australan Patrick Rafter, bývalý první hráč žebříčku ATP, který nastoupil do mužské čtyřhry po boku krajana a další bývalé světové jedničky Lleytona Hewitta.\n\nGrigor Dimitrov pronikl do čtvrtfinále Grand Slamu jako první bulharský mužský hráč v historii. Tomáš Berdych zaznamenal v duelu s Davidem Ferrerem premiérovou výhru na centrálním dvorci arény Roda Lavera, když předchozích sedm utkání v ní prohrál. Po Ivanu Lendlovi se stal druhým českým hráčem v historii, jenž postoupil do semifinále na všech čtyřech Grand Slamech. Na melbournském majoru to dokázal až na jedenáctý pokus, čímž vyrovnal rekord Australanů Colina Dibleye a Marka Woodforda.\n\nOsmý nasazený Švýcar Stanislas Wawrinka porazil po sérii 14 vzájemných proher, potřetí v kariéře, obhájce titulu Novaka Djokoviće a na turnaji ukončil jeho 25zápasovou neporazitelnost. Wawrinka se tak probojoval do svého druhého grandslamového semifinále. V něm porazil i Tomáše Berdycha a postoupil tak do svého premiérového grandslamového finále na okruhu a stal se tak teprve třetím švýcarským tenistou po Rogeru Federerovi a Martině Hingisové, kterému se tento výkon povedl.\n\nRoger Federer se po čtvrtfinálové výhře nad Andym Murrayem stal prvním hráčem, který dosáhl 11 po sobě jdoucích semifinále na Australian Open. Druhý v pořadí Ivan Lendl jich měl na kontě 6. Navíc vytvořil nový rekord v počtu účastí na grandslamových turnajích bez přerušení, když od Australian Open 2000 nechyběl na žádné z 57 událostí velké čtyřky.\n\nSvětová jednička Serena Williamsová výhrou ve 3. kole nad Danielou Hantuchovou překonala rekord Margaret Courtové v počtu šedesáti vítězných utkání na Australian Open. Eugenie Bouchardová se stala první Kanaďankou od roku 1992, která postoupila do čtvrtfinále Grand Slamu. Naposledy před ní si tuto fázi soutěže zahrála Patricia Hy-Boulaisová na US Open 1992. Následně si poradila s Anou Ivanovićovou a po Carling Bassettové-Segusové se stala druhým kanadským tenistou v otevřené éře tenisu, který prošel do semifinále majoru. Rumunka Simona Halepová se po výhře nad Jelenou Jankovićovou poprvé v kariéře probojovala do čtvrtfinále Grand Slamu.\n\nSedmý hrací den, 19. ledna, zaznamenala bývalá světová jednička Ana Ivanovićová ze Srbska jednu ze svých velkých výher, když ve čtvrtém kole vyřadila úřadující první hráčku žebříčku a pětinásobnou šampiónku Serenu Williamsovou. Tím postoupila do melbournského čtvrtfinále poprvé od roku 2008.\n\nVítězství se odrazilo v hlavních zprávách médií celého světa, v nichž byla Ivanovićová oceňována za nebojácnou hru proti žhavé kandidátce na titul. Srbka tak poprvé v kariéře porazila Serenu Williamsovou, i úřadující světovou jedničku, když dokázala proti Američance překonat své maximum, které činilo čtyři gamy na set. Poprvé od French Open 2007, na kterém přehrála Světlanu Kuzněcovovou a Marii Šarapovovou, také na grandslamu zdolala výše nasazenou hráčku. Utkání se stalo nejvíce diskutovaným zápasem na sociálních sítích, především na Twitteru, čímž v tomto ohledu překonalo finále mužské dvouhry Australian Open 2012.\n\nVe čtvrtfinále však podlehla Bouchardové, která ukončila 9zápasovou neporazitelnost Srbky, stejně tak přivodila její první prohru v sezóně 2014.\n\nPátá nasazená polská tenistka Agnieszka Radwańská porazila po 7 prohrách v řadě ve čtvrtfinále obhájkyni titulu a druhou nasazenou Viktorii Azarenkovou. Výhrou nad Běloruskou tak postoupila do svého třetího semifinále na grandslamovém turnaji, prvního od Wimbledonu 2013.\n\nDominika Cibulková se stala první slovenskou tenistkou v historii, která postoupila do finále dvouhry grandslamového turnaje, i prvním Slovákem od vzniku samostatného státu v roce 1993. V něm však nestačila na Číňanku Li Na, která se ve věku 31 let a 11 měsíců stala nejstarší šampiónkou během otevřené éry melbournského grandslamu.\n\nMužskou dvouhru poprvé v kariéře ovládl osmý hráč světa Švýcar Stanislas Wawrinka, který se tak stal teprve třetím švýcarským tenistou, které mu se to povedlo.\n\nŽenskou dvouhru poprvé vyhrála čínská světová čtyřka Li Na, která uspěla až ve třetím malbournském finále, když předchozí dvě v letech 2011 a 2013 prohrála. Připsala si tak druhé grandslamové druhé vítězství ve dvouhře.\n\nMužskou čtyřhru opanoval čtrnáctý nasazený polsko-švédský pár Łukasz Kubot a Robert Lindstedt. Pro polsko-švédskou dvojici, která před grandslamem v Melbourne společně nevyhrála jediný zápas, to tak byla první společná i pro každého z nich samostatná grandslamová trofej.\n\nV ženské čtyřhře získala titul nejvýše nasazená dvojice italských hráček Sary Erraniové a Roberty Vinciové. Pro obě tenistky výhra představovala úspěšnou obhajobu trofeje v Melbourne Parku a celkově čtvrtý triumf v ženské grandslamové čtyřhře.\n\nSmíšenou čtyřhru vyhrál nenasazený francouzsko-kanadský pár Kristina Mladenovicová a Daniel Nestor. Pro oba to byl už druhý společný titul z mixu a pro Nestora celkově čtvrtý grandslamový v této soutěži.\n\n\nCelkový rozpočet Australian Open 2014 dosahoval výše 33 miliónů australských dolarů, což představovalo meziroční navýšení odměn o 3 milióny dolarů. Vítězové dvouhry obdrželi prémii 2 650 000 australských dolarů.\n\nTabulka uvádí zisk bodů do žebříčku ATP a WTA pro každého hráče v závislosti na kole turnaje, ve kterém vypadl.\n\nNásledující tenisté obdrželi divokou kartu do hlavních soutěží.\n\n\n\nNásledující tenisté postoupili z kvalifikací do hlavních soutěží dvouher.\n\n\n"}
{"id": "967105", "url": "https://cs.wikipedia.org/wiki?curid=967105", "title": "Kluček (Ralská pahorkatina)", "text": "Kluček (Ralská pahorkatina)\n\nKluček (304 m n. m.), též \"Klůček\", je návrší v okrese Česká Lípa Libereckého kraje. Leží asi 1 km severně od města Doksy na příslušném katastrálním území.\n\nJe to nízká neovulkanická kupa tvořená trojitým tělesem čedičovité horniny (sodalitit, nefelinit, bazaltoid) procházející skrz okolní svrchnokřídové křemenné pískovce. Tělesa vytvořila tři dílčí vrcholy. Návrší tvoří poloostrov na jihu Máchova jezera mezi \"Dokeskou\" a \"Břehyňskou zátokou\". Řídce se zde vyskytují pískovcové skalky. Břehy poloostrova jsou využívány jako pláž. Na východně je kemp. Vrcholy jsou zcela zalesněny výše listnatým, níže jehličnatým lesem.\n\nNa Klučku se dochovaly terénní nerovnosti nejasného původu. Podle lidové tradice jde o zbytky valů a příkopů po zaniklé středověké tvrzi. Podle novějších výzkumů jsou to mnohem mladší stopy po dobývání železné rudy z 18. století nebo stopy po vinohradu a letním šenku z počátku 19. století.\n\nVrch náleží do celku Ralská pahorkatina, podcelku Dokeská pahorkatina, okrsku Jestřebská kotlina a podokrsku Okenská pahorkatina.\nVrch je snadno dostupný z Doks: z východního kempu či od jihu po lávce přes Dokeskou zátoku. Po lávce a pak jižním úbočím kopce vede naučná stezka Swamp. Východně, v Břehyňské zátoce, je národní přírodní památka Swamp.\n"}
{"id": "967106", "url": "https://cs.wikipedia.org/wiki?curid=967106", "title": "Mléčka zední", "text": "Mléčka zední\n\nMléčka zední (\"Mycelis muralis\") je planě rostoucí, žlutě kvetoucí bylina, jediný druh monotypického rodu mléčka z čeledě hvězdnicovitých, kde je řazen do podčeledě \"Cichorioideae\". Mléčka zední je někdy nesprávně zařazována do rodu mléčivec.\nTento druh roste hlavně v Evropě, od severu Velké Británie a jihu Skandinávie na severu až po Pyreneje a Apeniny na jihu. Ojediněle se vyskytuje na západě severní Afriky, v Malé Asii a na západě Ruska, hojněji na Kavkazu. Mléčka byla zavlečená do Severní Ameriky i na Nový Zéland.\n\nV České republice vyrůstá téměř po celém území, vzácnější je pouze v okolí Ohře a na jižní Moravě, v oblastech s minimem lesů a poměrně suchým klimatem. Druh se obvykle objevuje na neosluněných a vlhkých místech, jako lesní lemy a křovinami porostlé paseky, ve stinných a vláhou oplývajících roklinách, okolo lesních pramenišť nebo i bažin. Lze ji také spatřit růst na starých vlhkých zdech stejně jako na zastíněných rumištích nebo výsypkách.\n\nMléčka je vytrvalá rostlina s lodyhou rostoucí z krátkého oddenku s množství tenkých kořenů, která dosahuje pod místních podmínek do výše 30 až 100 cm. Lodyhy jsou přímé, duté, oblé a v horní části silně větvené. Listy má bazální a lodyžní které rostou až před kvetením. Dlouze řapíkaté spodní listy jsou poměrně velké a kracovitě peřenodílné s postranními nazpět směřujícími úkrojky a velkým trojúhelníkovitým koncovým. Málo početné lodyžní listy vyrůstající střídavě se směrem vzhůru zmenšují a stávají se objímavými. Všechny listy jsou hrubě zubaté, lysé, poměrně tenké a na rubu tmavěji zelené nebo nafialovělé. Z rostliny při poranění vytéká bílé šťáva latex, rostlina mléčí (odtud rodové jméno).\n\nÚbory 10 až 15 mm široké na dlouhých stopkáchrostou v bohatých latách, obsahují obvykle po pěti pouze jazykovitých květech. Jejich kalich je tvořen jen kratičkými pérovitými štětinkami, koruna má světložlutý jazyk s pěti zuby na konci, tyčinek je v květu pět. Pestík je ze dvou plodolistů, z květů čnící nitkovité blizny jsou rozdvojené. Úzce válcovitý zákrov je tvořen dvěma řadami trojúhelníkovitých nebo podlouhlých listenů, vnitřní jsou mnohem delší. Květy rozkvétají v červenci a srpnu, jsou opylovány hmyzem.\n\nPlod je úzce vejčitá, téměř černá 3 až 4 mm dlouhá nažka s malým zobáčkem a s jednořadým chmýrem. Rostliny se po svém stanovišti rozmnožují rozrůstáním oddenků a do větších vzdálenosti zanáší vítr nažky.<ref name = luonto/\n\nMlečka zední nemá ekonomický význam, je však chutnou potravou pro lesní zvěř, která, je-li v dané oblasti přemnožena, ji dokáže zcela vypást.\n"}
{"id": "967117", "url": "https://cs.wikipedia.org/wiki?curid=967117", "title": "Lázeňský vrch (Dokeská pahorkatina)", "text": "Lázeňský vrch (Dokeská pahorkatina)\n\nLázeňský vrch (312 m n. m.) je vrch v okrese Česká Lípa Libereckého kraje. Leží na východním okraji Starých Splavů na katastrálním území města Doksy.\n\nJe to nízká neovulkanická kupa podmíněná trojitým pronikem a žílou čedičovité horniny skrz okolní svrchnokřídové křemenné pískovce. Vrchol narušuje opuštěný kamenolom. V jihovýchodním výběžku jsou četné výchozy pískovců. Na svazích je sídelní zástavba. Vrch tvoří poloostrov na západě Máchova jezera. Břehy poloostrova jsou využívány jako pláž a přístaviště. Vrchol je zalesněn výše listnatým, níže jehličnatým lesem.\n\n370 m zsz. leží sousední vrchol \"Drážeň\" (294 m n. m.). Ten je podmíněn přerušovanou čedičovitou žílou, která proniká celou hrází Máchova jezera a zasahuje do vrchu Šroubený (375 m n. m.). Vrchol Drážeň je zalesněný jehličnany.\n\nVrch náleží do celku Ralská pahorkatina, podcelku Dokeská pahorkatina, okrsku Jestřebská kotlina a podokrsku Okenská pahorkatina.\nNa Lázeňský vrch i Drážeň je snadný přístup ze Starých Splavů. Po hrázi jezera vede naučná stezka Swamp, která vrcholy obchází z východu a jihu. Na jihu se k ní připojuje červená  turistická značka.\n"}
{"id": "967119", "url": "https://cs.wikipedia.org/wiki?curid=967119", "title": "Hotel U mrtvého alpinisty", "text": "Hotel U mrtvého alpinisty\n\nHotel U mrtvého alpinisty (1970, Отель У Погибшего Альпиниста) je vědeckofantastický román s detektivní zápletkou od ruských sovětských spisovatelů bratrů Strugackých\n\nRomán se odehrává ve vysokohorském hotelu U mrtvého alpinisty v odlehlém údolí někde v Alpách, kde chce policejní inspektor Peter Glebski strávit klidnou dovolenou. Když však lavina odřízne hotel od světa a dokonce dojde k nevysvětlitelné vraždě v zamčeném pokoji, je inspektorovi jasné, že s jeho odpočinkem je konec. Musí zahájit vyšetřování, ale čím více se snaží najít logické vysvětlení vraždy, tím více si uvědomuje, že hosté v hotelu nejsou tím, čím se zdají být.\n\nNakonec se zjistí, že v hotelu dochází ke střetnutí obyvatel cizí planety s pozemskými gangstery. Mimozemská technicky vyspělejší civilizace vyslala na Zem své pozorovatele, kteří se vzhledem i chováním připodobnili lidem. Shodou okolností však navázali první kontakt se členy zločineckého gangu, který začne zneužívat jejich schopností.\n\nKdyž mimozemšťané zjistí pravdu, snaží se z područí bandy vymanit. Před odletem na vlastní planetu uprchnou do hotelu U mrtvého alpinisty. Vražda je vysvětlena tím, že zavražděný muž byl ve skutečnosti robot, kterému došla energie. Glebovski odmítá uvěřit této fantastické skutečnosti a snaží se všechny zadržet až do té doby, než přijde policie, čímž zaviní závěrečnou tragédii. Mimozemšťané jsou v hotelu bandou vypátráni a při pokusu o útěk ke své kosmické lodi zlikvidováni.\n\n\n"}
{"id": "967121", "url": "https://cs.wikipedia.org/wiki?curid=967121", "title": "Girolamo Giovinazzo", "text": "Girolamo Giovinazzo\n\nGirolamo Giovinazzo (* 10. září 1968 Řím) je bývalý italský zápasník–judista, olympijský medailista z roku 1996 a 2000.\n\nJudu se věnoval od svých 5 let. Připravoval se v Římě v klubu Fiamme Gialle pod vedením Gianfranca Velletraniho a Felice Marianiho. V italské reprezentaci se pohyboval od roku 1986 v superlehké váze do 60 kg, v prvních letech jako dvojka za Marinem Cattedrou. V roce 1988 a 1992 prohrál s Cattedrou nominaci na letní olympijské hry.\n\nOd roku 1993 byl reprezentační jedničkou a v roce 1996 se kvalifikoval na své první olympijské hry v Atlantě. Olympijské los mu nepřál, ale na turnaj přijel ve výborné formě. V úvodním kole narazil na úřadujícího mistra Evropy Gruzínce Giorgi Vazagašviliho a vybodoval ho technikou tomoe-nage. Ve druhém kole si poradil na ippon s Francouzem Franckem Chambillym a nakonec postoupil až do finále. Ve finále superlehké váhy se utkal s Japoncem Tadahiro Nomorou. V zápase se hned v úvodu ujal vedení po zvedačce na juko, ale náskok do konce zápasu neudržel. V polovině zápasu jeho soupeř vyrovnal technikou o-guruma a vzápetí obdržel rozdílové šido (koka) za pasivitu. V poslední minutě neustál Nomurův výpad seoi-nage a získal stříbrnou olympijskou medaili.\n\nV roce 1999 přešel po nevýrazných výsledcích do vyšší pololehké váhy do 66 kg, ve které se kvalifikoval v roce 2000 na olympijské hry v Sydney. V semifinále nastoupil proti úřadujícímu mistru světa Larbi Benboudaoudovi z Francie. Od úvodních sekund bránil na hranici pasivity Francouzův hluboký úchop na západech. Po minutě boje nevydrželo jeho koleno soupeřův výpad ko-uči-gari a prohrál na ippon. Do boje o třetí místo nastoupil přes zranění proti mladému Íránci Araši Mir'esmaejlí. Zápas poctivě odbránil a po verdiktu sudích tzv. hantei získal bronzovou olympijskou medaili. Vzápětí ukončil sportovní kariéru. Věnuje se trenérské práci.\n\n\n"}
{"id": "967123", "url": "https://cs.wikipedia.org/wiki?curid=967123", "title": "Beskyd (Západní Tatry)", "text": "Beskyd (Západní Tatry)\n\nBeskyd ( , 2012 m n. m.) je hora v Západních Tatrách na slovensko-polské státní hranici. Nachází se v hlavním hřebeni mezi vrcholy Kasprov vrch (1987 m), který je oddělen Suchým sedlem (1949 m), a Krajná kopa (2097 m, patří již do Vysokých Tater), který je oddělen Ľaliovým sedlem (1952 m, odděluje Západní a Vysoké Tatry). Mezi Beskydem a Ľaliovým sedlem rozlišuje Władysław Cywiński ještě vrchol Liliowa Kopka (1975 m) oddělený od Beskydu sedlem Wyżnie Liliowe (1965 m). Jihozápadní svahy hory klesají do Tiché doliny, severovýchodní do Gasienicové doliny. Beskyd je budován převážně žulou.\n\n\n"}
{"id": "967124", "url": "https://cs.wikipedia.org/wiki?curid=967124", "title": "Lucia Vráblicová", "text": "Lucia Vráblicová\n\nLucia Vráblicová (* 19. července 1973, Bratislava) je slovenská herečka působící v divadle Nová scéna od roku 1993, kde nastoupila po ukončení studia na konzervatoři. Díky jejímu zvláštnímu hlasu ji často slyšet v dabingu a v rozhlasových hrách. Namluvila i upoutávky v rádiu Viva, předtím v rádiu Expres.\n\n\n\n\n"}
{"id": "967126", "url": "https://cs.wikipedia.org/wiki?curid=967126", "title": "Bibliobus", "text": "Bibliobus\n\nBibliobus (též pojízdná knihovna) je speciálně upravený autobus (či jiné k tomuto účelu určené vozidlo), který nahrazuje funkci kamenných knihoven (poboček). Bibliobus je vybaven regály s knihovním fondem, počítačem s připojením na internet a s možností vyhledávání v katalogu knihovny, do jejíž knihovní sítě bibliobus patří a je její organizační součástí. Posádku bibliobusu tvoří profesionální knihovník a řidič. V některých případech vykonává obě funkce jediná osoba.\n\nBibliobus je určen zejména čtenářům, kteří nemají z různých důvodů možnost osobně navštěvovat kamenné pobočky knihovny, např. odlehlá oblast, neuspokojivá dostupnost, nepříznivý zdravotní stav čtenáře apod. Čtenářům se dostane stejné odborné pomoci, jako je tomu v kamenné pobočce.\n\nVýpůjční a knihovní řád bibliobusu je stanoven výpůjčním a knihovním řádem zastřešující knihovny. Informace o provozní době a jednotlivých stanicích jsou vždy uvedeny na webových stránkách knihovny, v případě, že bibliobus obstarává také regionální služby, jsou tyto informace čtenářům zprostředkovávány prostřednictvím obce samotné.\n\n\nDo bibliobusu se v závislosti na typu vozidla vejde 1-4 tisíce knih. Bibliobusy zpravidla fungují na principu tzv. „výměnného fondu“, tj. složení pojízdného fondu je pravidelně obměňováno. Četnost obměny závisí na konkrétní knihovně: může se jednat o jednorázovou celkovou výměnu fondu, např. každých 6 měsíců, nebo se fond obměňuje kontinuálně každý týden formou vyřazování starých, poškozených či málo půjčovaných titulů a zařazování knižních novinek, tj. obdobně jako na kamenných pobočkách knihovny, jen v menším měřítku. Typy dokumentů určených k absenční výpůjčce v bibliobusu se také mohou lišit dle konkrétní knihovny, standardem však bývají knihy, periodika, audioknihy (mluvené slovo), resp. hudební nosiče.\n\nVe světě se první pojízdné knihovny objevily přibližně v 19. století a to zejména na území Velké Británie a Spojených států amerických. První pojízdná knihovna se objevuje v roce 1875 v kraji Cumbria na severozápadě Velké Británie. První pojízdné knihovny měly podobu např. saní naložených knihami či kočáru taženého koňmi.\n\nS postupem doby a s rozvojem motorových vozidel došlo i k rozšíření knihovních služeb v této oblasti. Velký rozmach bibliobusů nastal zejména po II. světové válce, kdy se pojízdné knihovny objevují např. ve Velké Británii, Francii, Německu, SSSR, Skandinávii atd.\n\nTaké (tehdejší) Československo zavedlo pro svou čtenářskou obec tuto moderní službu. V roce 1939 byl uveden do provozu první pražský bibliobus, který Městské knihovně v Praze věnovala Pražská městská pojišťovna. Jeho působení na území hl. m. Prahy však nemělo dlouhého trvání, neboť v roce 1940 byl bibliobus zabaven pro účely německé armády, která jej využívala jako lazaretní vůz. Provoz bibliobusu byl obnoven až na sklonku 40. let 20. století. Tato služba je na území hl. m. Prahy poskytována stále a těší se u čtenářů velké oblibě.\n\nV současné době provozují bibliobusy tyto knihovny:\n\n\nV minulosti byly bibliobusy provozovány také na území následujících měst, provoz byl ale ukončen:\n\n\n"}
{"id": "967127", "url": "https://cs.wikipedia.org/wiki?curid=967127", "title": "Miroslav Havel", "text": "Miroslav Havel\n\nMiroslav Havel (26. května 1922 – 5. září 2008) byl český sklář, hlavní projektant pro Waterford Crystal.\nNarodil se v Držkově, sklářství se vyučil v Železném Brodu. Studia na pražské Vysoké škole uměleckoprůmyslové musel během války přerušit. Během studia dělal asistenta Karlu Bačíkovi ve Světlé nad Sázavou. Po válce začal Bačík ztrácet kontrolu nad obchodem díky převzetí moci komunisty a tak se odstěhoval do Waterfordu v Irsku, kde plánoval znovu otevřít tamní kdysi slavnou sklárnu a v roce 1947 k sobě povolal Havla, aby dohlédl na technické aspekty vznikající továrny.\nVe Waterfordu začal Havel vytvářet technologický postup od píky, rekrutoval zkušené pracovníky z tradičních sklářských průmyslových oblastí, tvořil instruktážní a výukové programy pro irský personál a navrhoval nový výrobní sortiment. Při stanovení výrobního sortimentu se pokusil navázat na tamní tradiční sklářskou tradici. Navštívil \"National Museum of Ireland\" za účelem vyhotovení podrobných výkresů waterfordských sklenic ze sbírek muzea. Zároveň však měla produkce sloužit potřebám současných spotřebitelů a mohla být vyráběna v rámci moderní tovární produkce.\nJeho křišťálové lustry si objednalo například Westminsterské opatství v Londýně nebo Kennedyho centrum ve Washingtonu. Vytvořil též skleněnou kopii Sochy Svobody, kterou irský premiér Garret Fitzgerald předal v roce 1986 americkému prezidentovi Ronaldu Reaganovi.\n\n"}
{"id": "967128", "url": "https://cs.wikipedia.org/wiki?curid=967128", "title": "Herma Baumová", "text": "Herma Baumová\n\nHerma Baumová (23. ledna 1915, Vídeň – 9. února 2003 tamtéž) byla rakouská atletka a házenkářka, olympijská vítězka v hodu oštěpem.\n\nV roce 1948 se stala olympijskou vítězkou v hodu oštěpem výkonem 45,57 m. O dva roky později vybojovala stříbrnou medaili ve finále této disciplíny na evropském šampionátu v Bruselu. Dvakrát vytvořila světový rekord v hodu oštěpem (nejlépe 48,63 m v roce 1948). Kromě atletiky se věnovala i házené, byla členkou rakouského národního družstva, které v roce 1949 získalo stříbrnou medaili na světovém šampionátu.\n\n"}
{"id": "967129", "url": "https://cs.wikipedia.org/wiki?curid=967129", "title": "Stíny (Akta X)", "text": "Stíny (Akta X)\n\n„Stíny“ (Shadows) je šestá epizoda první série amerického sci-fi seriálu Akta X. Premiéru měla na televizní stanici Fox 22. října 1993.\n\nScénář epizody napsal Glen Morgan a James Wong, režíroval Michael Lange. Hlavními postavami seriálu jsou zvláštní agenti FBI Fox Mulder (David Duchovny) a Dana Scullyová (Gillian Andersonová), kteří pracují na případech spojených s paranormálními jevy, tzv. Akty X.\n\nV této epizodě Mulder a Scullyová vyšetřují smrt několika lupičů. Při ní narazí na administrativní pracovnici, kterou pronásleduje neviditelný duch mrtvého šéfa. Využívá ji, aby odhalil, kdo jej zavraždil. Také objeví, že společnost ve které pracuje, tajně obchodovala s teroristickou organizací Esfahanem. Epizoda byla inspirována horrorovým filmem \"The Entity\" z roku 1982.\n\nPříběh začíná v kanceláři zemřelého Howarda Gravese, který byl s Lauren Kyte blízký přítel. Poté je v zapadlé uličce ve Philadelphii u bankomatu Lauren přepadena. O dvě hodiny později jsou dva lupiči někým nalezeni mrtvý. Mulder a Scullyová vyšetřují případ, poté co jim zavolala dvojice agentů z neznámé agentury. V těle lupičů naleznou elektrický náboj. Také se zjistí, že jejich hrdla byla rozdrcena zevnitř. Ráno následujího dne si chce Lauren s Dorlundem promluvit a oznámí mu, že chce dát výpověď. Ten s tím nesouhlasí, ale poté co mu něco sevřelo náramek, ji nechá jít.\n\nMulder a Scullyová zjistí, že jeden z mrtvých mužů patřil k teroristické skupině — Esfahanu. Pomocí záznamu kamery v bankomatu jsou schopni Lauren vypátrat. Screenshot videa odhaluje rozmazanou postavu, která se podobá Howardu Gravesovi. Agenti se setkají s Lauren ve svém domě a po počátečním popírání se k incidentu přizná, ale o vraždách nic neví. Když nastoupí do auta a chtějí odjet, jejich auto se vymkne kontrole a nabourá. Zjistí, že s automobilem nikdo nemanipuloval, ale v autě je detekován elektrický náboj.\n\nPozději, při návštěvě hrobu Gravese se Mulder a Scullyová dozví o jeho sebevraždě a také dceři. Kdyby byla naživu, byla by ve stejném věku jako Lauren. Lauren Kyte vzbudí zvuk vrzající podlahy, načež se jde po domě porozhlédnout. V koupelně uslyší Howardův hlas, uvidí ve vaně krev, a proto dojde k přesvědčení, že byl Graves zabit. Scully má podezření, že Graves fingoval svou smrt, ale díky rozhovoru s patologem, který zkoumal jeho tělo a testoval darované orgány, je prokázáno, že skutečně zemřel. V kanceláři se koná oslava, když chce Lauren odejít, Dorland ji zastaví. Protože věří, že má poznatky o důvěryhodných informacích, které by ho mohli z obchodů obvinit. Lauren zavolá Mulderovi a Scullyové domů, ale předtím než se k ní agenti dostanou, dorazí k ní dva vrazi najatí Dorlundem, aby ji zabili. Neviditelná síla oba vrahy zabije tím, že jim rozdrtí hrdla.\n\nMulder a Scullyová vyslýchají Lauren. Dva neznámí agenti, kteří je k případu zavolají, se domnívají, že Gravesova a Dorlundova firma prodává technologii Isfahánu. Lauren se Mulderovi a Scullyové přiznává, že se prodej skutečně proběhne a věří tomu, že Dorlund Gravese zabil. Agenti hledají prostoru společnosti, ale nejsou schopni najít žádné důkazy. Když Dorlund napadne Lauren, Graves vezme otvírák na dopisy a řezem otevřete tapetu, čímž odhalí disk s důkazy. O několik týdnů později si Lauren najde novou práci, ale zdá se, že Gravesův duch ji následuje.\n"}
{"id": "967130", "url": "https://cs.wikipedia.org/wiki?curid=967130", "title": "Přihrádkové řazení", "text": "Přihrádkové řazení\n\nPřihrádkové řazení ( ) je stabilní řadicí algoritmus. Algoritmus rozděluje vstupní data na několik částí (přihrádek, bucketů). Tyto části jsou následně seřazeny.\n\n\n\nAsymptotická složitost algoritmu je formula_1, kde formula_2. Vstupní data mají velikost formula_3. Počet přihrádek je formula_4.\n\nBucket sort lze využít pro distribuované řazení. Každá přihrádka může být řazena v jiném vlákně.\n\nAlgoritmus lze použít pro řazení vstupních množin které nelze najednou načíst do paměti. Jednotlivé přihrádky mohou být řazeny ve vnitřní paměti a neaktivní přihrádky mohou být dočasně uloženy na vnější paměti.\n"}
{"id": "967131", "url": "https://cs.wikipedia.org/wiki?curid=967131", "title": "Husice parníková", "text": "Husice parníková\n\nHusice parníková nebo také kachyně parníková (\"Tachyeres pteneres\") je vrubozobý pták žijící v Patagonii a na Ohňové zemi. Je to robustní vodní pták dlouhý okolo 80 cm, samci váží okolo 6 kg a samice 5 kg. Kvůli vysoké hmotnosti a zakrnělým křídlům nemůže létat. Název má podle toho, že při plavání připomínají pohyby nohou kolesový parník. Potravu husic parníkových tvoří převážně drobní korýši a měkkýši, za nimiž se potápějí i do značných hloubek. Jsou známy jako teritoriální ptáci, každý pár tvrdě brání své hnízdiště. Vejce nebo malá housata se mohou stát kořistí karančů nebo chaluh.\n\n\n"}
{"id": "967133", "url": "https://cs.wikipedia.org/wiki?curid=967133", "title": "Svatba naoko", "text": "Svatba naoko\n\nSvatba naoko je lidová komická opera o čtyřech obrazech českého skladatele Otmara Máchy. Libreto napsal – za jazykové spolupráce Stanislava Kinzla – Vojtěch Trapl podle své veselohry \"Všechno se rozhodne na svatbě\" z roku 1973. Opera vznikla v letech 1974–1977 a nikdy nebyla provedena.\n\nTraplovo libreto nese všechny znaky dobové veselohry a nese potenciál spíše pro televizní komedii než pro operu, pro niž chybí přesvědčivá zápletka. Máchovi dalo příležitost pracovat s různými hudebními styly: ironicky s popovou (instrumentace zahrnuje dvě elektrické kytary!) a dechovkovou hudbou, se skutečným zájmem pak s lidovou hudbou (včetně původních lidových textů). Přitom se celkově jedná o hudbu kompozičně a zejména interpretačně dosti náročnou.\n\nSkladatel se později od tohoto díla odvrátil: „Napsal jsem dvouhodinovou operu, Svatba naoko se jmenovala, měla sedmdesát pět stránek, kulhala na libreto, a tak jsem ji venku na ohništi spálil. Vím, co pustit na veřejnost.“ Klavírní výtah opery však zůstává dostupný u nakladatele.\n\nNa chodské vesnici se chystá svatba: místní dívku si má brát chlapec z městské rodiny. Nevěstina rodina, jinak průměrně zámožná, si dává záležet na opulenci slavnosti i kvalitě darů, ale rodina ženicha se nedává zahanbit a přichází s vlastními domácími spotřebiči – a současně vlastními představami o průběhu svatby. Tak spolu soupeří dechovka vesnických svatebčanů s bigbítovou kapelou z města. Furianství obou rodin přeroste v roztržku nejen mezi svatebčany, ale nakonec i mezi snoubenci samotnými. Ale protože bohatá svatební hostina je přichystána – dokonce hned dvě! – a četní příbuzní a místě, rozhodnou se obě rodiny, že alespoň uspořádají svatbu „naoko“, aby lidé neřekli a jídlo se nemuselo vyhodit. Organizace této fingované svatby se ujme nejpovolanější osoba – vyhlášený lidový družba, dudák a nevěstin kmotr Babor, který neskrblí námahou, aby uspořádal všechny příslušné lidové obřady. Kouzlo lidových písní a tanců nakonec snoubence a jejich rodiny usmíří a svatba se může konat doopravdy.\n"}
{"id": "967136", "url": "https://cs.wikipedia.org/wiki?curid=967136", "title": "Horká linka Moskva–Washington", "text": "Horká linka Moskva–Washington\n\nHorká linka je přímé telefonní spojení mezi Bílým domem a Kremlem.\nDo provozu byla uvedena 30. srpna 1963 v reakci na karibskou krizi, díky níž se svět ocitl na prahu jaderné katastrofy. Na základě zkušenosti při hledání vhodné cesty vzájemného dialogu rozhodly USA a SSSR o zřízení přímého telefonního spojení mezi Bílým domem a Kremlem. \nPrvní zpráva byla odeslána 5. června 1967 z Moskvy. Sovětská strana se tázala, zda jsou Američané zapojeni do šestidenní války mezi Izraelem a jeho arabskými sousedy. Během dalších dní si mezi sebou vyměnily přes 20 zpráv, a to dálnopisem. Koncem 70. let byl systém doplněn podvodním kabelem a následně satelitním systémem. Od roku 1986 přibyly faxy umožňující přenos dokumentů a map. V současnosti zajišťují přenos družice.\nV roce 1999 byly zprovozněny další linky mezi úřadovnou amerického viceprezidenta a ruského premiéra, mezi národními bezpečnostními agenturami a kancelářemi ministrů zahraničí.\n"}
{"id": "967137", "url": "https://cs.wikipedia.org/wiki?curid=967137", "title": "Marek Antonín Canevalle", "text": "Marek Antonín Canevalle\n\nMarek Antonín Canevalle, někdy též Marc Antonio Canevalle či Marcantonio Canevalle (28. září 1652 Lanzo, Itálie – 15. února 1711, Praha, Habsburská monarchie) byl architekt a stavitel italského původu. Stejnému oboru se věnovali i další členové rodiny Canevalle.\n\nPodílel se na stavbách:\n"}
{"id": "967140", "url": "https://cs.wikipedia.org/wiki?curid=967140", "title": "Adela Gáborová", "text": "Adela Gáborová\n\nAdela Gáborová (2. března 1940, Brekov – 12. července 2007, Nitra) byla slovenská herečka a matka divadelního režiséra Petera Gábora.\n\nAngažmá v Divadle Andreje Bagara v Nitře dostala hned po absolvování studia herectví na Vysoké škole múzických umění v Bratislavě v roce 1961. Patřila k nejvýraznějším osobnostem tohoto souboru a ztvárnila zde mnoho významných postav. Kromě herectví se věnovala i pedagogické činnosti. Na Vysoké škole múzických umění učila loutkohereckou techniku jevištní řeči v koordinaci s hereckou tvorbou. Čas si však našla i na práci s posluchači kněžského semináře, ochotníků (např. režie v původních slovenské muzikálech \"Láska je silnější\", \"Sen o růži\" – Divadelní společenství Rafael v Bošanech) či přípravu recitátor na Poděbradské dny poezie, Hviezdoslav Kubín apod.\n\n\n"}
{"id": "967141", "url": "https://cs.wikipedia.org/wiki?curid=967141", "title": "Alexandre Davitašvili", "text": "Alexandre Davitašvili\n\nAlexandre „Alexi“ Davitašvili (: ); * 21. červen 1974 Achmeta, Sovětský svaz) je bývalý reprezentant Gruzie v judu.\n\nPo předčasném odchodu Davita Chachaleišviliho do důchodu bojoval o místo v reprezentaci převážně s Ramazem Čočišvilim. V roce 2000 dostal přednost startu na olympijských hrách v Sydney. Prohrál v prvním kole s reprezentantem Turecka Tatarolu na koku.\n\nV roce 2005 byl společně s Giorgi Revazišvilim obviněn za vydírání řeckého občana. Obvinění znamenalo konec s vrcholovou kariérou.\n\n"}
{"id": "967142", "url": "https://cs.wikipedia.org/wiki?curid=967142", "title": "Iluminovaný rukopis", "text": "Iluminovaný rukopis\n\nIluminovaný rukopis je rukopis, jehož text je doplněn iluminacemi. Není podstatné, zda se jedná o názorné ilustrace doprovázející a doplňující text nebo mají podobu ozdob, které pouze esteticky zkrášlují dílo. Ilustrované rukopisy vznikaly již v období pozdní antiky, ovšem jejich vrchol nastal v pozdním středověku, kdy okázalé iluminace mnohdy překonávají význam samotného textu. Zejména v 15. století se objevují bohatě ilustrované manuskripty ve světském prostředí. Po masivním rozšíření knihtisku ve 2. polovině 16. století ustupují do pozadí a ilustrace nahradily dřevořezy v tištěných knihách.\n\nNejstarší ilustrované papyrové zlomky se dochovaly z 5. století, např. tzv. \"Papyrus Vozatajů\" a z tohoto období pochází i nejstarší biblický iluminovaný rukopis \"Quedlinburská Itala\" o šesti foliích. Další iluminovaný rukopis Bible vznikl na přelomu 5. a 6. století. Rovněž kolem roku 512 vznikl rukopis obsahující asi 400 iluminací pro dceru západořímského císaře Olybria. Kolem roku 520 vznikl v Ravenně \"Codex Argenteus\" obsahující evangelia v gótském překladu. Ze 6. století pocházejí také evangeliáře \"Codex purpureus Beratinus\", Evangeliář ze Sinope a \"Codex purpureus Rossanensis\". Jedná se o nejstarší iluminované rukopisy Nového zákona.\nV českých zemích se rukopisy objevují během christianizace. K nejvýznamnějším iluminovaným manuskriptům raného středověku patří \"Kodex vyšehradský\", který vznikl u příležitosti korunovace Vratislava I. na českého krále v roce 1085. Kodex vznikl pravděpodobně v Bavorsku. Od 12. století jsou iluminace vznikající v českém prostředí ovlivňovány vedle německých zemí též rakouskými zeměmi (Salzburg) a ve 13. století je patrný i byzantský vliv, např. tzv. \"Sedlecký antifonář\" a \"Mater verborum\", nebo tzv. \"Františkánská bible\" a \"Osecký lekcionář\", které vznikly v pražském Anežském klášteře.\n\nZ počátku 14. století pochází tzv. \"Pasionál abatyše Kunhuty\" vzniklý z popudu Kunhuty Přemyslovny, dcery Přemysla Otakara II. a abatyše kláštera sv. Jiří na Pražském hradě. V letech 1325–1349 vznikla \"Velislavova bible\". Ve stejném období vznikl i rukopis \"Augustinus super Johannem\". Na konci 14. století byla vytvořena \"Bible Václava IV.\"\n\nPo husitských válkách vznikají iluminované rukopisy i pro osoby mimo církevní a královské prostředí a namísto liturgických kodexů se častěji objevují opisy bible doprovázené iluminacemi.\n\nPo vynálezu knihtisku v polovině 15. století nastal pozvolný ústup knižní iluminace. Tištěné knihy jsou zdobené dřevořezy a iluminace se od konce 15. století postupně omezují na výzdobu drobných osobních modlitebních knížek a na graduály. Tento typ knih byl v 16. století častý také v měšťanském prostředí (např. \"Literátský graduál\" z Třebechovic).\n\n\n"}
{"id": "967144", "url": "https://cs.wikipedia.org/wiki?curid=967144", "title": "Kateřina Saská (1468–1524)", "text": "Kateřina Saská (1468–1524)\n\nKateřina Saská (24. července 1468, Grimma – 10. února 1524, Calenberg) byla rodem saská princezna z dynastie Wettinů, prvním sňatkem rakouská arcivévodkyně a tyrolská hraběnka, druhým sňatkem pak brunšvicko-calenberská vévodkyně.\n\nKateřina byla nejstarším potomkem z osmi dětí saského vévody Albrechta III. zv. Srdnatého a jeho ženy Zdeny, dcery českého krále Jiřího z Poděbrad. Z jejích sourozenců se dospělosti dožili pouze tři, čtyři nejmladší zemřeli záhy po narození.\n\nRoku 1484 se ve svých šestnácti letech v Innsbrucku stala druhou manželkou o 40 let staršího, tehdy již senilního arcivévody Zikmunda Habsburského. Ten z prvního manželství se skotskou princeznou Eleonorou neměl žádné potomky a dítě mu neporodila ani Kateřina. V roce 1487 se mladá arcivévodkyně stala obětí pomluv jedné ze Zikmundových milenek, která ji obvinila z toho, že chtěla svého muže otrávit.\n\nKrátce na to byl Zikmund zbaven moci, kterou převzal jeho bratranec a císař Fridrich III. Následovala finanční omezení a tím neustálé spory mezi bratranci. Za další dva roky Zikmund jako tyrolský hrabě abdikoval a přenechal vládu Fridrichovu synovi Maxmiliánovi. Pro Kateřinu to znamenalo značné omezení příjmů, které trvalo do Zikmundovy smrti v roce 1496.\n\nZáhy nato se osmadvacetiletá Kateřina provdala podruhé. Jejím mužem se stal brunšvicko-calenberský vévoda Erik I. (1470–1540), jemuž porodila jedinou dceru Annu Marii, ta však v útlém věku zemřela; dalších dětí se pak již vévodský pár nedočkal. Kateřina sama zemřela začátkem roku 1524 a byla pohřbena ve vestfálském Mindenu v Německu.\n\nPo její smrti se Erik I. znovu oženil s braniborskou princeznou Alžbětou, jež mu porodila kromě tří dcer i vytouženého syna, dědice trůnu.\n\n"}
{"id": "967146", "url": "https://cs.wikipedia.org/wiki?curid=967146", "title": "Vladimír Mandel", "text": "Vladimír Mandel\n\nIng. Vladimír Mandel (* 28. května 1939) je československý basketbalista,  trenér a sportovní funkcionář. V roce 1962 vystudoval fakultu architektury a pozemního stavitelství a byl profesí projektant. Je nejmladším synem ak. mal. Jury Mandela.\n\nV československé basketbalové lize hrál celkem 12 sezón, z toho osm sezón za tým Spartak Sokolovo / od roku 1965 Sparta ČKD Praha, jednu sezónu (1963/64) za Duklu Dejvice a tři sezóny za Slavoj Vyšehrad. \n\nV letech 1969-1971 hrál basketbalovou ligu v Lucembursku za klub BBC Arantia Larochette. V roce 1970 s klubem byl vítězem Lucemburského poháru, když ve vítězném finálovém utkání proti Racing Luxembourg (99:77) byl nejlepším střelcem zápasu a zaznamenal rekordních 48 bodů \n\nPo návratu byl hráčem družstva Slavoj Vyšehrad, který hrál 1. resp. 2. ligu basketbalu. Po skončení hráčské kariéry vykonával od roku 1979 funkci trenéra ligového týmů mužů Sparty. Od roku 1993 byl členem vedení BC Sparta Praha.\n\n\n\n\n\n"}
{"id": "967149", "url": "https://cs.wikipedia.org/wiki?curid=967149", "title": "Alexander Schirger", "text": "Alexander Schirger\n\nAlexander Schirger (3. října 1925, Praha – 14. února 2013, Rochester, Minnesota, USA) byl profesorem vnitřního lékařství prestižní americké univerzitní nemocnice Mayo Clinic. Zasloužil se například o navázání spolupráce Fakultní nemocnice u sv. Anny v Brně a Mayo Clinic.\n\n31. října 2005 získal čestný doktorát lékařství Masarykovy univerzity. Zprostředkovával pravidelné stáže studentů Lékařské fakulty UK v Hradci Králové.\n\n\n"}
{"id": "967162", "url": "https://cs.wikipedia.org/wiki?curid=967162", "title": "Australian Open 2014 – mužská dvouhra", "text": "Australian Open 2014 – mužská dvouhra\n\nTrojnásobným obhájcem titulu soutěže mužské dvouhry byl srbský tenista a druhý hráč světa Novak Djoković, který jako jediný v otevřené éře světového tenisu vyhrál v letech 2011–2013 tři ročníky v řadě. Pokud by zvítězil i v tomto ročníku, mohl se s pěti tituly odpoutat od Andre Agassiho a Rogera Federera, kteří spolu s ním drželi v dané éře rekordní čtyři trofeje. Ve čtvrtfinále však nestačil na Švýcara Stanislase Wawrinku a podlehl mu po velké bitvě v pěti setech 6–2, 4–6, 2–6, 6–3 a 7–9.\n\nVítěz do žebříčku získal 2 000 bodů a připsal si částku 2 650 000 australských dolarů.\n\nPrvní grandslamové vítězství si připsal osmý nasazený švýcarský tenista Stanislas Wawrinka, když v boji o titul poprvé v kariéře přehrál španělskou světovou jedničku Rafaela Nadala po čtyřsetovém průběhu 6–3, 6–2, 3–6 a 6–3. Stal se tak teprve třetím Švýcarem po Rogeru Federerovi a Martině Hingisové, jemuž se tento výkon podařil a prvním tenistou po 21 letech, který cestou za grandslamovým titulem porazil prvního i druhého hráče světa. Vítěz Wawrinka při rozhovoru na kurtu Roda Lavera poděkoval Nadalovi: „\"Nejdříve bych chtěl říci, že je mi to líto, Rafo, a doufám, že tvoje záda budou brzy v pořádku. Jsi velký šampion, je ctí s tebou hrát a loni jsi prožil skvělý návrat po zranění.\"“ Poté ještě dodal: „\"Za ten rok se toho ale hodně událo a já teď pořád nevím, jestli sním, či bdím. Zítra uvidíme.\"“ Poražený finalista Nadal, poblahopřál švýcarskému tenistovi k jeho prvnímu grandslamu: „\"Jsem za tebe moc šťastný, jsme totiž velcí přátelé. Jestli mě měl někdo porazit ve finále grandslamu, tak jsem moc rád, že jsi to rozhodně ty. Zasloužíš si to.\"“\n\nWawrinka se také stal prvním mužem od Bruguerova titulu na French Open 1993, kterému se podařilo na jediném Grand Slamu porazit dva nejvýše nasazené hráče.\n\nRoger Federer vytvořil svou 57. účastí na grandslamovém turnaji bez přerušení nový rekordní zápis.\n\n"}
{"id": "967164", "url": "https://cs.wikipedia.org/wiki?curid=967164", "title": "Slopná", "text": "Slopná\n\nSlopná ( ) je obec na Slovensku v okrese Považská Bystrica. Patří do tradičního regionu Horní Pováží. Žije zde  obyvatel. První písemná zmínka o obci pochází z roku 1227. V obci je římskokatolický kostel svatého Ondřeje, apoštola.\n"}
{"id": "967165", "url": "https://cs.wikipedia.org/wiki?curid=967165", "title": "Rosnatka anglická", "text": "Rosnatka anglická\n\nRosnatka anglická (\"Drosera anglica\") je drobná masožravá rostlina z čeledi rosnatkovité (\"Droseraceae\").\n\nRostlinu tvoří přízemní růžice s květenstvím, které dosahuje až 20 centimetrové výšky. Listy bývají polovzpřímené s dlouhým řapíkem, na čepelích jsou umístěny tentakule. Květenství bývá složeno ze šesti bílých květů. Kvete od června do srpna.\n\nVyskytuje se především v otevřených nezalesněných oblastech s mokrou vápenitou půdou, rašeliništích či vřesovištích. V Evropě je rozšířená hlavně v její severní části. Zasahuje ale také do střední Evropy, včetně České republiky a Slovenska, kde patří mezi kriticky ohrožené druhy. Roste také v části severní Asie, v Japonsku a v Severní Americe. Nejjižněji se objevuje na Havajském ostrově Kauai, kde je nazývána \"mikinalo\", či v americké Kalifornii\n\n\n \n"}
{"id": "967167", "url": "https://cs.wikipedia.org/wiki?curid=967167", "title": "USCGC Polar Sea (WAGB-11)", "text": "USCGC Polar Sea (WAGB-11)\n\nUSCGC \"Polar Sea\" (WAGB-11) je těžký ledoborec Pobřežní stráže Spojených států amerických třídy \"Polar\". Společně se svou sesterskou lodí USCGC \"Polar Star\" byl postaven v loděnicích Lockheed v Seattlu, do služby byl zařazen 23. února 1978. Jeho domovským přístavem je Seattle.\n\nV roce 2010 byl kvůli závadám na motorech odstaven mimo službu, Pobřežní stráž v roce 2012 plánovala jeho sešrotování. K tomu však nedošlo, analýza z roku 2013 ukázala možnou modernizaci a reaktivaci lodě. Roku 2016 Pobřežní stráž dospěla k závěru, že reaktivace plavidla by byla neekonomická. Ledoborec bude sloužit jako zdroj náhradních dílů pro svou sesterskou loď.\n\n"}
{"id": "967171", "url": "https://cs.wikipedia.org/wiki?curid=967171", "title": "Australian Open 2014 – ženská dvouhra", "text": "Australian Open 2014 – ženská dvouhra\n\nDvojnásobnou obhájkyní titulu soutěže ženské dvouhry byla běloruská tenistka a druhá hráčka světa Viktoria Azarenková, která usilovala o třetí trofej v řadě. Tím se mohla stát šestou ženou v otevřené éře světového tenisu, a první od tří trofejí Martiny Hingisové z let 1997–1999, jež by vyhrála turnaj třikrát za sebou. Tyto plány jí však překazila pátá nasazená Agnieszka Radwańská, která ji ve čtvrtfinále vyřadila.\n\nVítězka do žebříčku získala 2 000 bodů a připsala si částku 2 650 000 australských dolarů.\n\nSvětová jednička Serena Williamsová výhrou ve 3. kole nad Danielou Hantuchovou překonala rekord Margaret Courtové v počtu šedesáti vítězných utkání na Australian Open. Eugenie Bouchardová se stala první Kanaďankou od roku 1992, která postoupila do čtvrtfinále Grand Slamu. Naposledy před ní si tuto fázi soutěže zahrála Patricia Hy-Boulaisová na US Open 1992. Následně si poradila s Anou Ivanovićovou a po Carling Bassettové-Segusové se stala druhým kanadským tenistou v otevřené éře tenisu, který prošel do semifinále majoru.\n\nRumunka Simona Halepová se po výhře nad Jelenou Jankovićovou poprvé v kariéře probojovala do čtvrtfinále Grand Slamu. V něm však uhrála jen tři gamy na Cibulkovou.\n\nDominika Cibulková se stala první slovenskou tenistkou v historii, která postoupila do finále dvouhry grandslamového turnaje, i prvním Slovákem od vzniku samostatného státu v roce 1993.\n\nVítězkou se stala čtvrtá nasazená čínská tenistka Li Na, která ve finále zdolala Slovenku Dominiku Cibulkovou po dvousetovém průběhu 7–6 a 6–0. Li Na tak ve finále Australian Open uspěla až na třetí pokus a získala svůj druhý grandslamový titul. Ve věku 31 let a 11 měsíců se stala nejstarší šampiónkou během otevřené éry melbournského grandslamu. Bodový zisk ji vrátil zpět na 3. příčku žebříčku s minimální ztrátou 11 bodů na Azarenkovou. Cibulková napodobila krajana Miloše Mečíře, který v československém finále Australian Open 1989 podlehl Ivanu Lendlovi.\n\n"}
{"id": "967173", "url": "https://cs.wikipedia.org/wiki?curid=967173", "title": "Miloš Meier", "text": "Miloš Meier\n\nMiloš Meier (* 17. června 1984, Jihlava) je český bubeník.\n\nV anketě posluchačů radia Beat a čtenářů časopisu Rock & Pop byl vybrán do české superskupiny spolu s Michalem Pavlíčkem, Kamilem Střihavkou, Vladimírem Kulhánkem, Romanem Dragounem a Janem Hrubým.\n\nJeho bubenická kariéra začala v dechovkové kapele jeho otce při hudební škole v Hronově a současně hrál i v několika místních rockových a metalových kapelách.\n\nV 15 letech pak odešel studovat na Státní konzervatoř do Prahy a již při studiu prošel mnoha kapelami různých hudebních žánrů např. Judas Priest Revival, Deklarace X, Mayday, Tortharry, Jesus Om, jazzové Red Sox Trio, Bon Jovi Revival, Petr Poláček & Iluze, hrál i v kapele první české Superstar Anety Langerové.\n\nV 19 letech vyhrál konkurz do znovuobnovených B.S.P., se kterými odehrál několik turné a v roce 2006 s nimi natočil DVD z posledního koncertu B.S.P. \"Live in Retro Music Hall\".\n\nS jednotlivými členy kapely stále spolupracuje, např. hrál s kapelou Kamila Střihavky Leaders! a s Michal Pavlíček Trio a s kapelou Stroy. \n\nV současnosti je členem metalové kapely Dymytry, hraje v seskupení kolem Václava Noida Bárty 'Noid', a také v kapele Eleison. Kromě toho hostuje i na různých hudebních projektech.\n\nV roce 2010 hrál na bubenickém festivalu Drummersday v Nizozemsku, kde vystoupil po boku předních nizozemských a belgických bubeníků. V roce 2011 pak také na jednom z největších bubenických festivalů na světě, na La Rioja Drumming Festival 2011 ve Španělsku.\n\n2. a 3. června 2017 vystoupil na Seoul Drum Festivalu v jihokorejském Soulu, kde sklidil velký úspěch.\n\nPořádá bubenické workshopy Drumming Syndrome.\n\nOd srpna 2018 vystupuje také s kytaristou Gusem G.. Poprvé spolu vystoupili na festivalu Rock Heart v Moravském Krumlově a na podzim 2018 spolu absolvují turné po Evropě.\n\n\n\n\n\n"}
{"id": "967175", "url": "https://cs.wikipedia.org/wiki?curid=967175", "title": "Liebiegova přádelna", "text": "Liebiegova přádelna\n\nLiebiegova přádelna je bývalý průmyslový závod v Boleslavi, části obce Černousy na severu České republiky ve Frýdlantském výběžku Libereckého kraje. Podnik vznikl v objektu hospody (čp. 16), kterou v polovině 19. století Franz Liebieg zakoupil, a pily (čp. 17). Oba objekty nechal přestavit na přádelnu mykané příze. Zpracovával v ní ovčí vlnu.\n\nK závodu vedl náhon, který sem přiváděl vodu z řeky Smědé. Součástí továrny byla patrová přádelna, dále úpravna se šedovými světlíky a navíc ještě kotelna s charakteristickými vysokými obloukově zaklenutými okny. V roce 1897 postihl závod požár, leč podařilo se po něm provoz v továrně obnovit.\n\nMezi roky 1931 a 1935 měla areál v pronájmu společnost Leinbrock a Kretschmar, která v něm vyráběla strojírenské výrobky. Od počátku druhé světové války již ale závod neprodukoval žádné výrobky. Po válce byl znárodněn a využíval jej jako skladiště místní státní statek. Na počátku 21. století stál z továrny pouze opravený dům čp. 16. Zbytek byl již povětšinou zbořen.\n"}
{"id": "967177", "url": "https://cs.wikipedia.org/wiki?curid=967177", "title": "Kistlerova cena", "text": "Kistlerova cena\n\nKistlerová cena ( ) je první futurologické ocenění, které každoročně uděluje Nadace pro budoucnost.\n\nKistlerova cena je pojmenována po americkém vizionáři a filantropovi Walteru P. Kistler. Cena se uděluje za originální a inovační příspěvky k porozumění spojení mezi lidským genomem a lidskou společností. Sestává z peněžní odměny ve výši 100 000 amerických dolarů a 200 gramové zlaté medaile.\n\n\n"}
{"id": "967180", "url": "https://cs.wikipedia.org/wiki?curid=967180", "title": "Luzinova věta", "text": "Luzinova věta\n\nLuzinova věta říká, že libovolná borelovská funkce na množině konečné míry je spojitá na nějaké množině, jejíž míra je libovolně blízká míře původní množiny.\n\nDůkaz je možné provést pomocí Jegorovovy věty.\n\nNechť formula_1, formula_2, kde formula_3 je Lebesgueova míra na množině reálných čísel formula_4 a formula_5 je borelovská funkce.\n\nPak formula_6, takové, že formula_7 a formula_8, tj. \nrestrikce funkce formula_9 na formula_10 je spojitá funkce.\n\n"}
{"id": "967181", "url": "https://cs.wikipedia.org/wiki?curid=967181", "title": "Chlum (Šumava)", "text": "Chlum (Šumava)\n\nChlum je 1191 m vysoká hora v jihočeské části Šumavy, ve vojenském újezdu Boletice. Jde o čtvrtou nejvyšší a druhou nejprominentnější horu podcelku Želnavská hornatina a šestou nejvyšší horu okresu Český Krumlov.\n\nVrchol Chlumu se od roku 1947 nachází ve vojenském výcvikovém prostoru Boletice. Nevede na něj žádná turistická trasa, tudíž je pro veřejnost nepřístupný.\n\nNa jihozápadním svahu hory se nachází vojenský betonový bunkr, sloužící dříve jako pozorovatelna důstojníků při ostrých střelbách. Odtud se otevírá výhled na vodní nádrž Lipno a při zvlášť výborné dohlednosti lze spatřit alpské vrcholy Dachstein či sousední Totes Gebirge s Grosser Prielem.\n"}
{"id": "967182", "url": "https://cs.wikipedia.org/wiki?curid=967182", "title": "Liturgické hnutí", "text": "Liturgické hnutí\n\nLiturgické hnutí mělo za cíl především dosáhnout uvědomělé a činné účasti věřících na liturgii. Jeho počátky sahají do 19. století, ve větší míře se však rozšířilo až během první poloviny 20. století a vyvrcholením jeho snah bylo provedení liturgické reformy po druhém vatikánském koncilu podle konstituce Sacrosanctum Concilium v roce 1963. Kromě římskokatolické církve zasáhlo hnutí také anglikánské a některé protestantské církve.\n\nPočátky liturgického hnutí jsou spjaty s klášterem sv. Petra v Solesmes, obnoveným v roce 1833. Jeho opat Prosper Louis Pascal Guéranger OSB se snažil ve Francii, kde se tehdy užíval novogalský ritus, zavést římskou liturgii a obnovit gregoriánský chorál. V roce 1848 vyšla kniha blah. Antonia Rosminiho \"Pět ran svaté církve\" (italsky \"Le cinque piaghe della santa Chiesa\") z roku 1832, ve které se její autor pozastavuje nad propastí mezi knězem slavícím mši a shromážděným lidem. Později začínají být vydávány misály pro lid, které kromě originálního znění liturgických textů v latině obsahují také jejich souběžný překlad do příslušného národního jazyka (například Schottův misál v Německu nebo Schallerův misál v českých zemích).\n\nRoku 1903 vydal papež Pius X. motu proprio Tra le sollecitudini, ve kterém poprvé použil pojem činná účast. Cílené aktivity se však začaly rozvíjet až od roku 1909, kdy Lambert Beauduin OSB na katolickém kongresu v belgickém Mechelenu vystoupil s proslovem, ve kterém označil účast věřících na bohoslužbách za základní formu projevu jejich zbožnosti (tzv. mechelenská událost).\n\nŠiroce organizované liturgické hnutí se ale prozatím rozvinulo pouze v Německu, v Rakousku a v Belgii, později pak ještě ve Francii, kde bylo roku 1943 založeno Centrum pro liturgickou pastoraci (francouzsky Centre de pastorale liturgique). Velký význam pro liturgické hnutí mělo zejména německé opatství Maria Laach, kde se od roku 1921 konaly mše sloužené čelem k lidu a kde působil významný liturgik Odo Casel OSB, jakož i rakouský klášter Klosterneuburg a tamní řeholní kanovník Johannes Pius Parsch CRSA. Objevily se však také obavy, a to i ze strany episkopátu a římské kurie, aby aktivity hnutí nevedly k porušování liturgických předpisů.\n\nVšechny reformní liturgické snahy byly uznány v encyklice Mediator Dei, kterou vydal papež Pius XII. v roce 1947. Po druhé světové válce se také začal prosazovat názor, že nestačí pouze dosáhnout aktivní účasti věřících na tridentské liturgii, nýbrž že samotná liturgie potřebuje reformu. Prvním krokem k jejímu provedení se roku 1951 stalo vydání dekretu Dominicæ resurrectionis vigiliam, jímž byla obnovena velikonoční vigilie. Vyvrcholením třetí fáze se stalo projednání a vydání konstituce Sacrosanctum Concilium, kterou papež Pavel VI. vyhlásil 4. prosince 1963.\n\nJako čtvrtá fáze liturgického hnutí se označuje realizace liturgické reformy v praxi.\n\nCentrem liturgického hnutí v českých zemích se stal především Emauzský klášter, který v roce 1926 zorganizoval cyklus přednášek, od téhož roku začal vydávat liturgický časopis Pax a v letech 1933, 1934, 1936 a 1937 uspořádal liturgické týdny věnované různým tématům. Péčí emauzského benediktina Mariana Schallera OSB roku 1925 vyšel poprvé Schallerův misál obsahující také souběžný překlad liturgických textů pro slavení tridentské mše do češtiny.\n\nNa olomoucké teologické fakultě propagovali liturgické hnutí zejména prof. ThDr. Jan Nepomuk Hejčl a Msgre. prof. ThDr. František Cinek.\n\n\n"}
{"id": "967183", "url": "https://cs.wikipedia.org/wiki?curid=967183", "title": "Kaple svatých Andělů Strážných (Zboží)", "text": "Kaple svatých Andělů Strážných (Zboží)\n\nKaple svatých Andělů Strážných je římskokatolická kaple ve Zboží, části města Dvůr Králové nad Labem, farnosti Dvůr Králové nad Labem.\n\nDo 20. století patřila obec i kaple pod samostatnou farnost Choustníkovo Hradiště.\n\n"}
{"id": "967192", "url": "https://cs.wikipedia.org/wiki?curid=967192", "title": "Petru Groza", "text": "Petru Groza\n\nPetru Groza (7. prosince 1884, Băcia – 7. ledna 1958, Bukurešť) byl rumunský politik, právník, předseda Prozatímního prezidia Rumunské lidové republiky (prezident) v období od 2. června 1952 – 7. ledna 1958 a první předseda Rady ministrů (premiér) v socialistickém období od 6. března 1945 do 2. června 1952. Měl přezdívku \"Rudý buržoa\".\n\nNarodil se v bohaté rodině sedláků ve vsi Băcia v Sedmihradsku, v té době v Rakousko-Uhersku. Po studiích na vysoké škole reformované církve v Orăștie odešel do Uherska, kde studoval na Univerzitě Ötvösa Lórána v Budapešti právo. Později také studoval na univerzitách v Lipsku a Berlíně.\n\nKe konci první světové války svá studia dokončil a vrátil se do Rumunska, aby tam pracoval jako právník. V roce 1918 se poprvé ukázal na politické scéně jako člen Rumunské národní strany a dva roky zastával post ředitele Rady pro Sedmihradsko, která sdružovala politiky podporující zapojení Sedmihradska do Rumunska.\n\nBěhem tohoto období jeho života navazoval politické kontakty a spolupracoval s různými sedmihradskými politiky a náboženskými organizacemi, v letech 1919–1927 zastával post člena Synodu a Kongresu Rumunské pravoslávné církve. Začátkem 20. let 20. století opustil po konfliktu s Iuliu Maniuem Rumunskou národní stranu a přestoupil do Lidové strany Rumunska. Díky tomu se stal i ministrem pro Sedmihradsko a také ministrem vnitra ve vládě premiéra Alexandra Averesca.\n\nRoku 1933 založil levicové agrární hnutí \"Fronta oráčů\" (\"Frontul Plugarilor\"). Ta se dostala později pod kontrolu komunistů a sehrála klíčovou roli při přechodu Rumunska k socialismu, neboť sama komunistická strana byla v Rumunsku dosti slabá.\n\nPetru Groza se stal premiérem 6. března 1945, když byl jeho předchůdce Nicolae Rădescu (po nátlaku sovětského ministra zahraničí Andreje Vyšinského) z této funkce odvolán. Za jeho vlády, po abdikaci rumunského krále Michal I. se z Rumunského království dne 30. prosince 1947 vytvořila Rumunská lidová republika. Jeho autorita a kompetence byly výrazné, protože dokázal bez podpory Sovětského svazu nastolit komunistický režim v Rumunsku ještě předtím, než ho na postu premiéra vystřídal Gheorghe Gheorghiu-Dej.\n"}
{"id": "967195", "url": "https://cs.wikipedia.org/wiki?curid=967195", "title": "Cerkev", "text": "Cerkev\n\nCerkev (vzácněji \"cerkov\" nebo \"cerkva\", zastaralý \"církev\"; z Κυριακη (οικια) – (dům) Pána) je řeckokatolický nebo pravoslavný chrám či kostel. Řeckokatolická i pravoslavná církev pro své chrámy nepoužívá pojem „kostel“. V běžné mluvě tak lze rozlišit vyznání jednotlivých osob podle jejich informace, zda „chodí do kostela“ nebo „chodí do cerkve“.\n\nNejznámějšími cerkvemi na Slovensku jsou rusínske dřevěné cerkve na východě země.\n\nCerkev je obvykle postavena tak, že je orientována směrem na východ. Na Slovensku je na cerkvi umístěn tříramenný kříž. Na řeckokatolických cerkvách má tento kříž všechna příčná ramena vodorovná, kdežto na pravoslavných cerkvách má spodní rameno sešikmené.\n\nZ prostorového hlediska se cerkev se dělí na tři hlavní části: předsíň, loď a svatyni. Kromě podélného rozvržení půdorysu se cerkve často staví i do půdorysu řeckého kříže. Charakteristickým znakem cerkví je přítomnost ikonostasu, který odděluje svatyni od lodě. Na ikonostasu je zcela vpravo v jeho hlavní řadě umístěna ikona světce nebo svátku, jemuž je daná cerkev zasvěcena. Svatyně, která se nachází za ikonostasem, je nejdůležitější částí cerkve a symbolicky představuje nebeské království. Loď je část cerkve, která je určena pro věřící. Symbolicky představuje putující církev. Předsíň byla původně určena pro katechumeny a kajícníky a symbolicky představuje očistec, resp. trpící církev.\n\n\n"}
{"id": "967196", "url": "https://cs.wikipedia.org/wiki?curid=967196", "title": "Bublinová paměť", "text": "Bublinová paměť\n\nBublinová paměť je druh paměti dříve využívaný ve výpočetní technice. Podle technologie záznamu se řadí mezi magnetické paměti. Jedná se o nerotující digitální paměť, což znamená, že se ukládají data v podobě bitů a nikoliv průběh signálu jako například na audiokazetu. Paměť na rozdíl od většiny ostatních magnetických pamětí nemá žádné pohyblivé součásti.\n\nJedná se o značně exotickou paměť, která byla vytvořena na počátku 70. let 20. století. Tvarově je nejbližší kvádru o rozměrech přibližně 5 cm × 5 cm × 1 cm. V bublinové paměti se nachází tenký film magnetického materiálu, ve kterém se tvoří malé magnetizované prostory, které touto látkou nejsou vyplněny. Tyto prázdné prostory připomínají svým vzhledem bubliny a proto se tak tato paměť nazývá. Stručně řečeno, přítomnost bubliny představuje hodnotu 1 a její nepřítomnost hodnotu 0. Uvnitř paměti se také nachází miniaturní generátory pro tvorbu bublin a detektory pro jejich detekci. S příchodem pevných disků v 80. letech 20. století byl vývoj bublinových pamětí ukončen, protože pevné disky byly ve všech aspektech výrazně dokonalejší.\n"}
{"id": "967197", "url": "https://cs.wikipedia.org/wiki?curid=967197", "title": "Římskokatolická farnost Klíny", "text": "Římskokatolická farnost Klíny\n\nŘímskokatolická farnost Klíny (lat. \"Göhren\") je zaniklé územní společenství římských katolíků v Klínech a okolí. Organizačně spadalo do krušnohorského vikariátu, který je jedním z deseti vikariátů litoměřické diecéze.\n\nPísemné doklady potvrzují, že farnost existovala již před rokem 1354. Matriky jsou v místě vedeny od roku 1784. V roce 1870 byla farnost kanonicky znovu obnovena.\nFarnost existovala do 31. prosince 2012 jako součást litvínovského farního obvodu. Od 1. ledna 2013 zanikla sloučením do farnosti děkanství Litvínov.\n\n\"Začátek působnosti jmenovaného v duchovní správě farnosti od:\"\nDo farnosti náleželo území obcí:\n\nVe farnosti se nacházely také další drobné sakrální stavby a pamětihodnosti.\n\n\n"}
{"id": "967198", "url": "https://cs.wikipedia.org/wiki?curid=967198", "title": "Borelovská množina", "text": "Borelovská množina\n\nBorelovská množina v matematice je libovolná množina v topologickém prostoru, kterou lze získat z otevřených množin pomocí operací spočetného sjednocení, spočetného průniku a relativního doplňku (nebo ekvivalentně z uzavřených množin). Název mají po francouzském matematikovi Émile Borelovi.\n\nPro libovolný topologický prostor \"X\" vytváří kolekce všech borelovských množin na \"X\" σ-algebru známou jako borelovská algebra nebo borelovská σ-algebra. Borelovská algebra na \"X\" je nejmenší σ-algebra, která obsahuje všechny otevřené množiny (nebo ekvivalentně všechny uzavřené množiny).\n\nBorelovské množiny jsou důležité v teorii míry, protože libovolná míra definovaná na otevřených množinách nějakého prostoru nebo na uzavřených množinách nějakého prostoru, musí být definovaná i na všech borelovských množinách tohoto prostoru. Jakákoli míra definovaná na borelovských množinách se nazývá borelovská míra. Borelovské množiny a s nimi související borelovská hierarchie také hraje stěžejní roli v deskriptivní teorii množin.\n\nV některých kontextech jsou borelovské množiny definovány jako množiny generované kompaktními množinami topologického prostoru, místo otevřenými množinami. Tyto dvě definice jsou ekvivalentní pro mnoho rozumných prostorů, včetně všech Hausdorffových σ-kompaktních prostorů, ale mohou se lišit v patologičtějších prostorech.\n\nJestliže \"X\" je metrický prostor, můžeme borelovskou algebru v prvním smyslu \"generativně\" popsat takto:\n\nPro kolekci \"T\" podmnožin \"X\" (to jest pro libovolnou podmnožinu potenční množiny \"X\", P(\"X\")), definujeme\n\nNyní definujeme pomocí transfinitní indukce posloupnost \"G\", kde \"m\" je ordinální číslo, tímto způsobem:\n\n\nTvrdíme, že borelovská algebra je \"G\", kde ω je první nespočetné ordinální číslo. Tj. borelovská algebra může být \"generovaná\" z třídy otevřených množin iterováním operací\n\nna první nespočetný ordinál.\n\nPro důkaz tohoto tvrzení je potřeba si uvědomit, že libovolnou otevřenou množinu v metrickém prostoru lze získat jako sjednocení rostoucí posloupnosti uzavřených množin. Speciálně je vidět, že doplňky množin zobrazují \"G\" do sebe pro libovolný limitní ordinál \"m\"; pokud \"m\" je nespočetný limitní ordinál, pak \"G\" je uzavřená na spočetná sjednocení.\n\nPro libovolnou borelovskou množinu \"B\" existuje nějaký spočetný ordinál α takový, že \"B\" lze získat iterováním operace nad α. Pokud se \"B\" probíhá všemi borelovskými množinami, α bude probíhat všemi spočetnými ordinály, a proto prvním ordinálem, pro který získáme všechny borelovské množiny, je ω, první nespočetný ordinál.\n\nDůležitý příklad, zvláště v teorii pravděpodobnosti, je borelovská algebra na množině reálných čísel. Je to algebra, na které je definována borelovská míra. Je-li dána reálná náhodná proměnná definována na pravděpodobnostním prostoru, její rozdělení pravděpodobnosti je podle definice také mírou na borelovské algebře.\n\nBorelovská algebra na reálných číslech je nejmenší σ-algebra na R, která obsahuje všechny intervaly.\n\nPři konstrukci pomocí transfinitní indukce lze ukázat, že kardinalita systému množin v každém kroku je nejvýše rovna potenci kontinua. Proto celkový počet borelovských množin je menší nebo roven\n\nGeorge Mackey píše, že borelovský prostor je „množina spolu s význačnou σ-algebrou svých podmnožin, které se nazývají borelovské množiny.“. Nicméně modernější terminologie používá pro takové prostory název \"měřitelný prostor\". Důvodem pro toto rozlišování je, že Borelovská σ-algebra je σ-algebra generovaná \"otevřenými\" množinami \"topologického\" prostoru, zatímco Mackeyova definice se vztahuje na množiny opatřené \"libovolnou\" σ-algebrou. Existují měřitelné prostory, které jsou \"ne\"borelovské prostory v tomto omezenějším topologickém smyslu.\n\nMěřitelné prostory vytvářejí kategorie, ve kterých homomorfismy jsou měřitelnými funkcemi mezi měřitelnými prostory. Funkce formula_9 je měřitelná, jestliže vzorem každé měřitelné množiny \"B\" v \"Y\", formula_10 je měřitelná množina v \"X\".\n\nVěta. Nechť \"X\" je polský prostor, tj. topologický prostor takový, že existuje metrika \"d\" na \"X\", která definuje topologii \"X\", a díky které je \"X\" úplný separabilní metrický prostor. Pak \"X\" jako Borelovský prostor je izomorfní s jedním z prostorů\n(1) R, (2) Z nebo (3) s konečným prostorem.\n\nReálná přímka R a sjednocení R s libovolnou spočetnou množinou jsou jako borelovské prostory izomorfní.\n\nStandardní borelovský prostor je borelovský prostor na polském prostoru.\n\nJakýkoli standardní borelovský prostor je definovaný (až na isomorfismus) svoji kardinalitou, a libovolný nespočetný standardní borelovský prostor má kardinalitu kontinua.\n\nPro podmnožiny polských prostorů lze borelovské množiny charakterizovat jako množiny, který jsou obory hodnot spojitých injektivních zobrazení definovaný na polských prostorech. Ale obor hodnot spojitého neinjektivního zobrazení nemusí být borelovský. Viz analytická množina.\n\nKaždá pravděpodobnostní míra na standardním borelovském prostoru vytváří z tohoto prostoru standardní pravděpodobnostní prostor.\n\nPříklad podmnožiny reálných čísel, která není borelovská, a který ukázal Luzin (Sect. 62, stránky 76-78), je popsán níže. Naopak, příklad neměřitelné množiny nemůže být ukázán, ačkoli její existence dokázána být může.\n\nKaždé iracionální číslo lze jednoznačně reprezentovat řetězovým zlomkem:\n\nkde formula_12 je nějaké celé číslo a všechna ostatní čísla formula_13 jsou \"kladná\" celá čísla. Nechť formula_14 je množina všech iracionálních čísel, která odpovídají posloupnostem formula_15 které mají následující vlastnost: existuje nekonečná podposloupnost formula_16 taková, že každý prvek je dělitelem svého následovníka. Tato množina formula_14 není borelovská. Ve skutečnosti je to analytická množina, která je kompletní ve třídě analytických množin. Další podrobnosti jsou v knize od Kechrise o deskriptivní teorii množin, zvláště ve cvičení (27.2) na straně 209, v definici (22.9) na straně 169 a cvičení (3.4)(ii) na straně 14.\n\nJinou neborelovskou množinou je inverzní obraz formula_18 nekonečné paritní funkce formula_19. Nicméně toto je důkaz (pomocí axiomu výběru) existence, ne explicitní příklad.\n\nPodmnožina lokálně kompaktního Hausdorffova topologického prostoru se nazývá \"borelovská množina\", jestliže patří do nejmenšího σ-okruhu obsahujícího všechny kompaktní množiny.\n\nSkvělé vysvětlení mechanismu \"Polské topologie\" je podané v kapitole 3 následující publikace:\n\n\n"}
{"id": "967213", "url": "https://cs.wikipedia.org/wiki?curid=967213", "title": "Skupina (informatika)", "text": "Skupina (informatika)\n\nV počítačové terminologii obecně pojem skupina odkazuje na skupinu uživatelů. Uživatelé mohou patřit do žádné, jedné nebo více skupin (některé systémy určují maximální počet). Hlavní účel těchto skupin je zjednodušení řízení skupin a bezpečnosti v počítačových systémech.\n\nPředpokládejme, že oddělení počítačové vědy má síť, která je sdílená studenty a profesory. Oddělení má vytvořený dva seznamy složek. Do jednoho mají přístup studenti, do druhého profesoři. Bez skupin by musel správce přidat všem studentům oprávnění pro přístup do všech studentských složek a profesorům zase oprávnění pro přístup do všech profesorských složek. V případě většího množství lidí a složek by byl takovýto způsob nepraktický. S každým novým studentem nebo profesorem by správce musel přidat práva u všech složek.\n\nDíky skupinám je takový úkol jednodušší. Vytvoří se skupiny pro studenty a profesory a přiřadí se do nich patřiční uživatelé. Celé skupině se může přiřadit oprávnění pro přístup do příslušné složky. Přidání nebo odebrání účtu se řeší řeší přímo u skupiny místo všech složek.\n\nHlavní využití skupin jsou:\n"}
{"id": "967214", "url": "https://cs.wikipedia.org/wiki?curid=967214", "title": "Šťavnatka pomrazka", "text": "Šťavnatka pomrazka\n\nŠťavnatka pomrazka (\"Hygrophorus hypothejus\") je druh jedlé houby z čeledi šťavnatkovité (\"Hygrophoraceae\").\n\nRoste koncem podzimu nebo začátkem zimy po prvních mrazech, podle čehož získala také své jméno. Preferuje smíšené a jehličnaté lesy, především v okolí borovic. Doba výskytu je zpravidla od října do prosince. Za příhodných podmínek až do ledna.\n\nKlobouk šťavnatky pomrazky je široký od 3 do 8 centimetrů (max. 10 centimetrů), obvykle olivově hnědé barvy, ve středu je tmavší. U starších jedinců se mění barva do žluta. Zpočátku je zvoncovitý, později plochý až vmáčklý. Mladé exempláře mají klobouk pokrytý slizkou kůží. Dužina je bílá až bledožlutá, lupeny jsou bělavé až naoranžovělé. Výtrusný prach je bílý. Válcovitý třeň je 5-7 centimetrů vysoký a 0,3–0,7 centimetry široký. Mívá nažloutlou barvu.\n"}
{"id": "967218", "url": "https://cs.wikipedia.org/wiki?curid=967218", "title": "Åsa Larssonová", "text": "Åsa Larssonová\n\nÅsa Larssonová, plným jménem Åsa Elena Larsson, (* 28. června 1966, Uppsala) je švédská autorka kriminálních románů.\n\nNarodila se v Uppsale, vyrůstala avšak ve městě Kiruna na severu Švédska. Pracovala jako daňová poradkyně, tuto profesi má i hlavní hrdinka jejích knih Rebecka Martinssonová. V češtině vydává její knihy nakladatelství Host. Její první román \"Sluneční bouře\" (Solstorm, 2003) obdržel roku 2003 ocenění \"Nejlepší švédská krimi prvotina\" a druhý román \"Prolitá krev\" (Det blod som spillts, 2004) dostal roku 2004 cenu za \"Nejlepší švédský kriminální román\". V roce 2012 obdržela \"Svenska Bibelsällskapets Bibelpris\".\n\n\nPAX - série 10 knih\n\n\n\n"}
{"id": "967220", "url": "https://cs.wikipedia.org/wiki?curid=967220", "title": "Bradavica", "text": "Bradavica\n\nBradavica (polsky \"Staroleśny Szczyt\") je štít ve Vysokých Tatrách, vysoký 2476 metrů a dosahující prominence 276 metrů, což je 7. nejvyšší hodnota mezi tatranskými dvoutisícovkami.\n\nNachází se necelé 2 km severovýchodně od Gerlachovského štítu, na hřebeni mezi Východnou Vysokou a Slavkovským štítem, ze kterého od Bradavice vybíhá na jih rozsocha Velických Granátů. Díky tomu se Bradavica klene nad 3 dolinami – Slavkovskou, Velickou a Velkou Studenou. Má čtyři vrcholy, nejvyšší je severovýchodní.\n\nPrvovýstup provedli 14. srpna 1892 Kazimierz Tetmajer, Tadeusz Boy-Żeleński, Klimek Bachleda, Jan Bachleda-Tajber.\n\nNa Bradavicu nevedou žádné značené turistické cesty, a je proto přístupná jen s horolezeckým průkazem nebo v doprovodu horského vůdce.\n\n"}
{"id": "967221", "url": "https://cs.wikipedia.org/wiki?curid=967221", "title": "Ganymédova fontána", "text": "Ganymédova fontána\n\nGanymédova fontána je neobarokní fontána nacházející se na Hviezdoslavově náměstí v Bratislavě.\n\nV roce 1886 byla dokončena stavba monumentální historické budovy Městského divadla. Prostor před hlavním vchodem do divadla vyplnila umělecky řešená fontána od bratislavského sochaře Viktora Tilgnera. Jejím objednatelem byla První bratislavská spořitelna (Első Pozsonyi Takarékpénztár), která hotovou fontánu darovala v roce 1888 městu.\n\nPři její realizaci se umělec plně podřídil existenci stavby divadla a svou fontánu proto ztvárnil tak, aby svým vzhledem monumentalitu budovy doplňovala.\n\nNámětem fontány se stal antický mýtus o chlapci Ganymédovi, který byl unesen do sídla bohů na Olympu Diem proměněným v orla.\n\nPři ztvárnění architektonické části fontány se autor nechal inspirovat fontánami v parku Vily d'Este v Tivoli. V detailech navazoval na donnerovskou tradici, kterou skloubil s bratislavskými reáliemi. Krásným příkladem této symbiózy se staly postavičky dětí na soklu fontány, držící v rukou čtyři druhy nejhojnějších dunajských ryb. Po obvodu velké kamenné mísy umístil Tilgner tři dvojice vodních zvířat typických pro dunajskou oblast: vodní želvy, žáby a raky. \n\nFigurální části fontány podle Tilgnerova modelu odlila do bronzu kovolitecká firma Beschorner v Budapešti.\n\nGanymédova fontána se stala první veřejnou fontánou v Bratislavě s výhradně okrasnou funkcí, která nesloužila k čerpání vody nebo jako zdroj pitné vody pro obyvatele okolních domů. Od doby svého vzniku tvoří fontána jednotný architektonický celek s budovou někdejšího Městského divadla.\n\n\n"}
{"id": "967226", "url": "https://cs.wikipedia.org/wiki?curid=967226", "title": "Penetrační test", "text": "Penetrační test\n\nPenetrační test (, někdy \"pentest\") je v informatice metoda hodnocení zabezpečení počítačových zařízení, systémů nebo aplikací. Provádí se testováním, simulací možných útoků na tento systém jak zevnitř tak zvenčí. Cílem penetračního testu není vyřešit bezpečnostní problémy, ale jistým způsobem \"prověřit\", \"zhodnotit úroveň zabezpečení\" a \"podat souhrnnou zprávu\", a to jak na úrovni technických (nastavení otevřených portů, verze systému), tak i organizačních opatření (podvod a sociální inženýrství skrze zaměstnance).\n\nTento proces zahrnuje podrobnou analýzu systému se zaměřením na případně bezpečnostní nedostatky vycházející z chybného nastavení systému, známých či neznámých hardwarových a softwarových nedostatků, nebo nedostatečných funkčních protiopatření. Analýza je prováděna z pohledu potenciálního útočníka a může (měla by) vést k odhalení výše zmíněných nedostatků. Výsledky získané během analýzy jsou prezentovány vlastníkovi systému. Důkladné testy by měly k výsledkům přikládat také informace o reálných důsledcích jednotlivých nedostatků jak na systém samotný, tak na jeho vlastníka a měly by také doporučit možná protiopatření pro zmírnění rizika prolomení systému.\n\nVyužití penetračních testů: \n\nPenetrační testy jsou součástí kompletního bezpečnostního auditu. Například Payment Card Industry Data Security Standard (PCI DSS) vyžadují opakování penetračních testů pravidelně každý rok nebo pokaždé, když dojde ke změně systému.\n\nExistuje několik operačních systémů, které jsou v základu vybaveny nástroji pro provádění penetračních testů. Obsahují potřebné knihovny, balíčky a aplikace, a není tak potřeba tyto nástroje shánět jednotlivě. Navíc jsou tyto jednotlivé nástroje odladěny tak, že \nmezi sebou nekolidují. Populární je například Kali Linux (odvozená verze BackTrack, který již není podporován).Dále distribuce založená na arch linuxu - BlackArch linux.\n\n\nProcesy automatického testování lze rozdělit do dvou základních skupin:\n\n"}
{"id": "967227", "url": "https://cs.wikipedia.org/wiki?curid=967227", "title": "Hrubý vrch (Vysoké Tatry)", "text": "Hrubý vrch (Vysoké Tatry)\n\nHrubý vrch (polsky \"Hruby Wierch\") je výrazný štít ve Vysokých Tatrách, vysoký 2428 metrů a dosahující prominence 252 metrů, což je 8. nejvyšší hodnota mezi tatranskými dvoutisícovkami.\n\nNachází se v jihozápadní rozsoše Vysokých Tater, 2 km severovýchodně od Kriváně. Jeho severní svahy padají do Hlinské doliny, jihovýchodní do Mlynické doliny a jihozápadní do doliny Nefcerka.\n\nJako první se na vrchol dostali kolem roku 1850 lovci kamzíků. Zimní prvovýstup provedli 13. ledna 1912 Gyula A. Hefty, Tibold Kregczy, Endre Maurer a Lajos Rokfalusy.\n\nNa Hrubý vrch nevedou žádné značené turistické cesty, a je proto přístupný jen s horským vůdcem. Nejbližším turisticky dostupným místem je sedlo Bystrá lávka, vzdálené necelých 500 metrů jižně, přes které vede žlutá značka.\n\n"}
{"id": "967235", "url": "https://cs.wikipedia.org/wiki?curid=967235", "title": "S2 (stavba)", "text": "S2 (stavba)\n\nS2 je nový prostor Stanice pro současné divadlo a tanec v Žilině-Zárečie na Slovensku. Hrubá stavba byla dokončena v roce 2009. Stavebním poradcem byl holandský architekt slaměných domů Tom Rijven. Dne 7. května 2009 proběhl křest stavby jako součást meetingu kulturních center Trans Europe Halles. Od roku 2010 plní S2 svou prostorovou funkci.\n\nStavba S2 je inspirována zahraničními způsoby stavění. Podstatné prvky návrhu však vzešly od samotných tvůrců Stanice, kteří vytvořili její koncept. Jedná se o ekologickou stavbu, hlavními materiály jsou pivní přepravky pivovaru Černá Hora a sláma. Jedním ze záměrů bylo vytvořit prostor s využitím materiálu, který je snadno k dispozici a nezanechává po sobě žádné neekologické demolice. Stavba vznikala i se zohledněním ekonomických aspektů. Budovatelé se snažili snížit náklady stavby na minimum. Šlo o to poukázat na horentní investice do rekonstrukcí kulturních center, kde pak nezbývaly finanční prostředky na jejich provoz. Proto byl u S2 zvolen obrácený způsob. Další motivací pak byla revitalizace prostoru pod nadjezdem Rondel. Skupina členů Stanice, mladých architektů, umělců, designerů a dobrovolníků, již predestinovala S2 opravou podchodu pro pěší v roce 2005. Samotné přípravy projektu S2 trvaly asi rok a postupně ustupovalo využití klasických technologií. V průběhu příprav docházelo k radám odborníků na slaměné a ekologické stavby. Jedním z hlavních poradců, který se stavby aktivně zúčastnil, byl holandský architekt slaměných staveb Tom Rijven, který byl celým konceptem nadšen. Začátkem roku 2009 pak byla zahájena stavba, ovšem bez jakéhokoli stavebního povolení. Potenciální útok na stavbu, z důvodů jejího nelegálního vzniku a provozu, by byl případně bez úhony, vyjma ztráty prosperujícího kulturního prostoru. Veškerý použitý materiál je totiž snadno recyklovatelný a tak by zbourání stavby nezpůsobilo žádný odpad a znečištění okolí.\n\n\nV současné době je prostor S2 stále ve stavebním procesu. Stavba je živým organismem a jeho kulturní působení je pozdvihováno samotnou stavbou i bez drobných úprav. Neustále se však dolaďují stavební práce a profesionálnější zázemí. V květnu 2010 se podařilo S2 najít sponzora – společnost Smrečina Hofatex, která věnovala velmi kvalitní ekologické izolační desky na bázi dřevěného vlákna, které se použily na zaizolování podlahy a vstupního kontejneru. Stanice se tak vybavila na zimní provoz. Je potřeba dokončit technické zázemí, ale i prostor hlediště. Přesto je S2 ve stavu, ve kterém je možné jeho využití pro mnoho kulturních událostí.\n\n"}
{"id": "967236", "url": "https://cs.wikipedia.org/wiki?curid=967236", "title": "Dewey", "text": "Dewey\n\nDewey [\"djúy\"] může znamenat:\n\n\n"}
{"id": "967237", "url": "https://cs.wikipedia.org/wiki?curid=967237", "title": "Yamaha FJR 1300", "text": "Yamaha FJR 1300\n\nYamaha FJR 1300 je model motocyklu kategorie sportovní cestovní motocykl, vyvinutý firmou Yamaha, vyráběný od roku 2001. Nahradil model FJ 1200, vyráběný v letech 1986-1996.\nCharakterem FJR 1300 navazuje na kultovní řadu Yamaha FJ, ale technicky se jedná o úplně nový stroj, který s FJ 1200 nemá nic společného.\nNa rozdíl od svého předchůdce má motor chlazený kapalinou a sekundární převod kardanem a výhodou je rozpětí a elasticita zátahu motoru, nevýhodou je pouze pětistupňová převodovka.\n\n\n"}
{"id": "967240", "url": "https://cs.wikipedia.org/wiki?curid=967240", "title": "Big Sean", "text": "Big Sean\n\nSean Michael Leonard Anderson (* 25. března 1988, Santa Monica, Kalifornie, USA) spíše známý jako Big Sean je americký rapper. Od roku 2007 je upsán společnosti GOOD Music. Jeho nejúspěšnější písní je \"Dance (A$$)\" (ft. Nicki Minaj).\n\nNarodil se v Santa Monice v Kalifornii, ale brzy se jeho rodina přestěhovala do Detroitu v Michiganu, kde byl vychován svou matkou. V Detroitu navštěvoval Waldorfskou školu a následně vystudoval Cass Technical High School.\n\nBěhem studia na střední škole také dostal prostor v rap battle soutěži na detroitské rádiové stanici WPZR. V roce 2005 rapper Kanye West vedl na zmíněném rádiu rozhovor, když se to Big Sean dozvěděl okamžitě požádal Westa, aby mu mohl předvést svůj freestyle. West nakonec souhlasil. Sean mu poté dal své demo a o dva roky později byl upsán k Westovu vydavatelství GOOD Music.\n\nRoku 2007 vydal svou první oficiální mixtape s názvem \"Finally Famous: The Mixtape\". Píseň \"Get'cha Some\" mu zajistila pozornost médií. Další mixtape následovala roku 2009, ta nesla název \"UKNOWBIGSEAN\". V roce 2010 poté vydal další mixtape s názvem \"Finally Famous Vol. 3: BIG\".\n\nV roce 2011 oznámil, že na jeho debutovém albu pracují producenti Kanye West a No I.D. Prvním singlem byla zvolena píseň \"My Last\" (ft. Chris Brown), umístila se na 30. příčce žebříčku Billboard Hot 100. Album \"Finally Famous\" bylo vydáno v červnu 2011. V první týden se prodalo 87 000 kusů, čím debutovalo na 3. příčce žebříčku Billboard 200. Celkem se alba v USA prodalo 378 000 kusů. Dopomohly k tomu i další singly \"Marvin & Chardonnay\" (ft. Kanye West a Roscoe Dash) (32. příčka) a především \"Dance (A$$)\" (ft. Nicki Minaj) (10. příčka).\n\nV září 2012 byla vydána společná kompilace vydavatelství GOOD Music s názvem \"Cruel Summer\". Big Sean byl spoluautorem obou velmi úspěšných singlů \"Mercy\" (s Kanye West a Pusha T (ft. 2 Chainz)) (13. příčka) a \"Clique\" (s Kanye West (ft. Jay-Z)). Obou singlů se v USA celkem prodalo přes tři miliony kusů. Album už tak úspěšné nebylo, když se ho celkem prodalo 389 000 kusů. V září 2012 Big Sean vydal svou další mixtape s názvem \"Detroit\". Také hostoval na úspěšných singlech \"My Homies Still\" (od Lil Wayne) a \"As Long as You Love Me\" (od Justin Bieber).\n\nSvé druhé album s názvem \"Hall of Fame\" vydal v srpnu 2013. Produkce alba se chopili No I.D. a Key Wane. V první týden se prodalo 72 000 kusů. Celkem se v USA prodalo 104 000 kusů. Důvodem poklesu byla i absence úspěšných singlů. Jedinými, které zabodovaly byly \"Beware\" (ft. Lil Wayne a Jhené Aiko) (38. příčka) a \"Guap\" (71. příčka).\n\nV roce 2013 také hostoval na úspěšném singlu \"All Me\" (od Drakea). Roku 2014 se objevil na úspěšném promo singlu zpěvačky Ariany Grande s názvem \"Best Mistake\".\n\nV září 2014 podepsal management smlouvu s Roc Nation. K oslavě vydal zdarma ke stažení bezejmenné EP se čtyřmi novými písněmi: \"I Don't Fuck With You\", \"Paradise\", \"4th Quarter\" a \"Jit/Juke\". Píseň \"I Don't Fuck With You\" (ft. E-40) byla zvolena jako singl a umístila se na 11. příčce US žebříčku. Píseň získala 3x platinovou certifikaci za tři miliony prodaných kusů.\n\nDne 25. ledna 2015 zveřejnil přes Twitter obal svého třetího alba s názvem \"Dark Sky Paradise\". Následujícího dne oznámil i datum vydání, a to 24. února 2015. Prvním singlem byla zvolena píseň \"Blessings\" (ft. Drake), umístila se na 28. příčce amerického žebříčku a získala platinovou certifikaci. V první týden prodeje se v USA prodalo 139 000 kusů, což je nejvíce v jeho kariéře a je to více než celkový prodej jeho předchozího alba. Současně album zaznamenalo 17 milionů streamů na placené hudební službě Spotify. Na albu byla znovuvydána i jeho úspěšná píseň z roku 2014 \"I Don't Fuck With You\" (ft. E-40). Po zveřejnění alba se do hlavního amerického žebříčku dostaly i písně \"All Your Fault\" (ft. Kanye West) (80. příčka), \"One Man Can Change the World\" (ft. Kanye West a John Legend) (82.), \"Paradise\" (99.) a \"Play No Games\"(ft. Chris Brown a Ty Dolla Sign) (84.). Do konce roku 2015 se v USA celkem prodalo 350 000 kusů alba. V únoru 2016 bylo album certifikováno společností RIAA jako platinová deska i přesto, že klasický prodej nestačil ani na zlatou desku (500 000 ks). Důvodem byla změna pravidel RIAA, která začala přičítat i streamování audio a video obsahu alb.\n\nDne 1. dubna 2016 vydal společné EP se zpěvačkou Jhené Aiko pod názvem \"Twenty88\". EP bylo o první čtyři dny dáno k exkluzivnímu streamingu na Tidal.\n\nV prosinci 2016 přes sociální média oznámil, že dne 3. února 2017 vydá své další album s názvem \"I Decided\". Na albu se objevil singl \"Bounce Back\" (6. příčka, 3x platinový singl), který vydal již na konci října 2016. Spolu s oznámením zveřejnil také další singl s názvem \"Moves\" (38. příčka, platinový singl). Album bylo vydáno v únoru 2017. V první týden prodeje v USA se ho prodalo 151 000 ks (po započítání streamů) a tím debutovalo na 1. příčce žebříčku Billboard 200. V říjnu 2017 získalo certifikaci platinová deska. Třetím singlem alba byla zvolena píseň \"Jump Out the Window\" (76. příčka). V žebříčku Billboard Hot 100 se umístila ještě píseň \"Halfway Off the Balcony\" (74. příčka).\n\nBig Sean se stýkal se svou spolužačkou ze střední školy a pozdější přítelkyní Ashley Marie od roku 2004 do jejich rozchodu v roce 2013. Brzy poté se začal objevovat po boku herečky Naya Rivery, v říjnu 2013 oznámil jejich zasnoubení. Avšak v dubnu 2014 bylo zasnoubení zrušeno.\n\nV roce 2008 řekl, že jeho oblíbenými módními značkami jsou 10 Deep, Billionaire Boys Club a Bape. Od doby svého úspěchu je tváří značky Ti$A a také má reklamní smlouvu s firmou Adidas, kde vydal i své vlastní tenisky.\n\nV srpnu 2011 byl zatčen za údajné sexuální napadení při koncertu v Lewistonu, stát New York. V říjnu téhož roku byl shledán vinným jen za omezení svobody a byl nucen zaplatit pokutu 750 dolarů.\n\n"}
{"id": "967242", "url": "https://cs.wikipedia.org/wiki?curid=967242", "title": "Kostel svatého Kříže (Devín)", "text": "Kostel svatého Kříže (Devín)\n\nKostel svatého Kříže (Panny Marie) ( \"Kostol svätého Kríža\") je původně gotická, později vícekrát přestavována sakrální stavba v bratislavské městské části Devín, v okrese Bratislava IV.\n\nFarní Kostel svatého Kříže v Devíně měl složitý stavební vývoj. Původní jednolodní kostel bez věže se čtvercovým presbytářem (pravděpodobně z poloviny 13. století) stavitelé postupně rozšířili na gotické trojlodí. Z let 1672–1673 se zachovaly účty související s obnovou starobylého devínského kostela. Roku 1772 byla stavebně upravena věž kostela a vybudován hlavní vstupní a boční portál. Roku 1788 byl zaklenut presbytář klasicistní (diamantovou) klenbou.\n\nV sedmdesátých letech 20. století se uskutečnil archeologický i architektonický výzkum kostela; starobylý chrám byl pak důkladně zrestaurován.\n\nJižní loď chrámu má dvě stavební části; v novější se zachovala původní křížová klenba; interiér jižní lodi osvětlují čtyři gotická okna. Severní loď má polygonální uzávěr a v podstatě si dodnes zachovala původní gotický vzhled. Boční lodě byly s hlavní lodí spojeny lomenými oblouky.\n\nPo stranách presbytáře jsou dvě sakristie; severní (starší) je zaklenuta valenou klenbou původní; našlo se v ní gotické pastoforium. Při systematickém výzkumu kostela byly objeveny dva velké kamenné svorníky (pravděpodobně z původní klenby hlavní lodi), dále kamenný epitaf s jednoramenným křížem a dvěma kalichy ze 14. století a umělecky vysoce hodnotný gotický reliéf, na kterém je výjev z Olivetské hory po Poslední večeři.\n\nPředstavěná vysoká věž má dvojitou cibulovou střechu; čtyřhranná věž je horizontálně členěna římsami na tři patra. V rozeklaném tympanonu nad hlavním portálem jsou na podstavcích kamenné plastiky svatého Františka, Panny Marie a svatého Floriána.\n\nV devínském farním kostele se zachovala spodní část monumentálního reliéfu Nanebevzetí Panny Marie, který byl pravděpodobně ve středu raně barokního oltáře (v 17. století byl kostel v Devíně zasvěcený Panně Marii).\nV 19. století byl do presbytáře kostela umístěn hlavní oltář se sloupovým pavilonovým tabernákulem na představěném oltářním podstavci a s vysokým křížem ve vrcholu. Pozornost si zasluhuje korpus. Idealizovanou podobu Ukřižovaného (bez znaků utrpení) vytvořil sochař ovlivněn kříži pozdněbarokního sochaře Františka Xavera Messerschmidta.\nBoční oltáře sv. Rodiny a Piety tvoří sloupové architektury s ústředním oltářním obrazem. Mariánské boční oltáře připomínají staré patrocínium Panny Marie.\nV jižní lodi je obraz Nejsvětější Trojice z neogotického oltáře. V kostele se zachovala barokní kamenná křtitelnice kalichového typu.\n\nNávštěvníky zaujme i zahrada kostela, v níž je soustředěna galerie soch vázajících se k nejranějším dějinám Slováků: sedící socha velkomoravského knížete Rastislava (dílo akademické sochařky Ludmily Cvengrošové), kterou sem byla přemístěna z křižovatky na půli cesty k Devínskému hradu, zůstalo tam dnes sousoší slovanských věrozvěstů svatého Cyrila a Metoděje. Vpravo před vchodem je za balustrádovou kamennou ohradou vztyčen sloup s motivem ukřižovaného Krista na jeho hlavici.\n\n\n"}
{"id": "967244", "url": "https://cs.wikipedia.org/wiki?curid=967244", "title": "Římskokatolická farnost Český Jiřetín", "text": "Římskokatolická farnost Český Jiřetín\n\nŘímskokatolická farnost Český Jiřetín (lat. \"Georgendorfium\") je zaniklé územní společenství římských katolíků v Českém Jiřetíně a okolí. Organizačně spadalo do krušnohorského vikariátu, který je jedním z deseti vikariátů litoměřické diecéze.\n\nMatriky jsou v místě vedeny od roku 1784. Roku 1800 zde byla lokálie. Farnost byla kanonicky zřízena roku 1857.\nFarnost existovala do 31. prosince 2012 jako součást litvínovského farního obvodu. Od 1. ledna 2013 zanikla sloučením do farnosti děkanství Litvínov.\n\n\"Začátek působnosti jmenovaného v duchovní správě farnosti od:\"\nDo farnosti náleželo území obcí:\n\nVe farnosti se nacházely také další drobné sakrální stavby a pamětihodnosti.\n\n\n"}
{"id": "967254", "url": "https://cs.wikipedia.org/wiki?curid=967254", "title": "Mazalové", "text": "Mazalové\n\nMazalové jsou dětský komediální seriál z produkce Orbis Pictures film vyrobený pro Českou televizi, který byl premiérově vysílán od 19. ledna 2014 do 20. dubna 2014 na . V hlavní rolích účinkují Jan Hrušínský, Mahulena Bočanová, Kateřina Bláhová, Radim Šlechta, Pavel Kříž, Matouš Ruml, Jana Bernášková, Luděk Sobota, Miroslav Táborský a další. Seriál režíroval Bořivoj Hořínek. Scénář napsal Rudolf Merkner. Průměrně se na premiéru dívalo 21 procent dětských diváků. V součtu s reprízou a ivysíláním vidělo seriál průměrně přes 210 tisíc diváků.\n\n"}
{"id": "967255", "url": "https://cs.wikipedia.org/wiki?curid=967255", "title": "Courgivaux", "text": "Courgivaux\n\nCourgivaux je francouzská obec v departementu Marne v regionu Grand Est. Žije zde obyvatel.\n\nObec leží na jihozápadě departementu Marne u jeho hranic s departementem Seine-et-Marne, tedy i u hranic regionu Grand Est s regionem Île-de-France.\n\n"}
{"id": "967258", "url": "https://cs.wikipedia.org/wiki?curid=967258", "title": "Jakub Teplý (fotbalista)", "text": "Jakub Teplý (fotbalista)\n\nJakub Teplý (* 29. září 1993) je český fotbalový útočník, který nastupuje za český druholigový klub 1. SC Znojmo.\n\nS fotbalem začínal v MFK Frýdek-Místek, kde vydržel až do roku 2010. V tomto roce přestoupil do Sigmy Olomouc, ovšem už po roce se vrátil zpátky do Frýdku-Místku. V roce 2013 pomohl skvělými výkony a především 13 vstřelenými góly k postupu z MSFL do 2. ligy.\n\nV létě 2013 zamířil nejprve na testy a posléze i na přestup do prvoligové Vysočiny Jihlava. Za áčko Jihlavy odehrál v podzimní části 7 ligových zápasů a vstřelil 1 branku (v zápase 6. kola na půdě Teplic), další 4 zápasy a 2 branky přidal v Poháru České pošty (obě branky dal v zápase 2. kola s FC Slovan Rosice) a 18 zápasů a 11 branek za juniorský tým. V zimě odešel hostovat do Ústí nad Labem.\n\nNa zimní přípravě na jarní část Gambrinus ligy 2013/14 nepřesvědčil trenéra Petra Radu o pokračování v \"A\" týmu a zamířil na půlroční hostování do druholigového týmu FK Ústí nad Labem. Dres ústecký \"Army\" oblékl v přátelských zápasech s FC Hradec Králové (v 65. minutě střídal Smolu), FK Admira Praha (celý zápas, vstřelil jediný gól Ústí) a FC Chomutov (v 65. minutě střídal Veverku) Soutěžní premiéru v dresu Ústí si odbyl hned v prvním jarním kole v Třince (0:1), když jej v 90. minutě v záloze střídal Michal Hanich. Ve druhém zápase, kdy Ústí porazilo Karvinou (3:1) odehrál pouze 46 minut, než jej vystřídal Tomáš Smola. Ani třetí zápas neodehrál celý – na Žižkově jej v 68. minutě vystřídal Michal Leibl. Postupně ovšem dostával stále méně prostoru. Za Ústí nakonec zasáhl do 12 zápasů, gólově se ovšem neprosadil.\n\nPo skončení sezony 2013/14 se vrátil do Jihlavy a trenér Petr Rada ho nechal zařazeného v \"A\" týmu. V letní přípravě nastoupil přátelských zápasech s FK AS Trenčín (odehrál poločas), FC Graffin Vlašim (v 61. minutě střídal Harbu) a také v generálce na ligu s HFK Třebíč (odehrál poločas). Gólově se ovšem neprosadil. Po faulu na něj se v závěru utkání s Vlašimí kopala penalta, kterou Arnold Šimonek proměnil a rozhodl tak o výhře Jihlavy 3:2.\n\nSvojí účastí ve finálovém zápase s TJ Spartak Myjava (hrál v záloze) pomohl týmu k vítězství na Perleťovém poháru v Žirovnici.\n\nV kádru prvoligového áčka se neprosadil a odešel hostovat do třetí ligy, do celku SK Viktorie Jirny. V úvodním zápase proti FK Bohemians Praha (2:2, na penalty 5:4) nastoupil v základní sestavě, v 90. minutě ho nahradil Lukáš Havierník. Ve druhém zápase s TJ Slavia Louňovice (2:2, na penalty 4:3) odehrál všech 90 minut, gólově se prosadil až v penaltovém rozstřelu. Svoje gólově galapředstavení si nechal na následující zápas s Pískem (5:0), když k vítězství pomohl hned čtyřmi góly; v 89. minutě ho pak střídal Lukáš Havierník. V základní sestavě nastoupil i v duelu se Slavojem Vyšehrad (1:0), a ačkoliv se vytvořil řadu šancí, připsal si tentokrát pouze žlutou kartu, kterou obdržel v 69. minutě. V následujícím souboji s Chomutovem (2:0) se branky také nedočkal, v závěru ho pak vystřídal Patrik Šašek.\n\nZa Jirny celkově odehrál 16 zápasů a nastřílel v nich 11 branek.\n\nV zimě se z hostování vrátil do Jihlavy, odkud na začátku zimní přípravy zamířil na testy do druholigového Táborska. Táborsko začalo přípravu v Tipsport lize, kde si Teplý zahrál v zápasech s FK Baník Most 1909 (2:2, 2. poločas), FK Kolín (5:1; 2. poločas a v 62. minutě poslal Táborsko do vedení 2:1) a FK Dukla Praha (1:2; 2. poločas). Kromě toho odehrál i poločas zápasu s 1. FK Příbram (0:3). Na konci ledna 2015 pak do Táborska zamířil na hostování.\n\nAčkoliv před odletem na soustředění do Turecka vydalo vedení Vysočiny zprávu, že Teplý míří na hostování do Táborska, v půlce února tomu bylo jinak a Jakub Teplý odešel hostovat do Kolína. První zápas v dresu Kolína odehrál v rámci přípravy proti třetiligovému Převýšovu (0:2), gólově se neprosadil a v 70. minutě ho střídal Josef Eliáš. V dalším utkání s SK Viktorie Jirny (2:1) odehrál pouze poločas, poté ho nahradil Václavek. V rámci přípravy ještě zasáhl do zápasů s FC Graffin Vlašim (2:0; v 58. minutě střídal Petra Wojnara; hráno v rámci Cobra Cupu), FK Hořovicko (1:1; odehrál druhý poločas, když vystřídal Dominika Veselého, a v 76. minutě vstřelil svůj první gól v dresu Kolína) a v generálce na ligu s FK Slavoj Vyšehrad (2:1; o poločase střídal Jiří Bláha a v 87. minutě vstřelil vítěznou branku).\n\nV ligové premiéře za Kolín, v zápase s MFK OKD Karviná (0:0), odehrál celý zápas, gólově se ovšem neprosadil. Obdobně si vedl i ve druhém zápase s FK Baník Sokolov (0:3), v 88. minutě ho navíc střídal Matěj Teslík. Gólu se, stejně jako další hráči Kolína, nedočkal ani v následujícím souboji s MFK Frýdek-Místek (0:3). První ligové branky a zároveň prvního ligového vítězství za Kolín se dočkal v pátém jarním kole, když ve 40. minutě vyrovnával v souboji s FK Baník Most 1909 (3:1) na 1:1. Další branku vstřelil v následujícím kole proti FK Ústí nad Labem (1:5), přičemž jím v 69. minutě snižoval na 1:4. Gólově se prosadil i v dalším kole proti FK Fotbal Třinec, když ve 2. minutě nastavení vyrovnával na konečných 1:1.\n\nCelkově v dresu Kolína odehrál 14 ligových zápasů a vstřelil v nich 7 branek, sestupu celku do ČFL však nezabránil.\n\n\n"}
{"id": "967259", "url": "https://cs.wikipedia.org/wiki?curid=967259", "title": "Lačin", "text": "Lačin\n\nLačin (, \"Berdzor\", \"Lačin\") je město na západě Ázerbájdžánu, které je od roku 1992 pod kontrolou jednostranně vyhlášené Náhorně-karabašské republiky. Lačin je největším městem tzv. Lačinského koridoru a leží na řece Akara 60 km jihozápadně od Stěpanakertu. Od 17. století se ve městě a okolí usazovali Kurdové, které Safíovci použili k pacifikaci oblasti. V letech 1923 až 1929 existoval autonomní Kurdistánský újezd, známý také jako \"Kurdistan Sor\" (Rudý Kurdistán). V květnu 1992 dobyla Lačin, ležící na strategické silnici spojující Armény kontrolovaný Náhorní Karabach s územím vlastní Arménie, arménská armáda. Poté Wakil Mustafajev, hlava hnutí YEKBUN, vyhlásil nezávislou Lačinskou kurdskou republiku, ale Arméni jeho pokus potlačili, načež většina Kurdů a Ázerbájdžánců z města odešla. Počet obyvatel klesl z původních více než pěti tisíc na 2200 v roce 2006. Do města se stěhují arménští uprchlíci z válkou zmítané Sýrie.\n\n"}
{"id": "967261", "url": "https://cs.wikipedia.org/wiki?curid=967261", "title": "Wanderson", "text": "Wanderson\n\nFrancisco Wanderson do Carmo Carneiro (* 18. února 1986) známý i jako Wánderson je brazilský fotbalový útočník hrající za ruský klub FK Krasnodar.\n\n"}
{"id": "967262", "url": "https://cs.wikipedia.org/wiki?curid=967262", "title": "Krivosúd-Bodovka", "text": "Krivosúd-Bodovka\n\nKrivosúd-Bodovka je obec na Slovensku v okrese Trenčín. V roce 2015 zde žilo 334 obyvatel. První písemná zmínka o obci pochází z roku 1398.\n\n"}
{"id": "967263", "url": "https://cs.wikipedia.org/wiki?curid=967263", "title": "Richard Windbichler", "text": "Richard Windbichler\n\nRichard Windbichler (* 2. dubna 1991) je rakouský fotbalový obránce, od července 2015 hrající za bundesligový klub FK Austria Vídeň. S rakouskou reprezentací se zúčastnil Mistrovství světa ve fotbale hráčů do 20 let 2011.\n\n"}
{"id": "967265", "url": "https://cs.wikipedia.org/wiki?curid=967265", "title": "Australian Open 2014 – kvalifikace mužské dvouhry", "text": "Australian Open 2014 – kvalifikace mužské dvouhry\n\nKvalifikace mužské dvouhry Australian Open 2014 probíhala před zahájením hlavní soutěže. Postoupilo z ní šestnáct tenistů po výhrách ve třech kvalifikačních kolech a dva hráči jako šťastní poražení.\n\n\n\n"}
{"id": "967275", "url": "https://cs.wikipedia.org/wiki?curid=967275", "title": "Seznam dílů seriálu Dexter", "text": "Seznam dílů seriálu Dexter\n\nToto je seznam dílů seriálu \"Dexter\". Americký televizní seriál \"Dexter\" z produkce televizní stanice Showtime byl poprvé vysílán 1. října 2006. Je založen na románu \"Drasticky děsivý Dexter\" (\"Darkly Dreaming Dexter\") od Jeffa Lindsaye. Děj pojednává o Dexteru Morganovi (Michael C. Hall), který pracuje jako krevní specialista pro oddělení vražd miamské policie a je zároveň sériový vrah. Seriál má kompletních osm řad po 12 dílech. První díl osmé řady byl premiérově odvysílán 3. července 2013.\n\n<onlyinclude></onlyinclude>\n\n"}
{"id": "967284", "url": "https://cs.wikipedia.org/wiki?curid=967284", "title": "Marek Ťapák", "text": "Marek Ťapák\n\nMarek Ťapák (* 22. dubna 1960, Bratislava) je slovenský herec, scenárista, režisér, tanečník a syn režiséra Martina Ťapáka.\n\nPo ukončení studia VŠMU v roce 1983 začal svou hereckou kariéru na „prknech“ Nové scény, v roce 1996 se stal jejím uměleckým šéfem, o dva roky později ředitelem, jímž byl až do roku 2001. Nejvýznamnější divadelní herecké role ztvárnil ve hrách \"Don Juan\", nebo \"Láska ku geometrii\". Účinkoval v televizním seriálu \"Povstalecká história\" (1984). Spolupracoval na televizním projektu režiséra Vladimíra Michálek \"Záchranári\" (2003). Ve filmu debutoval v dětských rolích, které režíroval jeho otec.\n\nV červnu 2012 měl premiéru jeho filmový projekt Tanec medzi črepinami, který vznikl z komorní verze díla. Z filmu, který byl označen za nejambicióznější porevoluční taneční filmový projekt, vzniklo nové nastudování, které zůstalo v repertoáru SĽUK.\n\n\n"}
{"id": "967308", "url": "https://cs.wikipedia.org/wiki?curid=967308", "title": "Tiesňavy (Malá Fatra)", "text": "Tiesňavy (Malá Fatra)\n\nTiesňavy je národní přírodní rezervace a údolí v pohoří Malá Fatra. Tvoří vstup do Vrátné doliny, který vede úzkým kaňonem říčky Varínka s více vodopády.\n\nZáklad geologického podloží tvoří vápenec, dolomit. Nachází se zde několik zajímavých skalních útvarů, z nichž nejznámější je kamenný Mnich. Další útvary připomínají velblouda, Pět formanů, krokodýla, Jánošíkovu kuželnu, Jánošíkovu postel a Varhany. Údolí Obšívanka, které tvoří část Tiesňav a vede ním v současnosti nepřístupná \"Zbojnická stezka\", je hnízdištěm orla skalního. Klimatická inverze je příčinou sestupu vysokohorské flóry do níže položených oblastí, v údolí Obšívanka je tím nejnižší výskyt dryádky osmiplátečné (\"Dryas octopetala\") a kosodřeviny v Malé Fatře. Vzácně se zde vyskytuje i ostřice nízká (\"Carex humilis\") a Kostřava sivá (\"Festuca pallens\").\n\nNachází se v Krivánské Malé Fatře v katastrálním území obcí Belá a Terchová. Je tvořena údolím Tiesňavy a dvěma masivy Sokolie a Boboty. Výměra národní přírodní rezervace (NPR) je 479.21 ha. Byla zřízena v roce 1967 a novelizovaná Úpravou Ministerstva kultury SSR č. 465/1986-32 ze dne 31. ledna 1986.\n\nNPR Tiesňavy je vyhlášena na ochranu zachovalých biocenóz s bohatým výskytem chráněných a ohrožených druhů rostlin a živočichů, jakož i výrazných tvarů reliéfu Krivánské Malé Fatry, důležitých z vědeckovýzkumného, ​​naučného a kulturně-výchovného hlediska.\n\n\n"}
{"id": "967310", "url": "https://cs.wikipedia.org/wiki?curid=967310", "title": "Strašidla (film, 1963)", "text": "Strašidla (film, 1963)\n\nStrašidla (v italském originále I mostri) je italský povídkový film z roku 1963. Jednotlivé povídky různých délek sahají od laskavé komedie přes satiru k dramatu nebo černému humoru. Režisérem filmu byl Dino Risi.\n\n\n"}
{"id": "967319", "url": "https://cs.wikipedia.org/wiki?curid=967319", "title": "Beata Maria Addolorata a piazza Buenos Aires (titulární kostel)", "text": "Beata Maria Addolorata a piazza Buenos Aires (titulární kostel)\n\nBeata Maria Addolorata a piazza Buenos Aires je kardinálský titulární kostel a národní chrám Argentiny ustanovený dne 7. července 1967 papežem Pavlem VI.. Tento kostel se nachází na \"Viale Regina Margherita\". Prvním titulárním kardinálem se stal Nicolás Fasolino arcibiskup Santa Fe. Je zasvěcen Panně Marii Bolestné a otevřen byl roku 1930.\n\n"}
{"id": "967321", "url": "https://cs.wikipedia.org/wiki?curid=967321", "title": "Mistr Jíra", "text": "Mistr Jíra\n\nMistr Jíra je jednoaktová komická opera českého skladatele Jaroslava Vogla na vlastní libreto podle povídky českého historika a spisovatele Zikmund Winter \"Vlašský král a česká švadlí\". Je to Voglova druhá opera; byla napsána roku 1924 a o dva roky později měla premiéru v pražském Národním divadle.\n\n\"Mistr Jíra\" je druhá opera skladatele a dirigenta Jaroslava Vogla. Oproti prvotině \"Maréja\" (1922, premiéra roku 1923), která vykazovala zejména italské (veristické) vlivy, se hudba \"Mistra Jíry\", organičtější a pružnější než v případě \"Maréji\", pohybuje na půdě středoevropského novoromantismu s vlivy Wagnera a Smetany, respektive časově bližších Strausse a Nováka. Dějově jde o nenáročnou a prostou hříčku, v jejímž zpracování je vidět autorova snaha „vrátit divadlu a opeře jejich přirozená práva“ oproti dobovým experimentům, a hudba i libreto využívají osvědčené prostředky operní techniky. Podle Anny Hostomské opera působí spíše celkovou jevištní účinností než osobitým hudebním výrazem.\n\nOpera byla v Národním divadle uvedena poprvé v kombinaci s Stravinského baletem \"Petruška\", později i s jinými díly, celkem šestkrát; první představitelkou Lenky byla později slavná pěvkyně Jarmila Novotná. O rok později, v roce 1927 (premiéra 22. dubna), byla úspěšně provedena též v Plzni.\n\nV roce 1926 vydala Hudební matice Umělecké besedy partituru opery.\n\nOdehrává se Menším městě pražském za císaře Rudolfa II.\n\nKuplířka Břízská přivádí do malého domku poblíž Vltavy chudou švadlenku Lenku. Ta se těší, protože ji sem kuplířka nalákala pod záminkou, že má ušít šaty pro vlašskou královnu. Ve skutečnosti však domek patří záletnému vévodovi Ercolovi d'Este, který si sem nechává vodit mladá děvčata. Ten se objeví místo očekávané královny a vemlouvá se i hrozí Lence, ale ta je pevná ve své počestnosti. Vévoda tedy nakvašeně odchází a nechává dívku zamknutou v pokoji, aby přišla k rozumu.\n\nLenka se snaží křikem z okna přivolat pomoc. Uslyší ji její milý, rybář Přemek, ale skutečnost, že se Lenka nachází v domě cizího muže, v něm vzbudí ješitnou žárlivost a místo pomoci odejde. Až tesařský mistr Jíra Lysý přijde dívce na pomoc a vyšplhá k ní do okna. Podle lístku na zemi, v němž muzikanti upomínají vévodu o úhradu za hudbu k minulému dostaveníčku, zjišťuje mistr Jíra totožnost svůdce a s Lenkou zosnují plán, jak prostopášníka potrestat. Oknem opět odejde věci zařídit.\n\nVrací se Břízská, která dostala za úkol děvče přemluvit. Lenka se staví mnohem ochotnější a rozradostněná kuplířka si na svůj nečekaně snadný úspěch řádně přihne vína, takže usíná u stolu. Dveře zůstaly otevřené a mistr Jíra potichu přivádí zahalenou ženu v podobném úboru, jako má Lenka, a ta si s ní vymění místo.\n\nVévoda, rovněž značně posilněný alkoholem, se vrací a nalézá dívku sice tajuplnější, ale zdaleka ne tak odmítavou. Než se s ní stačí sblížit, probudí se Břízská a vévoda jí nejprve musí uhradit honorář, následně přitáhnou muzikanti vedení Kohoutkem a ztropí mu pod okny kočičinu, aby dostali své peníze. Zatímco je vévoda nucen je v nastalém zmatku vyplatit, neznámá potichu vklouzne do vedlejší místnosti. Vévoda ji hledá, a protože myslí, že uprchla, vybíhá ze dveří, v nichž se srazí s mistrem Jírou. Ten mu přivádí Lenku a Přemka, představuje mu je jako snoubence a žádá pro ně svatební dar. Rozzlobený vévoda se chápe kordu a chce si to s nimi vyřídit, v tom však vyjde z vedlejší místnosti neznámá žena, v níž vévoda nyní poznává svou manželku. Přistižený svůdník je pak na pokyn své choti přinucen přenechat domek, který sloužil jeho záletům, jako svatební dar na odškodněnou mladým novomanželům.\n"}
{"id": "967323", "url": "https://cs.wikipedia.org/wiki?curid=967323", "title": "Australian Open 2014 – kvalifikace ženské dvouhry", "text": "Australian Open 2014 – kvalifikace ženské dvouhry\n\nKvalifikace ženské dvouhry na Australian Open 2014 probíhala před zahájením hlavní soutěže. Rozlosování kvalifikační soutěže se uskutečnilo 8. ledna 2014. Postoupilo z ní dvanáct tenistek po výhrách ve třech kvalifikačních kolech a jedna hráčka jako šťastná poražená.\n\n\n\n\n"}
{"id": "967324", "url": "https://cs.wikipedia.org/wiki?curid=967324", "title": "Kostel Jména Panny Marie (Vrakuňa)", "text": "Kostel Jména Panny Marie (Vrakuňa)\n\nFarní Kostel Jména Panny Marie se nachází v městské části Vrakuňa, v okrese Bratislava II na Zemědělské ulici (; ).\n\nKaple Jména Panny Marie byla postavena v roce 1879. V roce 1991, po zřízení samostatné farnosti ve Vrakuni, se stala farním kostelem. Jelikož kapacitně zdaleka nestačila potřebám, bylo rozhodnuto začít s přístavbou nové části - hlavní lodi s půdorysem tvaru slzy. Základní kámen a staveniště přístavby kostela byly posvěceny 28. února 1993. Nový kostel byl dán do užívání 1. ledna 1994. Slavnostní svěcení vykonal arcibiskup Ján Sokol 9. září 1995. Původní kaple byla zachována a plní funkci boční kaple.\n\nArchitektonický návrh přístavby a rekonstrukce vypracoval ateliér BKU - Bogár Králík Urban, ateliér architektury a designu ve spolupráci s Martinem Kvasnicou. V roce 1995 získal objekt nominaci na cenu Dušana Jurkoviče za architekturu.\n\nKromě farního kostela se ve Vrakuni nachází i kaple sv. Petra a Pavla z roku 1880 na Hradské ulici. V roce 2011 proběhla její kompletní rekonstrukce.\n\n"}
{"id": "967326", "url": "https://cs.wikipedia.org/wiki?curid=967326", "title": "The Paradise Motel", "text": "The Paradise Motel\n\nThe Paradise Motel je australská rocková skupina, založená v Hobartu na Tasmánii v roce 1994. Své první album nazvané \"Still Life\" skupina vydala v roce 1996 a druhé \"Flight Paths\" v roce 1998. Skupina se rozpadla v roce 2000, ale o osm let později byla znovu obnovena a vydala alba \"Australian Ghost Story\" (2010), \"I Still Hear Your Voice at Night\" (2011) a \"Oh Boy\" (2013).\n"}
{"id": "967328", "url": "https://cs.wikipedia.org/wiki?curid=967328", "title": "Jindřich František Mansfeld", "text": "Jindřich František Mansfeld\n\nJindřich František Mansfeld (21. listopadu 1640 nebo 1641 Bornstedt, Sasko-Anhaltsko — 18. června 1715 Vídeň), německy \"Heinrich Franz von Mansfeld, Reichsfürst und Fürst von Fondi\" byl rakouský diplomat, polní maršál a prezident dvorské válečné rady.\n\nPocházel ze šlechtické rodiny Mansfeldů a vstoupil mladý do služeb Habsburků. Po krátké službě v armádě byl ve dvorské nebo diplomatické službě. Od roku 1680 až do roku 1682 byl vyslancem u francouzského dvora a v letech 1683 až 1690 byl vyslancem u španělského dvora. Mezi lety 1684 - 1701 byl nejvyšším dvorským maršálkem u vídeňského dvora a v roce 1701 byl jmenován prezidentem Dvorské válečné rady. Pro neoblíbenost byl v roce 1703 odvolán.\n\n"}
{"id": "967331", "url": "https://cs.wikipedia.org/wiki?curid=967331", "title": "Kostel Nejsvětějšího Spasitele (Bratislava)", "text": "Kostel Nejsvětějšího Spasitele (Bratislava)\n\nKostel Nejsvětějšího Spasitele je pozdněrenesanční, později barokně přestavěná sakrální stavba v centrální městské zóně Bratislavy v okrese Bratislava I.\n\nKostel v těsném sousedství Staré radnice patřící dnes řeholi jezuitů byl postaven v první polovině 17. století původně jako protestantská modlitebna. Situace související s narůstajícím počtem evangelíků německé národnosti v Bratislavě si v letech 1636 - 1638 vynutila postavení svatostánku pro potřeby věřících. Stavbu, ve stylu doznívající renesance, postavenou na místě někdejšího tzv. Armbrusterova domu, vedl německý stavitel Hans Stoss z Augsburgu.\n\nPodle tehdejších nařízení evangelický kostel musel splňovat určitá kritéria: svým vzhledem nesměl připomínat sakrální stavbu a musel být bez věže, presbytář musel tvořit součást půdorysu hlavní stavby. Kostel, který se svou velikostí nápadně odlišoval od okolních budov, po dokončení zasvětili svaté Trojici. Původní zařízení kostela není známo.\n\nKostel však evangelíci používali pouze do sedmdesátých let 17. století. V roce 1672 jim byl po potlačení protestantského spiknutí odebrán a 1. ledna následujícího roku předán jezuitům.\n\nNoví uživatelé ho původně zasvětili svaté Markétě, později na něj přenesli patronícium Nejsvětějšího Spasitele (Salvatora) z bratislavského dómu. Chrám uvnitř přestavěli, zvenku nad portál umístili štukový reliéf znaku řehole (předpokládá se, že autorem štukové výzdoby průčelí byl Johann Wüngler).\n\nJinak se vzhled exteriéru kostela nezměnil. Na střeše nad presbytářem přibyl sanktusník, do něhož umístili tři zvony (ani jeden z nich se dodnes nedochoval; dnes zde visí pouze jeden, vážící 135 kilogramů, který v roce 1846 ulil bratislavský mistr Anton Belloni).\n\nNejvětší změny se udály v interiéru kostela: byly odstraněny boční empory a původní kazatelna; v roce 1722 přibyl nový hlavní oltář, který tu existoval až do 19. století. V průběhu 18. století postupně docházelo k nahrazování původního mobiliáře novým, barokním.\n\nKostel se po zrušení jezuitského řádu Josefem II. v roce 1773 dostal do městské správy a stal dvorním chrámem uherského místodržícího Alberta Saského.\n\nJezuitům byl chrám vrácen v roce 1855. V padesátých letech 20. století byl jim byl státní mocí opět odňat a přešel pod správu diecézních kněží. Stal se filiální kostelem Farnosti svatého Martina. Na definitivní navrácení si jezuité museli počkat až do roku 1989.\n\nJezuitský Kostel Nejsvětějšího Spasitele je svojí dispozicí typickým představitelem protestantské sakrální architektury.\n\nSvým mohutným hlavním průčelím, členěným čtveřicí vysokých půlkruhově zakončených oken a trojicí portálů, se stavba obrací do rozhraní Hlavního a Františkánského náměstí. Poměrně jednoduchou fasádu zdobí dveře dvou bočních portálů a hlavního portálu a nad jeho horní římsou reliéfem ztvárněný erb jezuitského řádu umístěný v stylizovaném akantovém věnci, po stranách podpíraným plastickými štukovými volutami. Erb tvoří v horní části písmena IHS (zkratka latinského \"Iesus Hominum Salvator\" tj. \"Ježíš Nejsvětější Spasitel\"), pod nimi žhoucí srdce a v kartuších umístěn nápis \"IX DEVS DILEXIT MVNDVM\" (citát z Janova evangelia \"Neboť Bůh tak miloval svět\" (Jan 3,16)). (Původně byly v kartuších místo nápisu reliéfní erby Uherska a kardinála Leopolda Kolonice).\n\nDo chrámu se vstupuje přes pilastrový hlavní portál. Nádherné bohatě vyprofilované dvoukřídlé dveře s ústředním motivem maskarónů jsou unikátním příkladem řezbářského umění první poloviny 17. století.\n\nStřídmost na vnějším vzhledu kostela je v ostrém protikladu s jeho bohatým interiérem. Návštěvníka zaujme množství a historická i umělecká hodnota jeho vybavení, jemuž dominuje hlavní oltář, šest bočních oltářů, tři barokní zpovědnice a bohatě zdobená rokoková kazatelna.\n\nProstor trojlodního kostela halového typu je osvětlován vysokými okny v bočních lodích. Presbytář, včleněný do půdorysu kostela, je od hlavní lodi výškově oddělené třemi stupni, mramorovou balustrádou a vítězným obloukem. Vstupní části chrámu dominuje varhanní empora, pozůstatek původní interiérové architektury z třicátých let 17. století. Na začátku severní stěny ve vstupní části je osazena sádrová socha svatého Antonína Padovského z roku 1912 od známého bratislavského sochaře a malíře Alojze Rigela.\n\nPůvodní barokní sloupový hlavní oltář v presbytáři byl postaven v letech 1721 - 1722 vídeňským truhlářem Johannem Jakubem Müllerem. Oltářní obraz namaloval vídeňský malíř Anton Wellser. Sochy svatého Jana Křtitele, svatého Jana Evangelisty, svatého archanděla Michaela a anděla strážce, jakož i další plastiky v nástavci oltáře zhotovil vídeňský sochař Johann Andreas Englauer.\n\nOltář byl koncem 19. století odstraněn (původní sochy se dostaly do Galerie města Bratislavy) a nahrazen dnešním, velkým neobarokním oltářem s monumentálním obrazem \"Proměnění Páně na hoře Tábor\" od bratislavského umělce Sebastiána Majsche. V nástavci oltáře je v nejhořejší části umístěn kříž a emblém jezuitů, pod kterým se nachází obraz Boha Otce od Josefa Jindřicha Kriklera z roku 1884. Oltář doplňují sochy svatého Petra a Pavla (s tradičními atributy) a v nástavci archanděla Michaela a anděla strážného. Spodní část hlavního oltáře a menza jsou zdobeny nádhernými řezbářskými reliéfy s křesťanskými symboly.\n\nPresbytář kromě hlavního oltáře zaujme i rozměrnou nástěnnou malbou \"Eucharistický Ježíš\" (880 x 600 cm) z roku 1926 na pravé stěně nad vchodem do sakristie od Alojze Rigela. Fresku namaloval umělec bez jakékoliv přípravy přímo v konečné podobě. Z téhož roku a od stejného autora pochází i olejomalba na stropě presbytáře - dřevěný puk s průměrem jeden metr s tváří Krista jako Nejsvětějšího Spasitele orámovanou trnovou korunou. Rigele byl i spoluautorem fresek s motivem eucharistie na klenbě hlavní lodi kostela. Tyto fresky však byly při opravě kostela v roce 2004 odstraněny.\n\nPo pravé straně presbytáře se nachází nejcennější umělecké dílo v chrámu - rokoková kazatelna. Na základě objednávky bratislavského komorníka Antona Jägera jednu z nejkrásnějších kazatelen tohoto uměleckého slohu na slovenském území zhotovil mistr Ľudovít Gode (? - 1759), žák sochaře G. R. Donnera, v roce 1753. Mimořádně působivé dílo zaujme sochařsky modelovaným tvarem, pozoruhodnou kombinací materiálů, bohatstvím uměleckých slohových prvků i nádhernými plastikami. Dominuje jí na vrcholu baldachýnu socha sedícího Krista spasitele a níže umístěné plastiky dvou andělů držících v rukou symboly Písma svatého - vpravo anděl s křížem a s kamennými deskami Desatera, symbolizujícími Starý zákon, a vlevo anděl s otevřenou knihou a kalichem (symbol Nového zákona). Na čele baldachýnové zvukové stříšky je v kartuši umístěn nápis \"QUI EX DEO EST VERBADEI AUDIT\" (citát z Janova evangelia \"Kdo je z Boha, slyší Boží slovo\" (Jan 8,47))\n\nSochařskou výzdobu kazatelny dotvářejí čtyři olověné reliéfy na schodišti a ústřední reliéf na parapetu kazatelny s výjevy kristologického cyklu (\"Ježíš na návštěvě v Betanii u Marie a Marty\", \"Kázání na hoře\", \"Nechte maličkých přijít ke mně\", \"Nanebevstoupení\" a \"Dvanáctiletý Ježíš v jeruzalémském chrámu\").\n\nObě z bočních lodí obsahují trojice oltářů. Architektura všech je podobná: jde o sloupové oltáře s dominantním oltářním obrazem a bohatou sochařskou výzdobou. V levé lodi se ve směru k presbytáři nacházejí oltář svatého Judy Tadeáše, oltář svatého Ignáce z Loyoly a oltář Kalvárie.\n\nPrvní oltář v levé boční lodi je zasvěcen jednomu z Kristových apoštolů Judovi Tadeášovi, jehož obraz, dílo Josefa Jindřicha Kriklera z roku 1886, je jediným obrazem věnovaným tomuto světci v celé Bratislavě. Pod oltářním obrazem je v oválném rámu umístěn obraz svatého Jana Nepomuckého od neznámého umělce. V nástavci se nachází reliéfní ztvárnění Boží Trojice. Samotný oltář, vyhotovený v neobarokní slohu, pochází z roku 1895.\n\nVe středu levé lodi kostela stojí oltář od dolnorakouského architekta Johanna Fiedlera zasvěcený zakladateli jezuitského řádu Ignáci z Loyoly, pocházející z let 1759 - 1761. Naproti předchozímu oltáři vyniká bohatší výzdobou. Ústředním obrazem je \"Vidění svatého Ignáce z Loyoly\" od Franze Antona Palka z roku 1757. Po stranách jsou plastiky světců uctívaných v jezuitském řádu, vlevo svatého Františka Borgii (v řeholním rouchu držícího lebku s korunkou) a vpravo svatého Františka Xaverského (s poutnickou holí a knížkou v ruce a dítětem, které mu stojí u nohou) z roku 1761. Autorem soch je Anton Štefan Steinmasler (1721 - 1773), Godeho žák, který kromě sochařské výzdoby na oltáři Panny Marie je autorem všech oltářních plastik včetně reliéfní výzdoby na dekorativních vázách a sochařské výzdoby v nástavcích oltářů. Na všech sochách se spoluautorsky podílel mramorář Václav Pfeifer, který Steinmaslerovým sochám dodal bílou polituru a polychromii, čímž jim dodal lesk a barevnost. Na oltářní menze oltáře svatého Ignáce z Loyoly je umístěn kruhový obraz \"Srdce Ježíšovo\" od Franze Rulze z roku 1865.\n\nV závěru levé lodi se nachází oltář Kalvárie z let 1760 - 1770. Dominuje mu sochařská skupina Kalvárie z roku 1760 na malovaném pozadí od stejného autora jako u předchozího oltáře. Nástavec oltáře obsahuje obraz \"Kristus na Olivetské hoře\" z roku 1758 od Franze Antona Palka. Námětově se k obrazu vážou skulptury plačících andělů po jeho stranách.\n\nV blízkosti tohoto oltáře je umístěn historicky významný mramorový epitaf z roku 1737. Jde o děkovný nápis věnovaný kardinálu Leopoldovi Koloničovi, jehož zásluhou byl kostel v roce 1673 odevzdán jezuitům.\n\nNeméně historicky cenným doplňkem v levé lodi je barokní vyřezávaná zpovědnice z roku 1761, dílo Antona Štefana Steinmaslera (týž umělec je autorem i dalších dvou zpovědnic v pravé lodi). Třídílná otevřená zpovědnice je v nástavci doplněna obrazem kající se svaté Máří Magdaleny.\n\nStejně jako levá loď i tato obsahuje tři oltáře - ve směru od presbytáře je to oltář Panny Marie, oltář svatého Františka Xaverského a oltář svatého Josefa. Mobiliář lodě tvoří dvě barokní zpovědnice stylisticky shodné se zpovědnicí v levé lodi (ty mají v nástavcích obrazy \"Kristus zřizující svátost smíření\" a \"Svatý Petr\").\n\nZ let 1759 - 1761 pochází oltář Panny Marie v závěru pravé lodi. Dominuje mu v retabulu umístěná socha Panny Marie Immaculaty na pozadí pozlacených slunečních paprsků z konce 19. století. Jejím autorem je italský sochař Ferdinand Stuffaser. Původně zde visel obraz \"Svatý Antonín před Madonou\" od Fra Antonia z roku 1773. V nástavci oltáře nad rozeklaným tympanonem se nachází obraz znázorňující Pannu Marii a svatou Annu.\n\nSpolu s protilehlým oltářem svatého Ignáce z Loyoly, umělecky nejhodnotnějším oltářem chrámu je oltář svatého Františka Xaverského z let 1759 - 1761. Podobně jako ostatní oltáře v kostele jde o sloupovou architekturu, tvořenou korintskými sloupy pokrytými štukem. Ústředním obrazem je \"Smrt svatého Františka Xaverského\" od Franze Antona Palka z padesátých let 18. století. Sochařskou výzdobu oltáře tvoří po stranách stojící sochy jezuitských světců, díla Antona Štefana Steinmaslera - vlevo svatého Aloise Gonzagy a vpravo Stanisława Kostky. V nástavci oltáře zaujme nádherná reliéfní výzdoba - anděl držící kříž s ukřižovaným Kristem, kterému se klanějí další andělé. Na rozeklaném tympanonu se nacházejí dekorativní vázy s reliéfními výjevy ze světcova života. Na oltářní menze stojí na zvláštním podstavci obraz milostivě Panny Marie s Ježíškem v náručí.\n\nOltář svatého Josefa z roku 1895 obsahuje v nice světcova sochu. Jednoduchý nástavec nese kartušový nápis \"ITE AD JOSEPH\" (citát z První knihy Mojžíšovy \"Jděte k Josefovi\" (Gn 41,55)).\n\nVarhanní empora nad hlavním vchodem je pozůstatkem původní interiérové architektury. Jsou na ní umístěny dvojmanuálové varhany, pocházející z 18. století. Jejich zhotovitelem je neznámý mistr. Vzhledem k vynikající akustice chrámu se varhany využívají nejen k liturgickým účelům, ale i ke koncertním interpretacím varhanních skladeb. V kostele se také příležitostně pořádají vokální koncerty sakrální hudby.\n\nZ hlavní lodi se vstupuje do krypty, která se rozprostírá pod celou severní (levou) boční lodí. Nacházejí se zde tělesné ostatky významných jezuitů, kteří působili v bratislavské komunitě a zde také zemřeli. Jedním z nich byl i kardinál Leopold Kolonič, jehož zásluhou byl kostel přidělen do správy jezuitského řádu (zemřel v roce 1707 ve Vídni, ale podle jeho přání ho pohřbili \"„... podle zvyků mnichů Tovaryšstva Ježíšova bez pohřební nádhery.“\" v kryptě jezuitského kostela).\n\nZ historického hlediska neméně zajímavým je prostranství před kostelem. Dominuje mu mariánský sloup jako památník vítězství císaře a uherského krále Leopolda I. nad vzpourou protestantských rebelů.\n\nZe severní strany se ke stavbě kostela přimyká budova domova mladých jezuitů.\n\nJižní zeď kostela tvoří severní ohraničení Kostelní ulice, spojující Františkánské náměstí s Primaciálným náměstím.\n\n\n"}
{"id": "967332", "url": "https://cs.wikipedia.org/wiki?curid=967332", "title": "Australian Open 2014 – mužská čtyřhra", "text": "Australian Open 2014 – mužská čtyřhra\n\nObhájcem titulu v soutěži mužské čtyřhry na Australian Open 2014 byl nejvýše nasazený pár americké bratrské dvojice Boba a Mika Bryanových, který nestačil ve třetím kole na americko-jihoafrickou dvojici Eric Butorac a Raven Klaasen ve dvou setech.\n\nKaždý z vítězů si do žebříčku připsal 2 000 bodů a dvojice si rozdělila částku 520 000 australských dolarů.\n\nVítězem se stala čtrnáctá nasazená polsko-švédská dvojice Łukasz Kubot a Robert Lindstedt, kteří ve finále zvítězili nad americko-jihoafrickým párem Eric Butorac a Raven Klaasen po dvou setech 6–3 a 6–3. Pro polsko-švédskou dvojici, která před grandslamem v Melbourne společně nevyhrála jediný zápas, to tak byla první společná grandslamová trofej.\n"}
{"id": "967333", "url": "https://cs.wikipedia.org/wiki?curid=967333", "title": "Gesù Divin Lavoratore (titulární kostel)", "text": "Gesù Divin Lavoratore (titulární kostel)\n\nGesù Divin Lavoratore je kardinálský titulární kostel ustanovený roku 1969 papežem Pavlem VI.. Nachází se na \"Via Oderisi da Gubbio\" v Římě. Prvním titulárním kardinálem se stal arcibiskup Nanjingu Paul Yü Pin. Založen byl 1. října 1954.\n\n"}
{"id": "967334", "url": "https://cs.wikipedia.org/wiki?curid=967334", "title": "Henry Padovani", "text": "Henry Padovani\n\nHenry Padovani, rodným jménem Henri Padovani (* 13. října 1952 Bastia, Korsika) je korsický hudebník. Počátkem roku 1977 spoluzaložil skupinu The Police. Hrál na její jediné nahrávce, sice singlu „Fall Out“. Ze skupiny odešel krátce poté, co v srpnu 1977 absolvovala nedokončenou nahrávací frekcenci s producentem Johnem Calem. Později působil v několika dalších skupinách, jako například Wayne County & the Electric Chairs a v roce 1980 založil vlastní soubor The Flying Padovanis, jenž byl aktivní do roku 1987 a znovu od roku 2007.\n\n"}
{"id": "967335", "url": "https://cs.wikipedia.org/wiki?curid=967335", "title": "Sádočné", "text": "Sádočné\n\nSádočné ( ) je obec na Slovensku v okrese Považská Bystrica v regionu Horní Pováží. Žije zde  obyvatel. První písemná zmínka o obci pochází z roku 1339.\n"}
{"id": "967336", "url": "https://cs.wikipedia.org/wiki?curid=967336", "title": "Mariánský sloup na Františkánském náměstí (Bratislava)", "text": "Mariánský sloup na Františkánském náměstí (Bratislava)\n\nMariánský sloup na Františkánském náměstí je barokní stavební památka nacházející se na prostranství před hlavním vchodem do kostela Nejsvětějšího Spasitele na bratislavském Františkánském náměstí.\n\nSloup patří do souboru stavebních památek tohoto druhu, které stavěli Habsburkové na více místech monarchie jako připomínku svých vítězství nad protestantskými odpůrci. Ikonograficky je sloup typem mariánských sloupů, které se, zejména v období od poloviny 17. století, staly v katolické Evropě velmi oblíbenými. Jeho zřejmým vzorem byl mariánský sloup z roku 1638, který dodnes zdobí Mariánské náměstí (Marienplatz) v německém Mnichově.\n\nRok výstavby a jméno stavebníka sloupu dokládá nápis na jeho podstavci - dal ho postavit císař a uherský král Leopold I. v roce 1675 a kolemjdoucím měl na věčné časy připomínat Leopoldovo vítězství při potlačení vzpoury uherských rebelů z řad protestantů v letech 1670 - 1671, usilujících dosadit na uherský trůn vlastního panovníka. Po potlačení spiknutí nastaly ostré represe, během nichž byli hlavní vzbouřenci popraveni nebo prodáni do otroctví na galeje. Na místě, kde dnes stojí sloup, byl v roce 1671 popraven jeden z čelných představitelů odboje, moravský protestantský kazatel Mikuláš Drábik.\n\nZ architektonického pohledu je mariánský sloup poměrně jednoduchou stavbou. Tvoří ho válcový kompozitní sloup vztyčený na kvádrovém podstavci stojícím na vyvýšeném, čtyřposchoďovém piedestalu. Na vrcholu sloupu ukončeném Korintskou hlavicí je umístěna bohatě profilovaná pískovcová socha Neposkvrněné Panny Marie s Ježíškem na rukou. Autor sochy není znám.\nZ historického a ikonografického hlediska je zajímavý podstavec sloupu. Zadní strana podstavce nese reliéfní znak Uherského království, nápisy na dvou bočních stranách hlásají jméno stavebníka a účel postavení (\"... na slávu Nejsvětějšího Spasitele, Panny Marie a na odčinění znesvěcení Eucharistie ...\"). Čelní strana podstavce nese reliéf andělů adorujícich eucharistii v monstranci. \n\nIkonografie má silný protireformační obsah - zdůraznění vítězství katolicismu. I samotné umístění sloupu před jezuitským kostelem bylo symbolické - kostel postavili protestanti a jeho převzetí jezuity v kontextu tehdejších událostí bylo vlastně aktem vítězství katolicismu nad protestantismem.\n\nK sloupu se váže ještě jedna zajímavá historická událost. 25. června 1741 se před sloupem zastavil korunovační průvod nové královny Marie Terezie (vnučky Leopolda I.). Panovnice před sloupem poklekla a vzdala dík své patronce.\n"}
{"id": "967338", "url": "https://cs.wikipedia.org/wiki?curid=967338", "title": "Františkánské náměstí (Bratislava)", "text": "Františkánské náměstí (Bratislava)\n\nFrantiškánské náměstí je náměstí v centru Bratislavy. Nachází se vedle Hlavního náměstí.\n\nNa náměstí se nachází Františkánský kostel a klášter, postavený na konci 13. století. V budově č. p. 7 sídlí divadlo GUnaGU.\n"}
{"id": "967340", "url": "https://cs.wikipedia.org/wiki?curid=967340", "title": "Štefan Mišovic", "text": "Štefan Mišovic\n\nŠtefan Mišovic (19. prosince 1921, Tisovec – 30. dubna 2008, Martin) byl slovenský herec. Začínal v žilinském krajském divadle, od roku 1951 působil v martinském Divadle SNP, kde se zařadil mezi nejvýznamnější herce. Jeho doménou bylo realistické zobrazování robustních typů s negativními rysy. V roce 1984 odešel do důchodu, nadále však účinkoval v divadle. Jeho poslední postavou byl major Friedli v Dürrenmattově hře Meteor (2003). Uplatnil se i ve filmu.\n\n\n"}
{"id": "967341", "url": "https://cs.wikipedia.org/wiki?curid=967341", "title": "Joan Wasser", "text": "Joan Wasser\n\nJoan Wasser (* 26. července 1970 Norwalk) je americká zpěvačka a multiinstrumentlistka. Ve svých šesti letech začala hrát na klavír a o dva roky později přešla k houslím. Svou kariéru zahájil v roce 1991 jako členka skupiny The Dambuilders. V roce 1999 hrála na albu \"I Am a Bird Now\" skupiny Antony and the Johnsons. V roce 2002 založila vlastní skupinu nazvanou Joan as Police Woman, se kterou vydala alba \"Joan as Police Woman\" (2004), \"Real Life\" (2006), \"To Survive\" (2008), \"Cover\" (2009), \"The Deep Field\" (2011) a \"The Classic\" (2014). V roce 2013 vystoupila na koncertě Life Along the Borderline: A Tribute to Nico věnovaném zpěvačce Nico.\n"}
{"id": "967342", "url": "https://cs.wikipedia.org/wiki?curid=967342", "title": "Jakubův dům", "text": "Jakubův dům\n\nJakubův dům byl měšťanský dům na Starém Městě v Bratislavě na Hlavním náměstí, který patřil rychtáři Jakubovi II. Později spojením domu s Pawerovým domem, Ungerovým domem a Aponiho palácem vznikla radnice.\n\nDům s věží tvořil jádro staré radnice.\n\n"}
{"id": "967345", "url": "https://cs.wikipedia.org/wiki?curid=967345", "title": "Pawerův dům", "text": "Pawerův dům\n\nPawerův dům je starý měšťanský dům na Hlavním náměstí ve Starém Městě v Bratislavě. Dnes je součástí budovy Staré radnice, která vznikla spojením Pawerova domu, Ungerova domu a Aponiho paláce. Pawerův dům se nachází vlevo od Ungerova domu.\n\nDům si dal postavit ještě před rokem 1422 měšťan Hans Pawer. V současnosti je částečně obnovena jeho fasáda z první poloviny 15. století. Byl postaven o něco později než sousední domy. Na místě současného domu původně byla zahrada a ulička mezi dvěma domy.\n"}
{"id": "967346", "url": "https://cs.wikipedia.org/wiki?curid=967346", "title": "Ungerův dům", "text": "Ungerův dům\n\nUngerův dům je bývalý měšťanský dům na Starém Městě v Bratislavě na Hlavním náměstí, dnes součást Staré radnice.\n\nDo 16. století sousedil s radnicí. V roce 1591 byl z něj odstraněn vysoký štít, který byl nahrazen menším vikýřem. Namísto malých úzkých oken byly osazeny velká renesanční okna. Ostění oken bylo doplněno znakem a latinským nápisem. Později dům koupila městská rada.\n\n"}
{"id": "967347", "url": "https://cs.wikipedia.org/wiki?curid=967347", "title": "Darrin Mooney", "text": "Darrin Mooney\n\nDarrin Mooney (* 26. dubna 1967) je britský bubeník. Na bicí začal hrát ve svých dvanácti letech. Od roku 1997 je členem skupiny Primal Scream a v letech 2001 až 2011 byl členem doprovodné skupiny kytaristy Garyho Moora. Rovněž spolupracoval s dalšími hudebníky, mezi které patří Ian Anderson, Don Airey nebo Martin Barre.\n\n"}
{"id": "967349", "url": "https://cs.wikipedia.org/wiki?curid=967349", "title": "Bratislava pro všechny", "text": "Bratislava pro všechny\n\nBratislava pro všechny ( \"Bratislava pre všetkých\") je název kulturní akce dnů otevřených dveří, která se koná každoročně v Bratislavě od roku 2004.\n\nJe to několikadenní akce, kterou organizuje samospráva hlavního města. Koná se obyčejně během posledního dubnového víkendu. Po tuto dobu jsou pro veřejnost bezplatně otevřeny různé atrakce, například zoologická zahrada, botanická zahrada, prohlídky města, vstup do muzeí, galerií, prohlídka staré radnice, na koncerty, sportovní akce a pod. Zároveň funguje městská hromadná doprava zdarma, v ulicích jezdí historické tramvaje a trolejbusy.\n\nPátý ročník dnů otevřených dveří v roce 2008 byl významný zpřístupněním Aponiho paláce veřejnosti po dvouleté rekonstrukci.\n\nBratislava pro všechny je také jediné období v roce, kdy je možný vstup veřejnosti do bratislavského podzemí na Náměstí SNP u kaple sv. Jakuba.\n"}
{"id": "967352", "url": "https://cs.wikipedia.org/wiki?curid=967352", "title": "Kaple svatého Jakuba (Bratislava)", "text": "Kaple svatého Jakuba (Bratislava)\n\nKaple svatého Jakuba je bývalá kaple v Bratislavě na Náměstí SNP, která byla odkryta v letech 1994-1996 v rámci archeologického výzkumu, který vykonával Městský ústav ochrany památek. \n\nTím byly zjištěny nové poznatky o městě a jeho historii a odkryté 4 podoby jedné stavby:\n\n\nKaple sv. Jakuba byla odkryta v letech 1994–1996 v rámci archeologického výzkumu, který provedl Městský ústav ochrany památek a na místě Kaple sv. Jakuba byly odhaleny pozůstatky 4 různých staveb: předormánské rotundy, románské kostnice, gotické kaple s kostnicí a Kaple sv. Jakuba. \n\nKaple se nachází na hřbitově, který se rozprostíral mezi Starou tržnicí a Manderlákom. Jde o cennou archeologickou památku, v historických análech je již od roku 1436 zaznamenána jako hřbitovní kaple při kostele sv. Vavřince. Kaple je gotickou stavbou a jejích několik přestaveb potvrzuje mimořádný význam osady sv. Vavřince, kde se nacházela. Kaple zanikla v souvislosti se zrušením hřbitova v roce 1774. Pod kaplí se nachází kostnice s mnoha tisíci kostí a s asi 5 tisíci lebek. \n\n"}
{"id": "967354", "url": "https://cs.wikipedia.org/wiki?curid=967354", "title": "Obchodní a obytný dům Manderla", "text": "Obchodní a obytný dům Manderla\n\nObchodní a obytný dům Manderla lidově nazývaný i Manderlák je výšková budova v Bratislavě na Náměstí SNP u Kamenného náměstí. Budovu navrhli a realizovali v letech 1935 - 1936 architekti Christian Ludwig, Emerich Spitzer a Augustín Danielis pro bratislavského podnikatele a řezníka Rudolfa Manderlu, který se inspiroval jatkami v Chicagu. Je první obytnou výškovou budovou na Slovensku, dosahuje výšky 45 metrů.\n\nArchitekti váhali, do jaké míry mají zůstat věrni tradici a jak využít principy moderní architektury. Zpracovali několik variantních řešení, od tradičnějších k modernějším. Na prvních návrzích z června 1933 byl výškový dům pojatý jako kompaktní hmota konzolovitě vysunutá nad chodník, bez podpůrných sloupů. Na fasádě s horizontálními okny byl použit keramický obklad. Atika byla přerušovaná výřezy tvaru V. \n\nV dalším návrhu bylo konzolové vysunutí nahrazeno podporou šesti sloupů a atika výraznou linií horizontálního zábradlí střešní terasy. Cihlová struktura a okna seskupená do pásů umocňovaly expresivní ráz výškové budovy.\n\nNakonec realizovala stavební firma Alexandra Feiglera a místní pobočka vídeňské stavební společnosti Pittel & Brausewetter návrh, který charakterizuje zdrženlivá puristická střídmost. Postavili věžák, který měl na svou dobu neuvěřitelných jedenáct pater, vyzývavě stojící na pevných sloupech.\n\nPro přízemí domu je charakteristické moderní podloubí a zakřivená pasáž se vstupy do menších provozů a řeznictví, které je nedílnou součástí budovy dodnes. Vzdušnosti a odlehčenosti parteru dosáhli architekti navržením velkých okenních otvorů. V prvním patře byly kanceláře a kavárna Grand, která byla centrem bratislavské bohémy. V horních podlažích je 64 dvou- a třípokojových bytů. Vybavenost domu je na vysoké technické úrovni.\n\nKonstrukci tvoří železobetonový skelet, po páté patro osmiosý, výše čtyřosý. Hladkou omítku fasády doplňují lizény procházející od opěrných sloupů v parteru přes celý objekt až nad úroveň střechy, kde vytvářejí rámy, které nahradily horizontální zábradlí střešní terasy. Tak vznikla střešní nástavba, na kterou byl umístěn stožár a nápis R. Manderla. Fasádu dotvářejí jednoduchá trojdílná okna, na které autor použil „termolux“. Konstrukce výkladů je z nerezu a soklová zídka ze švédské žuly.\n\nI přes svou střídmost vzbudil tento „mrakodrap předsunutý nad ulici náměstí“ (jak dům nazval básník Štefan Žáry) v době svého vzniku bouřlivé reakce a pozornost občanů, městských úředníků a intelektuálů, neboť vysunutá vysoká hmota zasahuje do prostoru nejfrekventovanější křižovatky náměstí. Zastupitelstvo i proti usnesení regulační komise stavebníkovi povolilo překročit stavební čáru, což způsobilo, že budova nepříznivě zasáhla do možností urbanistického řešení exponovaného místa v centru Bratislavy. Zatímco jedni vyjadřovali odpor vůči spekulačnímu zneužívání parcely a drzému podnikatelskému záměru, druzí jásali nad velkoměstským vzhledem domu.\n\nObchodní a obytný dům Manderla s výškou 45 m byl v době svého vzniku nejvyšší v Československé republice. Tato první výšková budovu v Bratislavě i na Slovensku je někdy nesprávně označována za první mrakodrap na Slovensku.\n\n"}
{"id": "967357", "url": "https://cs.wikipedia.org/wiki?curid=967357", "title": "Jovana (opera)", "text": "Jovana (opera)\n\nJovana je opera o třech jednáních českého skladatele Jaroslava Vogla na libreto, které podle povídky černohorského spisovatele Mićuna Pavićeviće napsal Alexander Roda Roda (jehož autorství muselo být pro židovský původ v době premiéry utajeno) a přeložil a upravil sám skladatel.\n\n\"Jovana\" je třetí opera skladatele a dirigenta Jaroslava Vogla, napsaná s odstupem celého desetiletí od předchozího \"Mistra Jíry\" (1924) v letech 1935–1938. Vogel si zvolil téma pro operu neotřelé – konflikt mezi ideály manželství a mateřství – a také pro českého diváka exotické, ale nikoli zcela neznámé prostředí černohorské vesnice, které mu umožnilo rozvinout lidové výjevy hudebně vycházející z jihoslovanského folklóru.\n\nLibreto Rada Rady je dramaticky účinně rozvrženo a stylizováno do scén různých nálad, které se nabízejí hudebnímu zpracování. Voglova hudba se přidržuje novoromantického idiomu; podle Graciána Černušáka skladatel „přispěl k českému repertoáru prací ne sice průbojnou, ale hodnotnou, vnitřně pevnou a navenek vděčnou“.\n\nOpera byla provedena nejprve od března 1939 v ostravském českém divadle, kde tehdy Vogel působil. Inscenaci sám dirigoval, režii a výpravu měl Karel Konstantin. S úspěchem byla inscenována rovněž v brněnském dívadle (premiéra 1. dubna 1941).\n\n\nOdehrává se na Černé Hoře ve 2. polovině 19. století.\n\nNa návsi černohorské vsi přichází guslar, aby si vydělal zpíváním písní. Nenachází však mezi posluchačstvem žádné muže; ženy mu vysvětlují, že jejich muži pod vedením předáka Mileho odešli bojovat s Turky, kteří jim v noci odvedli stáda dobytka. Guslar ženám zanotuje píseň o sličné pastýřce, která se oddala majetnému, ale ženatému sedlákovi, a místo hocha se jí dostalo hošíka. Ženy se domnívají, že takovou prostopášnou písní guslar uráží jejich počestnost, a vyhánějí ho. Ale Mileho žena Jovana si říká, že by ráda byla na místě oné pastýřky: sama nemůže dát manželovi vytouženého syna, pokračovatele starého a váženého rodu. Cítí se tím vinna.\n\nČernohorci se vítězně vracejí s tancem a zpěvem. První tanec i věnčení vítěze – Mileho – má připadnout Jovaně, ta však ve své momentální náladě přenechává tuto čest své nejlepší přítelkyni Marii. Přesto Jovana neunikne tomu, aby ji k tanci neodvedli Mariini tři bratři. Mile a Marie osamí: vzrušení dnešního dne i krásný večer vedou k tomu, že spočinou v objetí.\n\nMaria čeká dítě. Pozvala si k sobě Mileho, ale jen proto, aby mu vysvětlila, že jeho jméno jako vesnického hrdiny nesmí být poskvrněno. Hodlá tedy – i přes Mileho námitky – nést následky sama. Po Mileho odchodu se ukáže, jakým způsobem – hodlá spáchat sebevraždu. V poslední chvíli ji zachrání Dušan, nejmladší z jejích bratří, kteří se právě vracejí z polních prací. Bratři se dožadují vysvětlení, neboť sáhnout si na život je velký hřích – a Maria se jim doznává k předchozímu poklesku. Zejména nejstarší bratr Rade ji nutí, aby prozradila jméno svého svůdce. Když však k tomu Marii ani hrozbami nedonutí, rozhodnou se bratři, že zítra před kostelem musí být jejich sestra podrobena výslechu a soudu všeho lidu.\n\nPop drží kázání o trestech, kterými Bůh stíhá cizoložníky; poté začíná přísný výslech. Když Maria stále mlčí, vyzývá ji sám Mile, aby označila otce dítěte: tím se odkryje i před vesnicí. Vesničané ihned žádají pro oba přísný trest. Zasahuje však Jovana s tím, že ona má největší právo soudit. Sama nebyla schopna splnit úkol manželky a dát Milemu dítě, zříká se ho tedy před Bohem a dává mu svobodu, aby si mohl vzít Marii.\n"}
{"id": "967358", "url": "https://cs.wikipedia.org/wiki?curid=967358", "title": "Josef Těšínský", "text": "Josef Těšínský\n\nJosef Těšínský (28. ledna 1916 Raškovice – 7. dubna 1975 České Budějovice) byl 2. zpravodajský důstojník a pobočník velitele u 310. a operační pilot u 312. československé stíhací perutě RAF za druhé světové války.\n\nNarodil se jako druhorozený syn Leopolda a Viktorie Těšínských. V letech 1928–1936 studoval na Reálném gymnáziu v Místku. Po maturitě byl přijat na Vojenskou akademii do Hranic, kterou absolvoval 14. srpna 1938 v hodnosti poručíka letectva Československé armády.\n\n\nPoté byl přidělen k 1. leteckému pluku T. G. Masaryka v Milovicích. Záhy po okupaci republiky, v dubnu 1939, za pomoci Jana Rybnera z Vyšních Lhot emigroval přes Polsko do Velké Británie. Aktivně se zapojil do československého zahraničního odboje. Působil jako 2. zpravodajský důstojník a později pobočník velitele u 310. čs. stíhací perutě a operační pilot-stíhač u 312. čs. stíhací perutě RAF. Zúčastnil se bitvy o Británii a bojů po vylodění na kontinentu.\n\n\nK útěku do Polska v roce 1939 mu pomohl rolník ve Vyšních Lhotách u Frýdku Jan Rybner. Dne 21. června 1939 ho převezl přes hranici protektorátu spolu s npor. letectva Ant. Velebnovským (padl v Anglii v roce 1941) a kpt. děl. Ambrožem Bílkem (padl u Dukly v r. 1944) ve voze naloženém polním nářadím po polní cestě z Vyšních Lhot do Komorní Lhotky. Jan Rybner odmítl od vojáků za svou pomoc převzít jakoukoli odměnu.\n\nZa hranicí je zajistili polští pohraničníci, kteří se chovali korektně. Sepsali jejich nacionále, které poslali do Krakova, kde se v rámci čs. konzulátu formoval náš odboj, organizovaný mimo jiné plk. Ludvíkem Svobodou. Asi po 14 dnech přišla z Krakova odpověď a uprchlíci se mohli vydat na cestu do Krakova, kde byl prezentován 4. 7. 1939. Tam byli zařazeni do skupiny čs. vojáků a ubytováni nejdříve v Turistickém domě, později, když už kapacita nestačila, ve starých kasárnách. Problém byl, co dál. Válka ještě nezačala, Polsko ve vztahu k Německu stále lavírovalo a Francie byla ochotna přijmout jen ty čs. vojáky, kteří vstoupí do cizinecké legie. Několik pilotů převzali Poláci, ale jinak o české vojáky v té době nikdo nestál.\n\n\nZúčastnil se mimo jiné jako stíhací doprovod bombardovacích svazů při denních náletech na průmyslové, komunikační a vojenské objekty na nepřátelském území a výsadkové operace spojeneckých vojsk v prostoru Wessel.\n\nU 57. OTU:\nU 312. sqdr.:\nPo návratu do vlasti 13. srpna 1945 byl ustanoven zatímním velitelem Leteckého pluku 5 v Českých Budějovicích. Zde následně působil v řadě velitelských funkcí. Dosáhl hodnosti podplukovníka. Jako „západní letec“ byl 2. února 1949 z armády propuštěn.\n\n\nVe 33 letech začínal jako dělník u firmy MOTOR České Budějovice. Postupně si „rozšířil vzdělání\" absolvováním odborného učiliště a následně střední průmyslové školy strojírenské. Podniku i Českým Budějovicím zůstal věrný až do konce svého života. Zemřel v 59 letech a je pochován v Českých Budějovicích.\n\n\n\n\n\nV roce 1965 obdržel z Británie tato vyznamenání:\n\nOcenění in memoriam:\n"}
{"id": "967359", "url": "https://cs.wikipedia.org/wiki?curid=967359", "title": "Heaven in a Wild Flower: An Exploration of Nick Drake", "text": "Heaven in a Wild Flower: An Exploration of Nick Drake\n\nHeaven in a Wild Flower je kompilační album britského písničkáře Nicka Drakea, vydané v roce 1985 u vydavatelství Island Records. Obsahuje různé písně z jeho alb \"Five Leaves Left\" (1969), \"Bryter Layter\" (1970) a \"Pink Moon\" (1972). Album neobsahuje žádné dříve nevydané nahrávky.\n\nVšechny skladby napsal Nick Drake.\n"}
{"id": "967361", "url": "https://cs.wikipedia.org/wiki?curid=967361", "title": "Hlavní pošta v Bratislavě", "text": "Hlavní pošta v Bratislavě\n\nBudova Hlavní pošty se nachází v horní trojúhelníkové části Náměstí SNP v Bratislavě a je postavena v šikmém terénu se spádem až 5 %. Východní stranu budovy lemuje Uršulínská ulice, která ústí do náměstí SNP, jižní stranu lemuje Františkánská ulice. Hlavní průčelí budovy je orientované na sever.\n\nV roce 1778 bylo zbouráno městské opevnění a zasypán příkop. Na jeho místě u vyústění Uršulínské ulice a prostranství využívaného jako tržiště byl postaven pozdně barokní palác, který patřil původně Wachtlerům a později hrabatům Szapáryům. Od roku 1850 se stal sídlem \"Uherského královského poštovního ředitelství\", i díky své výhodné poloze. \n\nPrvní telefonní centrála v Prešpurku byla v jednom z bytů ve druhém patře domu na nároží Schöndorfské ulice (nyní Obchodní) a nynějšího Hurbanova náměstí. První telefonní centrála postupem času nevyhovovala narůstajícím podmínkám poštovních, telefonních a telegrafních služeb. Ze stejného důvodu byla téměř po půlstoletí začátkem 20. století nutná stavba nového poštovního paláce na místě paláce Wachtlerů. \n\nArchitektonická soutěž byla vypsána dvakrát a vítězem obou soutěží byl budapešťský architekt Gyula Pártos (původním jménem Puntzmann) (1845-1916), i přes významné konkurenty (např. Ödön Lechnera). Druhá soutěž byla vyhlášena v roce 1902 a stavět se začalo až v roce 1909. Nový poštovní palác byl dostavěn v roce 1912. V letech 1928 - 1930 byla realizována dostavba hlavní pošty - budova byla rozšířena o západní křídlo a čtvrté podlaží, což si vyžádalo likvidaci dalších dvou domů na Hurbanově náměstí. Fasáda přístavby, která měla více než 17 m, byla řešena jako pokračování původního Pártosova objektu. V roce 1996 vznikl projekt od P. Košťála a Ľ. Petříka, který se zrealizoval v roce 1998. Obsahem projektu byla adaptace podkrovních prostor, úprava hlavního schodiště, adaptace vnitřního nádvoří a překrytí, obnovení podzemního parkoviště a další podzemní podlaží.\n\nGyula Partos si zvolil historizující styl a navrhl budovu hlavní pošty s neobarokními a neorenesančními motivy. Tento styl se nazýval i třetí baroko. Budova má čtyři nadzemní podlaží, původně měla jen tři. V rámci budovy je výška jednotná s výjimkou dvou kupolí. Budova Hlavního pošty je podélná stavba s nepravidelným půdorysem a dvoupatrovým centrálním dvorem, který je výsledkem tvaru terénu (rozdíl až 6 m). Spodní dvůr má vjezd z Uršulínské ulice a sloužil jako parkoviště pro poštovní doručovatele. Horní dvůr má vjezd z náměstí SNP. Na rohu náměstí a Uršulínské ulice se nachází výrazný architektonický prvek - nárožní arkýř.\n\nNejvýznamnější místností a jedním z nejkrásnějších interiérů té doby v Bratislavě byla přepážková hala. Hlavní podací hala byla situována v jihovýchodní části budovy se samostatným vstupem z náměstí. Hala je ohraničena přihrádkami po obvodu a ve středu s rozměrným psacím pultem, nad kterým se nachází elipsovitá skleněná kupole s barevnými malovanými emblémy poštovnictví. Budova spolu s halou patří do seznamu kulturních památek, proto se podle zákona o ochraně památkového fondu dbá na původní vzhled místností. V hale, která byla nedávno obnovena, se zachovala bohatá neobaroková výzdoba.\n\n"}
{"id": "967363", "url": "https://cs.wikipedia.org/wiki?curid=967363", "title": "Obchodná (Bratislava)", "text": "Obchodná (Bratislava)\n\nObchodná (původně \"Schöndorfská ulice\", za první republiky \"Uherská\", po válce \"Molotovova\", , ) je ulice ve Starém Městě v Bratislavě, téměř v historickém centru města. Nachází se v prodloužení Michalské ulice a končí u Kollárova náměstí.\n\nUlice vznikla jako hlavní ulice bývalého \"Schöndorfského předměstí\" a vedla od Michalské brány k Schöndorfské bráně, umístěné na vnějším palisádovém opevnění města. Domy zde pocházejí přibližně z 18. století až po současnost.\n\nNázev dostala pravděpodobně kvůli skutečnosti, že je to jedna z centrálních ulic v Bratislavě a prakticky po celé délce je tvořena obchodními a restauračními provozy. Je součástí celoměstského korza. V letech 2005 a 2006 byla kompletně zrekonstruována, přičemž byla vyměněna dlažba na celé ulici, jakož i koleje tramvajové trati.\n\nNedaleko známého hotelu Crowne Plaza se plynule křižuje s Poštovní ulicí, která je v současnosti přestavěna na pěší zónu, čímž na tomto místě vytváří reprezentační městského prostranství, vhodného k procházkám a odpočinku.\n"}
{"id": "967366", "url": "https://cs.wikipedia.org/wiki?curid=967366", "title": "Valtice (zámek)", "text": "Valtice (zámek)\n\nZámek Valtice je barokní zámek nacházející se v moravském městě Valtice v okrese Břeclav v České republice. Od roku 1995 je chráněn jako národní kulturní památka České republiky a v roce 1996 byl zapsán v rámci Lednicko-valtického areálu na Seznamu světového kulturního dědictví UNESCO. Po několik staletí do roku 1945 byl knížecím sídlem rodu Lichtenštejnů. Je ve vlastnictví státu (správu zajišťuje Národní památkový ústav, je přístupný veřejnosti a konají se zde různé kulturní akce (např. Valtické zámecké léto).\n\nPůvodně gotický hrad z 13. století byl přestavěn na renesanční a později barokní zámek. Do dnešní podoby byl přestavěn v letech 1643–1730 podle projektů italského stavitele Domenika Martinelliho a Johanna Bernharda Fischera z Erlachu. Zámek tvoří třípatrová čtyřkřídlá budova s ​​konírnou, jízdárnou, galerií, barokním divadlem a kočárovnou. Z renesančního období se zachovaly dvě nárožní věže, od kterých vedou nízká boční křídla uzavírající s hlavní budovou čestný dvůr. Průčelní fasáda zámecké budovy je bohatě zdobena, středová osa budovy je zvýrazněna vstupním portálem a věží. Bohatě vybavené zámecké interiéry byly upravovány až do 18. století. Zámecký park byl založen v roce 1727. Začátkem 19. století byla zahrada rozšířena a přebudována na přírodně krajinářský park s dalekými průhledy. Park má rozlohu 14,6 ha a roste v něm 22 druhů jehličnanů a 63 druhů listnáčů.\n\nV letech 2014-2015 bylo nákladem zhruba 200 miliónů korun v areálu valtického zámku opraveno několik objektů, mimo jiné historická jízdárna a barokní divadlo. Divadlo je de facto replikou původního pozdně barokního divadla, které zde v 18. století století za knížete Aloise I. Josefa z Lichtensteina postavil Karel Jan Rudzinsky a které bylo slavnostně otevřeno v roce 1790 u příležitosti návštěvy císaře Leopolda II. Toto divadlo bylo ve 40. a 50. letech 20. století prakticky zničeno a náklady na jeho obnovu představovaly přibližně 100 miliónů korun. První představení v rekonstruovaném divadle se uskutečnila ve dnech 12. a 13. září 2015. Zámecké divadlo se zároveň stalo sídlem českého Národního centra divadla a tance.\n\n\n"}
{"id": "967368", "url": "https://cs.wikipedia.org/wiki?curid=967368", "title": "Brian Boitano", "text": "Brian Boitano\n\nBrian Boitano (* 22. října 1963 v Kalifornii) je americký krasobruslař, olympijský vítěz z roku 1988, světový šampion z let 1986 a 1988 a národní šampion USA z let 1985–1988.\n\nPo sezóně 1988 se stal profesionálem, roku 1993 se vrátil k soutěžení a na Zimních olympijských hrách 1994 skončil na šestém místě. V roce 2013 byl jmenován do oficiální delegace Spojených států amerických na Zimní olympijské hry 2014 v Soči. V souvislosti s tím učinil veřejný gay coming out. Hry v Soči se staly terčem kritiky a LGBT aktivismu v důsledku přijetí ruského zákona z června 2013, který zakázal projevy veřejné podpory homosexualitě.\n"}
{"id": "967369", "url": "https://cs.wikipedia.org/wiki?curid=967369", "title": "Hotel a kavárna Slávia (Košice)", "text": "Hotel a kavárna Slávia (Košice)\n\nHotel a kavárna Slávia (v minulosti \"Hotel a kavárna Savoy, Hotel a kavárna Royal\", ) je secesní budova v Košicích, která stojí na Hlavní ulici 63 vedle Levočského domu a oproti budově Státního divadla. \n\nPřed tím, než byla v roce 1900 postavena současná budova, zde stál jednopatrový měšťanský dům. Jelikož byl blízko Královského domu a sousedil s Levočským domem, kde bydleli městští kapitáni, pronajímal tento dům na začátku 17. století jeho majitel Eliáš Getzi armádě. Později budova vystřídala několik majitelů a na přelomu 18. a 19. století byl v jejím přízemí zřízen hostinec. Ve druhé polovině 19. století se novým majitelem stal Jozef Schiffbeck, který zde zřídil luxusní hotel.\n\nV rodinném podniku krátce pokračoval i jeho syn Matěj, který však později začal budovu pronajímat a podnik začal upadat. Toho využil košický pivovarník Konštantín Bauernebl, který provozoval pivovar \"Bauernebl a syn\". Hotel odkoupil a na jaře roku 1900 dal budovu zbourat.\n\nNa jeho místě za krátký čas vyrostla moderní secesní budova s luxusní kavárnou v přízemí a dvěma patry bytů nad ní. Průčelí budovy se vyznačuje množstvím ornamentů i maleb - zejména výjevy z oblasti pivovarnictví. Mnozí odborníci považují tuto budovu za nejkrásnější secesní objekt ve městě.\n\nV roce 1982 byla budova prohlášena za kulturní památku a později byla překlasifikována na národní kulturní památku. Začátkem 90. let prošla budova rozsáhlou rekonstrukcí, přičemž luxusní kavárna v přízemí i hotelové pokoje zůstaly zachovány. Budova se v očích široké veřejnosti stala známá i díky hudební relaci Slovenské televize \"Kaviareň Slávia\", která se natáčí právě v interiérech této budovy.\n"}
{"id": "967371", "url": "https://cs.wikipedia.org/wiki?curid=967371", "title": "Yenidze", "text": "Yenidze\n\nBudova bývalé továrny na cigarety Yenidze se nachází v Drážďanech na Weißeritzstraße, na východním okraji města Frederichstadt, v blízkosti Kongresového centra. Byla postavena v letech 1908-1909 ve stylu mešity a má celkovou výšku 62 metrů. Dnes je používána jako administrativní budova.\n\nPodnikatel Hugo Zietz dovážel tabák pro své cigarety (mimo jiné značky Salem) z rozrůstající se oblasti Yenidze, města v severním Řecku, které bylo v tehdejší době ještě pod osmansko-tureckou vládou. Začátek 20. století byl v Drážďanech požadavek, aby v centru nebyly zřizovány žádné tovární budovy, které by byly jako takové rozpoznatelné. Protože Zietz chtěl stavět na pozemku v těsné blízkosti železniční trati, a ta je v blízkosti centra města Drážďany, postavil orientální budovu, která tento požadavek splňovala, a zároveň, která vytváří nezapomenutelnou reklamní památkou pro jeho orientální tabák a cigarety „Yenidze“. Architekt a později švagr Adolfa Hitlera (manžel jeho sestry Angely), Martin Hammitzsch, proto navrhl podle Zietze stavbu ve fantaskním „orientálním“ stylu, která vypadá jako mešita s barevnou prosklenou kopulí a komínem, který se z vnějšku tváří jako minaret. Stavbě se hovorově říká „tabáková mešita“.\nV historických, především barokních stavbách slavných Drážďan působila stavba cize a proto následovala odmítnutí, negativní účinky, legendy kolem stavitele a architekta. Právě ale takový nepřátelský vzdor proti do té době ne moc známé kultury stavbu proslavil a ta tak splnila dokonale svůj reklamní účel. Drážďanští se nakonec s orientální kopulí ve panoramatu barokních Drážďan smířili.\nTabákovou továrnu Yenidze vlastnil Hugo Zietz, dokud ji v roce 1924 neprodal společnosti Reemtsma. Během druhé světové války byla budova těžce poškozena. Stavební práce byl projednány ve filmu \"Karbid und Sauerampfer\". Od roku 1953 byla do budovy umístěna kancelář obchodní základny VEB, která v době NDR dodávala tabákové suroviny. Jako výjimečný monument byla továrna rekonstruován v roce 1996 a zadní část budovy byla od té doby použita pro kanceláře. V přední části kopule je restaurace s nejvýše položenou pivní zahradou v Drážďanech, která je otevřena během léta; restaurace sama je otevřena po celý rok, každý den od oběda. Navíc, přímo pod kopulí, od čtvrtka do úterý se koná akce 1001 Pohádek GmbH Drážďany – divadlo vyprávěných pohádek. Především se jedná o příběhy a pohádky pro velké, velmi často s orientálními tanci, ale také různými jinými, s nebo bez hudby. O víkendech navíc jsou nabízeny pohádky a příběhy pro děti.\n\n„Yenidze“ je starý název pro severní řecké město Genisea. Yenidze nebo (v anglickém jazykovém prostředí) Yenidje-Tabák byl do sousedního provenience, jako je Xanthin nebo Drama a v dnešním Turecku se nacházející Smyrna (Izmir) a Samsun jako nejjemnější, nejvíce aromatické a nejchutnější cigaretový tabák.\nPodle jiných zdrojů jméno budovy souvisí se severním řeckým městem Giannitsa, který se nachází asi 50 kilometrů severozápadně od Soluně směrem na státní silnici na Edessa. Po více než sto let se pěstuje tabák v této úrodné krajině Makedonie, v níž se nachází Giannitsa.\n\n\n"}
{"id": "967373", "url": "https://cs.wikipedia.org/wiki?curid=967373", "title": "Masarykova kolonie bankovních úředníků", "text": "Masarykova kolonie bankovních úředníků\n\nMasarykova kolonie bankovních úředníků byl oficiální název obytného bloku, který podle projektu brněnského architekta Josefa Poláška postavili v Košicích v roce 1931. \n\nTrojkřídlý blok čtyřpodlažních domů postavilo družstvo, ve kterém bylo organizovaných 48 rodin úředníků českých, slovenských a maďarských bank v Košicích. Ač nepatřili mezi chudé vrstvy, rozhodli se úředníci pro bydlení s řadou kolektivistických rysů. Josef Polášek, který o svém projektu napsal do časopisu \"Slovenský staviteľ\" i do levicové \"Nové Bratislavy\" teoretické články, se hlásil na vzory v Nizozemsku, Německu a Sovětském svazu, jako byly boarding house nebo dům-komuna. Vyzdvihuje výhodnost kolektivního vaření, obsluhy, zásobování, péče o děti, společenský život a tělesnou kulturu, \"jak se tím soustavně zabývá nekapitalistické Rusko\". Uznává, že v kapitalistických zemích z toho těží bohatší vrstvy.\n\nKolonii tvoří částečně uzavřený blok čtyřpodlažních domů. Jednotlivé, na sebe navazující sekce jsou seřazeny do tvaru písmene U. Nad úrovní tří obytných podlaží je střešní podlaží, ve kterém byly původně strojní prádelny. Blok sestává z osmi schodišťových sekcí s jedno – až třípokojový bytů pro 48 rodin. Nachází se zde 21 třípokojových, 21 dvoupokojových, 6 čtyřpokojových a 5 jednopokojových bytů. Byty mají racionální dispozici – pouze čtyřpokojové musí mít průchodný obývací pokoj, ve větších bytech je místnost pro služku (resp. pro dítě). Použili se zde pouze tři typy oken, dva typy dveří, a tři normalizované typy skříní na šaty a prádlo. Byty mají řadu výhod kolektivního bydlení, například ústřední topení, dodávku studené a teplé vody, společné prádelny a centrální správu. Ve dvoře bloku bylo hřiště pro děti s bazénem a zahrádkami pro obyvatele domů. Zeleň původně vysadili i na střešních terasách. Architekt, jak sám říkal, usiloval zbavit stavbu \"mrtvého materiálu\" – vyvaroval se hrubých zdí a komplikovaného půdorysu. Architektura kolonie je charakteristická ortogonalitou. Její střídmý ráz oživuje kompozice zasklených schodišťových objemů a uvolnění hmoty v nárožích bloku, kde vznikly podjezdy a lodžie.\n\nV komplexu bylo ústřední parní topení, plyn, centrální správa a dvě prádelny. V jednopokojových bytech v suterénu bydleli domovníci, topiči a platící nájemníci. Topič v kotelně mohl pozorovat děti hrající si v parku s bazénem a obsluhovat současně telefonní linku napojenou na vlastní centrálu – obdivoval M. Kusý košickou kolonii. Jednoduše řečeno, na stavbě pro bohaté se paradoxně zkoušeli progresivní, domněle socialistické vymoženosti. Josef Polášek byl výborný architekt na to, aby při své péči o kolektivistické parametry komplexu nezapomněl na jeho architektonické ztvárnění. Vyvážené proporce oken, ozvláštnění převýšení okny a velké zasklené plochy schodišť spolu s průchody ve stycích jednotlivých křídel dávají této architektuře elegantní funkcionalistický vzhled.\n\nRealizace kolonie měla velký úspěch, o bydlení v ní rychle projevilo zájem 60 úřednických rodin.\n\n"}
{"id": "967374", "url": "https://cs.wikipedia.org/wiki?curid=967374", "title": "Juraj Hraško", "text": "Juraj Hraško\n\nJuraj Hraško (* 14. května 1931, Točnica, Československo) je slovenský politik, bývalý ministr životního prostředí a bývalý velvyslanec Slovenské republiky ve Švýcarsku. Do aktivní politiky vstoupil jako poslanec NR SR za SDĽ v roce 1992. Byl ministrem životního prostředí v Moravčíkově vládě a v roce 1998 kandidoval ve volbách na prezidenta republiky.\n"}
{"id": "967375", "url": "https://cs.wikipedia.org/wiki?curid=967375", "title": "Hatné", "text": "Hatné\n\nHatné ( ) je obec na Slovensku v okrese Považská Bystrica v regionu Horní Pováží. Žije zde  obyvatel. První písemná zmínka o obci pochází z roku 1321.\n\nObec leží v dolní části údolí Marikovského potoka v podhůří jižních Javorníků v Trenčínském kraji na severozápadě Slovenska.\n\n"}
{"id": "967376", "url": "https://cs.wikipedia.org/wiki?curid=967376", "title": "Albolote", "text": "Albolote\n\nAlbolote je město nacházející se v autonomním společenství Andalusie, v provincii Granada, ve Španělsku. V roce 2013 zde žilo 18 082 obyvatel.\n\nDne 19. dubna 1956 Albolote a sousední město Atarfe zastihlo zemětřesení o síle 5,0 MMS. Při zemětřesení a následných se sesuvech půdy zahynulo 10 lidí a mnoho budov bylo zničeno. \n\n\n"}
{"id": "967377", "url": "https://cs.wikipedia.org/wiki?curid=967377", "title": "Buddy", "text": "Buddy\n\nBuddy může být:\n\n"}
{"id": "967380", "url": "https://cs.wikipedia.org/wiki?curid=967380", "title": "Prayopavesa", "text": "Prayopavesa\n\nPrayopavesa (v sanskrtu प्रायोपवेशनम्, doslova „sebevražda skrze půst“) je praxe v hinduismu, která označuje sebevraždu půstem, u člověka, který nemá žádnou touhu ani ctižádost v životě, a žádné povinnosti v něm zbývající. Je také povolena v případech terminálního stádia nemoci nebo v rámci velkého zdravotního postižení.\n"}
{"id": "967381", "url": "https://cs.wikipedia.org/wiki?curid=967381", "title": "Povstání Štěpána Bočkaje", "text": "Povstání Štěpána Bočkaje\n\nPovstání Štěpána Bočkaje bylo první ze šesti protihabsburských stavovských povstání. Uskutečnilo se v letech 1604–1606.\n\nŠtefan Bočkaj působil jako poradce sedmihradského knížete Zikmunda Báthoryho. Možnost úplného osvobození Turky obsazeného Sedmihradska viděl pouze ve spojení s císařským dvorem. V 90. letech 16. století zastával v Praze funkci císařského poradce v otázkách sedmihradské politiky. Po prohrané bitvě u Mezőkeresztese v roce 1596 vzrostl tlak na Sedmihradsko z Osmanské strany a Báthory se vzdal knížecí hodnosti přenechávajíc tak Sedmihradsko císaři Rudolfu II. Sedmihradská šlechta se však bála pomsty Turků za spojenectví s Habsburky, a proto se s nimi tajně spojila a uznala i vazalský poměr k jejich říši. \n\nZačal se odehrávat zápas o vojenské ovládnutí Sedmihradska Habsburky doprovázen krvavými boji, pleněním a konfiskacemi majetků sedmihradské šlechty. Znechucený Štefan Bočkaj odešel do Polska na své majetky a žil tam v politické izolaci. Habsburkové využívali protiturecké boje k prosazování myšlenek centralizace a rekatolizace. Protestantům v Uhersku byly odebírány majetky a kostely. Jelikož Habsburská monarchie byla stále ve válce s Turky, neustále zvyšovala daně, aby mohla krýt válečné výdaje. Nespokojené protestantské obyvatelstvo proto podalo protest na sněmu v Bratislavě a arcikníže Matyáš, zastupující svého bratra Rudolfa II., jim odpověděl, že se v podobných protireformačních akcích nebude pokračovat. Císař Rudolf II. však jejich protest zamítl a zakázal na sněmech jednat o náboženských otázkách. Z nepokojů v Uhersku těžili nejvíce sedmihradští emigranti. Po neúspěšném Székelyho povstání uprchli na turecké území, kde čekali na vhodnou příležitost obnovit za pomoci Turků sedmihradské knížectví. V roce 1604 se jim podařilo získat na svojí stranu i Bočkaje. Císař se dozvěděl o spojenectví Osmanské říše s emigranty a přikázal zabavit Bočkajův majetek.\n\nBočkajovi následně nic nebránilo v tom, aby vojensky vystoupil proti Vídni a 15. října 1604 porazil se svým třítisícovým vojskem císařského generála Barbiano Belgiojosa. V Bočkajově vojsku bojovali převážně hajdúchové. Byli to rolníci, kteří pocházeli z řad královských a svobodných hajdúchů a zastávali do té doby významnou roli při protiturecké obraně. Bojovali i v císařském vojsku, ale po nasazení žoldáků přišli o místo. Belgiojoso se stáhl na východní Slovensko a snažil se neúspěšně dostat do Košic a Levoče. Obě města ho nicméně odmítla jako symbol nenáviděných rekatolizačních opatření. Uchýlil se proto na Spišský hrad a zbytky jeho vojska přešly na Liptov a Turiec, kde docházelo k četným případům rabování. Bočkaj využil počátečního úspěchu k obsazení Košic dne 12. listopadu a postupně se pod jeho vliv dostalo téměř celé východní Slovensko. \n\nMístní šlechtici se k němu přidávali z donucení, protože jim hrozila konfiskace majetků nebo jejich naprostý konec. Vídeň se spoléhala na svých 10 000 vojáků pod vedením Juraje Basty. Jeho armáda porazila část Bočkajova vojska při Ožďanech a u obce Edelény v Boršodské župě, ale na vpád do Košic neměla dost sil a usadila se proto v Prešově. Bočkaj získal nové posily od Turků a od východoslovenského hraběte Valentína Drugeta. S nimi dosáhl úspěchů na území Novohradské a Hontské župy. Ovládl Fiľakovo, Sečany, Ďarmoty, Krupinu a jiná města.\n\nUž tehdy se však objevily první snahy o uzavření míru, které nicméně dopadly neúspěšně. Bočkaj žádal obnovení starých práv a svobod šlechty. Pro sebe chtěl získat titul sedmihradského knížete a pro vyšší vrstvy svobodu náboženského vyznání. Na poddané však nemyslel. V jeho vojsku začal převažovat počet šlechticů, kteří odmítali bojovat po boku velitelů hajdúských a tureckých oddílů. Bočkaj musel ustoupit požadavkům šlechty, a aby si udržel podporu, dal popravit vůdce hajdúchú Blažeje Lipaje. Následně jmenoval nové šlechtické velitele do svého vojska v čele s Valentinem Drugetem. 21. února 1605 zvolila šlechta Bočkaje za knížete Sedmihradska a v dubnu 1605 na sněmu v Szerencsi i za kníže Uherska. Turecký sultán mu kromě zmíněných posil poslal korunu a meč jako symbol vazalské podřízenosti a příslib roční podpory ve výši 10–15 tisíc zlatých.\n\nKrátce poté spustili povstalci ofenzívu směrem na sever a západ. V ten samý měsíc obsadili Banskou Bystrici, Kremnici a středoslovenská horní města. Od května až do července téhož roku pak postupně získali Trenčín, Nitru, Trnavu a nakonec celé západní Slovensko s výjimkou dnešní Bratislavy. Bočkajova vojska se dostala až na jižní Moravu a do Rakouska, kde plenila vesnice a městečka. Česká a moravská vojska proto uskutečnila odvetný útok, ve kterém úspěšně dobyla Skalici, Holíč, Šaštín, Branč, pronikla na jihu až k Trnavě a na severu k Trenčínu. V říjnu Bočkaj vtáhl s vojsky do Nových Zámků, Levic, Nógrádské župy a Ostřihomi a stal se tak fakticky pánem Sedmihradska a jádra Uherska.\n\nV povstaleckém táboře nicméně docházelo stále častěji k neshodám. Šlechta si prosazovala vlastní zájmy, snažila se získat zkonfiskované majetky přívrženců císařského dvora a nebyla ochotna podporovat povstání materiálně. Upadala i disciplína a bojová morálka hajdúchů. Roztržky se objevily rovněž mezi Bočkajovými povstalci a Turky, proto se na naléhání Istvána Illesházyho a Valentína Drugeta rozhodl Bočkaj uzavřít mír s Habsburky. Císařská pokladna vyčerpala svůj obsah patnáctiletou válkou s Turky, takže ochota jednat se nacházela i na druhé straně. Obě strany uzavřely nakonec mír dne 23. června 1606 ve Vídni. Bočkaj získal vládu nad sedmihradskou, Satumarskou, Berežskou a Ugočskou župou. Župy měly po jeho smrti připadnout Uhersku. Uherským stavům byly potvrzeny výsady, měl být obsazen úřad palatýna, ústřední uherské úřady a posádky v pevnostech. Privilegovanému obyvatelstvu byla zaručena náboženská svoboda a účastníkům povstání udělena amnestie.\n\nBoje však nemohly být ukončeny, dokud Vídeň neuzavřela mír s Turky. Císař Rudolf II. se zdráhal podepsat mír s Vysokou Portou a uznat podmínky Vídeňského míru. Vypukly znovu vzpoury hajdúchů, kteří žádali potvrdit své svobody přiznané Bočkajem. Arcikníže Matyáš jim jejich privilegia nicméně schválil, a získal je tak na svou stranu. Přes odpor Rudolfa podepsal 11. září 1606 mír s Turky při tehdejším ústí řeky Žitavy, ve kterém se zavázal zaplatit 200 tisíc zlatých a ponechat jim okupované území. Obě smlouvy ratifikoval sněm v Pošni v roce 1608.\n\n"}
{"id": "967383", "url": "https://cs.wikipedia.org/wiki?curid=967383", "title": "Jozef Filús", "text": "Jozef Filús\n\nJozef Filus (8. srpna 1923, Žiar nad Hronom − 29. března 1999, Belo Horizonte, Brazílie) byl slovenský misionář v Brazílii.\n\n\nGymnázium a později filozofii studoval v Nitře. V roce 1951 ilegálně emigroval přes Rakousko do Německa, kde v St. Augustinu zakončil teologické studia. V roce 1952 byl vysvěcen na kněze a následujícího roku odešel jako misionář do města Bello Horizonte v Brazílii. Páter Jozef Filus působil v této zemi celých 46 let. Zde se učil portugalsky, dějiny a kulturu země. Později působil ve městech Tres Rios a Rio de Janeiro, Santa Casa, Juiz Fora, Vale Jequitiuhonha a Gama. Ještě i ve svých 75 letech působil ve velké nemocnici v Bello Horizonte. V tomto městě je i pohřben. \n\n"}
{"id": "967385", "url": "https://cs.wikipedia.org/wiki?curid=967385", "title": "Through the Looking Glass (album, Siouxsie and the Banshees)", "text": "Through the Looking Glass (album, Siouxsie and the Banshees)\n\nThrough the Looking Glass je osmé studiové album britské rockové skupiny Siouxsie and the Banshees, vydané v březnu 1987. Nahráno bylo od srpna do září předchozího roku a jeho producentem byl Mike Hedges spolu s členy skupiny. Album obsahuje celkem celkem deset písní, které napsali a původně nahráli jiní hudebníci. Mezi původní interprety písní patří například Iggy Pop, skupina Roxy Music nebo hudebník John Cale, který později produkoval album skupiny Siouxsie and the Banshees nazvané \"The Rapture\". Jde o poslední album této skupiny, na kterém hrál John Valentine Carruthers.\n\n"}
{"id": "967387", "url": "https://cs.wikipedia.org/wiki?curid=967387", "title": "Marikovský potok", "text": "Marikovský potok\n\nMarikovský potok je potok v Horním Pováží, na území okresu Považská Bystrica. Je to pravostranný přítok Váhu, má délku 21,5 km a je tokem III. řádu.\n\nPramení v Javorníkách na jižních svazích Malého Javorníku (1 019,2 m n. m.) v nadmořské výšce přibližně 790 m n. m., přibližně 350 metrů od státní hranice s Českem.\n\nV pramenné oblasti teče zprvu jihozápadním směrem, v obci Horná Mariková se postupně esovitě stáčí severojižním směrem. Za osadou Vlkov již pokračuje převážně jihovýchodním směrem. Na dolním toku, nad obcí Udiča, se stáčí a k svému ústí teče severojižním směrem.\n\n\n\nMarikovský potok se vlévá do vodní nádrže Nosice na jižním okraji obce Udiča v nadmořské výšce 280 m n. m..\n\n"}
{"id": "967390", "url": "https://cs.wikipedia.org/wiki?curid=967390", "title": "Bitva u Mezőkeresztese", "text": "Bitva u Mezőkeresztese\n\nBitva u Mezőkeresztese (nebo jen Bitva u Keresztese, maďarsky Mezőkeresztesi csata) byla bitva, která se odehrála na konci října 1596 mezi tureckými vojsky na jedné straně a armádami Habsburské monarchie a Sedmihradska na straně druhé v blízkosti města Mezőkeresztes v dnešním severním Maďarsku. Bitva skončila nečekaným vítězstvím Turků.\n\nV létě 1596 dobyly hlavní síly turecké armády po obléhání Eger. Císařská armáda, které veleli Maxmilián III. A Zikmund Báthory, vyrazila dobýt město zpět. Osmanským vojskům veleli Mehmed III. a velkovezír Damat Ibrahim Paša. Obě armády se setkaly u města Mezőkeresztes. Osmanská vojska byla vyčerpána několikadenním pochodem a dlouhým obléháním města. Síly Habsburské monarchie a Sedmihradska čekaly v předem připravených polních opevněních kolem zřícenin starého kostela. Během prvního dne bojů se podařilo habsburským vojskům odrazit všechny osmanské útoky. Po protiútoku habsburských vojsk Turci spolu se svým velitelem začali utíkat houfně z bojiště. Císařští vojáci začali rabovat jejich tábor. To využila tatarská jízda a podnikla rozhodný protiútok. Císařské vojsko bylo naprosto dezorganizované a nedokázalo útok odrazit.\n\nBylo to jediné velké vojenské střetnutí obou stran během takzvané patnáctileté války a první významná bitva na území střední Evropy po bitvě u Moháče. Turci tuto bitvu co do významu přirovnávají právě k vítězství u Moháče.\n"}
{"id": "967392", "url": "https://cs.wikipedia.org/wiki?curid=967392", "title": "The Avalanches", "text": "The Avalanches\n\nThe Avalanches je australská elektronická hudební skupina, založená v roce 1997. Původní a stálou sestavu skupiny tvoří klávesista Robbie Chater, klávesista a baskytarista Tony Diblasi a klávesista a kytarista Darren Seltmann. V různých obdobích ve skupině působilo ještě několik dalších hudebníků. Své první studiové album nazvané \"Since I Left You\" skupina vydala v roce 2000 a umístilo se na osmé příčce v britském hitparádovém žebříčku. Videoklip k titulní písni byl oceněn cenou MTV Europe Music Award za nejlepší video. Později skupina udělala remixy písně různých hudebníků (například od skupin The Concretes nebo Wolfmother) a v roce 2016 vydala druhé album \"Wildflower\".\n\n\n"}
{"id": "967394", "url": "https://cs.wikipedia.org/wiki?curid=967394", "title": "Kostel Nanebevzetí Panny Marie (Bratislava)", "text": "Kostel Nanebevzetí Panny Marie (Bratislava)\n\nKostel Nanebevzetí Panny Marie nazývaný i Kostel kanonistek Notre Dame v Bratislavě je součástí komplexu kláštera a školy kanonistek Notre Dame v městské části Bratislava-Staré Město, nedaleko budovy Opery Slovenského národního divadla.\n\nKostel byl postaven jako poslední v rámci stavby komplexu kláštera. Celou stavbu financovala hraběnka O'Neillová, která náhle zemřela a stavba se ocitla bez investora. Kostel byl proto dokončen v roce 1754 pouze s nezbytnými úpravami. Sanktuárium původního kostela tvoří celou hlavní loď současného kostela. První mše svatá byla slavena 28. srpna 1760.\n"}
{"id": "967396", "url": "https://cs.wikipedia.org/wiki?curid=967396", "title": "Danny Federici", "text": "Danny Federici\n\nDanny Federici (23. ledna 1950 − 17. dubna 2008) byl americký klávesista, varhaník a akordeonista. Na akordeon začal hrát ve svých sedmi letech. V roce 1972 byl jedním z původních členů skupiny E Street Band, která funguje jako doprovodná skupina zpěváka Bruce Springsteena; se skupinou hrál až do jejího rozpadu v roce 1988 a od roku 1995, kdy byla obnovena, s ní hrál až do roku 2007, kdy jej kvůli nemoci nahradil Charles Giordano. Zemřel v dubnu 2008 ve svých osmapadesáti letech.\n"}
{"id": "967397", "url": "https://cs.wikipedia.org/wiki?curid=967397", "title": "Australian Open 2014 – ženská čtyřhra", "text": "Australian Open 2014 – ženská čtyřhra\n\nObhájcem titulu v soutěži ženské čtyřhry na Australian Open 2014 byl nejvýše nasazený pár italských světových jedniček, složený ze Sary Erraniové a Roberty Vinciové.\n\nKaždá z vítězek si do žebříčku připsala 2 000 bodů a dvojice si rozdělila částku 520 000 australských dolarů.\n\nVítězkami se staly obhájkyně titulu z Itálie a první nasazené Sara Erraniová a Roberta Vinciová, které ve finále udolaly ruský pár Jekatěrinu Makarovovou a Jelenu Vesninovou ve třech setech poměrem 6–4, 3–6 a 7–5 a získaly tak čtvrtý společný grandslamový titul.\n"}
{"id": "967398", "url": "https://cs.wikipedia.org/wiki?curid=967398", "title": "Královské Uhersko", "text": "Královské Uhersko\n\nKrálovské Uhersko (maďarsky \"Királyi Magyarország\", rumunsky \"Ungaria Regală\", slovensky \"Kráľovské Uhorsko\") je historické označení části území Uherska, které nebylo obsazeno Osmanskou říší během let 1536–1541, oficiálně Uherské království. Název Královské Uhersko se postupně přestal používat koncem 17. století po znovudobytí bývalého území Uherska, kdy ho vytlačil pojem Uherské království.\n\nKrálovskému Uhersku odpovídalo území dnešního Slovenska (bez menších osmanských teritorií na jihu středního Slovenska, jako např. Fiľakovo), Burgenland, západní Chorvatsko (chorvatské Záhoří), a přilehlé části severozápadního a severovýchodního Maďarska, dnešní Zakarpatské Ukrajiny a Rumunska. V důsledku neustálých válek s Osmanskou říší se hranice navíc všemožně posouvaly.\n\nDobytá uherská území, mezi které patřila většina současného Maďarska (mimo úzkého pásu na západě země), Baranja, Bačka a značná část dnešního Chorvatska byla spravována jako Budínský pašalík, který byl pod kontrolou Osmanské říše. Sedmihradsko se stalo vazalským státem, formálně nezávislým, nicméně rovněž pod tureckou kontrolou.\n\nKrálovské Uhersko bylo formálně nepřerušeným pokračovatelem Uherska, ale de facto šlo o provincii habsburské monarchie, tedy Rakouska (Habsburkové se na uherský trůn dostali právě v době vzniku Královského Uherska). Hlavním městem byla Pošeň (dnes Bratislava). Všechny podstatné události, například Protihabsburská stavovská povstání, se odehrávaly na území Slovenska, které tvořilo jeho jádro.\n\nKrálovské Uhersko bylo vojensky-správně rozděleno na hlavní kapitanáty a území chorvatsko-slavonského bána. Vedle nich existovaly tradiční uherské župy.\n\n"}
{"id": "967399", "url": "https://cs.wikipedia.org/wiki?curid=967399", "title": "Třída Polar", "text": "Třída Polar\n\nTřída \"Polar\" je třída těžkých ledoborců Pobřežní stráže Spojených států. V letech 1976–1978 byly do služby zařazeny dvě jednotky této třídy, které patří k nejsilnějším ledoborcům na světě s konvenčním (nejaderným) pohonem.\n\nTato plavidla, přímo navržená pro působení na otevřeném moři, mají zesílený trup, speciální příď a systém, který umožňuje rychlý přesun balastu pro efektivnější rozbíjení ledu. Lodě se podílejí na arktickém i antarktickém výzkumu, působí také jako hlavními plavidla pro údržbu průlivu ke stanici McMurdo. Jejich domovským přístavem je Seattle.\n\n\n"}
{"id": "967400", "url": "https://cs.wikipedia.org/wiki?curid=967400", "title": "Siang-jüe", "text": "Siang-jüe\n\nSiang-jüe () byly v Číně v 11. – 20. století obecní smlouvy uzavírané členy obcí (resp. místních okrsků), které regulovaly chování a vzájemné vztahy obyvatel. Cílem smluv bylo uspořádání života lidí v souladu s konfuciánskými mravními hodnotami. \n\n\"Siang-jüe\", doslova obecní smlouva, byla pravidla chování dohodnutá na místní úrovni. Dohody formalizovaly spolupráci a pomoc mezi členy té které obce. Cílem bylo uspořádání veřejného života v souladu s konfuciánskými normami chování. Praxe uzavírání takových smluv se objevila v období Severní Sung, nejstarší zachovalá pochází z roku 1077. Podporoval je neokonfuciánský myslitel Ču Si, který je zmiňuje ve svém \"Základním učení\" (\"Siao süe\").\n\nS analogickými cíli byly \"siang-jüe\" zaváděny i v pozdněmingském období (v 16. století). Na obecních shromážděních starší obce (resp. představitelé místní džentry) předčítali lidem zásady správného chování, vyzdvihovali příkladné jedince, šířili mezi lid vládní prohlášení.\n\nV mingském období shromáždění komunální smlouvy v praxi těsně souvisela se systémem místní bezpečnosti \"pao-ťia\"; jednak v čele obou samosprávných systémů často stáli titíž starší a za druhé, sto rodin, základní jednotka v systému \"pao-ťia\", v praxi odpovídalo okrsku o cca tisícovce obyvatel, který připadal na jedno shromáždění uzavírající obecní smlouvu.\n\nObecní smlouvy a shromáždění přetrvaly až do 20. století, kdy na jejich tradici navázalo i nové uspořádání společnosti v Čínské lidové republice.\n"}
{"id": "967401", "url": "https://cs.wikipedia.org/wiki?curid=967401", "title": "Do Říma s láskou", "text": "Do Říma s láskou\n\nDo Říma s láskou (:) je romantická filmová komedie s prvky magického realismu z roku 2012, napsaná a režírovaná Woodym Allenem, který si také zahrál jednu z rolí.\n\nDěj snímku natočeného v americko-italsko-španělské koprodukci vypráví čtyři nesouvisející příběhy, které se odehrávají na pozadí Říma. Každý z nich odráží jeden z klasických žánrů – komedii mravů o lákadlu nevěry novomanželského páru, burlesku o zvláštní pěvecké dispozici provozovatele pohřební služby, romanci o návratu architekta a jeho střetnutí s mladým studentem, a konečně grotesku o nabytí a pozbytí slávy řadového úředníka. Antoniův příběh je upraveným návratem k Felliniho komediálnímu snímku \"Bílý šejk\" (1952).\n\nVyjma Woodyho Allena se k hlavním protagonistům příběhů řadili Alec Baldwin, Roberto Benigni, Penélope Cruzová, Judy Davis, Antonio Albanese, Jesse Eisenberg, Greta Gerwigová, Alessandra Mastronardiová či Ellen Page.\n\nAmerická turistka Hayley (Alison Pillová) se během letního poznávání Věčného města zamiluje do mladého právníka Michelangela (Flavio Parenti), poskytujícího služby \"pro bono\", s nímž se následně zasnoubí. Její rodiče Jerry (Woody Allen) a Phyllis (Judy Davis) přilétají do Itálie za dcerou, aby poznali rodinu nastávajícího. Během prvního společného setkání Jerry odhalí mimořádný pěvecký talent Giancarla (Fabio Armiliato), právníkova otce, který si prozpěvuje árie ve sprše. Jerry je kritikou zneuznaný operní režisér v důchodu. Na Itala, provozujícího pohřební službu, naléhá, aby svůj talent nenechával dále dřímat. Přes prvotní odmítavou reakci se Giancarlo uvolí ke zkoušce před operními odborníky. Jeho výkon v Pucciniho árii „Nessun dorma“ je však velkým zklamáním. Michelangelo následně vyčítá Jerrymu, že otce trápí a obviňuje ho ze snahy oživit vlastní nepovedenou uměleckou dráhu. Američanova dcera však svého otce hájí. Mezi snoubence je zaseto semeno sváru.\n\nJerry si všímá, že Giancarlův skvostný tenorový projev je spojen s pocitem uvolnění, který se dostavuje výhradně při sprchování. Dostává tak nevšední nápad, navodit stejnou atmosféru i na jevišti. Myšlenku se mu daří prosadit a Ital koncertuje na prknech operního domu Teatro dell'Opera ve sprchovém koutu. Dostává se mu nadšeného ohlasu publika. Jerry zrealizuje nastudování Leoncavallovy opery \"Komedianti\". Scény jednotlivých dějství obsahují sprchový kout zasazený do kulis, v nichž Giancarlo pěvecky exceluje. Diváci jej odměňují bouřlivými ovacemi, zatímco Jerry netuší, že tisk odsoudil jeho špatnou režii, když nesprávně pochopí recenze psané v italštině. Sen o zářivé umělecké kariéře však Ital opouští. Upřednostňuje práci pohřebáka a „teplo rodinného krbu“. Přesto ocenil možnost prožít sen, který představovalo ztvárnění role Cania v \"Komediantech\". Mračna na nebi mladého páru s tím také odplula.\n\nNovomanželé Antonio (Alessandro Tiberi) a Milly (Alessandra Mastronardiová) se plánují přestěhovat z venkova do metropole na Tibeře. Důvodem je nabídka práce pro Antonia v rodinném podniku ze strany bohatého strýce. Pár se ubytovává v jednom z římských hotelů. Milly se před schůzkou vydává upravit účes do kadeřnického salonu. Na cestě však zabloudí a mobilní telefon jí padá do kanálu. Z bezradnosti je vytržena až místními filmaři, když se ocitá na místě natáčení. Střetává se tak s oblíbenou herečkou Piu Fusariovou (Ornella Muti) a Lucou Saltem (Antonio Albanese), který je pro ni ztělesněním idolu. Přijímá od něj pozvání na oběd. Antonio si mezitím dělá o manželku starost, kde se před plánovaným důležitým obědem se snobskými příbuznými zdržela. Na dveře pokoje mu navíc nečekaně klepe luxusní prostitutka Anna (Penélope Cruzová), která si nevědomky spletla hotelový pokoj. Tvrdí, že zaplaceno již dostala a proto dárek – obšťastnit mladého muže, vyplní.\n\nNavzdory protestům Antonia se oba po potyčce ocitají v choulostivé pozici na posteli, právě když do nastevřených dveří vstupují příbuzní. Antonio improvizuje. Přichází s nápaditou smyšlenkou, když lehkou děvu představuje jako manželku. Anna situaci alespoň prozatím zachraňuje a na tuto hru přistupuje. Naneštěstí se následný oběd odehrává v restauraci, kam si Luca přivádí skutečnou manželku mladého muže. Milly však nezaregistruje manželovu přítomnost a náramně se s hercem baví, což nic netušící příbuzní pobaveně komentují, coby milé flirtování. Žárlícího Antonia to však vyvádí z míry. Po obědě se s příbuznými vydává na honosnou party, kde zjišťuje, že ho s přítomným osazenstvem nespojují žádné zájmy. Naopak Anna zde potkává řadu mužů, kteří tvoří její klientelu. S novomanželem zachází na odlehlé místo zahrady, kde se jí Antonio podvoluje.\n\nV té době se Milly nalézá v hercově hotelovém pokoji. Během přemítání, zdali má manžela podvést či nikoli, ji v koupelně přepadá hotelový lupič (Riccardo Scamarcio) s revolverem. Ve chvíli, kdy mu Salta ochotně vydává cennosti, se do pokoje snaží dobýt personál s hercovou manželkou a fotografem v zádech. Saltova žena dostala echo na manželův zálet a hodlá jej přistihnout \"in flagranti\". Lupič však narychlo souhlasí s rolí milence dívky, s níž uléhá pod jednu peřinu. Luca zatím mizí v koupelně. Personál nalézá jen dva neznámé hosty a v přesvědčeni o planém poplachu opouští s omluvou pokoj. Dvojice, kterou náhoda svedla do jednoho římského lože, se rozhoduje milostnou příležitost využít.\n\nPoté, co se Milly vrátí zpět k manželovi do hotelu, mají již oba v plánu návrat na venkov, ale ještě předtím se hodlají pomilovat.\n\nLeopoldo (Roberto Benigni) žije se ženou (Monica Nappo) a dvěma dětmi obyčejný život římského úředníčka. Nejvzrušenější momenty dne prožívá při pohledu na šéfovu sekretářku Serafinu (Cecilia Capriottiová), když korzuje kanceláří.\n\nJednoho rána zjišťuje, že se znenadání stal celonárodní celebritou. Neumí si vysvětlit proč a jak k tomu došlo, ale jeho pronásledování paparazzii na každém kroku, tento fakt potvrzuje. Dostává se do centra mediálního zájmu, je zván do televizí, na premiéry filmů a módní přehlídky. Novináři od něj požadují vyslovení se ke každé „významné záležitosti“, od složení snídaně, přes oblékání, zdali preferuje boxerky či slipy, až po odhad počasí.\n\nZvýšenou sexuální přitažlivostí pro ženy je dokladem skutečnosti, že být známý, je nejlepším afrodisiakem. V zaměstnání povyšuje na manažerskou pozici s vlastní kanceláří. Za osobní sekretářku je mu přidělena Serafina, která patří mezi zástup žen, s nimiž podvádí manželku.\n\nZnenadání však celebritou přestává být. Během dalšího z pouličních rozhovorů si jeden z paparazzi všimne kolemjdoucího muže, který vypadá zajímavěji než Leopoldo. Smečka novinářů jej v mžiku opouští a zaměří se na novou vycházející „superstar“.\n\nNejdříve je úředník šťastný ze znovunabytého soukromí. Tento stav však rychle vyprchá – přece jen, být středem zájmu je droga. Na ulici se marně snaží upoutat pozornost lidí proudících kolem něho. Nikdo už nestojí o jeho názory a rady. Zjišťuje, že mnohem lepší je být zazobanou celebritou než chudým a obyčejným člověkem.\n\nProslulý architekt John (Alec Baldwin) přijíždí do letního Říma se ženou a přáteli. Zhruba třicet let nazpět v něm žil a rád by oprášil vzpomínky na ztracené časy mládí, právě třeba nalezením tehdejšího příbytku. Během pátrání ve starobylých uličkách jej oslovuje student architektury Jack (Jesse Eisenberg), který v něm poznává slavného muže. K překvapení obou, mladík bydlí v hledaném domě. Rozhoduje se architekta pozvat nahoru a představit mu přítelkyni Sally (Greta Gerwigová). (V dalším vyprávění příběhu již John vstupuje do děje neočekávaně a nevysvětlitelně, promlouvá k Jackovi pravdivým zhodnocením nastalé situace; kritici vyvozovali závěr, že si buď Jack ve svých představách dovozuje, co by mu starší a zkušenější John sdělil, nebo se jednalo o znovuprožívání starých událostí v Johnově mysli.) Sally oznamuje příteli, že za nimi přijede kamarádka Monica (Ellen Page), profesí herečka, která se musí sebrat z frustrujícího rozchodu.\n\nPodle Sally vyzařuje Monica sexuální vibrace, které účinně lámou mužská srdce. V souvislosti s návštěvou herečky předvídá John problémy, ale Jack nechápe, proč by se měl zaplétat s nejlepší přítelkyní jeho dívky. Po příletu se první rozhovor Moniky a budoucího architekta zužuje na popis hereččiných sexuálních zkušenosti s modelkou spodního prádla. Protože je Sally zaneprázdněná školou, bezostyšně Jacka žádá, aby nově příchozí ukázal krásy velkoměsta. Monica udělá na Jacka dojem znalostmi v literatuře a umění. John přitom mladíka varuje, že se právě řítí do potíží, stejně tak kritizuje její chatrnou pseudointelektuální fasádu. Přes opakovaná varování, začíná Jack podléhat dívčinu kouzlu. Sally má v plánu opuštěnou herečku spárovat s kamarádem Leonardem (Lino Guanciale). Student však k tomuto kroku pociťuje žárlivost. Jednoho večera, když doma s Monikou osiří, rozhoduje se herečka uvařit večeři, než dorazí Sally s Leonardem. Vzájemné flirtování končí polibkem na pohovce a sexem v autě.\n\nSvedený Jack je nyní rozhodnut opustit přítelkyni a odjet s Monicou. Nepříjemnou novinu však hodlá Sally sdělit až po jejím zkouškovém období, aby mohla v klidu dostát studijním povinnostem. Po jejich absolvování si trojice vychází na oběd. Monice naznačuje, že se o rozchodu zmíní večer. Nový milenecký pár má v plánu procestovat Řecko a podívate se na Sicílii. Herečka však u oběda přijímá hovor zpoza oceánu. Právě jí byla nabídnuta role v hollywoodském trháku. Natáčení jí zabere pět měsíců v Los Angeles a Tokiu. Bez rozpaků mění plány, odkládá plánovanou cestu, a chce se plně soustředit na vysněnou příležitost. Až nyní padají studentovi klapky z očí, když uzří její povrchnost. John s ním opět kráčí k rohu uličky, kde na sebe poprvé narazili. Jejich cesty již odtud povedou jinými směry.\n\nImpuls k natočení snímku \"Do Říma s láskou\" vzešel od římských distributorů, kteří Allenovi nabídli finanční záštitu během realizace projektu. Autor nabídku opětoval, když přivítal možnost natáčet v jím oblíbeném Věčném městě, stejně jako „\"možnost rychlého zafinancování z jediného zdroje\"“. Kontury čtyř příběhů v podobě poznámek měl již Allen v zásuvce, když je nastínil v průběhu předchozích let. Jednotlivé filmové postavy se potýkají s tématem „slávy a úspěchu“, ačkoli režisér prohlásil, že pro ně nezamýšlel konkrétní tematické propojení.\n\nAllen film původně pojmenoval jako \"Bop Decameron\", s odkazem na věhlasnou knihu ze 14. století od Itala Giovanniho Boccaccia. Nicméně někteří odkazu na toto umělecké dílo nerozuměli a proto mu dal nový název \"Nero Fiddles\". I druhé jméno však vyvolávalo zmatení, což vedlo k třetí finální podobě \"To Rome with Love\", a to i přes Allenovo vyjádření, že tento název nenávidí.\n\nRomantická komedie zaznamenala z hlediska Allenovy tvorby finanční úspěch, když do poloviny listopadu 2012 ve Spojených státech vydělala 16 685 867 dolarů.\n\nK 27. listopadu 2012 dosáhly celosvětové tržby výše 73 039 208 dolarů, což představovalo čtvrtý nejvýdělečnější film Woodyho Allena.\n\nKritik A. O. Scott v deníku \"The New York Times\" shledal některé scény „\"uspěchané a nahodile uspořádané\"“, část dialogů označil za „\"překombinované a nedokonale nazkoušené\"“, přesto film doporučil ke zhlédnutí, když napsal: „\"Jednou z nejrozkošnějších věcí na filmu 'Do Říma s láskou' je skutečnost, jak náhodně se v něm mísí věrohodnost se surreálností, a jak nestydatě se to předvádí v čiré pošetilosti.\"“\n\nNaproti tomu David Denby v periodiku \"The New Yorker\", do kterého řadu let přispíval i Allen, označil film za „\"lehký a rychlý, obsahující některé nejříznější dialogy a herectví, které se mu po dlouhé době podařilo převést na plátno.\"“\n\nJiří Peňás v deníku \"Lidové noviny\" uvedl, že Allen nepřišel s ničím novým. Přes ohranost a předvídatelnost smíchu, se přesto tvůrci podařilo vytvořit dosti gagů na to, aby se divák zasmál, jak je u Allena zvyklý a dodal: „\"Ve filmu Do Říma s láskou jede Allen opravdu po známé trase: v lahodných kulisách města, v tomto případě tedy „věčného“, se odehrává několik „věčných příběhů“, jež jsou ponořeny do sladké šťávy genia loci.\"“\n\nKritička Mirka Spáčilová dala filmu na stránkách \"MF DNES\" 55% hodnocení. Kritice podrobila režisérovu neúspěšnou snahu o satiru, bezcílnost bloumání městem a dodala: „\"Plnokrevnou šťavnatou výbušnost, chuť, vůně a barvy Itálie však Allen nepodchytil. Tvoří jen samovolnou příjemnou kulisu, do níž autor zasadil v podstatě nanicovaté leporelo několika vztahů s banálním vypravěčským rámcem … Ovšem kaleidoskop postav s více méně rovnocenným prostorem způsobí, že se divák k žádné z nich blíže nepřimkne, ačkoli zběžně komentované příhody několika párů mají pevné zázemí v herecké sestavě snů.\"“ Přesto ocenila některé bonmoty a herecký výkon Cameron Diazové, které přisoudila označení „Pretty Woman z Vatikánu“.\n\n"}
{"id": "967402", "url": "https://cs.wikipedia.org/wiki?curid=967402", "title": "Kostel Navštívení Panny Marie (Bratislava)", "text": "Kostel Navštívení Panny Marie (Bratislava)\n\nKostel Navštívení Panny Marie, lidově Kostel Milosrdných bratří, je barokní sakrální stavba v bratislavské městské části Staré Město situovaná na náměstí Slovenského národního povstání. Kostel je součástí architektonického komplexu nemocnice a kláštera špitálního řádu Milosrdných bratří.\n\nV polovině 17. století se na nynějším území Slovenska usadili příslušníci řádu Milosrdných bratří. Do Bratislavy přišli v roce 1672 na pozvání tehdejšího ostřihomského arcibiskupa Juraje Selepčéniho. Vně městských hradeb, nedaleko Laurinské brány si na darovaných pozemcích postavili kostel s klášterem a nemocnici určenou pro pomoc nemajetným obyvatelům města (v souladu s posláním řádu).\n\nKomplex staveb vydržel v takovém stavu však pouze do osmdesátých let 17. století, kdy byl během tureckých nájezdů vypálen.\n\nZásluhou několika dobrodinců bylo možné začít ze stavbou nového kostela a kláštera. Významnou pomoc poskytl baron Ján Maholányi, který z vlastních prostředků dal pro potřeby řádu postavit nový kostel. Základní kámen byl posvěcen 2. července 1690 a stavba byla ukončena 13. května 1692. Po ukončení výstavby kostela koupil kardinál Leopold Kolonič jižně stojící palác s cílem výstavby nového kláštera. Vzhledem k nepříznivým okolnostem (kardinál Kolonič mezitím zemřel a v zemi vypuklo Rákociho povstání) musela být výstavba kláštera odložena. K její realizaci došlo až v letech 1723 - 1728. Celý komplex, v podobě jakou známe dnes, byl tak dostavěn po téměř čtyřiceti letech. Předlohou komplexu se stala stavba mateřského kláštera milosrdných bratří ve Vídni. Bratislavský stavitel však architekturu stavby přizpůsobil místním podmínkám a vytvořil působivé architektonické dílo mimořádně esteticky dotvářející zdejší prostředí.\n\nStavební komplex, kterému dominuje Kostel Navštívení Panny Marie, svou architektonickou i historickou hodnotou patří k nejcennějším barokním sakrálním stavbám v Bratislavě.\n\nRozlehlý komplex je po celé šířce obrácen směrem do náměstí. Dominantním prvkem je stavba kostela, která vyniká mezi postranními křídly kláštera - jednopatrovou stavbou s křížovou chodbou kolem uzavřeného nádvoří. V jižní části komplexu se nachází nemocnice. Za klášterem se rozprostírala zeleninová zahrada, ovocný sad a park.\n\nNa fasádě chrámu i v rizalitu bočních křídel jsou kamenné barokní plastiky, které nevznikly v jedné sochařské dílně, ani ve stejnou dobu; nejstarší z nich jsou sochy sv. Petra a sv. Pavla v dolních nikách na chrámové fasádě a pravděpodobně je vytvořil vídeňský sochař Ján Schwanthaler.\n\nJednolodní stavba kostela svým vybavením připomíná interiér římského jezuitského kostela del Gesù.\n\nZařízení interiéru kostela dominuje hlavní oltář, který vyplňuje celý presbytář. Jde o sloupovou architekturu se štítovým nástavcem z let 1735 - 1737. Oltářní obraz \"Navštívení Panny Marie\" je dílem německého pozdně barokního malíře Martina Speera (je rovněž autorem oltářních obrazů na bočních oltářích). Po stranách oltáře jsou plastiky čtyř světců - svatého Augustina, svatého Zachariáše, svatého Jáchyma a svatého Jana z Boha, zakladatele řehole. V nástavci oltáře jsou plastiky andělů a sochy Boha Otce i Ducha svatého v podobě holubice.\n\nKromě hlavního oltáře se v kostele nachází šest bočních oltářů: oltář svaté Barbory s plastikami svaté Ludmily a svaté Alžběty, oltář svatého Jana z Boha se sochami svatého Cyrila a svatého Metoděje, oltář svatého Josefa a oltář svatého Jana Nepomuckého. Autorem oltářních skulptur je bratislavský sochař Alojz Rigele.\n\nZ poloviny 18. století pocházejí oltáře Božského Srdce (původně sv. Kříže s obrazem Ukřižovaného) a Panny Marie; obraz Panny Marie je v rokokovém rámu.\n\nV první polovině 18. století vznikla barokní kazatelna s reliéfy světců. Zajímavým interiérovým doplňkem je mramorový náhrobek hraběte O'Neila z roku 1745 od vídeňského sochaře Balthasara Ferdinanda Molla.\n\n"}
{"id": "967403", "url": "https://cs.wikipedia.org/wiki?curid=967403", "title": "Australian Open 2014 – smíšená čtyřhra", "text": "Australian Open 2014 – smíšená čtyřhra\n\nObhájcem titulu v soutěži smíšené čtyřhry na Australian Open 2014 byl australský pár Jarmila Gajdošová a Matthew Ebden, který nestačil v semifinále na indicko-rumunskou dvojici Sania Mirzaová a Horia Tecău, které podlehl ve třech setech.\n\nVítězové si do žebříčků ATP a WTA nepřipsali žádné body a rozdělili si částku 135 500 australských dolarů.\nDruhý společný grandslamový titul si připsala nenasazená francouzsko-kanadská dvojice Kristina Mladenovicová a Daniel Nestor, která ve finále zdolala indicko-rumunský pár Sania Mirzaová a Horia Tecău ve dvou setech 6–3 a 6–2. Nestor po zápase vyzdvihl výkon své spoluhráčky, když uvedl: „\"Kiki je nejlepší hráčka mixu. Nemusím pokrývat tolik dvorce, což je dobře, protože už jsem starý,\"“ smál se jednačtyřicetiletý Kanaďan.\n\n"}
{"id": "967407", "url": "https://cs.wikipedia.org/wiki?curid=967407", "title": "Kostel Panny Marie Sněžné (Bratislava)", "text": "Kostel Panny Marie Sněžné (Bratislava)\n\nKostel Panny Marie Sněžné známý také jako kostel na Kalvárii z roku 1943 se nachází v městské části Bratislava-Staré Město, na ulici Na Kalvárii č. 10.\n\nZasvěcený je Panně Marii Sněžné. Název je odvozen od křížové cesty (kalvárie), jejíž 14 zastavení bylo postaveno na tomto kopci. Pod kopcem se nachází jeskyně Lurdské Panny Marie, místo poutí i oddechu starých Bratislavanů. Kostel v současnosti spravují dominikáni.\n"}
{"id": "967408", "url": "https://cs.wikipedia.org/wiki?curid=967408", "title": "Kalvárie (Bratislava)", "text": "Kalvárie (Bratislava)\n\nBratislavská Kalvárie je místo v Bratislavě, která představuje pozůstatky z původní křížové cesty z roku 1694. Nachází se v městské části Staré Město nad Pražskou ulicí. \n\nBratislavská Kalvárie na vrchu Kalvárie byla postavena mezi prvními v Uhersku, na památku bitvy proti Turkům u Vídně v roce 1683. První zastavení křížové cesty se nachází v prostorách dnešní zastávky SAV, u kostela svatého Cyrila a Metoděje. Když byl v těchto místech postaveni hotel Dax, kaple byla citlivě zakomponována do zadní stěny hotelu. Po přejmenování na hotel Kriváň byla zazděna a postupně bořena a odstraňována. \n\nV roce 1713 byl právě prostor Kalvárie útočištěm Bratislavanů, kteří tu přežili pověstný mor. \n\nPřed 250 lety si vybrali pustý kostelík na vršku u Kalvárie za svůj příbytek dva poustevníci, fráter Blažej a fráter Jeroným. V noci 18. března 1758 však byli oba na tomto místě zavražděni.\n\nNejvětší zásah dostala Kalvárie během výstavby Pražské cesty, kdy byla její velká část zcela zničena.\n\nDo prostoru Kalvárie vedou 3 přístupy:\n\nV současnosti jsou zastavení křížové cesty zobrazené jako obrázek s textem v dřevěném rámu přibité na stromy (pouze 12. zastavení je přibité na kříži, který se nachází na vrcholu kopce). Na bratislavské Kalvárii je spolu až 15 zastavení:\n\nLurdská jeskyně na Hluboké cestě se nachází pár desítek metrů od Kalvárie. Byla původně kamenolomem, ze kterého byl těžen kámen pro mnohá místa a stavby v blízkém a vzdáleném okolí. V roce 1892 hraběnka Gabriela Szapáry za pomoci bratislavským věřících dala upravit kamenolom a do výklenku jeskyně umístit sochu Panny Marie Lurdské. Tuto první sochu zakoupily a pro jeskyni darovaly dívky a dělnice z bratislavské textilní továrny. Lurdská jeskyně byla posvěcena 15. září 1892. Za krátko se stala oblíbeným místem modliteb křesťanů.\n\nPůvodní sádrová socha Panny Marie byla v roce 1946 nahrazena novou, vytesanou z bílého carrarského mramoru. Posvěcena byla 1. května 1946 biskupem dr. Michalem Buzalkou. Novou sochu, přesně podle původní předlohy, vytesal z mramoru slovenský akademický sochař František Hrabák.\n\nBěhem dlouhé historie Lurdské jeskyně věřící z díků i jako projev úcty a mnoha proseb k Panně Marii umístili na přilehlé stěny areálu více než 4 000 pamětních tabulek.\n\nPři vstupu do areálu se nachází informační tabule, kde jsou informace o jeskyni ve 3 jazycích (Slovenská, maďarština a němčina).\n\nHned nad Lurdskou jeskyní se nachází římskokatolický kostel Panny Marie Sněžné, který byl postaven ve čtyřicátých letech 20. století. Dominantní 50metrová věž kostela musela být v roce 1959 odstraněna kvůli výstavbě Slavína. Původní plán byl zkrátit ji o polovinu, ale nakonec byla zrušena celá. O několik desítek let později se mluvilo o znovupostavení věže, avšak dodnes plán nebyl zrealizován.\n\n"}
{"id": "967413", "url": "https://cs.wikipedia.org/wiki?curid=967413", "title": "Besné (potok)", "text": "Besné (potok)\n\nBesné je potok v Horním Pováží, v severní části okresu Považská Bystrica. Je to levostranný přítok Marikovského potoka, měří 5,2 km a je tokem IV. řádu.\n\nPramení v Javorníkách, na jihovýchodním svahu Orgoňové Kýčery (959,8 m n. m.) v nadmořské výšce cca 770 m n. m.\n\nOd pramene teče na horním toku nejprve jihojihovýchodním směrem, následně vytváří oblouk prohnutý na východ a zleva přibírá přítok pramenící severozápadně od kóty 766,4 m n. m., kde protéká osadou Abovce. Dále pokračuje severojižním směrem podél osad Bracinovci, Hluškovci, Cabajovci a u osady Šulavovci přibírá nejprve zleva přítok ze severoseverozápadního svahu Tisové (732,9 m n. m.), pak zprava přítok ze severovýchodního svahu vrcholu Potůček (692,8 m n. m.). Dále vytváří velký oblouk směřující na východ, protéká jednotlivými osadami místní části Besné, kde poblíž osady Mačkovci přibírá levostranný přítok z jihozápadního svahu Tisové, poblíž sousední osady Hujkovci také zleva přítok z jižního svahu Tisové a poté již potok teče po hranici CHKO Kysuce. Na dolním toku teče jihozápadním směrem, přičemž odděluje Vysoké Javorníky od geomorfologické části Javornická brázda na levém břehu a stále ještě v místní části Besné přibírá zleva nejprve přítok z jižního svahu Chrcholince (639,9 m n. m.) a následně z téže strany přítok ze západního úpatí Bukoviny (642,7 m n. m.).\n\nNakonec se severně od centra obce obce Dolná Mariková vlévá v nadmořské výšce přibližně 339,5 m n. m. do Marikovského potoka.\n"}
{"id": "967414", "url": "https://cs.wikipedia.org/wiki?curid=967414", "title": "Australian Open 2014 – dvouhra juniorů", "text": "Australian Open 2014 – dvouhra juniorů\n\nObhájcem titulu soutěže dvouhry juniorů na Australian Open 2014 byl australský tenista Nick Kyrgios, který se z důvodu překročení věkové hranice pro účast v juniorských turnajích už nemohl zúčastnit.\n\nVítězem se stal první nasazený německý tenista Alexander Zverev, který ve finále zdolal druhého nasazeného Američana Stefana Kozlova po hladkém průběhu 6–3 a 6–0. Pro Zvereva to byla premiérová grandslamová trofej.\n\nVítěz si do juniorského žebříčku připsal 375 bodů.\n\n\n"}
{"id": "967418", "url": "https://cs.wikipedia.org/wiki?curid=967418", "title": "Kostel Povýšení svatého Kříže (Petržalka)", "text": "Kostel Povýšení svatého Kříže (Petržalka)\n\nKostel Povýšení svatého Kříže je římskokatolický kostel, který se nachází v bratislavské městské části Petržalka.\n\nByl postaven v letech 1931–1932 podle návrhu zlínského architekta Vladimíra Karfíka. Svým výrazem patří mezi typické stavby funkcionalistického architektonického směru. Kostel slouží svému původnímu účelu dodnes.\n\n\nKostel vznikl na základě žádosti obyvatel Petržalky společnosti Baťa o finanční příspěvek na výstavbu kostela. Společnost nabídla vlastní projekt podle návrhu architekta Vladimíra Karfíka. Návrh byl zpracován v roce 1930, samotná výstavba probíhala v letech 1931 až 1932 pod vedením zlínského stavitele Arnošta Sehnala.\n\nPoloha kostela souvisela s původní strukturou obce. Nacházel se v blízkosti hlavní silnice, která vedla v severojižním směru a spojovala Petržalku s dalšími jižnějšího obcemi (Jarovce, Rusovce, Čunovo). Po asanaci téměř celé obce v 70. a 80. letech 20. století se kostel stal jedním z mála dochovaných budov původní obce. Objekt kostela se tak dostal do nové urbanistické struktury. V současnosti se kostel nachází v bezprostřední blízkosti významného pěšího tahu vedoucího z petržalského nádraží na nábřeží Dunaje. Součástí pozemku, na kterém stojí kostel je zahrada a dvoupodlažní budova fary.\n\nArchitektura dává výrazně najevo svůj funkcionalistický původ. Hlavními znaky tohoto architektonického směru, které jsou na stavbě jasně čitelné, jsou jednoduchost a účelnost. I Hmotová kompozice objektu výrazně podléhá tomuto směru a je jasně definována vnitřní funkcí. Základem kompozice je hlavní loď kostela. Po stranách jsou nižší boční lodě. Na kratších stranách hlavní lodi je umístěna vstupní část a část s presbytářem.\n\nDo kostela se vstupuje ze severovýchodní strany. Úroveň podlahy v interiéru je zvýšená, vystupuje se po širokých schodech, překrytých krátkou konzolou. Nad vstupní branou je rastr malých čtverečních oken, která osvětlují prostor chóru. Rovinu střechy hlavní lodi jen málo převyšuje zvonice. Je vyjádřena ve velmi symbolické formě. Členěná je stejným rastrem otvorů jako stěna nad vstupem, zde jsou však otvory na ozvučení.\n\nPrvkem, který člení stěny hlavní lodi je pravidelný rastr osvětlovacích otvorů resp. falešných oken. Jedna stěna lodi je vyplněna okny, zatímco druhá zůstává plná, je však na ní viditelný stejný rastr \"zazděných\" oken. Obě boční lodě mají těsně pod římsou po celé délce osvětlovací pás vyskládaný ze čtvercových oken. Na západní straně přechází prostor hlavní lodě do presbytáře. Ten je z velké části abstrahovaný a z exteriéru se nedá rozlišit, kde se přesně nachází hranice mezi oběma prostory. Prosvětlený je jehlanovou průsvitnou konstrukcí.\n\nInteriér také podléhá všem charakteristickým znakům období funkcionalismu. I při prvním pohledu je velmi jasná jednoduchost a účelnost všech interiérových prvků. V hlavní lodi jsou umístěny lavice, v přední části přechází prostor lodi do presbytáře. Jediným prvkem, který předěluje oba prostory je symbolické schodiště, které má stejnou šířku jako hlavní loď. V presbytáři jsou jednoduché stolce pro kněze a ministranty. Nejdominantnějším prvkem interiéru je dřevěný kříž s ukřižovaným Kristem. Presbytář je osvětlen světlíkem, jehož skleněné výplně jsou barevné. V celém interiéru je to jediný prvek, který má charakter dekorace (kostel je zasvěcen svatému Kříži - odtud název).\n\nStrohý, místy až průmyslový výraz prostoru podporuje i přísné a pravidelné členění mohutnými kruhovými sloupy, které procházejí v celé výšce hlavní lodi. Méně výrazným ale viditelným ozdobným motivem jsou zastavení křížové cesty v podobě malých dřevořezeb zavěšených na stěnách bočních lodí. Barevnost interiéru ladí jak s barevností exteriérové části, tak s celkovým (jednoduchým, strohým) výrazem budovy. V kombinaci je zde světlý odstín krémové barvy, která je použita ve vyšší části hlavní lodě, zbylá část je bílé barvy. Stěny jsou v kontrastu s dřevěnými původními lavicemi. Nad vstupní částí (zádveřím) je prostor kruchty s varhany. Točité schody na kruchtu jsou nenápadně umístěny v zádveří.\n\nNosnou konstrukcí objektu je skeletová soustava ze železobetonu. Při stavbě byla použita zlínská technologie odnímatelného ocelového bednění. Tento způsob výstavby se ukázal jako velmi účinný z hlediska časové i finanční náročnosti. Rozměry základního modulu konstrukce jsou 6 x 8 m, boční lodě jsou široké 3 m.\n\nKostel patří nejen svým architektonickým ztvárněním ale i novátorským přístupem k zajímavým bratislavským stavbám. Představoval v té době nový pohled na tvorbu sakrálních staveb. Tento nový pohled souvisel jednak s probíhajícím obdobím funkcionalismu, jednak s experimentováním v oblasti stavebních technologií. Především v uplatňování průmyslové výroby, unifikace a standardizace. Tento postup je typický pro tzv. Zlínskou architekturu - specifický směr ve formování meziválečné československé architektury.\n\nV současnosti je kostel ve správě Společnosti Božího Slova (verbistů). Přesto, že kostel byl postaven již před více než 70 lety, stále působí elegantně a velmi přesně a přímo ukázkově vystihuje dobu jeho vzniku.\n\n"}
{"id": "967419", "url": "https://cs.wikipedia.org/wiki?curid=967419", "title": "Cool for Cats", "text": "Cool for Cats\n\nCool for Cats může být:\n\n"}
{"id": "967420", "url": "https://cs.wikipedia.org/wiki?curid=967420", "title": "Gesù Divin Maestro alla Pineta Sacchetti (titulární kostel)", "text": "Gesù Divin Maestro alla Pineta Sacchetti (titulární kostel)\n\nGesù Divin Maestro alla Pineta Sacchetti je kardinálský titulární kostel ustanovený roku 1969 papežem Pavlem VI.. Tento kostel se nachází na \"Via Vittorio Montiglio\". Prvním titulárním kardinálem se stal John Joseph Wright biskup Pittsburghu. \n\n"}
{"id": "967421", "url": "https://cs.wikipedia.org/wiki?curid=967421", "title": "John Bentley", "text": "John Bentley\n\nJméno a příjmení John Bentley nosí více různých osob:\n\n"}
{"id": "967423", "url": "https://cs.wikipedia.org/wiki?curid=967423", "title": "Motril", "text": "Motril\n\nMotril je město nacházející se v autonomním společenství Andalusie, v provincii Granada, ve Španělsku. V roce 2013 zde žilo 61 194 obyvatel.\n\n\n\"Počet obyvatel\"\n"}
{"id": "967424", "url": "https://cs.wikipedia.org/wiki?curid=967424", "title": "Argybargy", "text": "Argybargy\n\nArgybargy je třetí studiové album britské rockové skupiny Squeeze, vydané v únoru 1980 u vydavatelství A&M Records. Nahráno bylo během roku 1979 ve studiu Chelsea Olympic Studios v Londýně a jeho producentem byl John Wood spolu s členy skupiny.\n\n"}
{"id": "967425", "url": "https://cs.wikipedia.org/wiki?curid=967425", "title": "Aplaus (film)", "text": "Aplaus (film)\n\nAplaus je český televizní film scenáristů Václava Šaška a Věry Šaškové a režiséra Jaroslava Brabce z roku 2012 o dvou hudebnících (Máša Málková a David Švehlík), kteří cestou z koncertu srazí autem staršího muže. Film se původně měl jmenovat \"Duo\", další pracovní název filmu byl \"Duet\". Film je inspirován skutečným případem.\n\nScenáristu inspiroval skutečný případ z roku 2006, kdy byl na Blanensku autem sražen patnáctiletý chlapec. Toho náraz pravděpodobně vymrštil tak, že přeletěl střechu auta a rozbitým zadním oknem spadl do zavazadlového prostoru. Auto pokračovalo dál v jízdě, řidič objevil zraněného chlapce v zavazadlovém prostoru vozidla až doma a místo poskytnutí pomoci jej v bezvědomí odvezl na kraj lesa. Chlapec se zlomenýma oběma nohama a otřesem mozku se s vypětím sil doplazil k silnici, kde byl nalezen a zachráněn.\n\nŘidič byl odsouzen za pokus vraždy k 12 rokům vězení, jeho přítelkyně (spolujezdkyně) k podmíněnému trestu.\n\nPřípad znovu připomněla média v roce 2014 poté, kdy Nejvyšší soud odmítl žalobu firmy, která byla majitelem automobilu a domáhala se na chlapci, jenž byl viníkem nehody, náhrady škody, protože se příčí dobrým mravům.\n\nZpěvačka Hana Podlipná (Máša Málková) a klavírista Daniel Heger (David Švehlík) jsou manželé a tvoří spolu komorní duo. Hana zpívá, Dan ji doprovází na klavír. Bydlí spolu v domě s Hančinou matkou Karolínou (Jitka Smutná) a chtějí spolu mít co nejdříve dítě. Zvítězí v prestižní soutěži, stávají se slavnými a je o ně zájem. Agentura je začne posílat na mnoho různých soutěží. Některé jsou lepší, jiné horší. Hančin otec Sváťa (Svatopluk Skopal) chce Hance a Danovi na koupeném pozemku postavit dům a dát jim ho.\n\nPak, když jedné noci jedou z oslavy domů, srazí autem opilého souseda Vondráka (Oldřich Vlach). Ten ale vstane, zanadává, ale jejich pomoc odmítne, nic se mu nestalo. Odejde dál a Dan řekne Hance, která řídila, aby si sedla na místo spolujezdce a on bude řídit. Přijedou domů, ale Hanka je vystresovaná a pak požádá Dana, aby se jel na místo znovu podívat. Dan jede, ale nikoho nenajde. Zavolá Hance, že je všechno v pořádku a že přijede. Za chvíli si ale u stromu všimne ležícího Vondráka. Mluví na něj, třese s ním, ale muž nereaguje. Dan zavolá sanitku a policii, pak mu projíždějící auto rozbije mobil. Dan pak jede domů, před domem je Hanka, pláče a je jí špatně. Dan se rozhodne, že jí to radši neřekne, jen jí řekne o rozbitém mobilu. Pak jdou spolu do domu a Hanka uvaří čaj.\n\nDruhý den Hanka řekne, že jela k Vondrákovým. Dan si myslí, že už to ví, ale Hanka řekne, že nebyl nikdo doma. Pak jdou na nákup. V obchodě však potkají Vondrákovu manželku (Jaroslava Obermaierová), které jiná žena řekne upřímnou soustrast. Dan se pak Hance ke všemu přizná, že jí to neřekl, protože jí bylo špatně. Jdou se přiznat na policii. Jejich neštěstí přitahuje bulvár, agent (Andrej Bestchastny) zmizí a Vondráková jim před domem nadává.\n\nJejich velmi šťastné soužití se hroutí, začínají se hádat. Dan se pak nerad rozhodne, že se odstěhuje do bytu svého kamaráda Hynka (Jan Vondráček) a jeho manželky, kteří bydlí jinde a nechtějí, aby v jejich bytě bydlel někdo cizí. Hanka a Dan i přestanou společně pracovat.\n\nÚčastní se rekonstrukce nehody. Když pak jdou naposledy na policii, řekne jim vyšetřovatel, že srážka způsobila panu Vondrákovi jen pohmožděninu na noze a že Vondrák zemřel, protože se udusil zvratky. Také řekne, že tohle věděli už předtím, než k nim Hanka a Dan přišli. Ti jsou v šoku. Vyšetřovatel jim řekne, že si můžou vzít zpátky svoje auto.\n\nHanka s Danem k sobě mají zase blízko, hádky zmizely. Hanka se nabídne Danovi, že ho sveze, ale Dan řekne, že to má jen kousek tramvají. Je na nich ale poznat, že moc chtějí odjet spolu, ale neřeknou to nahlas. Je tak vidět, že se Hanka a Dan stále milují a že moc chtějí být spolu. Film končí tím, že plačící Hanka vytočí Danovo číslo. Je naznačeno, že se Hanka a Dan k sobě vrátí.\n\n"}
{"id": "967426", "url": "https://cs.wikipedia.org/wiki?curid=967426", "title": "Bosna a Hercegovina na Letních olympijských hrách 1992", "text": "Bosna a Hercegovina na Letních olympijských hrách 1992\n\nBosnu a Hercegovinu na Letních olympijských hrách 1992 v Barceloně reprezentovalo 10 sportovců z toho 6 mužů a 4 ženy. Reprezentanti nevybojovali žádnou medaili.\n"}
{"id": "967427", "url": "https://cs.wikipedia.org/wiki?curid=967427", "title": "Kostel Panny Marie Sedmibolestné (Petržalka)", "text": "Kostel Panny Marie Sedmibolestné (Petržalka)\n\nKostel Sedmibolestné Panny Marie je římskokatolický kostel v městské části Bratislava-Petržalka na Betliarské ulici č. 3. Patří k novějším stavbám, před jeho posvěcením se mše sloužily v blízkém kulturním domě. Kostel byl postaven z milodarů věřících a arcibiskupského úřadu v Trnavě. Dnes do farnosti patří i několik škol.\n\nFarní areál zahrnuje také hřiště pro míčové hry. K farnosti patří i kaple v nemocnici Svatého Cyrila a Metoděje (Antolská). Kostelík se nachází v okolí pěkné přírody (jezero Veľký Draždiak).\n\nZajímavostí je, že stojí vedle supermarketu. Během výstavby supermarketu se ze stran farníků kostela ozývaly mnohé protesty. Nakonec byla uzavřena dohoda, že daný supermarket bude mít v neděli zavřeno.\n\n\n"}
{"id": "967430", "url": "https://cs.wikipedia.org/wiki?curid=967430", "title": "Bosna a Hercegovina na Letních olympijských hrách 1996", "text": "Bosna a Hercegovina na Letních olympijských hrách 1996\n\nBosnu a Hercegovinu na Letních olympijských hrách 1996 v Atlantě reprezentovalo 9 sportovců z toho 7 mužů a 2 ženy. Reprezentanti nevybojovali žádnou medaili.\n"}
{"id": "967431", "url": "https://cs.wikipedia.org/wiki?curid=967431", "title": "Infekce močových cest", "text": "Infekce močových cest\n\nInfekce močových cest (IMC) je bakteriální infekce, která postihuje část močových cest. Při zasažení dolních močových cest je známá jako prostá cystitida (zánět močového měchýře), pokud postihne horní močové cesty, hovoří se o ní jako o pyelonefritidě (zánětu ledvin). Mezi symptomy infekce dolních močových cest patří bolestivé močení a buď časté močení nebo nutkání k močení (či obojí), zatímco k symptomům pyelonefritidy řadíme společně se symptomy infekce dolních močových cest horečku a bolesti v boku. U starších a velmi mladých osob mohou být symptomy vágní či neurčité. Hlavním příčinným činitelem obou typů infekce je bakterie \"Escherichia coli\", ačkoli příčinou mohou být vzácně i jiné bakterie, viry nebo plísně.\n\nK infekcím močových cest dochází běžněji u žen než u mužů, přičemž alespoň jednu infekci v životě prodělá polovina žen. Recidivy jsou běžné. Mezi rizikové faktory patří ženská anatomie, pohlavní styk a rodinná anamnéza. K případné pyelonefritidě obvykle dochází po zánětu močového měchýře, rozvinout se však může i v důsledku nákaz přenášených krví. Diagnózu u mladých zdravých žen lze určit na základě samotných symptomů. U osob s vágními symptomy může být diagnóza obtížná, protože bakterie mohou být přítomny, aniž by se jednalo o infekci. V komplikovaných případech nebo při neúspěšné léčbě může být vhodný rozbor moči. Osobám s častými infekcemi lze jako preventivní opatření podávat nízké dávky antibiotik.\n\nV nekomplikovaných případech lze infekce močových cest snadno léčit krátkodobým podáváním antibiotik, ačkoli rezistence na mnoho antibiotik používaných k léčbě tohoto onemocnění se zvyšuje. V komplikovaných případech může být zapotřebí delší podávání antibiotik nebo jejich nitrožilní aplikace, a pokud se symptomy do dvou či tří dnů nezlepší, je zapotřebí provést další diagnostické testy. U žen je infekce močových cest nejběžnější formou bakteriální infekce - každý rok ji prodělá 10 % z nich.\n\nInfekce dolních močových cest je rovněž označována jako zánět močového měchýře. Nejběžnějšími symptomy jsou pálení při močení a časté močení (nebo nutkání k močení) bez vaginálního výtoku a závažnější bolesti. Tyto symptomy mohou být mírné až silné a u zdravých žen trvají v průměru šest dnů. Může se objevit bolest nad stydkou kostí nebo v oblasti beder. Lidé s infekcí horních močových cest, čili s pyelonefritidou, mohou kromě klasických symptomů infekce dolních močových cest trpět i bolestmi v boku, horečkou nebo nevolností a zvracením. Vzácně může moč obsahovat krev nebo vykazovat viditelnou pyurii (hnis v moči).\n\nU dětí může být jediným symptomem infekce močových cest (IMC) horečka. Protože se neobjevují zjevnější symptomy, u dívek mladších dvou let nebo neobřezaných chlapců mladších jednoho roku se na doporučení mnoha lékařských asociací doporučuje při horečce provést rozbor moči. Kojenci mohou špatně přijímat potravu, zvracet, více spát nebo vykazovat příznaky žloutenky. U starších dětí může dojít k močové inkontinenci (ztrátě kontroly sevření močového měchýře).\n\nU starších osob symptomy infekce močových cest často chybí. Projevy mohou být vágní a jedinými zřejmými symptomy mohou být inkontinence a změny mentálního stavu nebo únava. U některých pacientů však může být lékařem jakožto jeden z prvních symptomů diagnostikována sepse, otrava krve. Diagnóza může být komplikována skutečností, že mnoho starších osob již trpí inkontinencí nebo demencí.\n\nBakterie \"E. coli\" je příčinou 80–85 % případů infekce močových cest; následována je bakterií \"Staphylococcus saprophyticus\", jež onemocnění způsobuje v 5–10 % případů. Virové nebo plísňové infekce jsou vzácnější. Mezi další bakteriální příčiny nemoci patří bakterie rodů \"Klebsiella\", \"Proteus\", \"Pseudomonas\" a \"Enterobacter\", ty však nejsou běžné a obvykle souvisejí s abnormalitami močových cest nebo s cévkováním. K infekcím močových cest zapříčiněným bakterií \"Staphylococcus aureus\" obvykle dochází v důsledku nákaz přenášených krví.\n\nU mladých sexuálně aktivních žen je sexuální aktivita příčinou 75–90 % případů zánětu močového měchýře, přičemž riziko zánětu souvisí s četností pohlavního styku. Projev častých IMC u čerstvě uzavřených manželství se používá výraz „líbánková cystitida“ či „nemoc svatební cesty“. U žen po menopauze sexuální aktivita riziko vzniku IMC neovlivňuje. Používání spermicidů naopak zvyšuje riziko IMC nezávisle na četnosti pohlavního styku.\n\nŽeny jsou k IMC náchylnější než muži z toho důvodu, že mají mnohem kratší močovou trubici nacházející se blíže análního otvoru. S tím, jak se u žen s menopauzou snižuje hladina estrogenu, se riziko infekce močových cest zvyšuje také v důsledku ztráty ochranné vaginální flóry.\n\nCévkování zvyšuje riziko infekce močových cest. Riziko bakteriurie (přítomnosti bakterií v moči) je mezi třemi až šesti procenty za den, přičemž profylaktická antibiotika podávaná za účelem snížení rizika symptomatické infekce nejsou účinná. Riziko související infekce lze snížit prováděním cévkování pouze v nezbytných případech, a to za použití aseptické metody zavádění a dbáním na to, aby byl odtok katetru udržován uzavřený a průchodný.\n\nPro zánět močového měchýře mohou existovat rodinné predispozice. Mezi další rizikové faktory patří cukrovka, neobřezanost a zvětšená prostata. Komplikující faktory jsou neurčité a patří mezi ně predispoziční anatomické, funkční či metabolické abnormality. Komplikovaná IMC se léčí hůře a obvykle vyžaduje razantní vyhodnocení, léčbu i následnou péči. U dětí souvisejí IMC s vezikoureterálním refluxem (abnormální pohyb moči z močového měchýře do močovodu nebo ledvin) a se zácpou.\n\nU osob s poraněním míchy existuje zvýšené riziko infekce močových cest částečně z důvodu chronického používání katetru a částečně z důvodu funkční poruchy vyprazdňování. To je nejběžnější příčinou infekce i hospitalizací u této populace. Rovněž se zdá, že užívání brusinkového džusu nebo doplňků stravy s brusinkami je při prevenci a léčbě u této skupiny nemocných neúčinné.\n\nBakterie způsobující infekci močových cest vstupují do močového měchýře typicky přes močovou trubici. K infekci však může dojít rovněž přenosem krví nebo lymfou. Má se za to, že bakterie se do močové trubice obvykle dostávají ze střev, přičemž toto riziko je u žen vyšší v důsledku jejich anatomie. Po proniknutí do močového měchýře jsou bakterie \"E. Coli\" schopny usadit se na stěně močového měchýře a vytvořit biofilm, který odolává imunitní odpovědi lidského těla.\n\nÚčinnost řady opatření s údajným vlivem na četnost IMC, mezi něž patří používání antikoncepčních pilulek nebo kondomů, močení bezprostředně po pohlavním styku, typ používaného spodního prádla, osobní hygiena po močení nebo defekaci či preference koupele nebo sprchování, zůstává nepotvrzena. Dostatek důkazů chybí i pro vliv zadržování močení, používání tampónů a provádění výplachů na frekvenci IMC.\n\nOsobám, které trpí častými infekcemi močových cest a jako antikoncepci používají spermicidy nebo diafragmu, se doporučuje používat alternativní metody antikoncepce. Brusinky (ve formě džusu nebo kapslí) mohou snížit počet infekcí u těch, kteří jimi často trpí, problémem je však dlouhodobá tolerance a ve více než 30 % případů poruchy činnosti trávicí soustavy. Užívání dvakrát denně může přinést lepší výsledky než užívání jednou za den. Na základě situace z roku 2011 bude nutno provést další studie, aby bylo možné určit, zda jsou vaginální probiotika prospěšná či nikoliv. Používání kondomů bez spermicidu nebo užívání antikoncepčních pilulek riziko nekomplikované infekce močových cest nezvyšuje.\n\nU osob s opakujícími se infekcemi je účinné dlouhodobé každodenní podávání antibiotik. Mezi často používané léky patří nitrofurantoin a trimethoprim/sulfamethoxazol. Methenamin je dalším pro tento účel používaným přípravkem, jelikož v močovém měchýři, kde panuje nízká kyselost, vytváří formaldehyd, na nějž se nevytváří rezistence. V případech, kdy infekce souvisí s pohlavním stykem, může být užitečné následné podávání antibiotik. U žen po menopauze bylo zjištěno, že ke snížení recidivy přispívá podání místně aplikovaného vaginálního estrogenu. Oproti místně aplikovaným krémům není použití vaginálního estrogenu z pesarů tak účinné jako nízká dávka antibiotik. V roce 2011 byla ve fázi vývoje celá řada vakcín.\n\nDůkazy o tom, že preventivní podávání antibiotik u dětí snižuje riziko infekce močových cest, jsou slabé. Opakující se IMC jsou však příčinou závažnějších problémů s ledvinami bez zásadních abnormalit pouze vzácně - u dospělých vedou k chronickému onemocnění ledvin v méně než jedné třetině procenta případů (0,33 %).\n\nV nekomplikovaných případech může být diagnóza určena a léčba stanovena na základě samotných symptomů bez dalšího potvrzování laboratorními testy. V komplikovaných nebo sporných případech může být vhodné diagnózu potvrdit prostřednictvím rozboru moči, během nějž se pátrá po přítomnosti nitrátů, bílých krvinek (leukocytů) nebo leukocytové esterázy v moči. Další test, mikroskopický rozbor moči, pátrá po přítomnosti červených krvinek, bílých krvinek nebo bakterií. Mikrobiologické vyšetření moči je považováno za pozitivní, pokud odhalí kolonii bakterií čítající 10 kolonie tvořících jednotek (nebo více) organismů typicky se vyskytujících v močových cestách na jeden ml moči. Prostřednictvím tohoto vyšetření lze rovněž otestovat antibiotickou citlivost, což je vhodné pro volbu léčby antibiotiky. Stav žen s negativním výsledkem vyšetření je však stále možné zlepšit antibiotickou léčbou. U starších osob může být diagnóza na základě pouze vágních symptomů a bez spolehlivých testů na infekci močových cest poměrně obtížná.\n\nInfekce močových cest může postihnout pouze dolní močové cesty (v takovém případě je známa jako zánět močového měchýře) nebo pouze horní močové cesty (tehdy hovoříme o pyelonefritidě). Pokud moč obsahuje významné množství bakterií, ale neprojevují se žádné symptomy, je stav označován jako asymptomatická bakteriurie. Pokud infekce postihne horní močové cesty a jedná se o osobu trpící cukrovkou, těhotnou ženu, muže nebo jedince se sníženou imunitou, považuje se infekce za komplikovanou. Pokud je jinak žena zdravá a před menopauzou, je onemocnění pokládáno za nekomplikované. V případech, kdy je infekce močových cest u dětí spojena s horečkou, je chápána jako infekce horních močových cest.\n\nPro stanovení diagnózy infekce močových cest u dětí je zapotřebí, aby vyšetření moči vykázalo pozitivní výsledek. Velmi častým problémem je kontaminace vzorku moči, jež závisí na použité metodě sběru; proto se pro vzorek středního proudu moči používá limit 10 kolonie tvořících jednotek (KTJ)/ml, pro vzorky získané pomocí katetru limit 10 KTJ/ml a pro suprapubickou aspiraci (vzorek je odebrán přímo z močového měchýře pomocí vpichu jehlou) pak limit 10 KTJ/ml. Používání „sběrných vaků na moč“ pro odběr vzorků není Světovou zdravotnickou organizací doporučováno v důsledku vysoké míry kontaminace při provádění vyšetření. U osob neschopných použít toaletu se preferuje cévkování. Některé organizace, například Americká akademie pediatrů, u všech dětí s infekcí močových cest mladších dvou let doporučují renální ultrazvukové vyšetření a mikční cytouretrogram (sledování močové trubice a močového měchýře v reálném čase při močení za pomoci rentgenu). Jelikož ale chybí účinný prostředek léčby zjištěných problémů, jiné instituce, například Národní institut klinické excelence , doporučují u dětí mladších šesti měsíců nebo u dětí s nezvyklými nálezy provést pouze rutinní vyšetření.\n\nU žen s cervicitidou (zánětem děložního hrdla) nebo s vaginitidou (zánětem poševní sliznice) a u mladých mužů se symptomy IMC může být příčinou infekce bakterie \"Chlamydia trachomatis\" nebo \"Neisseria gonorrhoeae\". K vaginitidě může dojít rovněž v důsledku kvasinkové infekce. Intersticiální cystitidu (chronickou bolest močového měchýře) lze uvážit u osob, u kterých se opakovaně projevují symptomy IMC, jejichž vyšetření moči však zůstává negativní a stav se nezlepšuje ani po podání antibiotik. Prostatitidu (zánět prostaty) lze v rámci diferenciální diagnózy rovněž považovat za možnou.\n\nHlavním prostředkem léčby jsou antibiotikum. Během několika prvních dnů se společně s antibiotiky občas předepisuje fenazopyridin, který ulevuje pálení a nutkání k močení, jež zánět močového měchýře někdy doprovázejí. Běžně však není doporučován kvůli obavám o bezpečnost při užívání, zejména z hlediska zvýšeného rizika methemoglobinémie(abnormálně zvýšené úrovně methemoglobinu v krvi). Acetaminofen (paracetamol) lze užívat při horečkách.\n\nŽeny s opakujícími se nekomplikovanými IMC mohou při výskytu symptomů zahájit samoléčbu a vyhledat lékařskou péči až poté, kdy se počáteční léčba ukáže jako neúčinná. Předpis na antibiotika lze lékárníkovi doručit i telefonicky.\n\nNekomplikované infekce lze diagnostikovat a léčit na základě samotných symptomů. Orálně podávaná antibiotika, jako například trimethoprim/sulfamethoxazol (TMP/SMX), cefalosporiny, nitrofurantoin nebo fluorochinolon podstatným způsobem zkracují dobu léčby a jsou srovnatelně účinné. Třídenní léčba trimethoprimem, TMP/SMX nebo fluorochinolonem je obvykle dostatečná, zatímco léčba nitrofurantoinem vyžaduje 5–7 dnů. Po zahájení léčby by se symptomy měly zlepšit do 36 hodin. Přibližně 50 % osob se bez jakékoli léčby vyléčí za několik dnů nebo týdnů. Americká společnost pro infekční onemocnění nedoporučuje fluorochinolony jako prvotní prostředek léčby kvůli obavám ze vzniku rezistence na tento druh léků. Navzdory tomu se u všech těchto léků určitá rezistence vytvořila, a to v důsledku jejich rozšířeného používání. V některých zemích je trimethoprim považován za ekvivalent TMP/SMX. U nekomplikovaných IMC u dětí se zlepšení dostavuje už po třech dnech podávání antibiotik.\n\nLéčba pyelonefritidy probíhá razantněji než léčba prostého zánětu močového měchýře, a to buď prostřednictvím dlouhodobějšího užívání orálně podávaných antibiotik nebo prostřednictvím nitrožilně aplikovaných antibiotik. V oblastech, kde je rezistence nižší než 10 %, se obvykle používá orálně podávaný fluorochinolon ciprofloxacin.Pokud je lokální rezistence vyšší než 10 %, často se předepisuje dávka nitrožilně aplikovaného ceftriaxonu. U osob se silnými symptomy může být nezbytná hospitalizace a dlouhodobější podávání antibiotik. Pokud se symptomy v následujících dvou či třech dnech léčby nezlepší, je třeba uvažovat o možných komplikacích, například zablokování močových cest ledvinovým kamenem.\n\nInfekce močových cest jsou nejčastější bakteriální infekcí u žen. Dochází k nim nejčastěji mezi 16 a 35 lety věku ženy, přičemž každoročně touto chorobou trpí asi 10 % žen a v určitém okamžiku života ji prodělá přibližně 60 % žen. Běžně dochází k recidivám, přičemž téměř polovina osob prodělá druhou infekci v rozmezí jednoho roku. Infekce močových cest jsou u žen čtyřikrát častější než u mužů. Pyelonefritida je přibližně 20–30krát vzácnější. Tato onemocnění jsou nejběžnější příčinou nákaz souvisejících s hospitalizací - stojí za přibližně 40 % případů. Množství asymptomatických bakterií v moči se s věkem zvyšuje od dvou do sedmi procent u žen v produktivním věku až po 50 % u starších žen v pečovatelských domech. Množství asymptomatických bakterií v moči mužů starších 75 let se pohybuje v rozmezí 7-10 %.\n\nInfekce močových cest může v dětství postihnout až 10 % populace. K infekci močových cest u dětí nejčastěji dochází u neobřezaných chlapců mladších tří měsíců a u dívek mladších jednoho roku. Odhady četnosti infekcí močových cest u dětí se však široce rozcházejí. Ve skupině dětí s horečkou ve věku od narození do dvou let je IMC diagnostikována u 2 až 20 % z nich.\n\nVe Spojených státech infekce močových cest každoročně vede k přibližně sedmi miliónům návštěv lékaře, miliónu návštěv lékařské pohotovosti a stovce tisíc případů hospitalizací. Náklady na léčbu těchto infekcí jsou značné jak z hlediska ztraceného pracovního času, tak z hlediska nákladů na lékařskou péči. Přímé roční náklady na léčbu se ve Spojených státech odhadují na přibližně 1,6 miliardy amerických dolarů.\n\nInfekce močových cest byly popisovány už ve starověku. První písemně zdokumentovaný popis je uveden v Ebersově papyru datovaném k roku 1550 před Kristem. Egypťany byla tato nemoc popsána jako „horkost sálající z močového měchýře“. Účinná léčba neexistovala až do vyvinutí a obecné dostupnosti antibiotik ve 30. letech 20. století, přičemž předtím byly doporučovanými prostředky léčby byliny, pouštění žilou a odpočinek.\n\nInfekce močových cest během těhotenství jsou důvodem k obavám v důsledku zvýšeného rizika infekce ledvin. Vysoká hladina progesteronu během těhotenství zvyšuje riziko poklesu svalového tonu močovodu a močového měchýře, což vede k větší pravděpodobnosti refluxu, kdy se moč vrací močovody zpět do ledvin. I když u těhotných žen není riziko asymptomatické bakteriurie vyšší, v případě výskytu bakteriurie existuje 25-40 % riziko infekce ledvin. Pokud tudíž vyšetření moči odhalí příznaky infekce i bez přítomnosti symptomů, doporučuje se léčba.Typicky je předepisován cefalexin nebo nitrofurantoin, jejichž užívání během těhotenství je obecně považováno za bezpečné. Infekce ledvin během těhotenství může vést k předčasnému porodu nebo k preeklampsii (vysokému krevnímu tlaku spojenému s dysfunkcí ledvin, která v těhotenství může vést k záchvatům).\n"}
{"id": "967432", "url": "https://cs.wikipedia.org/wiki?curid=967432", "title": "Bosna a Hercegovina na Letních olympijských hrách 2000", "text": "Bosna a Hercegovina na Letních olympijských hrách 2000\n\nBosnu a Hercegovinu na Letních olympijských hrách 2000 v Sydney reprezentovalo 9 sportovců z toho 7 mužů a 2 ženy. Reprezentanti nevybojovali žádnou medaili.\n"}
{"id": "967433", "url": "https://cs.wikipedia.org/wiki?curid=967433", "title": "Gran Madre di Dio (titulární kostel)", "text": "Gran Madre di Dio (titulární kostel)\n\nGran Madre di Dio je kardinálský titulární kostel ustanovený 5. února 1965 papežem Pavlem VI. Tento kostel se nachází na \"Via Cassia\". Prvním titulárním kardinálem se stal arcibiskup São Paula Agnelo Rossi.\n\n"}
{"id": "967434", "url": "https://cs.wikipedia.org/wiki?curid=967434", "title": "Bosna a Hercegovina na Letních olympijských hrách 2004", "text": "Bosna a Hercegovina na Letních olympijských hrách 2004\n\nBosnu a Hercegovinu na Letních olympijských hrách 2004 v Athénách reprezentovalo 9 sportovců z toho 7 mužů a 2 ženy. Reprezentanti nevybojovali žádnou medaili.\n"}
{"id": "967435", "url": "https://cs.wikipedia.org/wiki?curid=967435", "title": "Bosna a Hercegovina na Letních olympijských hrách 2008", "text": "Bosna a Hercegovina na Letních olympijských hrách 2008\n\nBosnu a Hercegovinu na Letních olympijských hrách 2008 v Pekingu reprezentovalo 5 sportovců z toho 4 muži a 1 žena. Reprezentanti nevybojovali žádnou medaili.\n"}
{"id": "967436", "url": "https://cs.wikipedia.org/wiki?curid=967436", "title": "Bosna a Hercegovina na Letních olympijských hrách 2012", "text": "Bosna a Hercegovina na Letních olympijských hrách 2012\n\nBosnu a Hercegovinu na Letních olympijských hrách 2012 v Londýnu reprezentovalo 5 sportovců z toho 4 muži a 2 ženy. Reprezentanti nevybojovali žádnou medaili.\n"}
{"id": "967437", "url": "https://cs.wikipedia.org/wiki?curid=967437", "title": "Carlos Menem", "text": "Carlos Menem\n\nCarlos Saúl Menem (* 2. července 1930, Anillaco) je argentinský politik syrsko-arménského původu. V letech 1989–1999 byl prezidentem Argentiny. Původní profesí je právník. Ve třech volebních obdobích byl guvernérem rodné provincie La Rioja (1973–1976, 1983–1989). Je představitelem perónistické Justicialistické strany.\n\nPřipisují se mu úspěchy především v ekonomické oblasti, když jeho vláda dokázala zkrotit hyperinflaci a vyvedla zemi z recese. Argentinské peso (k němuž se Argentina vrátila po pádu australu) navázal na americký dolar, což účinně zapůsobilo proti inflaci, avšak v druhé polovině 90. let, kdy kurz dolaru začal růst, přineslo Argentině i ekonomické potíže, které vyvrcholily v letech 1999–2002 obrovskou ekonomickou krizí.\n\nByl jedním z otců sdružení volného obchodu Mercosur, založeného roku 1991.\n\nV diplomatické oblasti se mu podařilo narovnat vztahy s Velkou Británii, narušené od dob války o Falklandy, a vyřešit územní spory s Chile.\n\nKritiku vyvolala jeho amnestie pro představitele diktatury z let 1976–83.\n\nRoku 2013 byl Carlos Menem odsouzen na 7 let vězení za ilegální prodej zbraní Chorvatsku a Ekvádoru.\n\n\n"}
{"id": "967438", "url": "https://cs.wikipedia.org/wiki?curid=967438", "title": "Mikroregion nad Holeškou", "text": "Mikroregion nad Holeškou\n\nMikroregion nad Holeškou je mikroregion v okrese Piešťany, má 15 členů, z toho 14 obcí a jednu instituci (Střední odborná škola Rakovice). \n\nPatří sem tyto obce:\nByl založen 26. července 2000 jako zájmové sdružení \"Společenstvo mikroregionu nad Holeškou\". V roce 2004 byl název změněn na Mikroregion nad Holeškou. V červnu 2001 byla za člena přijata ZSŠ zemědělská v Rakovicích, kde je i sídlo mikroregionu.\n"}
{"id": "967440", "url": "https://cs.wikipedia.org/wiki?curid=967440", "title": "Eduard Lederer", "text": "Eduard Lederer\n\nDr. Eduard Lederer (pseudonym Leda) (15. července 1859 Chotoviny u Tábora – červen 1944 Terezín) byl československý spisovatel, dramatik a básník, povoláním právník.\n\nVystudoval právnickou fakultu pražské univerzity. Sám sebe označoval za českožidovského asimilanta, spolupracoval s novinami \"Českožidovské listy\" a \"Rozvoj\".\n\nLederer se angažováním ve prospěch českého a později slovenského národního hnutí snažil naplňovat svou představu záměrné česko-národní asimilace Židů žijících v českém prostředí, reprezentovanou \"Spolkem českých akademiků židů\" (založen v roce 1876, po roce 1918 byl spolek přejmenován na \"Akademický spolek Kapper\").\nV roce 1904 si nechal v Jindřichově Hradci vystavět vilu od tehdy začínajícího Kotěrova žáka Otakara Novotného. Tato vila je dnes památkově chráněnou stavbou\n\nV květnu 1907 napsal z Jindřichova Hradce, kde tehdy žil, obšírný list Bjørnstjernovi Bjornson o útlaku Slováků v Uhersku. Dopis podepsali i Adolf Heyduk a Karel Kálal a sloužil jako podklad, na jehož základě článkem „Mír a přátelé míru“ Björnson začal svou kampaň proti Albertu Apponyimu, uherskému ministru školství. Lederer navštívil Björnsona v květnu 1908 v Římě a v červenci o rok později, tehdy již těžce nemocného mistra, v Larviku v jižním Norsku.\n\nPo převratu v roce 1918 Lederer zasvětil všechny své síly programu překonávání židovské národnosti přes vybudování identity „židovského Čechoslováka“. Rázně odmítal slovenský separatismus a hájil národní jednotu „Čechoslováků“ při respektování spisovného jazyka Slováků . Odmítal sionismus. \n\nNa základě tzv. norimberských rasových zákonů byl vězněn v ghettu Terezín od 6. července 1942, kde v roce 1944 zemřel.\n\n"}
{"id": "967441", "url": "https://cs.wikipedia.org/wiki?curid=967441", "title": "Eparchie Lungro", "text": "Eparchie Lungro\n\nEparchie Lungro se nachází v Itálii a je určena pro věřící východního ritu. Byla založena 13. února 1919 papežem Benediktem XV. z Rossano, diecéze Cassano all’Jonio a diecéze San Marco e Bisignano. Prvním eparchou se stal Giovanni Mele. K roku 2009 měla eparchie 41 kněží, 32 900 věřících a 29 farností. Podléhá apoštolskému stolci.\n\n\n"}
{"id": "967442", "url": "https://cs.wikipedia.org/wiki?curid=967442", "title": "Johannes Aventinus", "text": "Johannes Aventinus\n\nJohannes Aventinus (4. července 1477, Abensberg, Německo – 9. ledna 1534, Regensburg) byl německý humanistický spisovatel a historik. Je pokládán za průkopníka klasické filologie v Německu a zakladatele německé historiografie. \n\nVlastním jménem se jmenoval Johannes Georg Turmair, užíval ale latinizovanou formu jména podle svého rodiště \"Aventinus\" („z Abensbergu“). Dalšími variantami jsou jména Aventina či Aventin.\n\nOd roku 1495 studoval na vysokých školách v Ingolstadtu, Vídni, Krakově a Paříži, především humanitní vědy. Získal obsáhlé a komplexní vzdělání, jakého v těch dobách dosáhlo pouze málo učenců. V roce 1509, po skončení studií, se stal vychovatelem a učitelem nezletilých synů vévody Albrechta IV. na dvoře bavorského knížete Viléma IV. V únoru 1517 byl jmenován historiografem Bavorska a dostal čestnou úlohu vypracovat dějiny Bavorska. K dějinám Bavorska sesbíral velké množství pramenného materiálu, na základě kterého napsal několik historických prací.\n\nK jedním z nejvýznamnějších Aventinových děl patří kronika \"Annales ducum Boiariae/Annales Boiorum resp. Bayerische Chronik\" (\"Anály Bavorů\" resp. \"Bavorská kronika\"). Jde o sedmisvazkové dílo o dějinách Bavorů do roku 1460. O hodnověrnosti tohoto díla někteří historici pochybují, neboť vzniklo na základě pramenů, z nichž dnes několik neexistuje a mnohé v současnosti známe pouze na základě pozdějších odpisů. Toto dílo má i pro slovenskou historiografii mimořádný význam. Jedna část kroniky se věnuje bitvě u Bratislavy (podrobnosti viz v článku).\n\nSouborně vydala jeho práce Mnichovská akademie v letech 1880 až 1884 v pěti svazcích.\n\nOsud Aventinova díla nebyl lehký. I když nejstarší dějiny zpracoval značně romanticky, období středověku napsal na základě pramenů již značně kriticky, otevřeně odhalil různé politické intriky, společenské a mravní delikty feudální a zejména církevní hierarchie. Za tuto kritičnost ho v roce 1528 obvinili z kacířství a uvěznili. V roce 1554 se dostalo jeho jméno i na index Benátské inkvizice a vydávání jeho knih bylo zakázáno. Po krátké vazbě v Abensbergu ho vysvobodil Leonhard Eck, rádce vévody Viléma IV. Po vysvobození odešel do svobodného říšského města Řezna, kde žil až do své smrti.\n\nJeho bustu dal král Ludvík I. Bavorský vystavit ve Walhalle a ve Ruhmeshalle v Mnichově. Jeho hrob se nachází v klášteře Sankt Emmert v Regensburgu.\n\n\n"}
{"id": "967443", "url": "https://cs.wikipedia.org/wiki?curid=967443", "title": "Rubikon (skupina)", "text": "Rubikon (skupina)\n\nRubikon je skupina předních českých sklářských výtvarníků, kterou roku 1998 založil kurátor expozice České sklo na pardubickém zámku Ivo Křen, autor v současnosti nejrozsáhlejší prezentace vývoje moderní ateliérové sklářské tvorby v ČR.\n\n\n"}
{"id": "967447", "url": "https://cs.wikipedia.org/wiki?curid=967447", "title": "Návesný rybník", "text": "Návesný rybník\n\nNázev Návesný rybník nese více rybníků:\n\n\n"}
{"id": "967448", "url": "https://cs.wikipedia.org/wiki?curid=967448", "title": "Manute Bol", "text": "Manute Bol\n\nManute Bol (16. října 1962, Turalei — 19. června 2010, Charlottesville) byl súdánský basketbalista. Měřil 231 cm a byl tak nejvyšším hráčem v historii National Basketball Association.\n\nPastevec z kmene Dinků na sebe upozornil svojí výškou a během vojenské služby začal hrát košíkovou. V roce 1984 odešel do USA a startoval v univerzitní soutěži. V roce 1985 byl draftován do NBA, postupně hrál za Washington Bullets, Golden State Warriors, Philadelphia 76ers a Miami Heat. Během kariéry dosáhl 1599 bodů a zaznamenal 2086 úspěšných obranných bloků. Po skončení sportovní kariéry se věnoval charitativní činnosti, snažil se zprostředkovat jednání mezi znepřátelenými stranami v súdánské občanské válce a pomáhal válečným uprchlíkům. Zemřel ve věku 47 let na selhání ledvin v důsledku Stevens-Johnsonsova syndromu.\n\n"}
{"id": "967453", "url": "https://cs.wikipedia.org/wiki?curid=967453", "title": "Dikobraz obecný", "text": "Dikobraz obecný\n\nDikobraz obecný (\"Hystrix cristata\") je největší druh dikobraza. Na zadní polovině těla má ostny a na hlavě typické dlouhé štětiny. Vyskytuje se v rovníkové a severní Africe. Je to jediný druh žijící také v Evropě.\n\nVyskytuje se v rovníkové Africe v Tanzanii, v Etiopii a v pruhu od Kamerunu po Senegal. V severní Africe obývá pobřeží Středozemního moře od Maroka po Libyi. V Evropě žije v Itálii na Sicílii a na Apeninském poloostrově, kde na sever zasahuje až k Bologni.\n\nŽije v sušších polopouštních a stepních křovinatých oblastech a řídkých lesích. Pod skálami a stromy si vyhrabává úkryty; často však používá nory jiných zvířat.\n\nJejich výskyt v Evropě má nejasnou historii. Převažuje názor, že na území dnešní Itálie byli dovezeni v dobách Říše Římské, avšak v Řecku a v Albánii, kde dříve také žili, byli původní.\n\nV pevninském území Itálie, kde jsou chráněni od roku 1976, jejich populace vzrůstá a rozšiřuje se více na sever. Na Sicílii jsou hojní a jejich populace je zde stabilní.\n\nDikobraz obecný je velký hlodavec, který dorůstá 780–850 mm délky, podle jiných údajů až 900 mm. Ocas je krátký: měří 50–120 mm. Na zadní polovině hřbetu má až 350 mm dlouhé ostny. Podobné, ale výrazně kratší má i na ocase. Váží až 27 kg.\n\nNa předních širokých nohách má čtyři prsty (palec je zakrnělý), na zadních pět. Oči a ušní boltce jsou velmi malé.\n\nDikobrazi jsou aktivní především v noci. V Antiatlasu (části afrického pohoří Atlas) byli zaznamenáni i v nadmořské výšce 2250 m.\n\nKonzumují především různé byliny, ovoce, listí i kůru. Někdy ohlodávají velké kosti uhynulých zvířat. Dožívají se věku přes 20 let, což z nich spolu s dalšími druhy rodu \"Hystrix\" dělá nejdéle žijící hlodavce.\n\nDikobraz obecný je považován jako málo ohrožené zvíře – je tedy zařazen do kategorie málo dotčený druh. V některých oblastech, především v subsaharské Africe, bývá loven pro maso: např. v Maroku bývá často nabízen na trzích. Zde bývá také používán v tradičním lékařství.\n\nNa většině území je jeho populace stabilní nebo i vzrůstá, ale v rovníkových oblastech někde klesá: jak z důvodu lovu, tak i proto, že je zde považován za polního škůdce. Zřejmě z těchto důvodů byl vyhuben v Ugandě. Pravděpodobně zmizel také z Singapuru.\n\n"}
{"id": "967455", "url": "https://cs.wikipedia.org/wiki?curid=967455", "title": "Marko Semren", "text": "Marko Semren\n\nMons. Marko Semren OFM (* 9. dubna 1954 Bila) je bosenský duchovní a pomocný biskup diecéze Banja Luka, člen františkánského řádu.\n\nNarodil se 9. dubna 1954 v Bile která se nachází v Bosne a Hercegovině, Joze Semrenu a Mare Barać. Základní školu navštěvoval v rodném městě a Guberu, Livnuu. Po ukončení základního vzděláni vstoupil do františkánského gymnázia Visokom který ukončil roku 1973. Filosofii a teologii studoval na františkánské teologické škole v Sarajevu (1975–1981). Dále studoval na Papežské univerzitě Antonianum kde 19. dubna 1985 získal magisterský titul a 5. listopadu 1986 doktorský titul. 15. srpna 1973 vstoupil k františkánům do noviciátu a ukončil ho 10. červnce 1974. Slavné sliby položil 13. dubna 1980 a dne 14. prosince téhož roku byl vysvěcen na jáhna. Kněžské svěcení přijal 29. června 1981 z rukou Mons. Marka Jozinovića arcibiskupa Vrhbosny.\n\nPůsobil v mnohých funkcíh např. jako profesor na františkánské teologické škole v Nedzarici.\n\nDne 15. července 2010 ho papež Benedikt XVI. jmenoval pomocným biskupem diecéze Banja Luka a titulárním biskupem abaradirským. Na biskupa byl vysvěcen 18. září téhož roku Franjem Komaricou (biskupem diecéze Banja Luka), spolusvětiteli byli Vinko Puljić a Alessandro D’Errico.\n\n"}
{"id": "967458", "url": "https://cs.wikipedia.org/wiki?curid=967458", "title": "Olybrius", "text": "Olybrius\n\nAnicius Olybrius († 22. října nebo 2. listopadu 472) byl západořímský císař od dubna 472 do své smrti.\n\nTento bohatý senátor pocházející z velice urozeného rodu Aniciů se oženil s Placidií, mladší dcerou Valentiniana III. V důsledku manželství s ní se později stal švagrem syna vandalského krále Geisericha, který ho opakovaně prosazoval jako uchazeče západního trůnu. Východořímský císař Leon I. ho v roce 472 vyslal do Říma urovnat spor mezi vládcem Západu Anthemiem a generálem Ricimerem. Generál ho však krátce po příchodu do Itálie ustavil za císaře jako svoji loutku. Skutečnou vládu vykonával místo Olybria nejprve Ricimer a po něm jeho synovec Gundobad.\n\nOlybrius pocházel ze starobylého a vlivného italského rodu Aniciů. Podle široce přijímané hypotézy byl potomkem Anicia Hermogeniana Olybria, konzula v roce 395, jehož manželka a sestřenice Anicia Juliana se jmenovala stejně jako Olybriova dcera. Někteří historikové toto zpochybňují a namítají, že Juliana bylo běžné ženské jméno vyskytující se v rodu Aniciů, přičemž Hermogenianus zřejmě zanechal jedinou dceru, jež složila řeholní slib. Další z teorií naznačuje, že Olybriovým otcem mohl být císař Petronius Maximus.\n\nOlybrius se oženil s Placidií, mladší dcerou západořímského císaře Valentiniana III. a jeho manželky Licinie Eudoxie. Tím došlo k navázání příbuzenství mezi předním italským aristokratickým rodem a theodosiovskou dynastií, jehož cílem mohlo být upevnění Valentinianova politického postavení. Rok konání svatby sice není znám, z tvrzení historika Priska se nicméně dovozuje, že se tak mohlo stát někdy před vypleněním Říma Vandaly v roce 455. Mocný západořímský \"patricius\" a \"magister militum\" Aetius donutil Valentiniana, aby zasnoubil Placidii za svého syna Gaudentia. Olybrius se s ní tedy nemohl oženit dříve, než Aetius v září 454 podlehl atentátu ze strany císaře. Nelze vyloučit, že sňatek se uskutečnil až po Valentinianově zavraždění v březnu 455 a následném nástupu Petronia Maxima na trůn. Maximus si v zájmu konsolidace čerstvě nabyté vlády vzal za manželku Valentinianovu vdovu Licinii Eudoxii a svého syna Palladia oženil s Valentinianovou starší dcerou Eudokií. Historikové považující Olybria za Maximova syna se proto domnívají, že svatba mezi ním a Placidií se udála někdy mezi polovinou března a koncem května 455, kdy byl Maximus zabit. Někteří současní badatelé navíc poukazují na Hydatiovu kroniku, dle níž zůstala Placidie v této době neprovdaná. Ke svatbě mezi ní a Olybriem mohlo na základě této teorie dojít až na počátku šedesátých let.\n\nPo Valentinianově smrti zasáhla západořímskou říši nestabilita, již využili Vandalové, vedení králem Geiserichem, k námořní výpravě do Itálie a vyplenění Říma. Poté se vrátili do Afriky, kam vedle četných senátorů odvedli jako rukojmí i Licinii Eudoxii a obě její dcery. Byzantský kronikář Ioannes Malalas k tomu uvádí, že Olybrius se tehdy nacházel v Konstantinopoli. Podle církevního historika Euagria Scholastika měl ovšem uprchnout z Říma při příchodu Geiserichova vojska. Během svého pobytu v Konstantinopoli Olybrius projevoval silný zájem o náboženské záležitosti. Mimo jiné navštívil asketického mnicha Daniela Stylitu, jenž měl předpovědět návrat Licinie Eudoxie ze zajetí v Africe.\n\nZatímco se Olybrius zdržoval na Východě, na Západě pokračovalo v rychlém sledu střídání císařů. Všemocný barbarský magister militum Ricimer zavraždil v roce 461 císaře Maioriana, načež Geiserich podpořil Olybria jako jeho nástupce. Geiserichův syn Hunerich se oženil s Eudokií, starší sestrou Placidie, čímž se stal Olybriovým švagrem. Geiserich by se tedy dosazením Olybria mohl na Západě domoci značného vlivu. Vandalský král propustil Licinii Eudoxii a Placidii ze zajetí. Zároveň vystupňoval svůj tlak vůči Ricimerovi soustavným drancováním pobřežních oblastí Sicílie a Itálie. Jeho záměr ztroskotal, neboť Ricimer ustavil novým císařem povolného senátora Libia Severa.\n\nPlacidie se v Konstantinopoli shledala se svým manželem a v roce 462 mu porodila dceru pojmenovanou Anicia Juliana. Společně pak nechali renovovat kostel svaté Euphemie, založený Placidiinou matkou Eudoxií. I přes Geiserichovy zjevné sympatie východní císař Leon I. poctil Olybria v roce 464 úřadem konzula. Když Libius Severus roku 465 zemřel, Geiserich získal opět příležitost k prosazování Olybria na uvolněný západní trůn. Leon nicméně s Ricimerovým svolením vybral za císaře Západu východního aristokrata Procopia Anthemia, s jehož pomocí hodlal vést válku proti Vandalům. V reakci na Anthemiovo jmenování vandalský král pokračoval v ničivém pustošení římského území.\n\nOlybrius setrval na Východě až do roku 472, kdy ho Leon vyslal do Itálie jako představitele římského senátu, aby tam urovnal nepřátelství mezi Anthemiem a Ricimerem. Jejich postupně se prohlubující odcizení přerostlo na počátku tohoto roku v otevřený konflikt, během něhož Ricimer několik měsíců obléhal Anthemia v Římě. Olybrius se měl potom odebrat do Afriky ke Geiserichovi, jehož měl přimět k usmíření s Leonem. Jakmile Olybrius odcestoval na západ, Leon poslal tajný dopis, v němž vybízel Anthemia, aby ho odstranil. Ricimerovy stráže v Portu ale tento dopis zadržely a předaly generálovi. Ten ho ukázal Olybriovi, čímž ho přesvědčil, aby přijal vládu.\n\nPrameny se poněkud rozcházejí ohledně časové posloupnosti událostí vztahujících se k Olybriově intronizaci. Malalas popisuje, že Anthemius byl zabit v bazilice svatého Petra, načež Ricimer se souhlasem senátu ustavil Olybria za císaře. Podle dalších pramenů ho však generál dosadil na trůn ještě před tím, než byl Anthemius v červenci 472 zabit. Novodobí badatelé se vesměs shodují, že Ricimer prohlásil Olybria císařem proti Anthemiovi v dubnu 472. Olybrius, prominentní italský senátor, představoval pro tamější aristokracii mnohem přijatelnějšího kandidáta než Řek Anthemius. Jeho kontakty s Geiserichem mohly navíc posloužit k ukončení devastujícího nepřátelství s Vandaly.\n\nO Olybriově panování se nedochovaly téměř žádné informace. Jedinou zaznamenání hodnou událostí byla Ricimerova smrt v srpnu 472 a následné povýšení jeho synovce Gundobada do hodnosti patricius a magister militum. Olybrius se i nadále zabýval patrně jen náboženskými otázkami, což naznačují jím ražené zlaté mince. V rozporu s dosavadními zvyklostmi nechal razit solidy nesoucí křesťansky znějící nápis \"Salus Mundi\" („Blaho světa“) namísto tradičního \"Salus Reipublicae\" („Blaho státu“). Tuto zásadní změnu pravděpodobně inicioval sám císař, dávající tímto způsobem najevo svoji zbožnost.\n\nŠest nebo sedm měsíců po nástupu na trůn Olybrius zemřel na vodnatelnost]. Nejasnosti panují ohledně data jeho skonu, k němuž mělo dojít 22. října případně 2. listopadu 472. O několik měsíců později učinil Gundobad Olybriovým nástupcem vojenského velitele Glyceria.\n\nOlybrius představuje ukázkový příklad jednoho ze stínových císařů, vládnoucích Západu na sklonku jeho existence. O bezvýznamnosti jeho panování svědčí to, že většina pramenů zmiňuje nanejvýš jeho začátek a konec. Prokopios z Kaisareie ho dokonce zaměňuje s Juliem Nepotem. Navzdory tomu se tato efemérní postava římských dějin dočkala uměleckého ztvárnění v opeře \"Flavio Anicio Olybrio\", zkomponované na počátku 18. století italským skladatelem Nicolou Porporou.\n\n\n"}
{"id": "967459", "url": "https://cs.wikipedia.org/wiki?curid=967459", "title": "Denis Maccan", "text": "Denis Maccan\n\nDenis Maccan (* 19. května 1984 Pordenone) je italský fotbalový útočník hrající nižší italskou soutěž za klub Polisportiva Tamai.\n\n"}
{"id": "967462", "url": "https://cs.wikipedia.org/wiki?curid=967462", "title": "Vodní nádrž Všechlapy", "text": "Vodní nádrž Všechlapy\n\nVodní nádrž Všechlapy je vodní dílo na potoce Bouřlivec v Ústeckém kraji České republiky, nacházející se v okrese Teplice u obce Zabrušany a její části Všechlapy, po nichž byla vodní nádrž pojmenována. Je spravována státním podnikem Povodí Ohře.\n\nJejí stavba probíhala v letech 1958 až 1961, projektována byla podnikem Báňské projekty Teplice (pobočka Praha-Podolí) a jejím dodavatelem byly Vodní stavby Sezimovo Ústí. Zásobní prostor vodní nádrže je 0,484 mil. m, jehož zatopená plocha činí 18,8 ha, a celkový prostor je 1,371 mil. m, jehož zatopená plocha činí 35 ha. Kóta dna nádrže je 203,6 m n. m., hladina zásobního prostoru 211,6 m n. m., a maximální hladina 214,57 m n. m. Hráz vodního díla je přímá, zemní, sypaná. Kóta koruny hráze je 215,52 m n. m., délka koruny hráze činí 170 metrů, šířka 5 metrů a maximální výška hráze nad terénem je 11,8 metrů.\n\nHlavním účelem vodního díla je zajištění minimálního průtoku na potoce Bouřlivec a zajištění souvislého odběru vody pro nedalekou tepelnou elektrárnu Ledvice a společnost AGC Flat Glass Czech. Vedlejším účelem je výroba elektrické energie v malé vodní elektrárně (2 turbíny Cink systému Banki, jejich maximální dosažitelný výkon je v závislosti na hydrologických podmínkách 46 kW), snížení povodňových průtoků na potoce Bouřlivec (retenční účinek dokáže snížit kulminační průtok 100leté vody z 87,7 m/s na 81,5 m/s) a rekreační rybolov.\n"}
{"id": "967464", "url": "https://cs.wikipedia.org/wiki?curid=967464", "title": "UAZ Hunter", "text": "UAZ Hunter\n\nUAZ Hunter (UAZ-315195/УАЗ Хантер) je terénní automobil vyráběný automobilkou UAZ. \n\nKonstrukčně vůz vychází z klasického UAZ-469 známého například z ČSLA a AČR a modelu UAZ-3151. Výroba UAZu-469 probíhala od roku 1972 přibližně do roku 2007. Limitovaná edice vznikla ještě v roce 2010. Od roku 2003 je však v produkci model Hunter, nejdříve s plastovou černou maskou a plastovými nárazníky. Po roce 2011 již bez plastových doplňků, ale s moderními motory. Vznětové i zážehové čtyřválcové motory o různých objemech jsou vybaveny moderními technologiemi. Vozy pro český trh splňují EURO-5, jsou vybaveny ABS a dalšími doplňky. Vybírat lze z pevné, nebo sundávací plátěné střechy.\n"}
{"id": "967465", "url": "https://cs.wikipedia.org/wiki?curid=967465", "title": "Vanda Chaloupková", "text": "Vanda Chaloupková\n\nVanda Chaloupková (* 21. květen 1991 Ostrava) je česká herečka.\n\nVanda Chaloupková se narodila v Ostravě, kde vystudovala místní konzervatoř. První herecké základy získávala v Národním divadle Moravskoslezském.\n\nVanda Chaloupková je známá díky svým rolím v televizních seriálech. K těm patří například \"Ulice\", \"Ordinace v růžové zahradě\" či \"4teens\".\n\nNejvíce se do povědomí veřejnosti dostala díky účinkování v televizních reklamách společnosti Vodafone, kde se objevovala například s Josefem Dvořákem či Karlem Heřmánkem.\n\nV současné době účinkuje v Divadle Na Fidlovačce.\n\nOd roku 2019 hraje v seriálu Modrý kód postavu Veroniky Jánské.\n\n\n\n"}
{"id": "967467", "url": "https://cs.wikipedia.org/wiki?curid=967467", "title": "Franz Dittrich", "text": "Franz Dittrich\n\nFranz von Dittrich (16. října 1815 Mikulášovice – 29. srpna 1859 Mikulášovice) byl německo-český lékař v oboru anatomie a patologie, vědec, profesor a rektor univerzity v Erlangenu a v neposlední řadě také amatérský botanik.\n\nFranz Dittrich se narodil jako jedno ze tří dětí v rodině mikulášovického kupce, který bydlel v domě čp. 568. Ve škole měl velmi dobrý prospěch, proto jej otec poslal roku 1825 do Litoměřic, kde pod dohledem šluknovského rodáka pátera Josefa Günthera studoval na místní měšťanské škole a později na gymnáziu. Během studií ho nejvíce zajímala botanika, která se pak stala jeho celoživotním koníčkem. V roce 1833 odešel do Prahy studovat dvouleté lyceum, jehož absolvování bylo podmínkou pro univerzitní studium. V následujícím roce zemřela Dittrichova matka. Toto období bylo přesto velmi významné; během studia se setkal s přáteli z Litoměřic Ferdinandem Arltem (1812–1887) a Antonem Jakschem (1810–1887), kteří studovali medicínu. Zvláště druhý jmenovaný se stal jeho nejbližším přítelem až do konce života a ovlivnil Dittricha natolik, že se roku 1835 sám rozhodl pro studium medicíny na Karlo-Ferdinandově univerzitě. V průběhu následujících let při studijních a poznávacích cestách navštívil celou řadu německých, rakouských a dánských měst. Ve volném čase se nadále věnovat studiu botaniky, takže byl v roce 1840 jmenován korespondentem Královské botanické společnosti v Řezně. Následujícího roku úspěšně obhájil svou disertační práci na téma operací šedého zákalu. Pražská studia medicíny zakončil promocí dne 5. listopadu 1841 v Karolinu za smutných okolností: téhož dne zemřel na následky mrtvice jeho otec. V závěru roku 1841 přesídlil do Vídně, aby pokračoval v dalším studiu medicíny (obory chirurgie a porodnictví) u významných profesorů Josefa Škody (1805–1881) a Karla Rokytanského (1804–1878). Roční studium zakončil v následujícím roce druhým doktorátem. Během studií získal nejen mnoho cenných zkušeností, ale také kontaktů s předními lékaři své doby.\n\nPo studiu ve Vídni se Franz Dittrich vrátil do Prahy, kde získal nejprve místo pomocného lékaře v nemocnici. Díky své výjimečné píli a znamenitým výkonům se brzy vypracoval na místo prosektora a patologie se tak stala jeho stěžejním oborem.\nV revolučním roce 1848 byl Dittrich jmenován suplujícím profesorem anatomie na Karlo-Ferdinandově univerzitě. V jmenování řádným profesorem mu bránily rozdílné názory a zřejmě i nevraživost nejvyššího zemského lékaře Ignaze Nadhernyho (1789-1867). V této době projevil Dittrich zájem stát se obecním lékařem ve svých oblíbených Mikulášovicích, nechtěl být však závislý na příjmech od chudých vesničanů. Nakonec dal přednost vědecké kariéře.\nKýženého profesorského titulu v oboru terapie a klinické medicíny a zároveň místa ředitele zdejší kliniky se dočkal v říjnu 1850 v bavorském Erlangenu. Profesně se v této době věnoval výzkumu a lokalizaci rakovinných novotvarů, dále syfilidě, tuberkulóze, srdeční stenóze a dalším chorobám, o kterých publikoval řadu odborných článků a statí. Přednášky na univerzitě pak věnoval především plicním chorobám. Dittrich nadále udržoval přátelské vztahy se svými pražskými kolegy Jakschem a Arltem. Jak rostla Dittrichova prestiž a význam, dostával nabídky z předních evropských univerzit (např. Heidelberg, Curych, Würzburg, Praha, Roztok nebo Jena). Přestože se proti němu postavila část kolegů, zůstal věrný Erlangenu, což nezůstalo bez odezvy. Bavorský král Maxmilián II. (1848–1864) jej roku 1852 vyznamenal \"Rytířským křížem sv. Michala\" za zásluhy, následujícího roku 1853 byl jmenován do té doby nejmladším rektorem erlagenské univerzity. V roce 1855 byl povýšen do šlechtického stavu a získal \"Civilní řád bavorské koruny\", kromě toho mu město Erlangen udělilo čestné občanství. I během náročného života vědce si našel čas na cestování, zejména po německých zemích, často také zavítal k příbuzným do rodných Mikulášovic.\n\nV roce 1856 u sebe Dittrich začal pozorovat první příznaky vleklé mozkové choroby v podobě bolestí hlavy a později i dočasné ztráty řeči, v dalších letech se přidaly záněty duhovky a řasnatého tělíska. Onemocnění, které sám diagnostikoval jako mozkovou atrofii, zpočátku kvůli vysokému pracovnímu nasazení podceňoval a zanedbával. Zdravotní stav se postupně zhoršoval; Dittrich se léčil mj. v děčínských lázních a několikrát také pobýval v Mikulášovicích. Zde také 29. srpna 1859 ve věku nedožitých 44 let zemřel. Na vlastní přání bylo jeho tělo pitváno prof. Arturem Willigkem (1827–1905) z Olomouce, který jako příčinu úmrtí určil hypertrofii mozku s počínající atrofií. Franz Dittrich byl pohřben ve svém rodném městě 2. září na kostelním hřbitově, do západní zdi kostela sv. Mikuláše byla osazena náhrobní deska. Protože se během svého života soustředil na vědeckou práci, nikdy se neoženil a nezanechal tak po sobě žádné potomky.\n\nSe jménem Franze Dittricha se můžeme v medicíně setkat dodnes. \"Dittrichovy zátky\" jsou páchnoucí hrudky syrové konzistence složené z bakterií, odumřelých buněk a krystalů mastných kyselin, které se tvoří v hlenu při bronchitidě a plicní gangréně. \"Dittrichova stenóza\" je zúžení kuželu arteriózního (conus arteriosus).\n\n\n"}
{"id": "967468", "url": "https://cs.wikipedia.org/wiki?curid=967468", "title": "Rada komisařů", "text": "Rada komisařů\n\nRada komisařů (srbsky Savet komesara/Савет комесара) byla přechodná vláda srbské kolaborace po Dubnové válce. Jmenována byla dne 16. května 1941 (měsíc po kapitulaci Jugoslávské vlády) a fungovala do 29. srpna téhož roku. Jejím předsedou byl Milan Aćimović, předválečný šéf bělehradské policie.\n\nVládě se však vymkla bezpečnostní situace z rukou; v celém Srbsku docházelo na začátku léta 1941 k povstáním (jak četnickým tak i partyzánským) a většina vlády vnímala Radu komisařů jako zrádce národa. Vláda měla k dispozici četnictvo, které spolu s německou armádou vyknovávalo po celém Srbsku akty masové msty, vypalování domů a střílení domnělých povstalců.Po krachu Rady komisařů krachu byla sestavena \"vláda národní spásy\" s Milanem Nedićem v čele.\n"}
{"id": "967469", "url": "https://cs.wikipedia.org/wiki?curid=967469", "title": "Natvrdlí (umělecké sdružení)", "text": "Natvrdlí (umělecké sdružení)\n\nNatvrdlí je umělecké sdružení. Svým názvem se hlásí k manifestu „Budoucnost patří Natvrdlým“, který v listopadu roku 2000 formulovali švýcarský teoretik umění Dr. Bernard Coty spolu s malíři Karlem Jerie a Lukášem Miffkem. Skupinu založila roku 2009 v Praze kurátorka Rea Michalová. Programem skupiny je obhajoba klasické malby, volnosti výtvarného projevu a vzájemné tolerance.\n\nCílem jejich výtvarného projevu je rozvíjení tradice poutavého obrazového sdělení v konfrontaci s konceptuálním uměním, instalacemi, performancí a happeningem. Svým názvem se skupina vědomě odkazuje k historické kontinuitě (Tvrdošíjní, Tvrdohlaví) a prostřednictvím Jaroslava Valečky, člena skupiny Central Europe stuckists má blízko k zaměření skupiny Prague stuckists.\n\n\n\n"}
{"id": "967470", "url": "https://cs.wikipedia.org/wiki?curid=967470", "title": "VAZ 21099", "text": "VAZ 21099\n\nLada Samara 21099 je automobil v provedení sedan, který byl představen v roce 1990. Výroba probíhala v automobilce AvtoVAZ, ale také na Ukrajině, kde se vyráběla ještě okolo roku 2010. Označení na západních trzích zní: \"Lada Forma\", \"Lada Sagona\", \"Lada Sable\", \"Lada Samara Saloon\".\n\nTříprostorový čtyřdveřový vůz VAZ-21099 byl připraven k sériové výrobě na jaře 1990. Jenže problémy s dodávkou dílů protáhly přípravy až do prosince. První sériový automobil byl vyroben 22. prosince 1990. Již od počátku výroby měl sedan oproti ostatním modelům Samara tzv. „dlouhé blatníky“ s prodlouženou kapotou. Nová byla také maska vozu. Motory o objemu 1,3 l a 1,5 l byly vybaveny jak karburátorem, tak vstřikovacím systémem, v závislosti na provedení a místě určení vozu. V nabídce byla jednu dobu také verze s pohonem všech kol (Lada Victory) a vůz s osmiválcem a turbodmychadlem Lada Sport.\n\nVůz se vyvážel i na západní trhy, do Německa nebo do České republiky, kde se prodalo několik stovek sedanů. Nikdy však Samara nedosáhla v prodejích tolik úspěchů, jako modely klasické konstrukce. I přes moderní konstrukci Samaru v České republice v 90. letech převálcovaly vozy 2105, 2104, 2107 vycházející z Fiatu 124.\n\nOd roku 1997 se ve výzkumném oddělení začal vyrábět VAZ-2115, což je modernizovaná Samara sedan, pod označením Samara 2. Dne 30. června 2004 byla výroba původního sedanu ukončena. Dále pokačovala jen výroba modernizované verze. Na Ukrajině, v továrně ZAZ, však původní Samaru sedan vyráběli do konce roku 2011. Samara 2 (VAZ-2115) se přestala v AvtoVAZu vyrábět na konci roku 2012.\n"}
{"id": "967471", "url": "https://cs.wikipedia.org/wiki?curid=967471", "title": "Lada 2131", "text": "Lada 2131\n\nLada 2131 (VAZ-2131) je pětidveřové provedení terénního automobilu Lada Niva. Její výroba začala v polovině 90. let a pokračuje přes změny v konstrukci dodnes. Je nabízena také na českém trhu.\n\nAutomobil VAZ-2131 vznikl prodloužením klasické třídveřové Nivy. Tato krátká Niva se začala vyrábět v roce 1977 a do Československa se začala dovážet v 80. letech. V polovině 90. let byl vůz zmodernizován a některé verze dostaly jednobodové vstřikování paliva, místo standardního karburátoru. V té době také začala výroba dlouhé Nivy. Nejdříve třídveřové VAZ-2130 a po chvíli i VAZ-2131 s pěti dveřmi. Tento vůz je ze všech provedení nejpraktičtější. Nabízí terénní kvality Nivy, ale také dostatek prostoru pro 5 cestujících. Zavazadlový prostor nabízí mnohem více místa pro náklad.\n\nDo tohoto vozu se montuje kvalitní motor o objemu 1,7 litru s vícebodovým vstřikováním. Splňuje Euro-5. Do vozu se také na přání montuje LPG, pod vůz, nezabírá tedy místo uvnitř vozu.\n"}
{"id": "967475", "url": "https://cs.wikipedia.org/wiki?curid=967475", "title": "Mehmed III.", "text": "Mehmed III.\n\nMehmed III. (Také Mehmet III., Arab. \"Muhammad III.\", osmanskou turečtinou: محمد ثالث \"Mehmed-i sály\"; 26. května 1566 − 21. prosince 1603) byl 13. sultánem Osmanské říše. Jeho předchůdcem byl Murad III. a nástupcem Ahmed I.\n\nNarodil se v roce 1566 za vlády svého slavného pradědečka Süleymana I. Byl synem sultána Murada III., který byl synem sultána Selima II., syna Süleymana I.\n\nVládl od 16. ledna 1595 do 21. prosince 1603. K zajištění moci dal na počátku své vlády popravit 19 vlastních a nevlastních bratrů, včetně malých dětí. Jinak se jeho vláda vyznačovala řadou nerozhodných kroků; s evropskými mocnostmi udržoval víceméně klidné vztahy po celou dobu své osmileté vlády. Jedinou výjimkou byla účast v patnáctileté válce s Rakouskem a jeho velkým úspěchem vítězství v bitvě u Mezőkeresztese. Sám sultán se o státnické záležitosti příliš nezajímal a celou řadu vládních záležitostí přenechával svojí matce Safiye Sultan a svým velkovezírům, které ale neustále střídal, některé dal i popravit. Proto v říši během jeho panování vznikla spíše anarchie.\n\nMěl 3 děti:\n"}
{"id": "967476", "url": "https://cs.wikipedia.org/wiki?curid=967476", "title": "Diabetes mellitus 2. typu", "text": "Diabetes mellitus 2. typu\n\nDiabetes melitus 2. typu, označovaná také jako cukrovka 2. typu, non-inzulin-dependentní diabetes mellitus (NIDDM) či cukrovka vznikající v dospělosti, je metabolickou poruchou charakterizovanou zvýšenou hladinou glukózy v krvi při současné rezistenci na inzulin a relativním nedostatku inzulinu. Tím se liší od cukrovky 1. typu, u které v důsledku zániku buněk Langerhansových ostrůvků ve slinivce břišní dochází k absolutnímu nedostatku inzulinu. Klasickými symptomy jsou nadměrná žíznivost, časté močení a chorobný hlad. Cukrovka 2. typu tvoří přibližně 90 % případů diabetu; zbývajících 10 % spadá zejména do kategorií cukrovky 1. typu a těhotenského diabetu. Obezita je považována za primární příčinu diabetu 2. typu u osob, které mají k této chorobě dědičné dispozice.\n\nDiabetes 2. typu se zpočátku léčí zvýšenou měrou cvičení a úpravou jídelníčku. Pokud následkem těchto opatření nedojde k adekvátnímu snížení hladiny glukózy v krvi, může lékař předepsat léky jako metformin nebo inzulin. U osob užívajících inzulin je obvykle nutné průběžně sledovat hladinu cukru v krvi.\n\nVýskyt diabetu v posledních 50 letech značně vzrostl, a to paralelně s výskytem obezity. V roce 2010 bylo zaznamenáno přibližně 285 miliónů lidí trpících touto chorobou (ve srovnání s asi 30 milióny z roku 1985). Dlouhodobé komplikace způsobené vysokou hladinou cukru v krvi mohou zahrnovat srdeční choroby, mozkové příhody, diabetickou retinopatii postihující zrak jedince, selhání ledvin, jež může vyžadovat dialýzu, a oběhové problémy v končetinách vedoucí až k amputacím. Akutní komplikace cukrovky zvaná ketoacidóza, typický projev diabetu 1. typu, je vzácná. Může však dojít k neketotickému osmolárnímu kómatu.\n\nKe klasickým symptomům diabetu řadíme polyurii (časté močení), polydipsii (nadměrnou žíznivost), polyfagii (chorobný hlad) a úbytek hmotnosti. Další příznaky běžně zjištěné při diagnóze zahrnují anamnézu rozostřeného vidění, svědění, periferální neuropatii, opakující se vaginální infekce a únavu. Během několika počátečních let však mnozí lidé nevykazují žádné symptomy a jsou diagnostikováni až díky rutinnímu vyšetření.U osob s diabetem 2. typu se může vzácně vyskytnout neketotické hyperosmolární kóma (stav, kdy je vysoká hladina cukru v krvi doprovázena poruchami vědomí a nízkým krevním tlakem).\n\nDiabetes 2. typu je obvykle chronickým onemocněním, zkracujícím očekávanou délku života o deset let. To je částečně způsobeno množstvím komplikací, jež mohou chorobu doprovázet. K nim patří mimo jiné dvakrát až čtyřikrát vyšší riziko kardiovaskulárních chorob, včetně ischemické choroby srdeční a mozkové příhody, 20 krát častější amputace dolních končetin a zvýšený počet hospitalizací. V rozvinutých zemích - a zvýšenou měrou i v dalších oblastech - je cukrovka typu 2 nejrozšířenější příčinou netraumatické slepoty a selhání ledvin. Bývá rovněž spojována se zvýšeným rizikem kognitivních dysfunkcí a demence, vyvolaných nemocemi jako je Alzheimerova choroba a vaskulární demence. Dalšími komplikacemi mohou být acanthosis nigricans, sexuální dysfunkce a časté infekce.\n\nDiabetes 2. typu se může vyskytnout na základě kombinace genetických faktorů a aspektů životního stylu. Některé z těchto faktorů, jako například jídelníček nebo případná obezita, jsou pod osobní kontrolou jedince, jiné - rostoucí věk, ženské pohlaví, genetické dispozice - však ovlivnit nelze. Diabetes 2. typu může souviset i s nedostatkem spánku, který má negativní dopad na metabolismus. Svou roli může hrát i nutriční stav matky v období vývoje plodu; předpokládá se totiž, že tehdy může dojít ke změnám methylace DNA. \n\nPři vzniku cukrovky 2. typu hraje roli řada faktorů souvisejících se životním stylem včetně obezity (definované jako index tělesné hmotnosti vyšší než třicet), nedostatek tělesné aktivity, nevhodná strava, stres a urbanizace. Nadměrné množství tělesného tuku souvisí s 30 % případů nemoci u osob čínského a japonského původu, 60-80 % případů u osob evropského či afrického původu a 100 % případů u indiánského kmene Pimů a obyvatel Tichomořských ostrovů. Ti, kdo netrpí obezitou, mají často vysoký index centrální obezity.\n\nNa vznik diabetu  2. typu má vliv i jídelníček. Se zvýšeným rizikem vzniku nemoci je rovněž spojována nadměrná konzumace cukrem slazených nápojů. Důležitý je i typ tuků obsažených v jídelníčku, neboť saturované tuky a transmastné kyseliny riziko zvyšují a polynenasycené a mononenasycené tuky riziko snižují. Zdá se, že i konzumace většího množství bílé rýže hraje při zvýšení rizika roli. Nedostatek cvičení je považován za příčinu 7 % případů onemocnění.\n\nVe většině případů cukrovky hraje roli řada genů; každý z nich pak malou měrou přispívá ke zvýšené pravděpodobnosti vzniku diabetu 2. typu. Pokud jednovaječné dvojče trpí diabetem, pravděpodobnost, že u jeho sourozence se v době jeho života tato nemoc projeví také, je vyšší než 90 %, zatímco u neidentických sourozenců je to 25-50 %. Do roku 2011 bylo objeveno více než 36 genů přispívajících ke zvýšenému riziku vzniku cukrovky 2. typu. Všechny tyto geny však stojí za pouhými 10 % celkové dědičné složky onemocnění. Alela genu TCF7L2 například zvyšuje riziko vzniku diabetu 1,5 krát a je největším rizikovým faktorem běžných genetických variant. Většina genů spojovaných s diabetem se podílí na funkci beta buněk.\n\nVýjimečně mohou některé případy diabetu vzniknout na základě abnormality jednoho genu (známé jako monogenní formy diabetu nebo „ostatní specifické typy diabetu“). Patří k nim mimo jiné diabetes s časným začátkem a autosomálně dominantní dědičností (MODY), Donohueův syndrom či Rabson-Mendenhallův syndrom. Diabetes mellitus s časným začátkem tvoří 1–5 % všech případů cukrovky u mladých lidí.\n\nExistuje řada léků a dalších zdravotních problémů, jež mohou pravděpodobnost vzniku cukrovky zvyšovat. K takovým rizikovým lékům patří glukokortikoidy, thiazidy, beta-blokátory, atypická antipsychotika a statiny. U osob s předchozím gestačním diabetem existuje zvýšené riziko vzniku diabetu 2. typu. Další související zdravotní problémy zahrnují akromegalii, Cushingův syndrom, hypertyreázu, feochromocytom a jisté druhy rakoviny, jako například glukagonomy. S cukrovkou 2. typu může souviset i nedostatek testosteronu.\n\nDiabetes 2. typu je způsobován nedostatečnou produkcí inzulinu beta buňkami při současné rezistenci na inzulin. K inzulinové rezistenci, což je neschopnost buněk reagovat odpovídajícím způsobem na normální hladinu inzulinu, dochází primárně ve svalech, játrech a tukových tkáních. V játrech inzulin za normálních okolností potlačuje uvolňování glukózy. Na pozadí inzulinové rezistence však játra neadekvátně uvolňují glukózu do krve. Poměr mezi inzulinovou rezistencí a dysfunkcí beta buněk se u jednotlivých osob liší; někteří trpí primárně inzulinovou rezistencí a pouze nepatrnou poruchou produkce inzulinu, zatímco u jiných zaznamenáváme lehkou inzulinovou rezistenci a zásadní poruchu tvorby inzulinu.\n\nK dalším potenciálně důležitým mechanismům spojovaným s cukrovkou 2. typu a inzulinovou rezistencí patří zvýšený rozklad lipidů v tukových buňkách, rezistence na inkretin a jeho nedostatek, vysoká hladina glukagonu v krvi, zvýšené zadržování soli a vody ledvinami a neadekvátní regulace metabolismu centrálním nervovým systémem. Ne u všech osob trpících inzulinovou rezistencí se však diabetes rozvine; k tomu je zapotřebí také snížení tvorby inzulinu beta buňkami slinivky břišní.\n\nDefinice Světové zdravotnické organizace vztahující se k cukrovce typů 1 a 2 uvádí, že jde o jednu zvýšenou hodnotu glukózy v krvi doprovázenou symptomy nebo při dvou různých měřeních dosažené zvýšené hodnoty buď\nnebo\nDalší metodou stanovení diagnózy diabetu je namátkové zjištění hladiny cukru v krvi přesahující 11,1 mmol/l (200 mg/dl) ve spojení s obvyklými symptomy nebo hladina glykovaného hemoglobinu (HbA) vyšší než 6,5 %. V roce 2009 doporučila Mezinárodní expertní komise, jejímiž členy byli zástupci Americké diabetologické společnosti (ADA), Mezinárodní diabetologické federace (IDF) a Evropské asociace pro studium diabetu (EASD), aby pro stanovení diagnózy diabetu byla užívána hranice ≥6,5 % HbA. Toto doporučení bylo Americkou diabetologickou společností v roce 2010 akceptováno. Pozitivní testy by se měly opakovat, pokud dotyčná osoba nevykazuje typické symptomy a hladinu cukru v krvi >11,1 mmol/l (>200 mg/dl).\n\nHranice pro stanovení diagnózy cukrovky vycházejí ze vztahu mezi výsledky glukózového tolerančního testu, hladinou glukózy v plazmě nalačno nebo hodnotou HbA a komplikacemi, jako jsou retinální problémy. Měření hodnot cukru nalačno nebo namátkou je upřednostňováno před glukózovým tolerančním testem, jelikož je pro osoby s podezřením na cukrovku pohodlnější. Testování hodnoty HbA má tu výhodu, že pacient se nemusí postit a výsledky jsou stabilnější; nevýhodou je, že toto měření je nákladnější než zjišťování hladiny glukózy v krvi. Odhaduje se, že 20 % osob s diabetem ve Spojených státech si není vědomo, že touto chorobou trpí.\n\nDiabetes mellitus 2. typu je charakterizován vysokou hladinou glukózy v krvi při současné rezistenci na inzulin a relativním nedostatku inzulinu. Tím se liší od cukrovky 1. typu, kdy v důsledku zániku buněk Langerhansových ostrůvků ve slinivce břišní dochází k absolutnímu nedostatku inzulinu, a od gestačního diabetu mellitus, jenž je charakterizován prudkým zvýšením hladiny cukru v krvi v souvislosti s těhotenstvím. Diabetes typu 1 a 2 lze obvykle odlišit na základě jejich projevů a průvodních okolností. Pokud je diagnóza nejistá, lze k potvrzení cukrovky typu 1 použít testy na protilátky a k potvrzení diabetu typu 2 testy na určení hladiny C-peptidů.\n\nŽádná z velkých organizací nedoporučuje univerzální screening na diabetes, jelikož neexistují důkazy, že by takový program přispěl ke zlepšení situace. Screening je doporučován Americkou lékařskou preventivní službou u dospělých bez symptomů, jejichž krevní tlak přesahuje 135/80 mmHg. U osob s nižším krevním tlakem neexistuje dostatek důkazů, aby bylo možno screening doporučit. Světová zdravotnická organizace doporučuje testování pouze u těch skupin obyvatel, které podléhají vysokému riziku. K takovým skupinám ve Spojených státech patří obyvatelé starší 45 let, lidé s nejbližším příbuzným trpícím diabetem, některé etnické skupiny včetně Hispánců, Afro-Američanů a původních obyvatel Ameriky, osoby s historií gestačního diabetu, syndromu polycystických ovarií, nadměrnou hmotností a nemocemi souvisejícími s metabolickým syndromem.\n\nRozvinutí cukrovky 2. typu lze oddálit nebo mu předejít prostřednictvím kvalitní stravy a pravidelného cvičení. Riziko mohou o více než polovinu snížit i opatření týkající se životního stylu. Pozitivní dopad cvičení je zjevný bez ohledu na původní hmotnost osoby nebo následný úbytek hmotnosti. Důkazy o prospěchu pouhých změn jídelníčku jsou však omezené, přičemž jisté pozitivní účinky byly prokázány u vyšší konzumace listové zeleniny a omezení příjmu nápojů slazených cukrem. U pacientů se sníženou glukózovou tolerancí mohou pouhé změny jídelníčku a cvičení nebo jejich kombinace s metforminem či akarbózou výrazně snížit riziko vzniku diabetu. Změny životního stylu jsou mnohem účinnější než metformin.\n\nLéčba diabetu 2. typu se soustředí na změny životního stylu, snižování dalších kardiovaskulárních rizikových faktorů a udržování hladiny glukózy v krvi v normálním rozmezí. Samostatná kontrola cukrovky pacientem neboli selfmonitoring hladiny glukózy v krvi u osob s čerstvě diagnostikovanou cukrovkou 2. typu byla doporučena britskou Národní zdravotní službou v roce 2008; pozitivní dopad selfmonitoringu u pacientů neužívajících vyšší počet dávek inzulinu je však sporný. Očekávanou délku života člověka zvyšuje také léčba dalších kardiovaskulárních rizikových faktorů, jako jsou vysoký krevní tlak, zvýšená hladina cholesterolu a mikroalbuminurie. Intenzivní léčba potíží s krevním tlakem (130/80 mmHg a méně) vede na rozdíl od standardní léčby (140-160/85-100 mmHg a méně) k jistému snížení rizika mozkové příhody, nikoli však ke snížení celkového rizika úmrtí.\n\nNejeví se, že by intenzivní snižování hladiny cukru v krvi (HbA1C<6%) ve srovnání se standardním snižováním hladiny cukru v krvi (HbA1C of 7-7.9%) vedlo ke změnám v míře mortality. Cílem léčby je obvykle dosáhnout hladiny HbA1C nižší než 7 % nebo hladiny glukózy v krvi nalačno nižší než 6,7 mmol/l (120 mg/dl); tyto cílové hodnoty však lze po odborné klinické konzultaci upravit, berouce v potaz zejména riziko hypoglykemie a očekávanou délku života jedince. Doporučuje se, aby všichni pacienti trpící cukrovkou typu 2 podstupovali pravidelně oftalmologická vyšetření.\n\nZákladními kameny péče při onemocnění diabetem jsou řádná dieta a cvičení, přičemž častější cvičení přináší lepší výsledky.Aerobní cvičení vede k poklesu hladiny HbA1C a ke zlepšení citlivosti na inzulin. Silový trénink je také vhodný; kombinace obou typů cvičení může být nesmírně účinná. Diabetická dieta směřující k úbytku váhy je rovněž důležitá. Přestože je nízkoglykemická dieta jako nejvhodnější typ diety pro dosažení tohoto cíle kontroverzní, regulaci hladiny cukru v krvi značně zlepšuje. Tu může lidem s cukrovkou typu 2 pomoci regulovat - a to po dobu minimálně šesti měsíců - i vhodná osvěta. Pokud změny v životním stylu u osob s mírnou cukrovkou nemají za následek úpravu hladiny cukru v krvi do šesti týdnů, mělo by se zvážit podávání léků.\n\nK dispozici je několik tříd antidiabetik. Metformin je obecně doporučován jako přípravek primární léčby, jelikož existují určité poznatky, že snižuje úmrtnost. Pokud metmorfin neúčinkuje dostatečně, může být předepsán k ústnímu podání další lék jiné třídy. Dalšími třídami léků jsou sulfonylurea, nesylfonylureová sekretagoga, inhibitory alfa-glukosidázy, thiazolidindiony, glukagonu podobný peptid 1 (GLP-1) a inhibitory dipeptidyl peptidázy 4 (DPP-4). Metformin by neměly užívat osoby s vážnými chorobami ledvin či jater. Injekční aplikace inzulinu může být prováděna samostatně nebo může být doplňkem k orálnímu podávání léků.\n\nVětšina osob zpočátku inzulin nepotřebuje. Pokud se používá, jedná se typicky o dlouhodobě působící formu podávanou na noc, a dále se přitom pokračuje v perorálním podávání léků. Pro zvýšení účinnosti se poté dávky zvyšují (hladina cukrů v krvi pod kontrolou). Pokud inzulin podávaný na noc nestačí, lepší kontroly lze dosáhnout podáváním inzulinu dvakrát denně. Dlouhodobě působící inzuliny glargin a detemir nepřinášejí o mnoho lepší výsledky než neutrální protamin Hagedorn (NPH) inzulin, na jejich výrobu jsou ale potřebné podstatně vyšší náklady, a k roku 2010 nebyly cenově efektivní. U těhotných žen je inzulin v zásadě volitelným způsobem léčby.\n\nOperace vedoucí ke snížení hmotnosti u obézních osob je efektivním způsobem léčby cukrovky. Po chirurgickém zákroku je mnoho osob schopno udržet si normální hladinu cukru v krvi při podávání jen malého či nulového množství léků a rovněž dochází k poklesu dlouhodobé úmrtnosti. U chirurgického zákroku však existuje riziko krátkodobé úmrtnosti, které je ale nižší než 1%. Limity indexu tělesné hmotnosti, vymezující vhodnost provedení chirurgického zákroku, však dosud nejsou jasné. Tato možnost se však doporučuje ke zvážení těm, kteří nejsou schopni dostat svou hmotnost a hladinu cukru v krvi pod kontrolu.\n\nOdhaduje se, že v roce 2010 trpělo celosvětově cukrovkou typu 2 až 285 miliónů osob, tedy až 90 % všech případů výskytu cukrovky. To se rovná přibližně 6 % dospělé světové populace. Cukrovka je běžná v rozvinutých i rozvojových zemích. V nerozvinutých zemích se však běžně nevyskytuje.\n\nZdá se, že vyššímu riziku jsou vystaveny ženy a některé etnické skupiny, jako například Jihoasijci, obyvatelé Tichomoří, Latinské Ameriky a původní obyvatelé Ameriky. Může tomu tak být v důsledku zvýšené citlivosti některých etnických skupin na západní životní styl. Cukrovka typu 2, tradičně považovaná za nemoc dospělých, je stále častěji diagnostikována i u dětí paralelně s narůstajícím počtem případů dětské obezity. Cukrovka typu 2 je nyní u dospívajících ve Spojených státech diagnostikována stejně často jako cukrovka typu 1.\n\nPočet osob s cukrovkou se v roce 1985 odhadoval na 30 miliónů; v roce 1995 již na 135 miliónů a v roce 2005 na 217 miliónů. Tento nárůst je přičítán především globálnímu stárnutí populace, nedostatku cvičení a pohybu a zvýšenému počtu případů obezity. K pěti zemím s nejvyšším počtem osob s cukrovkou v roce 2000 patřily Indie s 31,7 milióny, Čína s 20,8 milióny, Spojené státy se 17,7 milióny, Indonésie s 8,4 milióny a Japonsko s 6,8 milióny osob. Světová zdravotnická organizace tento stav považuje za globální epidemii.\n\nCukrovka je jednou z prvních nemocí popsaných v egyptském rukopisu z doby cca 1500 let př. n. l. zmiňujícím „nadměrné močení“. Má se za to, že první popsané případy byly cukrovkou typu 1. Přibližně ve stejné době tuto nemoc identifikovali indičtí lékaři a označili ji jako \"madhumeha\" čili \"medová moč\", neboť si všimli, že tato moč přitahovala mravence. Výraz „diabetes“ neboli „protékat“ byl poprvé použit roku 230 př. n. l. Řekem Apolloniem z Memfisu. V době Římské říše byla nemoc vzácná - Galén uvedl, že během své kariéry se setkal pouze se dvěma případy.\n\nCukrovka typu 1 a 2 byla poprvé identifikována jako dvě různé nemoci indickými lékaři Sušrutou a Čarakou někdy v letech 400-500 po Kr.; ti spojovali typ 1 s mladým věkem a typ 2 s obezitou. Výraz „mellitus“ čili „z medu“ v druhé polovině 18. století doplnil Brit John Roll, aby nemoc odlišil od choroby diabetes insipidus, která je rovněž spojována s častým močením. Účinná léčba byla vyvinuta až na počátku 20. století, kdy Kanaďané Frederick Banting a Charles Best v letech 1921 a 1922 objevili inzulin. Po tomto objevu následoval ve 40. letech 20. století vývoj dlouhodobě působícího NPH inzulinu.\n"}
{"id": "967477", "url": "https://cs.wikipedia.org/wiki?curid=967477", "title": "Horná Mariková", "text": "Horná Mariková\n\nHorná Mariková ( ) je obec na Slovensku v okrese Považská Bystrica v regionu Horní Pováží. Žije zde  obyvatel. První písemná zmínka o obci pochází z roku 1321. Obec do roku 1954 tvořila se sousední obcí Dolná Mariková jednu obec.\n\nHorná Mariková leží 20 kilometrů severozápadně od okresního města Považské Bystrice v pohoří Javorníky. Obcí protéká směrem na jihovýchod Marikovský potok, nazývaný i Marikovka. Průměrná nadmořská výška obce je 470 m n. m.\nObec sousedí na jihovýchodě s obcí Dolná Mariková, na severovýchodě s Papradnem, na jihozápadě s obcí Lazy pod Makytou a na severozápadě s Českou republikou.\n\nAdministrativně je součástí obce deset místních části: Belejov, Hlboké, Modlatín, Pagaňov, Ráztoka, Rovné, Stolečné, Udička, Vlkov a Žrnové, které jsou dále rozděleny do více kopanic.\n\nV centru obce, v osadě Modlatín, se nachází římskokatolický kostel sv. Jana Nepomuckého. Byl postaven v roce 1765 a v letech 1925 – 1926 byl přestavěn a rozšířen o novou část lodě s boční přístavbou. V jednotlivých osadách je zachována původní roubená lidová architektura.\nV osadě Ráztoka jsou dnes už jen základy vyhořelého dřevěného kostelíku dokončeného v roce 1949.\n\n"}
{"id": "967478", "url": "https://cs.wikipedia.org/wiki?curid=967478", "title": "Otázka (opera)", "text": "Otázka (opera)\n\nOtázka je pohádková komická opera o čtyřech jednáních českého skladatele Ladislava Prokopa (vl. jm. Ladislav Prokop Procházka) na libreto, které skladatel sám prozaicky naskicoval a Karel Mašek upravil a zveršoval.\n\nOpera \"Otázka\" začala vznikat již v roce 1902, a to původně v operetní podobě na text Jary Orlińského; z této podoby zbyla jen disputace učenců ve 3. jednání. Opera sama byla napsána v roce 1908 a premiéru měla 29. ledna 1910 v Městském divadle Královských Vinohrad. Jiná divadla ji už nenastudovala.\n\nKritika vytýkala libretu diletantskost, hudbu chválila za množství hudebního vtipu a vtipnou charakterizaci postav, ačkoli přemíra parodických prvků poněkud zastiňovala vlastní hudební obsah díla. Domnívala se, že „Prokop má na své paletě, zvláště instrumentální, hojně barev a působivě umí je nadnášeti.“ Za umělecky nejzdařilejší místo opery považovala čtvrté jednání s monologem Blanky a jejím následujícím duetem s Jeníkem; pozastavovala se však nad tím, že komické vyvrcholení – disputace učenců – zůstalo mluvené zcela bez zpěvu i – oproti autorovu původnímu záměru – i bez orchestrálního podmalování.\n\nDěje se na zámku v Makovičkách.\n\n(Předhradí s příkopem a můstkem) Před zámkem knížete Makovičky si hrají chlapci na loupežníky a na vojáky, cílem jejich útoku je spíž zámeckého vrátného Bubliny (scéna hry \"Jede, jede pán!\"). Ten je vyhání. V rozhovoru s upjatým hofmistrem Chocholem zmiňují knížecí dceru Blanku, která se nechce vdávat a místo toho tráví veškerý čas studiem a stykem s učenci. Když ji otec přesvědčoval, aby si vybrala ženicha, dala si podmínku: vezme si jen toho, kdo jí dá otázku, kterou – ani po konzultaci se svými učenci – princezna nebude schopna zodpovědět. Chochol to považuje za urážku etikety (árie \"Je po všem zdaru předem veta, kde uráží se etiketta\").\n\nKluci si dělají žerty z Chocholova dobromyslného, ale nesmělého syna Kiliána. Vysvobodí ho Bublinova dcera Sedmikrása; Kilián ji má zjevně v lásce, ale nedokáže dopovědět ani jedu větu. Když se ale zmíní, že se na přání otce má pokusit položit knížecí dceři „otázku“, Sedmikrása se rozzlobí. Přichází student Jeník (píseň \"Zavanul větřík májový\") a stane se svědkem průvodu Blanky a učenců, doprovázeného pochodem „komposice kněžny na celotónovou stupnici“ (sbor \"Sem vyšší mocnost vstoupí\"). Sedmikrása mu vysvětluje situaci v knížectví (árie \"Má dcerku jedinou náš kníže… Je učená z ní žena\"). Jeník čte vyhlášku zvoucí na veřejné schůze, kde může kdokoli položit princezně otázky – poslední z nich je právě dnes. Pak si hraje s dětmi na princezninu otázkovou soutěž (popěvek \"Nejvzácnější princezno, moudrosti vší květe\"). Chochol to spatří a pohoršen Jeníkovou opovážlivostí káže jej odvést do šatlavy.\n\n(Zámecký dvůr připravený k veřejnému zasedání) Chochol nařizuje Kiliánovi, aby dnes pokoušel štěstí a položil princezně otázku, kterou nebude umět zodpovědět: Kilián je hlupák, tím spíše by se mu to mohlo podařit (árie \"Máš, synu, vlohy šťastným být, neb s hůry ti není dáno\"). Kilián není úkolem nadšen; v tom stavu jej zastihuje Sedmikrása (píseň \"Je máj a sny mi spřádá\"). Naznačí mu, na co by se měl ptát: koho má na světě nejradši.\n\nHosté se scházejí k veřejné soutěži, očekávají zábavu (sbor \"Život tak pestře plyne… Vážná zas chvíle je blíže\"). Vstupují kníže, Blanka a zástup učenců. Zívající kníže zahajuje slyšení, Blanka vyzdvihuje klady ženské emancipace. Prvním uchazečem je veršotepec Boleslav Krupička. Ale jeho otázku „Co jest jarní srdce tání?“ odsoudí kněžna se souhlasem učeného sboru jako nelogický nesmysl. Následuje Kilián, ale i na jeho otázku „Koho mám na světě nejradši?“ odpoví Blanka bez potíží: Sedmikrásu Bublinovic. Ač hofmistr Chochol protestuje, odpověď je obecně uznána za správnou a kněžna opět zvítězila. Nikdo dále se nehlásí, jen z okénka šatlavy se hlásí o slovo Jeník. Je předveden a představí se shromáždění (árie \"Jsem chudá duše bludná\"). Profesorové ho s pohoršením poznávají: to je přece student, který u jednoho každého z nich propadl. Ale má právo položit svou otázku: „Zda při hubičce překážkou je nos čili nic?“ Učenci a princezna považují takovou otázku za nestydatost, kníže se však probudí a nařizuje dceři odpovědět (árie \"Dosti už je shovívání\"). Blanka si vyžádá tři dny na rozmyšlenou. Jeník má být zatím hoštěn na zámku (finále – píseň \"Kyne máj, slunce tvář\").\n\n(Prostranství v zámeckém parku) Chochol řídí přípravy amfiteátru k zasedání vědců a přitom soptí na svého syna (duet \"Zda rada řekne svoje votum\"). Sedmikrása předstírá hluboký žal a tvrdí, že musí odejít, aby nepřekážela Kiliánovu štěstí. Chochol jihne a přislíbí jí, že svolí ke Kiliánovu sňatku s ní, pokud se kněžně nepodaří odpovědět na otázku. Kilián to nepovažuje za pravděpodobné, ale Sedmikrása se nebojí (duet \"Kiliánku! – Ach, Sedmikráso!... Je nutno ruku v ruce mít\").\n\nKněžna Blanka přichází na místo porady první: důvěřuje, že ji věda nezklame (árie \"Ó vědo svatá, které život můj\"). Scházejí se učenci, ale hned se přiznávají, že nedošli k jednomyslnému závěru. Jeden po druhém přednášejí své úvahy z hlediska matematického, juristického, filosofického, historického, medicínského a teologického. Nastává učená hádka takové náruživosti, že kněžna musí shromáždění rozpustit. Na Jeníkovo vyzvání z pozadí se vědci shodnou, že k zodpovězení otázky je třeba provést experiment: budou pozorovat lid, zda jim při hubičkách překáží nos. Veselý Jeník věří ve své vítězství (píseň \"Kloboučku, toč se, toč\"). Radí Sedmikráse a Kiliánovi, aby vzburcovali vesnické hochy a ženy pánů učenců.\n\nV aréně se scházejí vesničané a tančí (sbor \"Veselé chvíle znova a znova\"). V reji se učenci pokoušejí přivábit a políbit selská děvčata v rámci vědeckého experimentu (sbor \"Děvče, slyš! Stiš se, stiš\"), ale vesničtí junáci a jejich vlastní manželky jim dají co proto a vědecké pozorování skončí chaosem.\n\n(Zámecká zahrada) V Blance se sváří různé pocity: neví, zda si má přát výhru nebo prohru (árie \"Ach, jaký pronikavý křik… Co chce to ptáče?\"). V tomto rozpoložení ji nalézá Jeník. Utěšuje ji: nemusí se za něj vdávat, on žádnou vědkyni za ženu nechce. Raději jí ukazuje krásy májové zahrady (duet \"Nový se zjevil mi svět\"). Její probuzení ale i v něm vyvolá cit a zamilovává se do Blanky. – Všichni se scházejí, aby vyslechli kněžninu odpověď na osudnou otázku. Jeník je ochoten ji odvolat. Ale v tom přichází Blanka v bílých šatech namísto černého taláru a přiznává se, že odpověď nezná. Prohrála tedy a Jeník jí může činem dokázat, jaká je správná odpověď. Učenci odcházejí, ale kníže a lid opěvují šťastný konec (sbor \"Kyne máj – slunce zář\").\n"}
{"id": "967480", "url": "https://cs.wikipedia.org/wiki?curid=967480", "title": "Seznam dílů seriálu Cirkus Bukowsky", "text": "Seznam dílů seriálu Cirkus Bukowsky\n\nToto je seznam dílů seriálu \"Cirkus Bukowsky\", původního českého televizní projektu vysílaného od 30. října 2013, kdy měl na programu ČT1 premiéru první díl, až do 17. prosince 2014, data uvedení poslední šesté části druhé řady. Seriál vypráví příběh psychologa Nestora Bukowského v podání Pavla Řezníčka, kolem něhož postupně umírá řada osob. Do děje byl vtažen údajnou sebevraždou své milenky Edity, která je po odhalení nových skutečností překvalifikována na vraždu.\n\n<onlyinclude></onlyinclude>\n\n"}
{"id": "967481", "url": "https://cs.wikipedia.org/wiki?curid=967481", "title": "Lecrae", "text": "Lecrae\n\nLecrae Moore, známý též jen jako Lecrae, je americký křesťanský hip hopový umělec, interpret a hudební producent. Je president, spoluvlastník a spoluzakladatel nezávislého nahrávacího studia Reach Records, a spoluzakladatel a president neziskové organizace ReachLife Ministries. Do dnešního dne vydal 7 alb a dvě mixtapes jako samostatný umělec, a rovněž vydal 3 alba a remix album jako šéf rapové skupiny 116 Clique. Publikoval hodně svých raných materiálů společně s jinými ranými materiály Reach Records. Jeho filmografie zahrnuje vystoupení v dokumentu \"Uprise Presents: Word from the Street\", roli jeho samotného v krátkém televizním filmu Billy Grahama The Cross, roli v televizním filmu \"A Cross to Bear\", a roli v ještě nezveřejněné komedii \"Believe Me\". Moore obdržel nominaci umělce roku na 43rd GMA Dove Awards, a pro nejlepšího gospelového umělce na 2013 BET Awards. Jeho práce byla oceněna dvěma nominacemi Grammy, načež jednu vyhrál, jednou nominací na Billboard Music Award, čtrnácti nominacemi Dove Award, přičemž 4 vyhrál, 4 nominacemi Stellar Award, jednou vyhrál, a nominací Soul Train Music Award. V sociální sféře, Moore obhajoval zachovávání odpovědnosti a otcovství, jako hodnotu mezi muži v USA. Obzvlášť, jeho hip-hopová skupina 116 Clique Vedla multimediální kampaň \"Man Up\" v roce 2011, a v roce 2013 Moore se spoluúčastnil s Dwyanem Wadem a Joshuou DuBoisem v multimediální iniciativě \"This Is Fatherhood (To je otcovství)\", iniciativě, která získala podporu prezidenta USA Baracka Obamy.\n\nMoore debutoval s albem \"Real Talk\" v roce 2004, které vydalo nahrávací studio Reach Records, a o rok později ho znovu vydalo nahrávací studio Cross Movement Records. V roce 2006 následovalo druhé album \"After the Music Stops\", a třetí sólové album \"Rebel\", vydal v roce 2008, to se dostalo na 1. místo the Gospel chart a bylo to první hip-hopové album, které to dokázalo. \"Rehab\", jeho čtvrté sólové album publikoval v roce 2010 a obsadilo první místo v Gospelové, Křesťanské, a Independent charts a obdržel nominaci na 53. Grammy Awards. \"\", bylo publikováno 11. ledna 2011, a dostala se na 1. místo Křesťanských a Gospelových charts. V září 2011 Moore hrál postavu Krále v krátkém filmu Man Up. Moore začal získávat pozornost mainstreamu, když v roce 2011 účinkoval na BET hip hop Awards a objevil se v písničce Statika Selektaha \"Live and Let Live\".\n\n18. února 2012 Moore měl svůj největší herecký debut jako postava Jeroma v televizním filmu stanice GMC TV, \"A Cross To Bear\". 10. května 2012 Moore jeho první mixtape, \"Church Clothes\", kterou uváděl DJ Don Cannon. To znamenalo jeho průnik do mainstreamového hip-hopu, jelikož mixtape byla během dvou dnů stáhnuta více než 100 000 krát. V květnu 2012, Moore začal nahrávat jeho šesté album, \"Gravity\". Vydáno bylo 4. září 2012 a spolu s Church Clothes bylo označeno za nejvýznamnější alba v křesťansko hip-hopové historii. Album debutovalo na 3. příčce v žebříčku Billboard 200 a na 1 příčce v TopRap, Křesťanských, Gospelových a Independetn Albums Charts. Vyhrálo rovněž cenu Grammy za nejlepší Gospelové Album v roce 2013. Bylo to poprvé v historii, kdy tuto cenu obdržel hip-hopový umělec. 7. listopadu 2013, vydal svoji druhou mixtape, \"Church Clothes 2\", a taky se objevil spolu s Lacey Sturm v krátkém filmu Billyho Grahama: \"The Cross\", kde Moore a Lacey spolu sdílely své příběhy, jak se stali křesťany.\n\nLecrae Moore se narodil a byl vychováván svou matkou v Jižním Houstonu v Texasu. V dětství se často stěhoval, žil v San Diegu, Denveru a v Dallasu. Jako malý chodil na bohoslužby s jeho babičkou, ale měl pocit, že to bylo pro „starší lidi“ a že to nebylo „pro něj“. Lecrae nikdy nepotkal svého biologického otce, který skončil jako závislý na drogách. Jak řekl ve své písničce \"the good the bad the ugly\", když mu bylo skoro 8 let, člověk na hlídání jej chtěl sexuálně zneužít. V dětství také mnohdy zažíval zneužívání a zanedbávání. Tyto zkušenosti se snažil odfiltrovat rapem, který mu díky jeho talentu dával pocit určité výjimečnosti. Moore si začal vytvářet vzory, ke kterým by vzhlížel, v raperech, které sledoval v televizi. Když mu jeho strýc ukázal pistoli, začínal obdivovat gangstery a vydal se na dráhu zločinu. Když mu bylo 16 let, začal brát drogy, rvát se a byl nakonec zatčen na střední škole za krádeže, nakonec skončil na listu delikventů. Moore vyzkoušel, jak sám říká, snad všechno co bylo po ruce, kromě heroinu a cracku.\n\nPosléze se stal pouličním dealerem drog a nosíval sebou babiččinu bibli jako talisman pro štěstí. Což vlastně splnilo svůj účel, jelikož poté co byl zadržen za držení drog, si strážník všiml bible, kterou sebou nosil jako talisman a nechal Lecraeho jít, pod podmínkou, že bude podle bible žít. Což Moore nedodržel, nicméně přestal brát drogy, ovšem nahradil je alkoholem a začal vyhledávat různé „pařby“. Snahy Moorovy matky motivovat ho do čtení bible ovšem skončily u toho, že z ní začal vytrhávat stránky a házet je po zemi. A tak začal víc pít, víc kouřit a častěji střídat partnerky, až ho v 17 letech jeho osobní, finanční a vztahové problémy přesvědčily, že je ve slepé uličce. Touha dělat „přirozené věci“ a vliv jeho babičky v Moorovi vyvolaly touhu navštívit církev. Zde potkal svou spolužačku ze střední, která ho pozvala na Biblické lekce, kde mimochodem potkal svou budoucí ženu. Lecrae byl původně překvapený, že členové Biblických lekcí, byli „stejní lidi jako on“. Četli stejné knihy jako on, poslouchali stejnou hudbu jako on. Jen jejich povaha byla jiná. Oni milovali a to Lecraeho přitáhlo do církve. Nicméně Moore říká, že to bylo až po ukončení střední školy, když mu bylo 19 let, když se konečně rozhodl dát svůj život Bohu. Vyjádřil se, že to nebylo ze dne na den, a že mezi tím stihl udělat hodně špatných rozhodnutí.\n"}
{"id": "967482", "url": "https://cs.wikipedia.org/wiki?curid=967482", "title": "Horný Lieskov", "text": "Horný Lieskov\n\nHorný Lieskov ( ) je obec na Slovensku v okrese Považská Bystrica v Trenčínském kraji. Žije zde  obyvatel. První písemná zmínka o obci pochází z roku 1241. V obci je barokní kostel svatého Kříže z 16. století.\n\n"}
{"id": "967483", "url": "https://cs.wikipedia.org/wiki?curid=967483", "title": "Ulrich Peltzer", "text": "Ulrich Peltzer\n\nUlrich Peltzer (* 9. prosince 1956 v Krefeldu, Severní Porýní-Vestfálsko) je německý spisovatel a diplomovaný psycholog.\n\nZ rodného Porúří se Peltzer odstěhoval po maturitě roku 1975 do Berlína.\nV Berlíně studoval na Svobodné univerzitě a Technické univerzitě psychologii a filozofii. Zhruba od poloviny 80. let se věnuje psaní. Je členem německého PEN klubu.\n\nRomán \"Teil der Lösung\" (Součást řešení, 2007) byl v Německu oslavován jako velký politický román současnosti. Název knihy odkazuje na citát teroristy Frakce Rudé armády Holgera Meinse z roku 1974, který tvrdil, že člověk je buď součástí problému, anebo součástí řešení. Nic mezi tím podle Meinse neexistuje.\n\nČeská bibliografie je začleněna přímo do popisu autorových děl a jmenujeme tu i práce, které dosud nebyly přeloženy do češtiny. Překlad titulu je pak uveden tučně v lomené závorce /Takto/. Zejména u nepřeložených knih se stává, že je k nim odkazováno pod různými českými jmény, bibliografie se snaží zaznamenat všechna známá.\n\n\n\n\nRecenze v českých médiích\n"}
{"id": "967484", "url": "https://cs.wikipedia.org/wiki?curid=967484", "title": "Malé Lednice", "text": "Malé Lednice\n\nMalé Lednice ( ) jsou obec na Slovensku v okrese Považská Bystrica v Trenčínském kraji. Žije zde  obyvatel. První písemná zmínka o obci pochází z roku 1339.\n\nV roce 1711 se zde narodil slovenský jezuitský filosof a teolog, profesor Trnavské univerzity Štefan Gažo.\n"}
{"id": "967485", "url": "https://cs.wikipedia.org/wiki?curid=967485", "title": "USCGC Healy (WAGB-20)", "text": "USCGC Healy (WAGB-20)\n\nUSCGC \"Healy\" (WAGB-20) je střední ledoborec Pobřežní stráže Spojených států amerických, jediná jednotka své třídy. Jedná se o nejnovější námořní ledoborec americké pobřežní stráže, do služby byl zařazen v roce 1999.\n\nPojmenován byl podle kapitána Michaela A. Healyho, který v 19. století hlídal pobřeží Aljašky. Postaven byl v loděnicích Avondale Industries v New Orleans, jeho kýl byl založen 16. září 1996. Na vodu byl spuštěn 15. listopadu 1997 a do služby byl zařazen 10. listopadu 1999. V průběhu roku 2000 přeplul z New Orleans do Seattlu, který je jeho domovským přístavem, podobně jako dvou starších ledoborců třídy \"Polar\".\n\nNa lodi se nachází vědecké laboratoře o ploše 390 m² s vybavení až pro 50 vědců. Ledoborec je navržen na prorážení ledu o tloušťce 1,4 m při konstantní rychlosti 3 uzlů a může fungovat až do teploty −46 °C. Je vybaven dieselelektrickým pohonem se čtyřmi dieselovými motory Sultzer a dvěma synchronními elektromotory Westinghouse.\n\n\n"}
{"id": "967488", "url": "https://cs.wikipedia.org/wiki?curid=967488", "title": "Promptuarii Iconum Insigniorum", "text": "Promptuarii Iconum Insigniorum\n\nPromptuarii Iconum Insigniorum (celý název: \"Promptuarii iconum insigniorum à seculo hominum, subiectis eorum vitis, per compendium ex probatissimis autoribus desumptis\"), je rozsáhlá bohatě ilustrovaná životopisná encyklopedie, kterou sestavil Guillaume Rouillé. Kniha vyšla v Lyonu v roce 1553, současně v několika jazycích. Obsahuje portréty a krátké životopisy 828 biblických, bájných a historických postav, od Adama a Evy po tehdejší evropské vládce.\nZ českých postav jsou zde Libuše a Vlasta, Lucemburkové, Ferdinand I. a Anna Jagelonská.\nDruhé vydání z roku 1577 přineslo navíc další stovku portrétů, včetně umělců a vzdělanců.\n"}
{"id": "967489", "url": "https://cs.wikipedia.org/wiki?curid=967489", "title": "Heřman II. Celjský", "text": "Heřman II. Celjský\n\nHeřman II. Celjský (1365 – 13. října 1435, Bratislava) byl hrabě z Celje a bán Chorvatska, Slavonie a Dalmácie. Roku 1403 založil kartuziánský klášter Pleterje.\n\nNarodil se jako syn Heřmana I. Celjského a Kateřiny, dcery bosenského bána Štěpána II. Kotromaniće. Po roce 1385 se stal hlavou dynastie Celjských. V bitvě u Nikopole v roce 1396 zachránil život uherskému králi a budoucímu císaři Zikmundovi Lucemburskému a stal se jeho rádcem a důvěrníkem. V únoru 1397 se podílel na potlačení vzpoury Lackfiovců proti králi Zikmundovi, který mu pak svěřil do správy zabavené majetky Lackfiovců v Záhoří (Varaždinská župa) a Mezimuří. V srpnu 1397 dostal darem hrady Vrbovec a Vinica a město Varaždin. V roce 1399 dostal celé Záhoří s dalšími osmi hradními panstvími (Cesargrad, Kostel, Krapina, Oštrc, Lobor, Belec, Trakošćan, Lepoglava). Od té doby měl titul hraběte z Celje a Záhoří a patřil k největším pánům v Uhersku.\n\nV roce 1401 se podílel na vysvobození Zikmunda ze zajetí, jehož tehdy zasnoubil se svou dcerou Barborou. Za manželku si ji Zikmund vzal v listopadu 1405. Další dceru, Annu, zasnoubil s Mikulášem II. Gorjanským, vzali se před rokem 1408. Spolu se synem Fridrichem se stal v roce 1408 zakládajícím členem Dračího řádu. Zúčastnil se kostnického koncilu. Byl rozhodčím sporu rakouských vévodů Leopolda IV. a Arnošta Železného. Bosenský král Štěpán Tvrtko II. mu odkázal zemi, neboť nezanechal dědice.\n\nV Uhersku dlouhý čas nazastával žádnou hodnost, s výjmkou chorvatsko-slavonského bánství, které zastával od dubna 1406 do ledna 1408. Až v roce 1423 se stal slavonským bánem a tuto hodnost zastával až do své smrti.\n\nVe 20. letech 15. století se zkomplikoval jeho rodinný život. Syn Fridrich v roce 1422 zavraždil svou manželku Alžbětu Frankopanskou, protože si chtěl vzít za manželku svou milenku Veroniku Desenišskou. Zikmund ho odsoudil a odevzdal otci do vězení. Heřman zavřel syna na hradě Celje a Veroniku uškrtil. Když v roce 1426 zemřel po pádu z koně jeho nejmladší syn Heřman, byl Fridrich jediným dědicem a zakrátko byl omilostněn. Po smrti Heřmana v roce 1435 vedoucí úlohu v rodině převzal Oldřich II. Celjský, Fridrichův syn.\n\n"}
{"id": "967490", "url": "https://cs.wikipedia.org/wiki?curid=967490", "title": "Označení střel a bezpilotních letounů USA z roku 1962", "text": "Označení střel a bezpilotních letounů USA z roku 1962\n\nOd roku 1962 ustanovilo Ministerstvo obrany Spojených států amerických jednotný systém označení střel, bezpilotních letounů, elektronických a dalších prostředků, který se vztahuje na zbraně tohoto druhu vyrobené v USA. Užívá se v ozbrojených složkách USAF, USMC a US Navy (proto tzv. Tri-Service designation system).\n\nDo roku 1962 užívala každá složka ozbrojených sil USA své vlastní značení zbraní a letadel, což bylo často matoucí. Tuto nejednotnost nařídil odstranit ministr obrany Robert McNamara, pravidla jsou popsána v publikaci Department of Defence Publication 4120.15-L a jsou oficiálně známa jako MDS (Mission, Design and Series System).\n\nOznačení je složeno z kombinace písmen a čísel a vyskytuje se v tomto zápisu:\n× znamená v kódu písmeno, # je číslice. Výše uvedený formát je složen z maximálního možného počtu znaků, přičemž v praxi bývá kratší (zvláště u nově zavedeného vybavení/zbraně). Každý znak má svůj specifický význam a záleží na jeho umístění v dané kombinaci. Mimo této sekvence znaků (kódu) obsahují některé zbraně a prostředky i název (např. Harpoon je pojmenování raket AGM-84, RGM-84 a UGM-84; Tomahawk je označení pro AGM-109, RGM/UGM-109, BGM-109 atd.)\n\nPrvní znak × je zřídka užívaný prefix, který udává určitou speciální modifikaci zbraně. \n\nDruhý znak v kódu ××××-###×-## označuje prostředí (\"environment\"), odkud je zbraň odpálena. Ani tento znak nemusí být v označení přítomen (např. označení NS-7E je určeno pro navigační satelit Navstar GPS IIF).\n\nTřetí znak v kombinaci písmen před prvním spojovníkem v kódu ××××-###×-## označuje účel zbraně/prostředku (\"mission\").\n\nČtvrtý a poslední znak v kombinaci písmen před prvním spojovníkem v kódu ××××-###×-## označuje typ zbraně (\"type\").\n\nV kódu ××××-###×-## reprezentuje skupina čísel za prvním spojovníkem pořadové číslo zbraně v její kategorii. Jinými slovy kolikátá je to zbraň ve své třídě (podle typu). Údaj může být jedno- až tříciferný (např. AIM-9 Sidewinder, FIM-92 Stinger, AIM-120 AMRAAM).\n\nV kódu ××××-###×-## značí písmeno za pořadovým číslem variantu zbraně. A bývá původní verze a poté jsou písmena přiřazována abecedně. I a O bývá obvykle vynecháváno, aby se nezaměňovalo s číslicemi 1 a 0. Příklad AIM-9R Sidewinder.\n\nPoslední znaky (čísla) v kódu ××××-###×-## (za druhým spojovníkem) označují subvariantu, malou modifikaci zbraně příp. může označovat, pro jakou složku vojenských sil je určen (US Navy, USAF,  ...). Příklad AIM-9M-8/9 Sidewinder.\n\n\n"}
{"id": "967491", "url": "https://cs.wikipedia.org/wiki?curid=967491", "title": "Mistrovství Evropy v rychlobruslení 2014", "text": "Mistrovství Evropy v rychlobruslení 2014\n\nMistrovství Evropy v rychlobruslení 2014 se konalo ve dnech 11. a 12. ledna 2014 v rychlobruslařské hale Vikingskipet v norském Hamaru. Jednalo se o 25. společné mistrovství Evropy a celkově o 39. evropský ženský šampionát a 108. mistrovství Evropy pro muže. Z předchozího šampionátu obhajovala titul pouze Nizozemka Ireen Wüstová, její krajan Sven Kramer na mistrovství nestartoval.\n\nV Hamaru získala třetí titul mistryně Evropy Nizozemka Ireen Wüstová, mezi muži poprvé zvítězil její krajan Jan Blokhuijsen.\n\nČeskou výpravu tvořili Karolína Erbanová, Martina Sáblíková, Nikola Zdráhalová a Zdeněk Haselberger.\n\nMužského mistrovství Evropy se zúčastnilo celkem 31 závodníků z následujících zemí: Nizozemsko (4), Polsko (4), Norsko (3), Rusko (3), Belgie (2), Itálie (2), Německo (2), Rakousko (2), Švédsko (2), Bělorusko (1), Česko (1), Dánsko (1), Francie (1), Lotyšsko (1), Maďarsko (1), Švýcarsko (1).\n\nZávodníci na prvních 18 příčkách zajistili pro své země odpovídající počet míst pro start na Mistrovství světa ve víceboji 2014.\n\nŽenského mistrovství Evropy se zúčastnilo celkem 27 závodnic z následujících zemí: Nizozemsko (4), Rusko (4), Česko (3), Norsko (3), Polsko (3), Německo (2), Belgie (1), Bělorusko (1), Dánsko (1), Estonsko (1), Itálie (1), Rumunsko (1), Švédsko (1), Švýcarsko (1).\n\nZávodnice na prvních 14 příčkách zajistily pro své země odpovídající počet míst pro start na Mistrovství světa ve víceboji 2014.\n\n"}
{"id": "967498", "url": "https://cs.wikipedia.org/wiki?curid=967498", "title": "Kostel Panny Marie Sedmibolestné (Vajnory)", "text": "Kostel Panny Marie Sedmibolestné (Vajnory)\n\nKostel Panny Marie Sedmibolestné se nachází v městské části Vajnory v Bratislavě, v okrese Bratislava III. Jedná se o římskokatolický kostel postavený v letech 1270-1278, dnes zasvěcený Panně Marii Sedmibolestné. Je národní kulturní památkou Slovenské republiky.\n\nKostel byl zpočátku zasvěcen Panně Marii a poté uherskému králi svatému Ladislavovi. Od roku 1968 je opět zasvěcen Madoně, a to Panně Marii Sedmibolestné. Jedná se o jednolodní stavbu s polygonální uzavřenou svatyní, která je zaklenuta gotickou žebrovou klenbou se středověkými svorníky.\n\nV roce 1771 byl kostel zvětšen výstavbou nové lodi, která je zaklenuta sedmi poli tzv. pruské klenby. Věž s jehlancovou střechou má v hladkých polích trupu střílny. Sanktuarium kostela je vyzdobeno kompozicemi nástěnných maleb – ornamenty vajnorských žen. Hlavní oltář pochází z konce 19. století.\n\nKromě kostela jsou v obci i kaple svatého Jana Nepomuckého, svatého Urbana a svatého Vendelína a socha svatého Floriána.\n\nVzácnou vajnorskou relikvií je Vajnorská Madona – soška z dubového dřeva pocházející z počátku 14. století. V pravé ruce drží vladařské jablko, v levé Ježíška. Byla objevena na půdě kostela sv. Ladislava v roce 1941, v letech 1943–1967 stála na konzole lodi kostela klarisek v Bratislavě, dnes je ve sbírkách Městského muzea v Bratislavě, replika je na Místním úřadě ve Vajnorech.\n"}
{"id": "967499", "url": "https://cs.wikipedia.org/wiki?curid=967499", "title": "Klášter alžbětinek (Bratislava)", "text": "Klášter alžbětinek (Bratislava)\n\nKlášter alžbětinek s kostelem sv. Alžběty Uherské je soubor barokních sakrálních staveb v centru Bratislavy.\n\nTak jako několik dalších církevních staveb v hlavním městě Slovenska z první poloviny 18. století, i komplex kostela s klášterem alžbětinek je spojen s velkorysou mecenášskou činností arcibiskupa a uherského primase Imricha Esterházyho. Kostel svaté Alžběty, postavený v letech 1739–1745, je z uměleckohistorického hlediska spojován především se dvěma umělci - významným rakouským architektem Franzem Antonem Pilgramem (1699–1761) a jeho krajanem, malířem Paulem Trögerem (1698–1762).\n\nKoncem léta 1738 se na přání tehdejšího ostřihomského arcibiskupa Esterházyho, do Prešpurku z Vídně přestěhovaly řeholnice špitálského řádu alžbětinek. Spolu s jinými řády byla jejich hlavní náplní péče o nemocné a sirotky. Usadily se na severním předměstí tehdejšího města, kde od nepaměti stávaly špitály a chudobince. Toto místo obývaly již v minulosti (působily zde od roku 1420), ale ve třicátých letech 16. století jej byly nuceny vzhledem k tureckému ohrožení opustit. Jejich klášter i se špitálem byly v obavě, aby se nestaly opěrnými body blížících se tureckých hord, zbourány.\n\nŘeholnice se sem vrátily až v roce 1738. V rozmezí následujících čtyř let si na dnešní Špitálské ulici postavily komplex klášterních budov, nemocnice a kostela. Jeho součástí byl i rajský dvůr a rozsáhlé zahrady.\n\nPřípravné práce na stavbu kostela začaly již v prosinci 1738, tedy po třech měsících od příchodu sester alžbětinek z Vídně. Základní kámen byl položen 22. června 1739. V roce 1740 byla dokončena stavba zdí a v roce 1742 bylo dosaženo nejvyššího bodu stavby. 18. září téhož roku se konalo svěcení dvou zvonů, které daroval arcibiskup Esterházy. Větší z nich byl zasvěcen patronce kostela a svatému Imrichovi, menší Panně Marii Sedmibolestné. V roce 1743 byla dokončena celá stavba a 10. listopadu se za přítomnosti vícero hodnostářů konalo slavnostní vysvěcení kostela. První bohoslužba se v kostele konala 19. listopadu 1743.\n\nVýzdobou interiéru kostela pověřili jednoho z nejvýznamnějších rakouských umělců tohoto období - Paula Trogera (1698 - 1762) – v letech 1754–1757 rektora vídeňské Akademie umění. Přestože Troger patří k významným představitelům pozdního baroka v celoevropském kontextu, na Slovensku zanechal jediné dílo - výzdobu klášterního kostela alžbětinek v Bratislavě. Jeho fresky v klenbách a obrazy na všech třech oltářích jsou obsahovou i výtvarnou dominantou a završením celé výzdoby interiéru jak po umělecké, tak po ideové stránce.\n\nBěhem 2. světové války byl komplex alžbětinského kláštera vážně narušen bombardováním. Do prostory bývalé zahrady později radikálně zasáhla výstavba z druhé poloviny 20. století, kdy byl ze strany Heydukovy ulice postaven nemocniční areál. Z původního prostoru zahrady zůstalo jen torzo.\n\nKostel svaté Alžběty uherské patří k významným architektonickým dominantám okrajové části historické zóny Bratislavy. Spolu s nedalekým, slohově mladším Kostelem svatého Ladislava, dotváří jeho bohatě členěné hlavní průčelí architektonický ráz místa, zastavěného převážně moderní výstavbou.\n\nTato jednolodní barokní stavba je dílem vídeňského stavitele Franze Antona Pilgrama, který kromě své vlasti působil počátkem 16. století, či snad již koncem století předchozího i na území Slovenska. Jeho činnost je kromě Bratislavy doložena nebo předpokládaná např. ve středoslovenské důlní oblasti – v Banské Bystrici, Sásové, Banské Štiavnici, ale i na východním Slovensku - Jasov.\n\nJeho vůbec prvním dílem byla stavba alžbětinského kostela ve Vídni, a proto je i bratislavský kostel postaven v podobném stylu. Podle dochovaného prospektu z konce 30. let 18. století kopíroval Pilgram při projektování bratislavského kostela téměř věrně jednověžový kostel cisterciáků v západomaďarském Szentgotthardu s konvexně formovaným tříosým průčelím.\n\nPrůčelí kostela svým konkávním prohnutím, velkým kazulovým oknem a členěním průčelí nikami, pilastry a horizontálními římsami působí duchem radikálního baroka.\n\nCharakteristickým znakem průčelí kostela je jeho etážovitost. Horizontálními římsami je děleno na čtyři nestejně vysoká pole. Druhé nadzemní pole vedle dominantního kazulového okna obsahuje po jeho stranách niky s postavami dvou uherských panovníků - světců: svatého Štěpána (vlevo) a svatého Ladislava. Ve středu vyššího podlaží je umístěn reliéfně ztvárněný erb arcibiskupa Esterházyho.\n\nČtvrté nadzemní podlaží ukončené po stranách volutami obsahuje v nice sousoší \"Svatá Alžběta se žebrákem\".\n\nAutorem sochařské výzdoby na chrámovém průčelí je významný umělec pozdního baroka - Ľudovít Gode (? - 1759). Sochař, pocházející ze slezské umělecké rodiny se ve čtyřicátých letech 18. století usadil v Bratislavě. V následujících téměř dvou desetiletích byla jeho tvorba spojena nejen s Bratislavou ale i s bližším či vzdálenějším okolím. Svým dílem navázal na tvorbu svého učitele Georga Raphaela Donnera – především kompozicí i typem postav. Jeho první významnou prací byla sochařská výzdoba alžbětinského kostela a kláštera. Vytvořil sochy na průčelí kostela – svatých Štěpána a Ladislava jakož i průčelí kláštera - svatých Imricha, Alžběty a Josefa a podílel se i na interiérové výzdobě - postavy v nástavci, krucifix a reliéfy na lavicích.\n\nZe všech jeho děl v kostele je vliv Donnerovy tvorby nejvíce patrný na sousoší \"Svatá Alžběta se žebrákem\" na průčelí kostela, kde postava žebráka ležícího u Alžbětiných nohou připomíná Donnerova žebráka ze skupiny \"Svatého Martina\" v Dómu svatého Martina.\n\nNad trojúhelníkovým tympanonem, jenž završuje průčelí, se zvedá hranolová věž se zvonicí zakončená helmicí.\n\nNa hmotu kostela navazuje po levé straně dvoupatrová čtyřkřídlá stavba klášterní budovy. Z uměleckého hlediska na průčelí zaujme zejména portální část ozdobená sochami světců – Imricha, Alžběty a Josefa.\n\nPři vstupu do chrámu a prvním pohledu nás okouzlí jeho architektura s bohatou freskovou výzdobou.\n\nIkonografie výzdoby naplňuje jednotný program vázající se na patronku řehole, jíž je kostel zasvěcený - svatou Alžbětu Durynskou, její pozemský, mystický i posmrtný život. Ideovým ohniskem je obraz hlavního oltáře z roku 1741, na kterém Paul Troger zobrazil klíčový motiv legendy - Vidění svaté Alžběty s postavami klečící světice v řeholním rouchu a ukřižovaným Kristem, který se k ní naklání z kříže. Dílo zobrazuje vizi svaté Alžběty, která v extatickém vytržení sleduje zjevení Spasitele na kříži. Hlavní motiv je rozvinutý figurálním komparsem v popředí, poukazujícím na dobročinnost a milosrdné skutky světice.\n\nPo stranách hlavního oltáře se nacházejí sochy v životní velikosti - svatého Františka z Assisi a svatého Antonína Padovského. Nad oltářním obrazem je znak františkánského řádu. Pod klenbou nad oltářem je holubice symbolizující Ducha svatého, kterou adorují po stranách dva cherubové s kadidlem v rukách.\n\nNa bočních stěnách kostela jsou obrazy, jež jsou také dílem Paula Trogera a jeho žáků – \"Svatá Rodina\" na pravém bočním oltáři a \"Andělé oplakávajíce Krista\" na levém oltáři. Oba nesou signaturu a dataci 1743.\n\nPro každého návštěvníka chrámu je zřejmě nejzajímavější fresková výzdoba stropu. Tu realizoval Paul Troger spolu s pomocníky hned po dokončení obrazu hlavního oltáře v roce 1741 a podle signatury ji dokončil o rok později.\n\nÚstřední kopuli pokrývá rozměrově nejrozsáhlejší freska \"glorifikace svaté Alžběty\". Odkrývá se zde průhled do nebe orámovaný fiktivním kruhovým tamburem po obvodu, kde se odehrává oslavení svaté Alžběty zobrazené v řeholním rouchu. Klečí na oblacích před Kristem, jehož trůnící postava s křížem a svatozáří z paprsků je těžištěm výjevu. Ikonograficky přesahuje hlavní skupina na přední (čelní) straně ve směru osy kostela i s oblaky architektonické rámování. Do koncentrických prstenců oblaků po obvodu jsou zakomponovány skupiny andělských postav v pohybu, poletující andělé i nebeský chór andělů zpívajících a hrajících na hudební nástroje. Kruhová kupole je v pendentivech doplněna sedícími alegorickými ženskými postavami v malovaných nikách, jež znázorňují čtyři Ctnosti (personifikace Umírněnosti, Moudrosti, Trpělivosti a Štědrosti s jejich atributy) a s umělcovou signaturou pod jednou z nich: \"P. Troger fecit 1742\".\nMalovaná iluzivní architektura na klenbové poli nad hlavním oltářem se rovněž otevírá do nebe s alegorickými postavami, které jsou symbolem Milosrdenství. Důležitým je letící anděl držící svitek s biblickým citátem z Matoušova evangelia ozřejmujícím smysl celku: \"Beati Misericordes quoniam ipsi Misericordiam consequentur\" (Blahoslavení milosrdní, neboť oni dojdou milosrdenství, Mt 5,7). Ke kompozici se zachovala původní Trogerova kresebná studie, která je dnes uložena v galerii Albertina ve Vídni.\n\nIluzivní malba na klenbě nad chórem je bez figurální složky.\n\nVýzdoba bratislavského klášterního kostela Alžbětinek, k níž se však nedochovaly žádné archivní doklady, činila pouze odbočení ve sledu Trogerových prací pro významné rakouské kláštery.\n\nMalby s alžbětinskou tematikou doplňují fiktivní tektonické články plných tvarů imitující plastickou výzdobu s barokní ornamentikou, které pokrývají celou plochu klenby a stěn a pokračují i na rovném podklenutí chóru u vchodu. Na realizaci iluzivní architektury a dekorativních doplňků se podíleli specialisté kvadraturisti, mistrovi pomocníci a jeho žáci, z nichž je v Bratislavě pravděpodobná účast Johanna Jakoba Zeillera (1708 - 1783). Sám ve svém životopise vzpomíná na klenbové fresky klášterního kostela alžbětinek a zejména na jejich iluzivní architektonické části. Ve vlastních freskách, jež vytvořil po návratu do vlasti v roce 1744 v Tyrolsku a jižním Německu, se často odvolává na Trogerovo dílo a v mnohém ho napodobuje.\n\nI výzdoba ostatního chrámového zařízení se námětově váže k životu patronky kostela. Návštěvníka upoutá kazatelna na pravé stěně a také bohatě vyřezávané lavice z dubového dřeva. Na přední a zadní části lavic jsou vyřezány reliéfy se scénami ze života této velké světice. V zadní části je to mytí nohou chudým a rozdávání almužny žebrákům a vpředu péči o nemocné a přijetí řeholního roucha od biskupa. V kostele jsou dva chóry, což je vzácné. Chór na druhém patře sloužil řádovým sestrám a tedy patřil do klauzury, kde se sestry scházely k modlitbám.\n\n"}
{"id": "967501", "url": "https://cs.wikipedia.org/wiki?curid=967501", "title": "Jeffrey Shears Ashby", "text": "Jeffrey Shears Ashby\n\nJeffrey Shears „Bones“ Ashby (* 16. června 1954 v Dallasu, USA), vojenský pilot, americký kosmonaut. Ve vesmíru byl třikrát.\n\nV roce 1972 absolvoval střední školu v Evergreenu, roky 1972 až 1976 strávil na Univerzitě v Idahu a roku 1993 ukončil studium na univerzitě v Knoxville.\n\nV týmu astronautů NASA je od roku 1994. Oženil se s Dianou, rozenou Merriweatherovou, později se rozvedli. Manželství bylo bezdětné.\n\nNa oběžnou dráhu se v raketoplánech dostal třikrát a strávil ve vesmíru 27 dní, 16 hodin a 19 minut. Byl 389 člověkem ve vesmíru.\n\n\n"}
{"id": "967503", "url": "https://cs.wikipedia.org/wiki?curid=967503", "title": "Franz Anton Pilgram", "text": "Franz Anton Pilgram\n\nFranz Anton Pilgram (7. června 1699, Feldkirchen in Kärnten – 28. října 1761, Vídeň) byl rakouský barokní architekt, který se proslavil jako stavitel klášterů a chrámů na území bývalé habsburské monarchie. Pro jeho díla je charakteristická slohová čistota, kvalita a vyváženost architektonických i výtvarných složek.\n\nUčňovské roky prožil ve stavební dílně svého strýce Franze Jänggla a jako společník s ním pracoval v klášteře Göttweig a v Heiligenkreuzu. Po jeho smrti v roce 1734 se osamostatnil. Během studijní cesty do Itálie se seznámil s díly Francesca Borrominiho, Pietra Cortony a Carla Rainaldiho. V roce 1727 ho přijali za mistra vídeňského zednického a kamenického cechu a v roce 1731 se stal dolnorakouským zemským stavebním mistrem. Jeho úspěšná kariéra vpadla do časů generační a národnostní změny, kdy se začali prosazovat domácí rakouští mistři na úkor dosud dominujících italských architektů a stavitelů.\n\nPilgram byl především stavebním podnikatelem, praktikem. Díky svým schopnostem se z měšťanského stavebního mistra vypracoval na samostatného architekta a projektanta staveb. Žádaný, spolehlivý a profesionálně zdatný \"Kirchenbaumeister\" neboli stavitel kostelů, se osvědčil ve službách církevní aristokracie, opatů a biskupů, kteří jej angažovali jako architekta, stavebního mistra, technika a dekoratéra (navrhoval i zařízení – oltáře, kazatelny, varhanní empory). Navrhl, resp. realizoval asi třicet kostelů a klášterů v bývalé habsburské monarchii. Ovlivnil jej Johann Lukas von Hildebrandt, s nímž se setkal při přestavbě benediktinského kláštera v Göttweigu (1726–1746). Pro cisterciáky pracoval ve Sv. Gotthardu (1728–1755) a v Heiligenkreuzu (1729–1755), pro premonstráty v Louce a v Jasově (1750–1766), pro alžbětinky v Bratislavě (1739–1743), ve Vídni a v Linci, vypracoval plány a vedl výstavbu kamaldulského kláštera v Majku (1734–1761) podle vzoru kamaldulského kláštera v Nitře.\n\nFranz Anton Pilgram je autorem několika reprezentativních staveb, jimiž přinesl na území Slovenska prvky římského radikálního baroka formovaného rakouským uměleckým prostředím. Díky mecenášským a investičním aktivitám ostřihomského arcibiskupa Imricha Eszterházyho mohla v roce 1739 začít pod Pilgramovým vedením realizace Kostela a kláštera sv. Alžběty na severovýchodním předměstí Bratislavy. Pilgram se zde představil jako syntetizující eklektik bravurně komponující architekturu s kvalitní výtvarnou výzdobou Paula Trogera a Ludvíka Godeta. Podařilo se mu tak vytvořit jeden z nejvýznamnějších barokních kostelních interiérů na Slovensku. V exteriéru kostela zase využil prostředky dynamického baroka ve zvlněném motivu jednověžové fasády s uplatněním sochařské výzdoby. V Bratislavě se Pilgramovi připisují další stavby, zatím však archivně nedoložené: dokončení Kostela sv. Trojice s budovou fary na západním předměstí Bratislavy (po smrti Franze Jänggla) či přestavba věže Staré radnice.\n\nVýznamnou Pilgramovou zakázkou byla i obnova biskupské Baziliky svatého Jimrama v Nitře poškozené v roce 1745. Navázal zde na dvě předchozí barokizace kostela od dosud neznámých autorů z let (1722–1642 a 1710–1736). V katedrále s prostorovou hierarchií hmot byly ze statických důvodů obnoveny pouze zadní klenby lodi, ačkoli Pilgram vyhotovil pro nitranského biskupa návrh celkové revitalizace horního kostela katedrály. Pilgramovi se připisuje i spolupráce s rakouským sochařem Martinem Vögerlem na mariánském morovém sloupu v Nitře (1750) a stavba Kaple Bolestné Panny Marie v Galantě pro rod Eszterházyů, jež byla postavena v roce 1741 a zbořena roku 1962.\n\n\n"}
{"id": "967506", "url": "https://cs.wikipedia.org/wiki?curid=967506", "title": "Hamartologie", "text": "Hamartologie\n\nHamartologie nebo také hamartiologie je nauka o hříchu, součást teologické antropologie. Zkoumá zejména jeho podstatu, příčiny a dělení, jakož i způsoby, jak proti němu bojovat.\n\nV katolické teologii je člověk z harmatologického hlediska chápán jako relativně svobodná bytost, která vědomým a dobrovolným porušením přirozeného mravního zákona působí zlo. Když se Adam a Eva rozhodli nerespektovat Boží vůli a spáchali tak prvotní hřích, odsoudili tím celé lidstvo k pokušení hřešit. Každému je však nabídnuta možnost překonat tento stav tím, že se rozhodne pro Krista.\n\nEvangelické církve sdílí odlišný názor Martina Luthera, který tvrdil, že prvotním hříchem ztratil Adam i jeho potomci schopnost svobodného rozhodování a poznání Boha a jejich přirozenost tím byla zcela narušena; konání dobra tedy není možné bez Boží milosti.\n"}
{"id": "967516", "url": "https://cs.wikipedia.org/wiki?curid=967516", "title": "Nyons", "text": "Nyons\n\nNyons je francouzská obec v departementu Drôme v regionu Auvergne-Rhône-Alpes. V roce 2011 zde žilo 6 791 obyvatel. Je centrem arrondissementu Nyons.\n\n\"Počet obyvatel\" \n\n"}
{"id": "967518", "url": "https://cs.wikipedia.org/wiki?curid=967518", "title": "Oberndorf bei Schwanenstadt", "text": "Oberndorf bei Schwanenstadt\n\nOberndorf bei Schwanenstadt je obec v rakouské spolkové zemi Horní Rakousy, v okrese Vöcklabruck.\n\nK 1. lednu 2013 zde žilo 1 408 obyvatel.\n"}
{"id": "967520", "url": "https://cs.wikipedia.org/wiki?curid=967520", "title": "Kent Vernon Rominger", "text": "Kent Vernon Rominger\n\nKent Vernon „Rommel“ Rominger (* 7. srpna 1956 v Del Norte, stát Colorado, USA), vojenský důstojník a pilot, americký kosmonaut. Ve vesmíru byl pětkrát.\n\nV roce 1974 absolvoval střední školu v rodném Del Notre, roky 1974 až 1978 strávil na Univerzitě v Coloradu.\n\nV týmu astronautů NASA byl v letech 1992 až 2006. Oženil se s Mary Sue, rozenou Ruleovou.\n\nNa oběžnou dráhu se v raketoplánech dostal pětkrát a strávil ve vesmíru 67 dní, 2 hodiny a 58 minut. Byl 332 člověkem ve vesmíru.\n\n\n"}
{"id": "967526", "url": "https://cs.wikipedia.org/wiki?curid=967526", "title": "Saint-Julien-en-Genevois", "text": "Saint-Julien-en-Genevois\n\nSaint-Julien-en-Genevois je francouzská obec v departementu Horní Savojsko v regionu Auvergne-Rhône-Alpes. V roce 2011 zde žilo 11 954 obyvatel. Je centrem arrondissementu Saint-Julien-en-Genevois. Leží na hranicích Francie se Švýcarskem.\n\n\"Počet obyvatel\" \n\n"}
